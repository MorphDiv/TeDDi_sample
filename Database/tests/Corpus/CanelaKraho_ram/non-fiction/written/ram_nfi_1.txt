# language_name_wals:	Canela-Krahô
# language_name_glotto:	Canela-Krahô
# iso639_3:	ram
# year_composed:	NA
# year_published:	1986
# mode:	written
# genre_broad:	non-fiction
# genre_narrow:	religion
# writing_system:	Latn
# special_characters:	There are diacritics used to modify the latin script, but these are not further explained in the translation.
# short_description:	The Bible in Canela-Krahô.
# source:	https://scriptureearth.org/data/ram/PDF/00-PBram-web.pdf
# copyright_short:	© 2012, Liga Bíblica Internacional
# copyright_long:	Você pode copiar, distribuir, exibir e executar a obra sob as seguintes condições: • Atribuição. Você deve dar crédito ao autor original, da forma especificada pelo autor ou licenciante. • Uso ñão-Comercial. Você não pode utilizar esta obra com finalidades comerciais. • Vedada a Criação de Obras Derividas. Você não pode alterar, transformar ou criar outra obra com base nesta. http://creativecommons.org/licenses/by-nc-nd/3.0/
# sample_type:	whole
# comments:	This is not a text of the Parallel Bible corpus. Hence, the numbering of books and verses is not given in the stanardized format described by Mayer & Cysouw (2014). Rather, the name of the book is given in upper case letters followed by an empty line. The number of the chapter is given in a single line at the beginning of the chapter. Additionally, chapters are delimited by an empty line. The verse numbers are given at the beginning of each verse followed by a tab delimiter. After each verse follows a line break. Note that there are also headings to chapters and sometimes to paragraphs, these are given in a separate line but without a verse number preceeding it, but with a line tag <title>, e.g. "<title>	Pê Pahpãm amcro te xêj kam ampo cunea to" In accordance with the Parallel Bible Corpus, additional white spaces are added around punctuation, e.g. < , > and < . > respectively.

<book_1>
<title> KAM TO IHTẼM XÀ

<title> Kam To Ihtẽm Xà 1.1-31 

<chapter_1> 
<title>	Pê Pahpãm amcro te xêj kam ampo cunea to
<verse_1>	Pê nee jũm Pahpãm ton nare , ne nee jũ caxuw amji ton nare , ne ramã pjê ton xwỳjre na ihkrĩ rohnỳtti mã . Pê mam Pahpãm côjkwa me pjê me , ampo cunea to . Ne nee pê ampo to , ampo itajê ton nare .
<verse_2>	Pê pjê ata kam ampo hamreare , ne caprỳ , ne kam awcapàtkuti , ne cô me pjê cormã ajcacwa tu . Pê Pahpãm Carõ Pejti ata , cô me pjê picacwỳr ata cwỳrpê , curia ajco apu ipa .
<verse_3>	Mã Pahpãm te hũjarẽn to : — Imã hàhcujro xà nõ na prãm ! — hajỹr me ajkaam , mã amcro pyrentu .
<verse_4>	Mã Pahpãm te amcro ita pupun , mã cumã impeaj to impej , mã cute amcro me caxwa to ipicapôn .
<verse_5>	Ne cute amcro mã haprỳ to : “ Apẽ ” hajỹr , ne awcapàtkô mã haprỳ to : “ Caxwa ” hajỹr . Hõhõ , amcro cakônĩ itana , pê hapên xà itajê kwỳ ton to hane .
<title>	Amcro pijakrut ata kam Pahpãm jàpên xà 
<verse_6>	Ne amcro pijakrut jõ iràrà na , pê Pahpãm cô mã harkwa to : — Amji to ajcapô , ne kỳj rũm côjkwa wỳr akwỳ api ne ahtwỳ , ne harã mã pjê kam akwỳ ahtwỳ — hane .
<verse_7>	Mã cô te amji to ipicapôn pyrentu , ne kỳj pê ita jàhhuc , ne harã mã ita jàhhuc .
<verse_8>	Mã Pahpãm te kỳj rũm ita mã haprỳ to : “ Côjkwa ” hajỹr . Hõhõ , amcro pijakrut kam pê hàpên xà itajê kwỳ ton to hane .
<title>	Amcro incrê ata kam Pahpãm jàpên xà
<verse_9>	Ne ahna amcro incrê jõ iràrà na , pê Pahpãm pjê kam cô me amcrà mã harkwa to : — Me amji to ajcapô , ne ita wỳr amcrà , ne ita wỳr cô — hane me ajkaam , mã cute amji to ipicapôn .
<verse_10>	Mã cute amcrà mã haprỳ to : “ Pjê ” hajỹr . Ne cute cô te cuprõn ata mã haprỳ to : “ Côxwa ” hajỹr . Ne cute hõmpun , mã cumã impeaj to impej .
<verse_11>	Pê Pahpãm pjê mã harkwa to : — Amji kam pĩhhy me , pĩhhô me , ahpỹanre na ajpẽn caxuw me hàprà hy cunea to — hane .
<verse_12>	Mã cute amji ton pyrentu , ne pjê kam apu hapôj . Ne ahpỹanre na ajpẽn caxuw kam ihhy , ne kam hô ne hapôj . Mã cute hõmpun , mã cumã impeaj to impej .
<verse_13>	Hõ , ahna amcro incrê itajê kam , pê hàpên xà itajê kwỳ ton to hane .
<title>	Amcro te cwat ata kam Pahpãm jàpên xà
<verse_14-15>	Ne ahna amcro te cwat jõ iràrà na , pê Pahpãm côjkwa mã harkwa to : — Amji kam gàhcujro xà nõ to , mãr quê pjê cujro , ne caxwa me amcro to ajcapô , ne amcro me , putwrỳ jõ amcro me , caku jõ putwrỳ cahyt — hane . Mã cute amji ton pyrentu ne ajêt .
<verse_16>	Ne cute hàhcujro xà catia to ipijakrut ne ton . Pê amcro to ihhimpej catê ata ri ampeaj kam cati , ne caxwa to ihhimpej catê ata ri hapyre mã incrire . Ne hanea ne cute caxêre ton .
<verse_17-18>	Ne ma côjkwa kam apu haxôr , cute pjê cujro , ne caxwa me apẽ to ihhimpej , ne amcro me awcapàtkô to ipicapôn prãmte . Mã cute hõmpun , mã cumã impeaj to impej .
<verse_19>	Hõ , ahna amcro te cwat itajê kam , pê hàpên xà itajê kwỳ ton to hane .
<title>	Amcro te xĩc ata kam Pahpãm jàpên xà
<verse_20>	Ne ahna amcro te xĩc jõ iràrà na , pê Pahpãm côxwa me côjkwa mã harkwa to : — Hã , ate amji kam ampo to me apijapar xà atajê to amji kam me hipu tu ne , côjkwa kam pryjara tor xà me , cô kam ampo cunea prar xà atajê mea mã — hane .
<verse_21>	Ne Pahpãm te cô kam ampo te amji to ipijapar xà atajê cunea ton , côxwa kam ampo catia atajê mea mã , ahpỹanre na ajpẽn caxuw , mã hàhtôa to hàhtô . Ne hanea ne , ajpẽn caxuw pryjara cunea ton , ne hõmpun , mã cumã impeaj to impej .
<verse_22>	Mã cute ihcunea caxuw carôt jõr ne cumã harkwa to : — Me akra to me hàhtôa , ne ma cô kam me apicamẽn to me mõ , ne me cô to hipu tu ne . Ne kỳj pê cuwênre tore to hàhtôa ne , ne ma me apicamẽn to me mõ — hajỹr .
<verse_23>	Hõ , ahna amcro te xĩc itajê kam , pê hàpên xà itajê kwỳ to hane .
<title>	Amcro te xêj ata kam Pahpãm jàpên xà
<verse_24>	Ne ahna amcro te xêj jõ iràrà na , pê Pahpãm pjê mã harkwa to : — Hã , pjê , amji kam ampo cunea capônỹre te amji to ipijapar xà atajê to , ne pjê na ampo apu ipa atajê to , ne ampo pry jàprêhti atajê to , ahpỹanre na ajpẽn caxuw — hane  . Mã cute amji ton pyrentu .
<verse_25>	Ne Pahpãm te ampo pryre jàprêhti itajê ton , ne ampo capônỹre itajê ton , ne pjê kam ampo apu ipa itajê cunea ton , ahpỹanre na ajpẽn caxuw . Ne cute hõmpun , mã cumã impeaj to impej .
<title>	Pê Pahpãm me panquêtjê to 
<verse_26>	Jirô pê mã ri Pahpãm te ajpẽn mã : — Ita caxuw cu ha amji kôat me hũmre nõ to , quê ha cupê me pahpyràac , ne ihtỳj amji kampa . Ne quê ha hanea ne côxwa kam tep me , côjkwa kam pryjara me , pjê kam ampo capônỹre atajê me , pryre jàprêhti atajê me , pjê kam ampo apu ipa itajê jamãr to ipa , ne me to ihhimpej to ipa — hajỹr .
<verse_27>	Ne cute amji kôat jũm xũmre ata ton , ne cahãj ita ton .
<verse_28>	Ne cute me cumã harkwa to : — Me akra to me hàhtôa to hàhtô to me mõ , ne ma me apicamẽn to me mõ , ne pjê to me hipu to me mõ , ne amji mã me hũtà ne me to ahimpej to me mõ . Ne côxwa kam tep to me ahimpej , ne côjkwa kam cuwênre to me ahimpej , ne ampo cunea pjê kam apu ipa atajê to me ahimpej .
<verse_29>	— Ne ate me gõ to , me gàpàn xà caxuw , ite me amã ihhy cunea me , pĩxô cunea ton , ate mehkur xà caxuw . 
<verse_30>	Ne pryre me , pryjara me , pjê kam ampo ipa atajê me , por ampo cunea amji cajpẽ ne incaca atajê mã , ite ahtu me ahtetet cunea ton , cute ihkur xà caxuw — hajỹr . Hõ , pê ampo itajê cunea ton to hane .
<verse_31>	Ne cute ihcunea pupun , mã cumã impeaj to impej . Hõ , ahna amcro te xêj atajê kam , pê hàpên xà atajê kwỳ ton to hane .

<title> Kam To Ihtẽm Xà 2.1-25

<chapter_2>
<title> Pê Pahpãm amcro te xet ata kam kôt
<verse_1>	Pê Pahpãm côjkwa me , pjê me , côxwa jipêj , ne kam ampo te amji to ipijapar xà atajê cunea to .
<verse_2>	Pahpãm te amcro te xêj atajêa kam , cute hàpên xà itajê cunea jipêj . Cwỳrjapê ri cute amcro te xet ton ita kam ri ihkôt xà , na ri nee kam hàpên xà nare .
<verse_3>	Ne cute amcro kam ihkôt xà ata to ajteare mã , ne cute to impejti , kam ihkôt xà na . Ampo na ? He cute amcro ata xwỳjrea na ampo cunea jipêj , na quê ha cute xet ata kam cama kôt .
<title> Pê Pahpãm Atãw xwỳ pê me panquêtti to
<verse_4>	Pê Pahhiti pê Pahpãm côjkwa me pjê to . Pê harẽn xà catia hane he :
<verse_5-6>	Pê nee cormã kam ampo hiprãj nare , ne nee kam ahkêt tetetti nõ hamreare . Pê cormã Pahpãm nee kam ta to iwrỳc nare , ne ahcakũm kam atàr ata pê ajco pjê inco . Ne hanea ne cormã pjê kam jũmjê jàpên xà caxuw me hamreare .
<verse_7>	Mã Pahpãm te pjê te mehĩ ton ne pea hĩjakre jakôr , mã hĩa na cute amji ton . Hõ , pê mehĩ ton xà ita hane .
<verse_8>	Mã Pahhiti te pjê impejti japrỳ te Etẽ ita kam hàhkre , pyt japôj xà rũm , ne kam pjê te mehĩ xũmre jĩa mã hikran , kam ihkrĩ xà caxuw .
<verse_9>	Mã Pahhiti pê Pahpãm te Etẽ jõ pjê kam ampo pej pit kre . Mã ahpỹanre na ajpẽn caxuw pĩxô pàr pej pit japôj ne hiprãj , ne ihkur xà caxuw ihcunea impeaj . Ne pjê ata jipôc ri Pahpãm te pĩxô pàr to ipijakrut ne ihkre , atajê ri ihkwỳ pê ajteare mã . Ne pyxit ne cupê mehtĩr rohnỳtti mã xà jõ pĩxô . Na quê ha jũm te pĩxô ata nõ krẽr na , quê ha jũ caxuw ihtyc nare , ne quêt ihtĩr rohnỳtti mã . Ne ihnõ ata pê ri ampo pej me , ampo kên jahkre pej xà jõ pĩxô pàr . Na quê ha jũm te pĩxô ata nõ krẽr na , quê ha ihcunea na amji jahkre pej ne ihkrã kre .
<verse_10>	Ne pjê ata kam Pahpãm te cô ton , mã ajpjê , cute pjê inco xà caxuw . Ne Etẽ jõ pjê ata pĩn pê cô ata cato , ne kaam ihcahkũm , ne cute amji to cwat ne ajpjê .
<verse_11-14>	Atajê ri ahpỹanre na haprỳ itajê te hajỹr he : Pixõ jõ cô me , Gijõ jõ cô me , Ticre jõ cô me , Cômpejti jõ cô .
<verse_15-17>	Mã Pahpãm pê Pahhiti te pjê ata kam hũmre pê Atãw xwỳ ata mã hikran , kam ihkrĩ ne cute hamãr , ne kam hàpên xà caxuw . Ne cumã pĩxô pàr pyxit ne ihcawpa ne cumã : — Ca ha gapacta ne atỳj pĩxô pàr itajê xô cunea ku , ne por ampo pej me , ampo kên jahkre pej xà jõ pĩxô ata , ca ha nee ihnõ krẽr nare . Ampo na ? Ca ha ate ihnõ krẽr na , ca ha ramã impejti xà jahkre pej , ne ihkêanre xà jahkre pej , ne hanea ne amcro ata kam atỳj atyc kam tẽ — hane .
<verse_18-20>	Ne pê ramã pjê ata kam ahpỹanre na ajpẽn caxuw pjê kam pryre atajê to , ne kỳj pê ahpỹanre na pryjara ton pa . Ne ma ihcunea to mõ , Atãw wỳr , ne cumã ihcunea jahkre , mãr quê Atãw ahpỹanre na ihcunea mã haprỳ jõr pa . Mã cute amji mã ampo mã haprỳ jõr prãmti ata na , cute cumã hõr partu . Ne haprỳ ata na quê ha ipa rohnỳtti mã . Ne cute pryre capônỹre mã haprỳ , ne ahkêt kam pryre atajê mã haprỳ , ne kỳj pê pryjara cunea mã haprỳ jõr partu .
<title> Pê Pahpãm cahãj pê me pahnã to
		Ne ampo itajê cunea jipôc ri , Atãw te nee amji caxuw ampo pê ihnõ ata mã cator nare . Jirô pê mã ri Pahpãm pê Pahhiti te amji mã : — Imã hũmre ita ahte apu ipa ita na to prãm nare , na wa ha hĩa na cumã catê nõ to — hajỹr .
<verse_21>	Ne jũ mã cute Atãw ton ne to hõtxwaa to hõtxwa , mã hõt mã ihtyctu , ne ihtỳj nõ ne gõr . Mã Pahpãm te hiwrỳhhi nõ caxàr , ne hacpỹa mã haxà to cumã ipijapỳn .
<verse_22>	Ne hiwrỳhhi ata to cumã cahãj ton , ne ma hỹrmã to mõ , mã ramã ipimprar , mã cute cumã hõr .
<verse_23>	Mã Atãw te harkwa to : — Taamã ! Pahpãm te ijiwrỳhhi kwỳ caxàr ne to imã cahãj , na ri quêt cupê ijĩa kwỳ , cwỳrjapê wa ha cumã haprỳ to : “ Cahãj ” — hane .
<verse_24>	Cwỳrjapê quê ha ita caxuw me hũmre menxyrxwỳ me , me hũmjê jicu , ne me hikwa tuw , ne ma mehprõ wỳr me rê , ne mehprõ me , me ajcaxê ne ajpẽn kam me pyxit peaj .
<verse_25>	Pê Atãw me hĩxi nee mehkà to me amji pro nare , ne mehcakrô ame ipa , ne nee ajco ajpẽn kam amehpahàm nare .

<title> Kam To Ihtẽm Xà 3.1-24

<chapter_3>
<title> Pê Xatanaj me panquêtjê mã ihhêj
<verse_1>	Ne pjê kam Pahpãm te ampo cunea ton atajê jirôa pê cagãti ita te amji jahkre kitre nare . Ne ma cahãj ata wỳr tẽ ne ahna hàhtêp , ne cute ihcukij , ne cumã : — Xà ampeaj kam Apãm Cati te , ate me pĩxô itajê cunea kur tête me amãn ? — hajỹr .
<verse_2-3>	Mã cahãj ata cumã : — Quê , itỳj ite mehcunea kur xà . Ne por ipàr pyxit peaj ne ihkwỳ jipôc ri xa ata ri , Inxũ Cati te intête me imãn , wa nee mehnõ krẽr nare , ne nee ahna me ijũhkra nõr nare , ne amehcupên nare . Nãmri wa ha mempar nare na , wa ha itỳj me ty , ita na ri Inxũ Cati pê Pahhiti te me imã harẽn — hane .
<verse_4-5>	Mã cagãti cumã : — Quê ! Ame amã ihhêj , ca nee me atyc nare ! Ampo na ri ame amã ihcawpa ? Nee mã ampo na nare . He ate mehnõ krẽr , ne cume , me apipẽan , ne mempej jahkre pej ne mehkên jahkre pej cupate ri ame amã ihhêj — hane .
<title> Pê me panquêtjê Xatanaj kampa
<verse_6>	Mã cahãj ata te ihtỳj harkwa kôt pĩxô ata kur xà na impeaj na amji mã to hajỹr . Ne cute pĩxô ata pupun , mã cumã impejti , ne ihtỳj amji mã cute amji jahkre pej xà caxuw impej na cute to hajỹr . Ne cute hô nõ hyr ne ihkrẽr , ne hanea ne impjên mã ipyr ne cumã hõr , mã cute ihkrẽr .
<verse_7>	Me ajkaam cute ampo cunea jahkre pej kam ihtẽm , ne cute mehcakrô na me amji jahkre pej , ne amehpahàm pyrentu . Cwỳrjapê ri cute me pĩhhô kẽhkẽn , ne me cahyr , ne me to amji pro .
<title> Pê Pahpãm me panquêtjê crôn xà kêanre to me cucrô
<verse_8>	Ne pyt ata kam ramã ahprepre to mõr kam , mã cute pjê impejti ata kam , me Pahhiti pê Pahpãm mõr na me kam hapac , ne ajwar cupê pĩ catàtkre na me ipimxur .
<verse_9>	Mã cute me cumã hàkjêr ne me cumã : — Atãw , ampo na mã ca apu ipê amxu ? — hajỹr .
<verse_10>	Mã Atãw cumã : — Wa ite ajpên amõr na me apar , ne ate icakrô na me ipupun cupate , wa apê me ipimxur — hane .
<verse_11>	Mã cumã : — Jũm te mã acakrô na garẽn ? Xà ajkĩ ate , ite amã pĩxô pàr cawpa ata nõ krẽr ? — hane .
<verse_12>	Mã Atãw cumã : — Ỹhỹ , por ate imã cahãj jõr ata te ri imã hõr , wa ite ihkrẽr — hane .
<verse_13>	Mã Pahhiti pê Pahpãm te cahãj ita mã : — Pỳhàpà , ampo na mã ajte ate me hajỹr ? — hajỹr . Mã cumã : — Por cagãti ata te ri imã ihhêj , wa ite ihkrẽr — hane .
<verse_14>	Mã Pahpãm te cagãti ata mã : — Ca ate me cumã amji kam gapac xà to hajỹr cwỳrjapê , wa ha acrôn xà kêanre ita to acrô he . Ampo pryre capônỹre me hàprêhti atajê jirôa pê akêanre . Na quê ha apa xà ita pê ajteare mã , na ca ha pjê kam atu na apu pra , ne pjê jacrô pit kur to apu apa rohnỳtti mã . Quê ha ampo pryre kwỳ cunea , ma ame acaca , ca ha ahnaa jũ caxuw gamre .
<verse_15>	Hamre , ita caxuw ca ha cahãj ita me apê ajpẽn curê xwỳn . Quê ha hanea ne me atàmxwỳ me , mehtàmxwỳ pê ajpẽn curê xwỳn . Ne ca ha jũ caxuw amcro nõ na , cahãj ita tàmxwỳ tàmxwỳ nõ par kat kam ihtõc , quê ha taa mã ato hajỹr nare , ne quêt akrã gãntu — hajỹr .
<verse_16>	Ne cute hanea ne cahãj ita crôn xà ita to incrôn , ne cumã : — Ita caxuw wa ha amã akra xà to ajcamẽ , ne kypê amã to hà nare . Cakrô ca ha atỳj cormã amã apjên kĩn , ca ha atỳj ahna amji to pôj , quê ha cupê ato ihhimpej catê . Na quê ha me atàmxwỳ me acukwa kam , ahnaa me to hãm ita na — hajỹr .
<verse_17-19>	Ne cute Atãw mã hajỹar ne cumã : — Ca ate gĩxia kôt amji kam gapac , ne ite amã pĩxô pàr cawpa ata krẽr , cwỳrjapê wa ha ita caxuw apê pjê ita to kêanre ne . Quê ha kam hômjĩ pàr hapôj , ne kam ahkêt kêanre hapôj , na ca ha pĩhhô me ampo hy pit kur to apa , ne apêa to apê , ne akuc na cô pra , mãr quê me amã gõ , ca me apà . Hõ , ca ha hajỹr to acuhhê ita kam ahnaa awej ne jũ caxuw ty , quê ha pjê ita to me garêt , ca ha hacpỹ mã pjê ita na amji jahkre . Ne pjê ata to pê wa ato , na ca ha hacpỹa mã pjê ita mã axà — hajỹr . Mã ajwar cute mempar .
<verse_20>	Ne Atãw te hĩxi mã haprỳ to Ewakwỳj , ne haprỳ ita kôt harẽn xà te “ Mehcunea menxi ” .
<verse_21>	Mã Pahpãm pê Pahhiti te ampo pry curan , ne ihkà to me cumã mehkà .
<verse_22>	Ne cute amji mã : — Ita caxuw quê ha mehĩ itajê pê me pahpyràac , ne ihtỳj ihkên jahkre pej ne impej jahkre pej . Cwỳrjapê ri cute pĩxô pê mehtĩr rohnỳtti mã xà ata nõ krẽr xà nare . Nãmri quê ha cute ihnõ krẽr na , quê ha ihtỳj cute ihkên mã hàr xà ita kam amji to ipijapar to ipa rohnỳtti mã — hajỹr .
<verse_23>	Cwỳrjapê ri Pahpãm te pjê impejti japrỳ te Etẽ ata tête me cator , ne ampỳa mã pjê nõ ata wỳr mehkujahêc , mãr quê , cute pjê to Atãw ton ata , curi kam apê ne apà .
<verse_24>	Cute me cator jirô pê mã ri , pyt japôj xà rũm , Pahpãm te côjkwa kam cumã hàprê catêjê kwỳ pyxwỳr , cute me harkwa jamãr xà na . Ne hanea ne cute wapo xwahhihti pôr ata xãm , cute mehtĩr rohnỳtti mã xà ata jõ pĩxô pàr jamãr prãmte . Mã pra ne ipu na ajrõ ita na .

<title> Kam To Ihtẽm Xà 4.1-16 , 25-26

<chapter_4>
<title> Pê Cãn ihtõ pê Aper cura
<verse_1>	Mã Atãw hĩxi me hikwa , ne cute kam ihkra , mã cumã ihkra xũmre pỳm . Mã cute cumã haprỳ to Cãn . Mã Ewakwỳj te amji jarẽn to : — Pahhiti te itehcajpar , mã imã ikra xũmre ita cator — hajỹr .
<verse_2>	Jirô pê mã ri hipêr cumã ihkra xũmre nõa pỳm ata japrỳ te ri Aper . Ne ajwar mehkà . Mã Aper pê carà cahàcre to ipijapar catê , ne Cãn pê ri pur to hàpên catê .
<verse_3>	Ne amcro nõ na Cãn te Pahhiti mã hàprà ata jõ xô nõ pyr ne to mõ , ne cama cumã hõr prãmte , to kam hapac .
<verse_4>	Mã hanea ne Aper te Pahhiti mã hõ parxare nõ cakônĩ pỳm ata curan ne hĩ pejti kwỳ pyr , ne to mõ , ne to Pahhiti kam hapac . Mã cumã Aper jõ hĩ ata kĩnti , mã cute ahna amji caxàr .
<verse_5>	Ne ma apu Cãn pê hàprà xô ata caca . Mã Cãn incryac kam , ihkuc kêan kam , apu amji kam hapac to mõ .
<verse_6>	Mã Pahhiti cumã : — Ampo na mã ca apu acryc , ne akuc kêan kam apu mõ ?
<verse_7>	Ca ha ate icajpuaw ampo ton na , wa ha itỳj ahna amji capa . Nãmri ca ha ate apu amji kam gapac xà kêanre ton to apa na , quê ha akên xà ata pê ihhêj rũm ampo pry jàprê kêanre ata pyràac , ne ihtỳj apro to prãm , ne taa ato ihhimpej to ipa . Na ca ha caa , akên itajê to amji mã capônỹre ne , ne tohjê , ne caa to ahimpej to apa — hajỹr . Mã Cãn te impar , ne nee ihkôt amji kam hapac nare .
<verse_8>	Ne amcro nõ na cormã ihtõ kam incryc , mã cumã : — Hacu ne põ kam apu mõ — hane . Mã ma ihtõ pê Aper ihkôt mõ , mã põ kam hamreare ata kam , Cãn te Aper kam ihtẽm ne ihcuran .
<verse_9>	Mã ahna ahtũm nare mã Pahhiti Cãn mã : — Jõ ri mã atõ Aper ? — hane . Mã cumã : — Pỳpỹn , wa ite nee hõmpun nare . Xà ajkĩ ipê itõ jamãr catê , mã ca apu ahna icukij ? — hane .
<verse_10>	Mã Pahpãm cumã : — He pỳhàpà! Ampo caxuw mã ate atõ to hajỹr ? Pom atõ caprô ita ihtỳj pjêa kam imã akij , ne imã ate to kên jahpan xà ite ato kên na , awjahkre ita ?
<verse_11-12>	Atea amji mã acrôn xà kêanre na gàhwỳr , ne por ate pjê kam atõ caprô jaxwỳr , mã cute to ihkõm ata , quê ha nee hipêr amã gàprà xô nõ jõr nare . Na ca ha ita caxuw cama apu amji jacjê , pjê cunea kam — hane .
<verse_13>	Mã cumã : — Ite ikên mã ijũcanãr xà ita jirôa pê , ate imã ton .
<verse_14>	Ca ha pjê ita pê ikujate , wa ha itỳj apê ampỳa mã pjê cunea kam ipa . Quê ha jũ ri cute me icajpar atajê cunea ihtỳj me icuran to prãm — hane .
<verse_15-16>	Mã Pahhiti cumã : — Hãpà , nee cute ahna hajỹr nare . Wa ha gĩ kam , cute me gahkre pej xà na amã ihhôc , quê ha mehcunea me hõmpu ne me gahkre pej , ne nee me acuran nare . Nãmri quê ha jũm te acuran na , wa ha ihcura , ne ihkôt cormã mehkwỳa kwỳ to xêj ne me hipej — hane . Ne cute Cãn jahkre pej xà ita na kam ihhôc , mã ma Cãn Pahhiti pê tẽ , ne pyt japôj xà rũm , pjê nõa kam ihkrĩ .
<verse_25>	Mã hipêr Atãw te Ewa kam ihkra , mã cumã ihpỳm , mã cute me cumã haprỳ to Xet . Mã Ewa te harkwa to : — Pahhiti te Cãn te Aper curan ata jaxà kam hipêr imã ikra xũmre ita jõr — hajỹr .
<verse_26>	Mã Xet ita ihkà , ne hikwa tuw , mã hanea ne cumã ihkra xũmre nõ cator , mã cute me cumã haprỳ to Enotti . Ne caku atajêa kam ri cute me Pahpãm cukij to : “ Ihtĩr Rohnỳtti Mã Ata ” hajỹr , ne ahnaa me cukij kam ihtẽm . Hamre .

<title> Kam to Ihtẽm Xà 5.1-6.7

<chapter_5>
<title> Pê me panquêtjê me hàhtô to mõ
<verse_5.1-6.7>	Ỹhỹ , pê Atãw me hĩxi pê Ewa caku jàhtôa kam amji to ajpa , ne ramã mehkra jàhtôa to me hàhtô . Ne mehkra itajê cukwa kam ramã me hàmtàr to mõ , ne tapi me hikwa to mõ , ne me hàmtàr to mõ . Ne pê cormã Ewa ihkra to hapôj rohnỳtti mã . Ne pê caku jàhtôa kam amehpỳpỳm itajê cunea kam ri me hàhtô to mõ , ne pjê kôt me ipicràn to mõ . Pê Pahpãm pê Pahhiti ata me hõmpu , pê tàkamrỳ mehkên to me mõ , ne ramã mehkêanre . Ne ajco cute me amji kam hapac xà kên to pit mã me amji kam hapac to me mõ .

<title> Kam to Ihtẽm Xà 6.6-22

<chapter_6>
<title> Pê Pahpãm pjê kam ihkrĩ atajê cunea jipej na amji to
<verse_6>	Mã Pahhiti te me ton catê ata ramã me kam ihpeacre , ne me kam cumã amji kĩn nare . Na ri cute me caxuw amji kam hapac xà nõ to ipintuw , ne ahna jêt , cute me hajỹr xà ita kam .
<verse_7>	Cwỳrjapê ri cute amji mã harkwa to : — Ite me ton xà ita kam amji jũ na ipeacre , na wa ha pjê kam mehcunea to hamre tu . Ne pom wa ite mehĩ ton itajê me , pryre me , pryjara me , wa ha mehcunea to hamre tu . Nãmri ramã ite me caxuw amji kam ijapac xà nõ na ijêt , ne imã me hapê nare — hajỹr .
<verse_8>	Pê por me hũmre nõ pyxit peaj ne haprỳ Nowe ata pê Pahpãm cajpuaw .
<verse_9>	Ne pê Nowe ata quêt pyxit peaj ne ajco catyt kam ipa , ne ihcunea na impejti ne ajteare mã , pjê kam me hũmre atajê cunea cote na . Ne Pahpãm te amji kam hapac xàa to , ajco amji mã ihhimpej to ipa .
<verse_10>	Ne cumã ihkra xũmre incrê , ne me haprỳ pê Xẽm me , Cãw me Jape .
<verse_11-13>	Ne pê pjê cunea kam mehcunea ajpẽn to me hàprê to me ipa . Ne Pahpãm mã , ramã cute amji kam me hapac xà cunea kêanre , ne ihhêj ne ihcacu , ne ramã ihkro . Na pê Pahpãm Nowe mã amji jarẽn to : — Wa ha pjê kam mehcunea to hamre tu . Ampo na ? He imãa ramã pjê kam mehcunea kêanre . Me hàprê me , cute me ajpẽn curê me , ihcunea na cute amji kam me hapac xà kên itajê te ramã ihhêj ne me to ihkro . Cwỳrjapê wa ha itỳj pjê kam me hũmre me , ampo tĩr itajê cunea to hamre tu .
<verse_14-15>	— Ne Nowe , wa ha itỳj me akra me apytà . Na ca ha pĩ tỳj to pit mã , amji mã pàr kreti nõ to , ne to catia to cati to hane he . Ca ha iry na to gara capô to xetẽnta ne ihkôt xĩc , ne ihpo na to gara capô to cwatôxi , ne ihkà na to gara capô to ôjtô . Ne ca ha ihkre cahty xà tôti pê penhôc hôc ata to cô mã hàr xà mã ihcahty . Ne põ rũm to ihcahty , ne caxwãm pê to ihcahty , cô te cumã hàr cupate .
<verse_16>	Ne ca ha kam pĩ to ikre , ne pĩ to hahêr to kam ikre ata tipre to gũhkra capô to incrê . Ne ca ha kam to ihkre to incrê , harã mã me ita to , ne ihcote na me ita to , ne kỳj rũm me ita to , ne ahpỹanre na kam to caxwỳn partu . Ne hĩpê kam ca ha harkwa to pyxit peaj .
<verse_17>	Nãmri wa ha cô catia ne ihkujate , quê ha pjê kam ampo cunea pĩr pa .
<verse_18>	— Ne wa ha ana amji ton to hane he . Ca ha ca me , aprõ me , me akra me , mehprõ me , ca ha me acunea pàr kreti mã me axà , mãr wa cô pê to me apytà .
<verse_19-20>	Ne pryre xwỳjê ca ha ajpẽn caxuw hũmre me cahãj to apijakrut partu , ne pàr kreti mã to axà , ne kỳj pê ampo jara to ne pra itajê , ca ha ajpẽn caxuw hũmre me cahãj to apijakrut partu ne to axà , mãr quê me acahê na ihtyc xà jahpa . Ne pom ite ampo na amẽn itajê , quê ha amji to ajkrut pa , ne amjia kôt awỳr ipa ne acjêj .
<verse_21>	Ca ha cumã hõ cunea to cuprõ ne to axà , ne amji mã me gõ catia ne to cuprõ ne me to axà — hane .
<verse_22>	Hõhõ , pê Pahpãm Nowe mã harkwa hyr to hane , pê harkwa kôt ampo atajê cunea ton pa .

<title> Kam To Ihtẽm Xà 7.1 , 7-12 , 17-24

<chapter_7>
<title>	Pê Pahpãm pàr kreti kam me panquêtjê to ihtyc ahpa
<verse_1>	Ne pê Nowe jàpên xà ita kam ahna caku hàhtôa , pê hipêj pa . Mã Pahhiti te Nowe mã : — Hã , hamre , gapacta ne ajpên me akra mea mã pàr kreti ita mã me axà . Nãmri apyxit peaj , ca me hũmre itajê cunea cote na catyt kam ijarkwa kôt apa — hajỹr .
<verse_7>	Mã Nowe me , hĩxi me , mehkra me , mehprõ me , mehcunea xàr , cute cô catia te me hipej xà pê me amji pytàr prãmte .
<verse_8-9>	Mã pryre cunea me , pryjara cunea te ahpỹanre na amji to ipijakrut par , ne hỹrmã incjêj par , Pahpãm te ahna me mẽn xà ata na . Mã Pahhiti pê Pahpãm te me ahna to harkwa jihê .
<verse_10-11>	Mã ramã me ahna amcro te xet , mã kam mehkrĩ ne me côhti jikaj . Ne pê caxuaw ramã Nowe na caku xêjxẽnta . Mã ihprõt pê hatuj xà cunea pĩn cô catõtõc , ne cute amji mã hũhhyr , mã côjkwa pĩn hanea ne ta catia te iwrỳc kam ihtẽm .
<verse_12>	Ne wrỳa to wrỳ , ne cute iwrỳc ita to amcro to cwarẽnta , ne hanea ne to caxwa to cwarẽnta .
<verse_17-20>	Mã tàkamrỳ cô catihti ita te pjê jaxir to mõ , ne pea cute pjê cuto tu . Ne ihtua to ihtu , ne cute kẽn kàhti atajê cunea cuto tu , ne cormã kàj mã ihtu na me pajara capô te cwat . Mã pàr kre ihtỳj ihcajcoc , ne cô kam apu mõ .
<verse_21-23>	Mã pjê kam ampo cunea incaca atajê tyc par ne me hamre tu . Pryre me , pryjara me , ampo to me ipijapar xà me , ampo jàprê me , mehĩ me , ampo kra me , ampo cunea jamre tu . Cô te me hipej tu . Mã Nowe pyxit peaj ne ihtĩr , mehkra me , por ampo cunea cahê na pàr kre kam hàhhuc atajê me .
<verse_24>	Pê cô pjê cunea to hipu ita na ahna putwrỳ xĩc .

<title> Kam To Ihtẽm Xà 8.1-22

<chapter_8>
<title> Pê me panquêtjê pàr kreti pê me cato
<verse_1-2>	Mã nee Pahpãm te Nowe me , mehkra me cahê na pryre atajê to hapac kêt nare . Ne cute pjê caxwãm pê cô jatuj xà jihê ne kôcti kujahêc , cute cô cajpêr , ne to incrà xà caxuw .
<verse_3-5>	Mã ihcajpê , ne tàkamrỳ cute to inxô ne to incrà to mõ , mã pàr kreti ata mõ , ne kẽnti kàhti catia japrỳ te Ararati ata na hàhhuc . Mã hipêr pjê kam cô ita te amji to putwrỳ to incrê , ne cormã inxô to mõ .
<verse_6-7>	Ne me ahna amcro te cwarẽnta , mã Nowe te harkwa krare nõ ita jihê mẽn , ne ma põ mã xônti cahàc nõ kujahêc . Mã ihtẽm rohnỳtti mã , ne nee hacpỹ ne cute amji jaxàr nare .
<verse_8-9>	Mã ihkôt cute tutti kujahêc , mã cute amji jaxàr pyrentu . Ampo na ? Cormã nee pjê incrà nare ita kam , jõ ri quê ampo na xa ?
<verse_10>	Mã me ahna amcro te xet jirô pê mã ri , hipêr cute tutti kujahêc .
<verse_11>	Mã ramã ahna pyt xàr xàa kam , mã cute amji jaxàr , ne ihkrỳt kam pĩ hô nõ tetetti ita xa , mã to tẽ . Mã Nowe te ramã pjê kam cô incrà to mõr na hahkre pej pyrentu .
<verse_12>	Ne cute amji to amcro to xet jirô pê mã ri , ma hipêr cute tutti kujahêc , mã nee hacpỹ ne cute amji jaxàr nare .
<verse_13-14>	Mã hipêr Nowe te pàr kreti ata kam amji to putwrỳ to ipijakrut , cô incrà jikaj xà , mã caxuaw ramã ahna caku te xêjxẽnta ne ihkôt pyxit . Mã cute pĩ te harkwa jihê ita jihê mẽn , ne pjê kam ramã cô incrà na hõmpun .
<verse_15-17>	Mã Pahpãm te Nowe mã : — Ajpên pàr kreti pê põ mã me acato . Ca me , gĩxi me , me akra me , mehprõ me , pryre me , pryjara me , me acunea me acato . Ne pjê cunea kam atỳj me apicràn to me mõ , ne me gàhtô to mõ — hajỹr .
<title> Nowe hakryte Pahpãm mã ampo gõ
<verse_18-20>	Mã mehcunea cator . Mã Nowe Pahpãm pyrên hakrya to hakry , na ri cute ampo pry ita curan , ne Pahpãm mã hõr prãmte to caxàr .
<verse_21-22>	Mã Pahpãm te ampo pry to me kam hapac xà ita na cumã ihkĩn , mã cute amji mã harkwa to : — Wa ha nee jũ caxuw hipêr pjê ita to kêanre nare , ne nee mehcunea jipej nare . Ampo na ? He cute me hajỹr tũam , ne mehkêanre . Ne wa ha ita caxuw pjê kam me caxuw ampo to ajpẽn catê partu . Na quê ha caku cunea kam me hàhkre xà caxuw , me cumã cô me amco , ne cute me hõ kẽhkẽn xà caxuw amcrà me amcro , ne hanea ne , ajpẽn caxuw , amcro me caxwa . Na quê ha to hajỹr ita kam , ahnaa ampo cunea jicu xà mã to cumẽ — hajỹr .

<title> Kam To Ihtẽm Xà 9.1-6 , 9-17

<chapter_9>
<title> Pê Pahpãm me panquêtjê mã amji to awjahkre
<verse_1>	Ne Pahpãm te Nowe to impejti ne cumã : — Hamre , ita caxuw ca ha me gàhtô to mõ , ne pjê cunea kam , quê ha me atàmxwỳ me hàhtôa to me hàhtô to me mõ , ne mehcahkũm to me mõ .
<verse_2>	Ne quê ha pryre cunea ihtỳj amji mã megĩ itajê cupa , ne me cupê me gõ tekjê , na ca ha me caa me to ahimpej .
<verse_3>	Na ca ha gapacta ne atỳj me ampo itajê cunea ku . Nãmri pê wa mam me amã , ate me ampo hô kur xà itajê to pit mã hahkre . Ne ita caxuw ca ha atỳj me ampo cunea ku .
<verse_4>	— Ne nee ca ha cormã ne apu hĩ caprô pijaxwỳr nare itajê kur nare . Ampo na ? Kam caprô ata pê incaca xà xakat .
<verse_5-6>	— Ne pê wa amji kôat me ato , ne megĩa na me ato , cwỳrjapê ri nee me ate me ajpẽn curan xà nare . Nãmri quê ha ampo jàprê te me anõ curan na , nare quê ha jũm jĩa te megĩa nõ curan na , ca ha hanea ne atỳj mehcura , cute ihcuran jahpan xà na .
<verse_9-17>	— Ne wa ha me amã amji jarẽ , ne jũ caxuw hipêr cô to pjê kam ampo cunea to ipictor to hajỹr nare . Cwỳrjapê wa ha côjkwa kam ta jõxwỳn xô , mãr wa hõmpu , ne amji mã : — “ Pê wa me cumã to awjahkre xà ata mã ajêt he . Na wa ha nee jũ caxuw hipêr cô to pjê to ipictor nare ” — hane . Hõhõ , pê Pahpãm me Nowe , ita na me amji ton to hane . Hamre .

<title> Kam To Ihtẽm Xà 11.1-9

<chapter_11> 
<title> Pê Pahpãm me panquêtjê mã harkwa to ahho
<verse_1-9>	Ỹhỹ , ne pê caku jàhtôa kam pjê cunea kam me hàhtô to me mõ , ne ajco me harkwa pyxit peaj to mehcakôc . Ne mehcunea te kẽn te ikre kàhti ata xãm na me ajpẽn par . Ampo na ? Nee mã ampo na nare , ma ame Pahpãm par caca . Ne ma pjê cunea kam amehcahkũm caca , cwỳrjapê pê me krĩ catia ton to prãm , cute amji to me catia prãmte . Ne me ajpẽn mã : — Hacme , ne me ikre nõ kàhti to , ne ihkôat côjkwa wỳr me api , ne nee pjê kôt ame papicràn nare — hane . Ne cute me ton . Mã Pahhiti wrỳc , ne cute krĩ ata me kẽnti te ikre kàhti ata pupun , ne nee ahna cumã ihkĩn nare . Mã ajpẽn mã : — Mehcunea me harkwa pyxit peaj to mehcakôc ita kam , quê ha me ampo cunea jahkre pej , ne ihtỳj jũ caxuw me ampo kên catia to . Hacu ne ahpỹanre na me cumã me harkwa pihho jõr pa , mãr quê nee me ajpẽn par nare — hane . Ne me iwrỳc , ne cute mehcunea mã harkwa jõr par , mã ajpẽn kaj na cute mehcakôc kam mehtẽm . Ne nee me ajpẽn par nare ita kam , jũ wỳr quê me ajpẽn kampa . Ne ma pjê cunea wỳr cute me ipicràn kam mehtẽm . Ne pea cute me ikre ita me krĩ ita jicu , ne me ipicràn partu . Pom krĩ ita japrỳ te Meharkwapihho jõ krĩ . Ita cwỳrjapê ri krĩxàre cunea me harkwa pihho to pit mã mehcakôc , ne ma pjê cunea kam amehcahkũm . Hamre .


<book_2> 
<title> JO JÕ KÀHHÔC

<title> Jo 1.1-22 ; 2.1-10

<chapter_1-2>
<title> Pê Pahpãm Jo capi na Xatanaj jamã
<verse_1.1-22 , 2.1-10>	Ne pê me ahna caku jàhtôa jirô pê mã ri hũmre nõ ita japrỳ te Jo , ne pjê nõa kam ihkrĩ . Ne cupê hũmre krã impejti , ne ampeaj kam cumã Pahpãm kĩn , ne nee ajco apu ihkên ton to ipa nare , ne quêt catyt kam ajco ipa . Pê cumã ihkra xũmre xet , ne cahãj incrê , ne hakràaj to hakràj . Ne pê ampeaj kam ihparxare to hakràj cati , me hũkjê kwỳ jirôa pê . Pê mehkra ajco me amji mã amji kĩn to , ne ajco mehkjêjê kwỳ na ahwỳ , hũrkwa wỳr . Pê ajco me cuprõ , ne me apà , ne ajco me ikõ , me hõ amji kĩn ata na . Ne pê me hõ amji kĩn ita na ajco jũ mã amji to me amcro to . Ne ajco mehkra me amji kĩn itajê jicu , pê Jo mehkra na ahwỳ , ne Pahpãm mã mehcajrẽn . Ne ajco iràrà na ihkrĩ , ne Pahpãm mã ampo pry to capa , mehkra kên xà itajê jahpan xà na . Ampo na ? Pê ajco taa amji mã : — Quê ihhêaj to me ikra Pahpãm mã mehkên xà nõ to , ne nee me hĩ cunea kam me cumã Pahpãm kĩn nare , cwỳrjapê wa ha pa , me hahpan xà na , Pahpãm mã ampo pry to capa — hane . Hõhõ , pê Jo ajco ita ton to hajỹr to ihcuhhê . Mã amcro nõ na Pahpãm te me pahcurê xwỳn pê Xatanaj ita cukij ne cumã : — Xà ca ajkĩ atỳj me imã hàpên catê pê Jo ata pupu ? Pjê kam me hũmre kwỳ jirôa pê cupê hũmre impejti , ne ihtỳj amji mã icupa , ne ma apu ampo kên cunea caca — hajỹr . Mã me pahcurê xwỳn Pahpãm mã : — Ca gõtpê ma hamã , ne ma hũrkwa jamã , ne ma cumã ampo atajê cunea jamã , na ri cumã akĩn . Ca cupê ampo itajê cunea to pôj , ne cupê to hamre , quê ha hipêr cumã akĩn nare . Quê ha ihtỳj akuc ri acrôn xà kêanre nõ to acrô — hane . Mã Pahpãm cumã : — Xatanaj , hã gapacta ne cupê hakràj itajê cunea to kên , ne hĩ ca nee caxun nare — hane . Jirô pê mã ri me pahcurê xwỳn te Jo to kên prãmte hỹrmã tẽ . Mã ahna ahtũm nare mã Jo kra te hipêr me hũrkwa kam , amji mã me amji kĩn nõ ton . Mã pea Jo jũrkwa ri jũm jũjarẽn catê ita hỹrmã cator , ne cute cumã hũjarẽn to : — Wa ame gõ pryti to pur kam pjê to apkjê , mã cawrô cahàcre ihtỳj apu ipa . Mã Xapêw catêjê kwỳ cator , ne cute me amã hàpên catêjê jipej , ne ma me ampo itajê cunea to mõ . Wa ipyxit peaj ne itĩr ne awỳr icator — hajỹr . Ne cormã apu hũjarẽn kwỳa kam , mã ramã ihnõ ita tẽ , ne cute Jo mã hũjarẽn to : — Côjkwa pĩn cuhy pỳm , ne cute gõ carà cahàcti me , cute me hamãr catêjê cunea to caxàr . Wa ipyxit peaj ne itĩr ne awỳr icator — hajỹr . Ne cormã hũjarẽn kwỳa kam , mã ita xwỳjê cator ne cumã : — Cartêj catêjê kwỳ cator , ne cute me amã hàpên catêjê cunea jipej , wapo xwahhihti to , ne ma me gõ cawrô kô jarôti pê camer atajê to me cuto tu . Wa ipyxit peaj ne itĩr ne awỳr icator — hane . Ne cormã apu hũjarẽn kwỳa kam , mã ita xwỳjê cator , ne cumã : — Me akra te me hũrkwa kam amji mã me amji kĩn ton , ne cormã ame ahna akrua kam , mã kôc pahtỳjti ita cator , ne cute ikre kwĩn . Mã me kam ihpỳm , ne cute me hipej tu — hane .
<title> Pê Jo nee Pahpãm kên jarẽn nare
	Mã Jo jũpar par , ne ihtỳj Pahpãm to amji japackre , ne hãm ne xa . Ne cute amji pê ihkà jipôn , ne to ihkĩ cunea mẽn , cumã amji kĩn nõ xàhte . Ne cute harkwa to : — Pê wa icakrô ipỳm , ne wa ha icakrô ty . Me ijõ Pahhiti , ca ate imã ampo atajê cunea jõr , ne hacpỹa mã ate ipê ihcunea incwỳr . Ne ijõ Inxũ Cati , imãa , cormã apejti — hajỹr . Ne pê Jo cute amji kam hapac xà ita kam , nee Pahpãm cuna mã ihkên xà nõ ton nare , ne nee pê Pahpãm cuna mã ihcakôc xà kên nõ to ihcakôc kên nare . Jirô pê mã ri Xatanaj te hipêr Pahpãm na hàhwỳr , cute hanea ne Jo jĩ to kên prãmte . Mã Pahpãm te ahna to tojnõ . Mã ahna ahtũm nare , mã Jo jĩ cunea kam ihkà xêt , ne ihrôt ne ampeaj kam cumã hà . Na pê amji pupun xà kêanre to amji pupun cakrô , pê nee Pahpãm cuna mã ihcakôc kên nõ to ihcakôc nare .

<title> Jo 3-41

<chapter_3-41>
<title> Pê Pahpãm hacpỹa mã Jo to impej
<verse_3-41>	Mã Jo jõ ikwỳ nõ catêjê te ahna me cuprõn , cute mehtehcajpar prãmte . Ne xãmte nee ihtehcajpar prãmte ahna cute me cuprõn nare , ne cama apu ihkên mã me mẽn prãm , ne me cumã : — Jo , me ikampa . Akêanre , na ri Pahpãm te akên jahpan xà na apu ato kêanre . Jũ wỳr quê Pahpãm jũm pejti to kên — hajỹr . Ihtỳj cute ampo kên ton na amehcãmjĩ , na pê ame cumãn to hane . Mã tee Jo me cumã cute ampo kên ton nare na amji jarẽ . Mã hõ ikwỳ nõ atajê te hapackrea to jũ mã me amcro jàhtô ton . Mã Jo te me cupê amji pytàr prãmte hajỹar , ne me cumã ampo jàhtôa jarẽn . Jirô pê mã ri Pahpãm apu Jo jõ ikwỳ nõ catêjê kam incryc , ne me cumã : — Me apê amji jahkre kêatre , na ca ame Jo to acakôc kêanre to hane . Ne Jo ri me girôa pê impej . Ne cama Jo na me ahwỳ , quê imã me acajrẽn , wa me ato impejti ne — hajỹr . Mã Jo te Pahpãm mã mehkwỳ cajrẽn , quê nee me kam incryc nare . Mã Pahpãm te Jo kam hapac , ne cumã hõ ikwỳ nõ te to kên xà ita to tojnõ . Ne hanea ne cute Jo mã mam cumã ampo itajê jirôa pê hõr to ipijakrut partu . Mã hanea ne Jo kjêjê xũmre me , mehkjêjê cahãj me , me hõ ikwỳ nõ catêjê me , cute ame cumã ampo jõr xà atajê to hỹrmã me mõ . Ne ame Jo caprĩ , cute amji pupun xà kêanre ata cwỳrjapê . Mã Pahpãm te Jo mã ampej , ne to hakràj catia to cati , ne hipêr cumã ihkra xũmre to xet , ne ihkra cahãj to incrê , ne ihkra cahãj itajê ri , pjê cunea kam mempej atajê jirôa pê mempej . Pê Jo caku jàhtôa kam amji to ajpa , ne ajco mehtàmxwỳ pupu . Hamre . ( Ỹuỹ , ita ri Jo Jõ Kàhhôc jicu xà . Ne ita caxuw Kam To Ihtẽm Xà Jõ Kàhhôc cahhur he . )	

<book_2.1>
<title> KAM TO IHTẼM XÀ JÕ KÀHHÔC

<title> Kam To Ihtẽm Xà 11.31-32 ; 12.1-8

<chapter_11-12>
<title> Pê Pahpãm menquêtti Aprãw na ahwỳ
<verse_11.31-32 ; 12.1-8>	Ne pê caku atajê kam pjê nõa kam , hũmre nõ ita hõ pjê mã hikra , ne ma Canãn jõ pjê wỳr mõ . Ne amji kôt ihkra japrỳ te Aprãw me , mehkjêjê nõ to mõ . Ne Pjêncràti jõ krĩ mã me cator , ne curia hũmre nõ ata tyc . Mã Aprãw pê ihkra ita te harêt . Mã Pahpãm te Aprãw mã ihcakôc ne cumã : — Gõ pjê me , acũmxwỳ jũrkwa me , me akwỳ pê acato , ne ma ite amã pjê jahkre xà ata wỳr mõ . Wa ha amã pjê ata jahkre , ne me atàmxwỳ to hàhtôa to hàhtô . Wa ha ato impej , ne ato acatia to acati . Ca ate ito amji mã ahimpej , na ca ha me hàhtôa ne me to impej . Cwỳrjapê cute me ato impejti atajê jahpan xà na , wa ha ame to impejti ne . Ne cute ame ato kêanre atajê jahpan xà na , wa ha ame to kêanre ne . Ne acwỳrjapê wa ha pjê cunea kam me to impejti ne — hajỹr . Mã Aprãw cator , hĩxi me , hapar Ro me , me cumã hàpên catêjê me , me hõ parxare me , ne mehcunea Canãn jõ pjê wỳr me cutor , Pahhiti jarkwa kôt . Pê Aprãw cator xà ata kam ramã ahna caku xetẽnta ne ihkôt xĩc . Mã ma Aprãw mõ ne Canãn jõ pjê mã me cator . Mã Pahpãm te Aprãw mã amji to ipipẽ ne cumã : — Wa ha itỳj jũ caxuw me atàmxwỳ mã pjê ita gõ — hajỹr . Mã Aprãw te hakryte Pahhiti mã amji jõr , ne to cati prãmte cumã ihcakôc pejti . Ne Aprãw me , hĩxi me , hõ parxare me , ma Peter jõ krĩ cahê na kẽn atajê wỳr me mõ . Mã ihkôt hapar Ro hõ parxare me , cumã hàpên catêjê to mõ , ne curia ame hàhhuc cri .
	
<title> Kam To Ihtẽm Xà 13.1-18 ; 15.5-6

<chapter_13 , 15>
<title> Pê Aprãw me Ro ajcapô
<verse_13.1-18 ; 15.5-6>	Pê ampeaj kam Aprãw me Ro ita me hakràj cati . Pê pjê kam me ahtwỳ ata incrire , cute kam me hõ parxare to me ipijapar xà caxuw , ne pê ampeaj kam me cumã hõ carà cahàcre hàhtô . Cwỳrjapê ri Aprãw me Ro mã hõ parxa jamãr catêjê cama ame ajpu . Ne Aprãw jàhcajrẽan to hàhcajrẽn , cwỳrjapê pê Ro mã harkwa to : — Cu amji to pajũkjê ita kam , jũ wỳr cu ajpu . Ca ha amji mã pjê nõ capi ne hỹrmã axy , cu ha ajcapô — hane . Mã Ro te Côpijapjêr jõ cô cahê na pjê ata pupun , mã kam põre , ne kam ahtu , ne impejti , ne impej ita pê mam Etẽ jõ pjê pyràac . Mã Ro te pjê pupun , ne amji mã capi ata kam pê mam ramã Krĩhpôc me Krĩhcumrãrti atajê ihcuhhê . Mã ma hỹrmã hõ parxa me , cumã hàpên catêjê to hy . Mã Aprãw Canãn jõ pjê kam hàhhuc .
<title> Pê Pahpãm Aprãw mã amji to awjahkre
	Pê Ro xy jirô pê mã Pahhiti Aprãw mã ihcakôc ne cumã : — Hõmpu he , ne pom ca pjê cunea pupu ita , wa ha amã ihcunea gõ , quê ha hanea ne me atàmxwỳ ihtỳj kam mehkrĩ . Ne ite amã me atàmxwỳ jõr xà atajê , quê ha me hàhtôa to me hàhtô . Quê ha me hàhtô pê ihhêj rũm pjênxôm carôt pyràac , ca ha nee uu ne me cahyt par nare — hane . Ne hipêr caxwa ri irĩat kam , Pahpãm te cumã ihcakôc , ne cumã : — Aprãw , nee ca apu pa nare . Ampo na ? Wa ha itỳj ato impej ne gamã , ne apytà — hajỹr . Ne ma põ mã Pahpãm te haprôr ne cumã : — Côjkwa wỳr ca rĩt ne hõmpu , ca ha ate caxêre cahyt par na , ca ha cahyt pa . Ampo na ? He wa ha amã atàmxwỳ to hàhtô to hanea , pom quê caxêre jàhtô he — hajỹr . Mã Aprãw te Pahpãm kam hapac , ne ampeaj kam amji mã to ihhimpej . Ampo na ? Cute Pahpãm te cumã harkwa to ihcakôc ata na , cute impar na ri .

<title> Kam To Ihtẽm Xà 16.1-16

<chapter_16>
<title> Pê Hacakwỳj mã Ixamar pỳm
<verse_1-16>	Ne ramã jũ mã me ahna caku te , mã cormã nee Aprãw me hĩxi pê Xarakwỳj ata mã ihkra nare kam , ramã ajwar mehwej . Cwỳrjapê ri Xarakwỳj te impjên mã harkwa to : — Pom imã hàpên catê cahãj pê Hacakwỳj ita me , ca ha apu gõr ne kam akra , quê ha cumã ihpỳm , cu ha to pahkra , wa ha pa to ajpa — hajỹr . Mã harkwa kôt Aprãw te Hacakwỳj ita to hajỹr ne kam ihkra . Mã cute amji cajpẽr me mãa mã , ma apu hõ pahhi kwỳj pê Xarakwỳj ata par caca . Cwỳrjapê ri ma Xarakwỳj apu Hacakwỳj curê ne apu to kêanre , mã ma põ wỳr cupê tẽ . Mã curia Pahhiti te côjkwa kam cumã memprar catêjê nõ na amji jahkre ne cumã harkwa to : — Ca ha nee gõ pahhi kwỳj ata mã hikran , ne hipêr cupê acator to hajỹr nare . Ne hacpỹa mã hỹrmã amji jaxà , ne atỳj amji caxuw kampa . Ne wa ite ramã amã akra jõr ita , quê ha amã ihpỳm , ca ha cumã haprỳ to Ixamar . Quê ha ampeaj kam ihtỳj , ne cukwa kam quê ha ampeaj kam amã atàmxwỳ hàhtô , ne ihtỳj mehkjêjêa me , me ajpu — hajỹr . Mã Hacakwỳj te impar ne hacpỹa mã amji jaxàr . Mã cumã ihkra ata pỳm , mã Aprãw te cumã haprỳ to Ixamar .

<title> Kam To Ihtẽm Xà 17.1-27

<chapter_17>
<title> Pê Pahpãm Aprãw mã ihkra to awjahkre
<verse_1-27>	Ne ramã ahna caku te trêxi , mã Aprãw wỳr Pahpãm cator , ne cute cumã harkwa to : — Ỹuỹ , Aprãw , hipêr ite amã amji ton xà ata to intuw , quê ha ihtỳj amã akra xũmre nõ cato . Na quê ha apê me hakat , ne apĩan quê ha pahhi catia catêjê kwỳ me hapôj . Wa ha amã Canãn jõ pjê ita gõ , ne hanea ne me atàmxwỳ mã cugõ , ca ha kam me akrĩ rohnỳtti mã . Ne ca ha caa me , me atàmxwỳ me , me apê me ikwỳ , na wa ha pa amji to me Apãm Cati . — Ne mehcunea te , ate ipar ne apê me ikwỳ na , cute me gahkre pej prãm to , ca ha ite ato ihimpej xà ita na ikam gapac to hane he . Ca ha me akam , me hũmre mehkrĩ atajê me , me atàmxwỳ me , ca ha me acunea me apy kà kryjre ne ajpẽn mã me hakep . Ne quê me atàmxwỳ nõ mã ihkra xũmre nõ pỳm , ne ramã ahna amcro ôjtô , quê ha acuxà me cumã impy kà kwỳ jakep . Ne por jũmjê te impy kà kwỳ jakep nare atajê quê ha nee me cupê me ikwỳ nare . Ampo na ? He nee ite amã amji ton xà na , pahte ajpẽn par xà ita mã hàr nare na ri . — Ỹuỹ , Aprãw , ramã gĩxi Xarakwỳj me ajwar awej cakrô , quê ha ihtỳj me amã me akra xũmre nõ cato . Ne cupê me atàmxwỳ cunea xakat — hajỹr . Mã Aprãw te Pahpãm par , ne cuna mã ihpỳm , cute cumã incrire na amji jarẽn prãmte . Ne cute nee impar xà ita to amji mã hajỹr nare , na ri cama apu acxa , ne amji mã : — Pỳhàpà , quê ha pijamã cormã imã ikra nõ cato ? — hajỹr jirô pê mã , cute Pahpãm mã : — Ca rỳ mã Ixamar to me itàmxwỳ tàmxwỳ xakat — hajỹr . Mã Pahpãm cumã : — Quê nare ! Gĩxia pê Xarakwỳj kam quê ha akra xũmre ita cato , caku nõ na , ca ha cumã haprỳ to Ixac . Ne cupêa quê ha me atàmxwỳ jàhtôti atajê xakat — hane . Ne ma cupê tẽ . Mã amcro ata na Aprãw me ihkra xũmre pê Ixamar me , curi cahê na mehkrĩ atajê me , mehcunea te amji mã mempy kà kryjre ne me hakep , Pahpãm te ahna mẽn xàa na .

<title> Kam To Ihtẽm Xà 18.1-15

<chapter_18>
<title> Pê Pahpãm hipêr Aprãw mã ihkra to awjahkre
<verse_1-15>	Pê Pahpãm hipêr awcahti nõ na Aprãw mã amji to ajpẽ to hane he . Pê Aprãw pyt te ihcahpa kam , harkwa mã incjêj xà ata na jỹ . Ne cute me hũmre to incrê ne me hõmpun . Ne ma cute mehcajpar prãmte me cuna mã hãm ne tẽ . Ne cute mehcajpar ne mehkôt na me cumã hũjahkre , ne cute hõ to me kam hapac . Mã ahna me cumã impejti . Mã Aprãw te hỹr xà wỳr amji jaxàr , ne hĩxi pê Xarakwỳj mã harkwa to : — Awjarêa ne me hũmre itajê mã kwỳr te pro nõ to — hajỹr . Ne ma hõ carà cahàcti hôhti wỳr tẽ , ne cute harĩntuwti nõ capi ne ahna cumã hàpên catê mẽn , quê ihcura ne ihkrẽr xà caxuw to . Ne ramã cute amji jipêj mã hanea ne pryti kà cacô incrà me , ihkà cacô to me mõ , ne cute me cuna mã hũxwỳr . Mã cute mehkrẽr , ne me Aprãw cukij to : — Mẽr jõ ri mã aprõ pê Xarakwỳj ata ? — hajỹr . Mã Aprãw me cumã : — Ma ihkrĩ xà kam ri jỹ — hane . Mã me hũmre nõ pyxit ita pê Pahhiti pê Pahpãm , ne cute Aprãw mã harkwa to : — Caku ajpên mõ ita kam , quê ha gĩxi mã ihkra xũmre ihpỳm — hajỹr . Mã Xarakwỳj te ita par ne cama apu amji na acxa . Ampo na ? Nee cute amji mã Pahhiti jarkwa to hajỹr nare na ri . Ramã Aprãw me ajwar ihwejtu , ne mehkra xà jirô pê ihpỳm tu , ne cormã nee mehkra nare . Mã Pahhiti te Aprãw mã : — Ampo na mã gĩxi apu acxa ? Xà quê ipê gõ Pahhiti nee ajkĩ ita ton nare ? Wa ha itỳj to . Caku pyxit ita jirô pê , quê ha ihtỳj cumã ihkra xũmre nõ cato — hajỹr . Mã hũpate Xarakwỳj te ipicxar na cumã amji na hàprãr to : — Wa nee apu ipicxar nare — hane . Mã cumã : — Ca apicxar , wa ite apar — hane .

<title> Kam To Ihtẽm Xà 18.16-33

<chapter_18>
<title> Pê Aprãw Pahpãm mã Krĩhpôc me Krĩhcumrãrti cajrẽ
<verse_16-23>	Jirô pê mã ri hũmre itajê me hãm , ne ma Krĩhpôc jõ krĩ wỳr me mõ . Mã ma Aprãw mehkôt mõ . Mã Pahhiti te amji mã : — Pom wa ite amji mã Aprãw pê me ikwỳ cunea xakat na capi ita ? Nõ na mã wa apu cupê ite krĩ to kên xà ita to ipimxur to mõ ? Wa ha itỳj cumã harẽ — hajỹr , ne Aprãw wỳr ipipkjêr ne cumã : — Pom me hũmre pijakrut itajê pê côjkwa kam imã me hàpên catêjê , ne wa ha krĩ kam mehkêanre atajê wỳr mehkujate , quê ha krĩ mea mã , me to hamre tu ne — hajỹr . Mã ma Krĩhpôc me Krĩhcumrãrti wỳr me ipijakrut itajê me mõ . Mã Aprãw te hapar pê Ro ata te mehkra mea mã krĩ ata kam me cahê na mehkrĩ na me to amji japackre , na ri cute Pahpãm na hàhwỳr to : — Ỹuỹ , mõrmõ ihtỳj curi me cahê na mempej te me xĩncwẽnta ne amehkrĩ . Xà ca ha ajkĩ mehkên catêjê cahê na mempej te me xĩncwẽnta atajê mea mã , me hipej tu ? — hajỹr . Mã Pahpãm cumã : — Quê ! Quê ha curi me cahê na mempej catêjê me xĩncwẽnta ne amehkrĩ , wa ha nee mehkêanre atajê kôt me hipej nare — hane . Mã Aprãw cumã : — Xà quê ihhêaj to mempej me xĩncwẽnta xà wỳr , me xĩc ne me hamre , ca ha ajkĩ atỳj ahnaa me hipej ? — hane . Mã Pahpãm cumã : — Quê ! Quê ha cute me cwarẽnta ne ihkôt xĩc itajê mempej pit , wa ha itỳj mehkôt mehkwỳ cunea caprĩ — hane . Mã Aprãw cumã me harẽn to ihkryj to mõr ita kam , tàkamrỳ me to hõkre nõ to mõ . Ne cute cumã ihcakôc jicu xàa kam cumã : — Xà quê ha mempej catêjê me tej peaj , ca ha ajkĩ atỳj ahnaa mehkôt me hipej ? — hajỹr . Mã Pahpãm cumã : — Quê ! Quê ha cute me tej peaj cakrô , wa ha itỳj mehkôt mehcunea caprĩ ne me hicu — hane . Jirô pê mã ri ma tẽ , mã ma Aprãw te hũrkwa wỳr amji jaxàr .

<title> Kam To Ihtẽm Xà 19.1-28

<chapter_19>
<title> Pê Ro krĩ te caxàr xà pê cato
<verse_1-28>	Mã ma ramã me hũmre pijakrut atajê Krĩhpôc jõ krĩ mã me cator . Mã Ro te ihtỳj hũrkwa kam me ahna amji caxàr . Mã caxwa ata kam krĩ ata kam me hũmre mehkrĩ catêjê atajê jàhtôa ne cute me ahna me cuprõn , ne me Ro na hàhwỳr , ne me cumã : — Ramã ite me pyjê caxun to ihkĩn hi , na ca ha me imã me hũmre impejti itajê jahkre , wa ame caxun to me ipa — hajỹr . Hõhõ , pê cute amji kam me hapac xà kêanre kam menxyre ita me cumã hajỹr rohnỳtti mã , na pê Pahpãm ame hipej prãm . Mã côjkwa pĩn me hũmre pijakrut atajê te jũ mã me hũmre atajê into ton , ne me to into puror , mãr quê nee me ikre jarkwa pupun , ne ahna me hỹrmã mencjêj nare . Mã cute me Ro mã : — Krĩ ita pê gũjarêan kam , me akra mea mã , me acato ! Ne ma kẽn nõ na , ca me akrĩ . Ampo na ? Wa ha pjê ita kam , krĩ itajê cunea to me hamre tu ne — hajỹr . Mã Ro te , por ramã ihwawỳ to cute ihkra me hikwa na cume ajpẽn par atajê mã hũjarẽn , mã nee cute mempar nare , ne ihtỳj cute ame cumã hapactu na amehcãmjĩ . Mã pea me hũmre pijakrut atajê te me Ro pa na ipyr , ne hanea ne me hĩxi pa na ipyr , mehkra cahãj pijakrut atajê mea mã , ne ma me to ipicahur , krĩ pê , põ mã me to cator prãmte . Ne ma me to cator , ne curia ri me cumã : — Kẽn wỳr me aprõt pyrentu , ne nee hacpỹ mã amji jahpan xà na mehwỳr ame arĩt ne me gàhhuc nare . Ampo na ? Wa ha mehcunea to me hamre tu ne — hane . Mã ma mehprõt , mã côjkwa pĩn Pahpãm te cuhy te ta kujahêc , mã cute Krĩhpôc jõ krĩ ata me , Krĩhcumrãrti ata na impỳn , ne mehcunea to caxàr tu . Ne mehkôt ampo to me hàhcukrêj atajê me , me hõ pur me , pjê ata kam ampo cunea to cute caxàr partu , mã pjê pit jàhhuc , ne carãre nõ . Mã nee Ro me hĩxi ata te Pahpãm mã hàpên catêjê ipijakrut atajê impar nare , ne krĩ japê xà to hacpỹ mã hỹrmã irĩt , ne curia cute caaxwa carôt na amji jahkre , ne curia ihcuhhê rohnỳtti mã . Mã ma Ro me mehkra quêt me pra , ne curia pê kẽn na mehkrĩ . Mã apẽ mã ma Aprãw hacpỹ mã mõ ne kẽnti nõ jimoac kam xa , ne ampỳa mã krĩ wỳr irĩt ne cute hõmpun . Mã krĩ atajê kũm , me pjê kũm pit kàj mã hàpir to mõ , mã cute hõmpun .

<title> Kam To Ihtẽm Xà 21.1-14

<chapter_21>
<title> Pê Xarakwỳj mã Ixac pỳm
<verse_1-14>	Mã Pahpãm te me Aprãw me Xarakwỳj mã ihkra to hũjahkre ita ihtỳj cumã ihpỳm , caku pyxit jirô pê . Mã Aprãw te cumã haprỳ to Ixac , ne haprỳ ita jũjarẽn xà pê “ Ipicxar ” . Mã Xarakwỳj te amji jarẽn to : — Pahpãm te ihtỳj ajte imã ikra xũmre ita jõr , cwỳrjapê wa ame ikwỳ mea mã , me ijakryte ame acxa — hajỹr . Mã ramã Ixac kàre to mõ , ne cute ihkà jicu . Mã cute ihkà jicu pyrên hũm pê Aprãw apu hakry , ne cute me to amji pyràc xà kôt , cumã amji kĩn catia ton . Mã Ixamar pê Hacakwỳj kra ata , cama apu Ixac mãn kêanre to mõ . Mã Xarakwỳj te ahna hõmpun , ne kam hapac , ne apu kam incryc ne impjên mã : — Ixac me hũm , imã atyc jirô pê Hacakwỳj kra pê Ixamar ita te amji mã acukrêj nõ pyr na to prãm nare . Cwỳrjapê ca ha ma inxi me ajwar jũ kam mehkujate , quê me mõ — hajỹr . Mã Aprãw mã ahna ihkĩn nare , ne ihpeacre . Mã ma apu jũ kam amehkujahêc caca . Mã Pahpãm te ita to cumã ihcakôc ne cumã : — Gapacta ne jũ kam Hacakwỳj me ihcãmter kujate . Wa ha pa me hamã , quê ha hanea cupê me hàhtôa xakat — hajỹr . Mã Aprãw te impar ne ma Ixamar me inxi kujahêc , põ kam me hamreare ata wỳr . Mã curia mehkrĩ , mã ihtỳj Pahpãm me hamã . Na pê cupê me hàhtôa xakat ne ihtỳj ajco mehkjêjêa tàmxwỳ tàmxwỳ me , me ajpu .

<title> Kam To Ihtẽm Xà 22.1-19

<chapter_22>
<title> Pê Pahpãm Ixac na , Aprãw capi
<verse_1-19>	Ne ahna caku jàhtô nare mã ramã Ixac kàre . Mã Pahpãm te , Aprãw te to amji mã ihhimpej na capi , ne hahkre pej prãmte cumã : — Por akra Ixac pyxit peaj ne amã ihkĩnti ata , ca ha to mõ , ne ate to ikam gapac xà na , imã ihcura . Ca ha to mõ , wa ha amã Morij jõ pjê ata jahkre , ca ha hàhkà jakôt atajê nõ na ihcura , ne imã to capa — hajỹr . Mã apẽ mã Aprãw jỹr , ne cute to pĩ cahhêc , cute to cuhôn xà caxuw , ne cawrô cahàcre kam haxwỳr . Ne cute Ixac japrôr , ne ma amji kôt cute cumã me hàpên catêjê to ipijakrut ne to mõ . Ne cute me mõar to me amcro incrê jirô pê mã ri Aprãw te pjê ata pupun , ne cute cumã me hàpên catêjê itajê mã : — Ita ri me ahtwỳ , cawrô cahàcre na . Wa ha ma ikra me mõ , ne ame Pahpãm to amji kampa , ne ampo to me kampa , ne ihkĩnti na me cumã amji jarẽn jirô pê , wa ha hacpỹa ne me amji jaxà — hajỹr . Ne Aprãw te Ixac jikre kam pĩ pre xir mã ma to mõ . Mã Aprãw te cuhy me wapo pyr , ne ma ajwar me mõ . Mã Ixac te carà cahàcti hôhti japên , ne hũm cukij ne cumã : — Inxũ , ihtỳj pamã wapo ne pĩ , ne jõ ri mã carà cahàcti hôhti ita , pahte to Pahpãm kam pajapac xà caxuw ? — hajỹr . Mã Aprãw cumã : — Quê ha Pahpãm pamã ihnõ — hane . Ne por Pahpãm te cumã pjê jahkre ata wỳr me cator , mã Aprãw te ajpẽn jipy kẽn jakôt , ne kam pĩ jaxwỳr . Ne cute Ixac cajpre , ne pĩ jipy hir . Ne caxuw wapo pyr , ne ramã cute Ixac curan xàa kam , mã côjkwa pĩn Pahhiti te ihkrãhhia kam Aprãw mã : — Aprãw ! Aprãw ! Akra curan nare ! Ita kôt wa ite , ca ampeaj kam ikampa na , gahkre pej . Ampo na ? Ate imã akra pyxit peaj ata jõr xà caxuw ajmãr ihcuran — hajỹr . Mã Aprãw rĩt , ne cute carà cahàcti hôhti xũmti te hĩpàr to ahkêt na hê , ne to hãm na hõmpun . Ne cute ihpro ne ihcuran , ne kẽn jipy hir ne to caxàr , cute Pahpãm mã hõr xà ata caxuw . Cwỳrjapê ri Pahhiti te hipêr Aprãw to impejti na amji ton , ne cumã ihtàmxwỳ jàhtôa ne hõr na amji ton . Ne hanea ne Pahpãm te cumã amji jarẽn , ne cumã : — Ỹuỹ Aprãw , ca ate ito amji mã ahimpej , cwỳrjapê wa ha krĩxàre jàhtôti atajê cunea to impejti ne , atàmxwỳ itajê cwỳrjapê . Quê ha krĩxàre itajê ihtỳj , pom ite me atàmxwỳ to impej ita na , quê ha me ina ahwỳ — hajỹr . Jirô pê mã ri Aprãw me , Ixac me , cumã me hàpên catêjê me , cute hacpỹ mã ikre wỳr me amji jaxàr .

<title> Kam To Ihtẽm Xà 24.1-66

<chapter_24>
<title> Pê Ixac me Repecakwỳj hikwa tuw
<verse_1-66>	Ne ahna jũ mã caku te jirô pê mã ri ramã Aprãw weaj to ihwej , ne cute cumã me hàpên catêjê jõ pahhi kujahêc , quê ihcãmter mã ihprõ japên to mõ . Nãmri cumã Ixac te curi jũm cuprỳ me hikwa na to prãm nare , ne hõ pjêa pê Pjêncràti jõ pjê rũm , jũm cuprỳ me Ixac jikwa na to prãm . Mã cumã hàpên catê ita te cawrô cahàcti kô jarôti pê camer ita to tej , ne kam ampo kĩn xà to hipu tu , cute cuprỳhti ata jahpan xà na hũm mã hõr xà caxuw , ne ma to mõ . Mã jũ mã ahna amcro te , mã Aprãw na mehkwỳ jõ krĩ mã to cator . Ne cute Pahpãm mã ihcakôc , cute cumã cahãj cuprỳ ata jahkre prãmte . Ne cute ihwỳr to hajỹr he : — Ỹuỹ , me ijõ Inxũ pê Pahpãm . Ca ha ite Ixac mã hĩxi nõ mã icator na itehcajpa to hane he . Quê ha jũm cuprỳ te cawrô cahàcti pê camer mã cô kwỳ jõr prãm ata pê , quê ha Ixac prõ — hajỹr . Ne cormã Pahpãm mã ihcakôc to hỹr kwỳa kam , mã me cuprỳ nõ impejti japrỳ te Repecakwỳj ata curi cator . Pê cupê Aprãw na mehkjêjê cahãj nõa . Mã hàpên catê ita te cô na ihwỳr , cute to ihkõm prãmte . Mã cute cumã hõr jirô pê cute camer mã kwa pĩn cô kwỳ to hàpir na amji ton . Me ajkaam mã hàpên catê ata te , Pahhiti te Repecakwỳj capi na hahkre pej pyrentu . Mã cute cumã hapac jakrô xà jõr , ne hanea ne cumã wakỳre pràti pê ôr te ihpa xê xà to ipijakrut ne hõr . Ne ihcukij to : — Xà hõtpê gũrkwa kam imã ijõt xà nõ — hajỹr . Mã cumã : — Hõtpê — hane . Mã hàpên catê ita te Pahpãm te ihtehcajpar pyrên hakryti na cumã amji jarẽn . Jirô pê mã ri , ma Repecakwỳj kôt mõ , hũrkwa wỳr . Ne cute Repecakwỳj tõ pê Rapãw mã mõr xà atajê cunea na amji jarẽn partu . Ne hanea ne cute Pahpãm te cumã Repecakwỳj cuprỳhti ata pê Ixac prõ na to ihhimpej na harẽn . Mã hũm me Rapãw pê ihtõ te hàpên catê ita mã Repecakwỳj to mõr xà na hahkre . Mã hanea ne ihtỳj ihkôt ihkràr . Mã hàpên catê ita te hũkjê mã cute ampo jõr xà atajê jõr par , ne caxwa mã curia hõt . Mã iràrà na Repecakwỳj me Aprãw mã hàpên catê ita ma me mõ . Mã ma Repecakwỳj kôt ihtehcajpar catê cahãj nõ ita mõ . Ne amcro nõ na ramã pyt xàr xàa wỳr , mã Canãn jõ pjê kam Ixac ma apu põ pê , Pahpãm mã ihcakôc to mõ . Ne irĩt ne cute ramã camer te hapôj to ipa na hõmpun . Mã Repecakwỳj camer pê wrỳc , ne cute Aprãw mã hàpên catê ita cukij ne cumã : — Mẽr jũm xũmre mã põ pê apu mõ , ne ajpên me pahcajpar to tẽ ita ? — hajỹr . Mã cumã : — Ijõ pahhi Aprãw kra ri ajpên tẽ — hane . Mã cute cupẽhkà to ihkuc pro . Pê mam cute me amji kam hapac xàa na cute cupẽhkà to ihkuc pro , ihpahàm cupate . Mã hàpên catê ita te Ixac mã mõr xà ata cunea na amji jarẽn par . Mã ma Ixac te inxyrxwỳ krĩ xà wỳr Repecakwỳj japrôr , ne cute to amji mã ihprõ kĩnti ata . Pê Aprãw na caku jàhtôa pê xẽj ne ihkôt xetẽnta ne ihkôt xĩc ne ramã ihweaj ne ty .

<title> Kam To Ihtẽm Xà 25.24-28

<chapter_25>
<title> Pê Repecakwỳj mã Exaw me Jaco pỳm
<verse_24-28>	Ne caku te winti jirô pê mã ri Ixac me Repecakwỳj mã mehkra pijakrut hiahpuro . Ne cormã inxi tu kam me jêt kwỳa kam , pê Pahpãm inxi mã me to hũjarẽn to : — Krĩxàre xakat pijakrut ne atu kam harij , quê ha pyxit ne ihnõ jirôa pê carôt tỳj . Ne por carôt tỳj ata pê , quê ha hapu na ihpỳm ata , ne ihtỳj cupê mam ihpỳm ata jõ pahhi — hane . Pê jũ mã ahna amcro pê cumã ihkra xũmre ajkrut ne ihpỳm . Ne pê mam ihpỳm ata mã haprỳ to Exaw ne hapu na ihtõ ita mã Jaco . Ne pea ajwar mehkà . Ne pê Exaw into capôc , ne ampeaj kam cumã hũjahêr prãm , ne cupê põ jõ xũmre . Ne Jaco pê amji mã ampejti ne hõtpê ajco ikre pua na ampo to ajpa . Pê Ixac mã ampeaj kam Exaw kĩn , ne hĩxi mã ampeaj kam Jaco kĩn .

<title> Kam To Ihtẽm Xà 27.1-46

<chapter_27>
<title> Pê Ixac Jaco cajrẽn
<verse_1-46>	Pê caku hàhtôa jirô pê ramã Ixac ihwej , ne ramã into tũm . Ne amcro nõ na Exaw mã harkwa to : — Ramã ita caxuw iwej , ne wa ha itỳj amcro nõ na ty . Ne ityc xwỳjrea na , ca ha gõ cuhê me gõ kruw cwa , ne ma põ mã to mõ , ne imã ampo cura , ne hĩ to imã jũ na wa ha cukrẽ , ite amji mã hàn xà ata na . Jirô pê mã wa ha itỳj acajrẽn to acũmpejti ne . Nãmri apê ri mam kà — hane . Mã Repecakwỳj te ihcakôc xà ita na impar , ne Jaco mã hũjarẽn , ne ihkujahêc , quê carà cahàcre to ajkrut ne to mõ ne ihcura . Ne cute Jaco mã harkwa to : — Cu ha apãm wej to tũm mã pahhêj . Wa ha cumã hõ to cuxwa , quê ha cukrẽ , ne Pahpãm mã acajrẽn to acũmpejti ne , Exaw cupyre mã — hajỹr . Mã Jaco te inxi par pyrentu , ne Exaw kà mã amji jaxàr , ne cute carà cahàcre kà to amji mã hitô kà , mãr quê cupê Exaw pyràac ne ihpa hôhti ne . Ne ma hũm wỳr hõ to mõ , por curi hikwa xà ata ri , ne cute cumã : — Inxũ , to jỹ ne apà , ne icajrẽn — hajỹr . Mã hũm te ihcukij to : — Me anõ mã ca ? — hajỹr . Mã cumã : — Ipê acãmter kà pê Exaw — hane . Mã nee ajmãr hũm te cupê Exaw na amji jarẽn xà ata na impar nare . Ne cute ihcukij to ipijakrut . Ne cute ihpa cupên ne ihtỳj apu amji mã to Exaw . Ne cute hõ ita krẽr jirô pê , cute Pahpãm mã Jaco cajrẽn pejti to ihcajrẽn to hajỹr he : — Pahpãm gõtpê gàhkre ita mã ta gõ , ne kam ihhy to hàhtôa ne . Ca ha gakràj cati mãr quê me hàhtôa ne cama me amã hàpên catêjê na me ipa . Ne ca ha atỳj apê me akjêjê jõ pahhi . Ne por jũmjê ame ato kêanre atajê , quê ha Pahpãm hanea ne jũmjê ame to kêanre ne . Ne por ame ato impejti atajê , quê ha hanea ne jũmjê ame to impejti ne — hajỹr . Ne cute ihcakôc jicu , mã ma Jaco cator . Mã hakàn pê Exaw hõa to hũm wỳr cator , ne cute cumã : — Inxũ , to jỹ ne apà , ne icajrẽn — hajỹr . Mã hũm te ihcukij to : — Me anõ mã ca ? — hajỹr . Mã cumã : — Ipê acãmter kà pê Exaw — hane . Mã Ixac te amji mã ihhêj na amji jahkre pej pyrentu , ne to amji jigẽc hyr , ne apu ihtertet . Ne jũ wỳr quê cute Jaco cajrẽn xà ita hacpỹ ne cupê capa . Mã Exaw te incwỳr kam ihtẽm , ne hũm mã incwỳr kam amji na hàhwỳr , mãr quê Pahpãm mã ihcajrẽn . Mã hũm te cumã : — Mam iwỳr atõ te amji to hapu na kjê cator , ne cute imã ihhêj , wa ite cumã ato impejti xà ita cunea jõr ne to ihcajrẽn cakrô , wa ha itỳj cuxà acajrẽn — hajỹr . Ne cute ihcajrẽn xà cahàcre , kyre pê impej ata to ihcajrẽn .

<title> Kam To Ihtẽm Xà 28.1-5

<chapter_28>
<title> Pê Ixac Pjêncràti wỳr Jaco kujate
<verse_1-5>	Mã Exaw te hũm tyc jirô pê ihtõ pê Jaco curan na amji ton . Mã Repecakwỳj te ita par ne cute jũ kam Jaco kujahêc to amji kam hapac pyrentu . Ne cute Ixac na hàhwỳr , quê mehkwỳ wỳr Jaco kujate , quê curia hikwa tuw . Pê Ixac me Repecakwỳj mã Canãn jõ pjê kam mehkrĩ ata jõ pyjê cuprỳ kĩn nare , na pê ma Ixac Jaco kujate , inquêtti Rapãw jũrkwa wỳr , mehkwỳa jõ pjê japrỳ te Pjêncràti ata wỳr .

<title> Kam To Ihtẽm Xà 28.10-22

<chapter_28>
<title> Pê Pahpãm Jaco mã amji to awjahkre
<verse_10-22>	Mã Jaco ma me hũmjê jũrkwa pê cator ne mõ , Pjêncràti jõ pjê wỳr . Ne cute mõr to pyt ne nõr xà ata na cator . Mã ahna caxwa mã nõ , ne cute kẽn to , amji mã ihkrã japat xà ton , ne to ihkrã japat ne to nõ ne gõr , ne ipimtir . Mã ipimtir ita kam , cute côjkwa wỳr me hàpir xà pupun , mã ma côjkwa mã hàr . Mã Pahhiti jarkwa na memprar catêjê ihkôt me api ne me irôrôc . Ne cahi na Pahpãm xa ne cute cumã harkwa to : — Ipê Aprãw Pãm Cati , me Ixac Pãm Cati . Ne pom ca pjê kam nõ ne gõr ita , wa ha amã cugõ , ne hanea ne me atàmxwỳ mã cugõ . Quê ha me atàmxwỳ itajê pê pjênxôm carôt pyràac , ne ampeaj kam me hàhtô . Wa ha pyt japôj xà me , pyt cjêj xà me , pjê cunea kôt me cucrà . Ne wa ha pjê cunea kam me to impej , me atàmxwỳ itajê cwỳrjapê . Wa ha itỳj acahê na apu ipa , ne jũ ri apu amõr xà ata na , wa ha itỳj gamã , ne hacpỹa mã ate amji jaxàr na ato , ca ha pjê ita wỳr hacpỹ mã amji jaxà . Ne nee wa ha gicu nare , ne por ite ahna amã icakôc xà ton ata , wa ha itỳj amã to — hajỹr . Mã ipimprar , ne cute amji mã harkwa to : — Ampeaj kam ri Pahpãm pjê ita kam apu mõ , wa nee ite ita ri ipa xà ita na hahkre pej nare . Ampeaj kam imã pjê ita cupa . Pjê ita pê Pahpãm jũrkwa mã hàr xà , côjkwa wỳr — hajỹr . Ne Jaco awcahti xà wỳr hỹr , ne cute kẽn te ihkrã japat xà ata jarẽc ne hãm , ne Pahhiti te kẽn to hõ tekjê xà caxuw hipy ampo cacô incoti ata jaxwỳr . Ne cumã haprỳ to Peter , ne me harkwa na hũjarẽn xà ata te “Pahpãm jũrkwa” . Jirô pê mã ri cute amji mã harkwa to : — Quê ha Pahpãm te ampeaj kam ikôt ipa , ne apu ipa xà itajê me , ijõ me , ikà me , ipej pêa mã inxũ me inxê jũrkwa wỳr ito amji jaxàr na , quê ha cupê ijõ Pahpãam to ijõ Pahpãm , na wa ha itỳj to amji mã ihimpej ne cumã apê . Ne pom kẽn xa ita pê quê ha Pahpãm jũrkwa . Ne pa wa ha ijõtpê Pahpãm mã ampo gõ . Quê ha imã ampo tej , wa ha cumã pyxit ne cugõ , quê ha imã ihcahhur ahtwỳ — hajỹr . Ne cute amji jarẽn ita jirô pê mã , ma ihtẽm xà ita na tẽ .

<title> Kam To Ihtẽm Xà 29.1-30

<chapter_29>
<title> Pê Jaco Raquewkwỳj me hikwa tuw
<verse_1-30>	Ne ahna amcro jàhtôa jirô pê mã ri , ma inquêtti jõ pjê wỳr cator . Ne ampỳa mã cute kwa pupun . Mã jũm te kẽn to kwa kre ryti ata jihê , mã xa . Mã carà cahàcti hôhti jamãr catêjê ihtỳj mehkrĩ , ne me jũm pahtỳjti te hihê mẽn na me hikaj . Mã Jaco me hỹrmã cator , ne cute mehcukij to : — Hàpà ! Xà ajkĩ gõtpê me anõ te Rapãw jahkre pej ? — hajỹr . Mã me cumã : — Ỹuỹ — hane . Mã ramã ihcaxwỳj Raquewkwỳj ajpên carà cahàcti hôhti to mõ . Ne curi to cator . Mã Jaco te kẽn te kwa kre jihê ata to hũcapêr , cute carà cahàcti hôhti mã cô kwỳ jõr na , mehtehcajpar prãmte . Jirô pê mã ri cute cupê Raquewkwỳj jũkjêa na cumã amji jarẽn , ne apu hapête amrã . Mã ma hũm jũrkwa wỳr , hũm mã harẽn to ipicahur , ne cute cumã harẽn . Mã Jaco wỳr hũm pê Rapãw cator , ne cute ihcajpar , ne haprôr ne hũrkwa kam , cahê na hàhhuc prãmte cute huwahi . Ne Rapãw pê Jaco menxi tõ . Mã curia Jaco jàhhuc , ne apu inquêtti mã hàpên to ipa . Mã ahna putwrỳ pyxit jirô pê mã ri Rapãw te Jaco cukij to : — Ampo na ca ha ihprãm , imã gàpên jahpan xà na ? — hajỹr . Mã Jaco cumã : — Wa ha hapu na akra cahãj pê Raquewkwỳj ata na amã ijàpêan to caku to xet — hane . Pê Jaco mã Raquewkwỳj kĩn , ne ahna cumã amji to prãm , na pê ihtỳj cume hikwa to prãm . Pê Rapãw mã ihkra cuprỳ cahãj ita ajkrut peaj , Rijakwỳj me Raquewkwỳj . Mã Jaco te caku te xet kam Rapãw mã ihkra cahãj na hàpên , jirô pê mã ri cumã : — Hã , hamre imã iprõ gõ , nãmri ramã pahte amji mã amcro hyr xàa kam hàhhuc — hajỹr . Mã Rapãw te curi pjê ata kam , mehkrĩ atajê cunea to cuprõn , ne me cumã amji kĩn ton . Mã caxwa mã Rapãw te aracri ihkra Rijakwỳj japrôr ne ma to mõ , ne cute Jaco mã hõr . Mã nee Jaco te awcapàtkô kam , cupê Rijakwỳj na hahkre pej nare , ne ihtỳj apu to Raquewkwỳj . Mã ahna apẽ , mã cormã cute Rapãw te cumã ihhêj na hahkre pej . Mã Rapãw te cute me amji ton xàa na to hajỹr na , cormã cumã ihkôt harẽn to impej , quê nee mam ihkra ita xwỳjrea na cumã hapu na ihkra ita jõr , quê cume hikwa nare . Ne hipêr cute Jaco me ajpẽn par , cute Raquewkwỳj na hipêr hàpên to caku to xet prãmte . Mã amcro te xet jirô pê cute hanea ne cumã Raquewkwỳj jõr , mã Jaco te Raquewkwỳj me hikwa jirô pê mã , hũm mã hàpên to caku to xet . Ne pê Jaco mã ihprõ ajkrut atajê kam, mehkra xũmre tôxi ne hanea ne jũ mã me cahãj me . Ne me hũmre itajê pê me haprỳ hane he : Rupẽn me , Ximãw me , Rewi me , Juta me , Ixaca me , Xepurõ me , Joje me , Pẽnjamĩ me , Tã me , Naptar me , Cate me , Axer .

<title> Kam To Ihtẽm Xà 32.22-32

<chapter_32>
<title> Pê Pahpãm Jaco japrỳ to antuw , Ixaher wỳr
<verse_22-32>	Pê Pahpãm caku te cwatôxi kam Jaco to impejti , ne cumã ihparxare jàhtôa ne cugõ . Mã ma Jaco inquêtti jũrkwa pê cator , ne ma hũm jũrkwa wỳr hacpỹ mã cute amji jaxàr . Ne mehprõ me , mehkra cunea to mõ , cumã me hàpên catêjê me , hõ parxare cunea to mõ . Ne ma , por pjê kam ihtõ Exaw ihkrĩ ata wỳr me mõ . Mã caxwa ri Pahpãm te jũm xũmre na amji ton ne Jaco wỳr cator , ne cute me ajpẽn cujtêan to côjkwa caprêc . Mã hũmre nõ ita te nee Jaco mã hũcanãr nare na amji cajpẽr , ne hapôr hi jagãn , cute cuprõan kam , ne cupê to ipicapôn . Mã hũmre pê Pahpãm ata cumã : — Cama imã hikra , wa uu ne tẽ , ramã apẽ to mõ he — hane . Mã Jaco cumã : — Wỳr wa ha , ate imã ihcunea to impejti na amji ton nare kam , amã hikra — hane . Mã hũmre ita cumã : — Imã amji japrỳ jarẽ — hane . Mã cumã : — Ipê Jaco — hane . Mã cumã : — Hamre , hipêr apê Jaco nare . Ampo na ? He gaprỳ ita kôt harẽn xà pê “Ihhêj xi” . Ne ita caxuw apê Ixaher . Ampo na ? He gaprỳ ita kôt harẽn xà pê “ Pahpãm me cute ajpẽn cujtên ” . Ampo na ? Ca ate ipê côjkwa kam Apãm Cati me ajpẽn cujtên , cwỳrjapê ca atỳj , me hũmre me , me Apãm Cati tohjê — hane . Mã Jaco te ihcukij to : — Jũ mã ri gaprỳ te ? — hajỹr . Mã hũmre ita cumã : — Ampo na mã ca apu ijaprỳ na icukij ? — hane . Ne pea cute Jaco mã ihcakôc to impej , ne ma tẽ . Mã Jaco te pjê ata mã haprỳ to Paniher , ita jarẽn xà te “ Pahpãm kuc ” . Ne cute amji mã : — Wa ite Pahpãm pupun ne cormã itĩar — hajỹr . Ne pyt cator , mã ma me mõr xà ita na me mõ . Ne cumã ihkjê xà , mã to jôt to mõ .

<title> Kam To Ihtẽm Xà 33.1-20

<chapter_33>
<title> Jaco me Exaw hipêr me ajpẽn pupu
<verse_1-20>	Jirô pê mã ri Jaco te Exaw pupun , mã hỹrmã cute me hũmre to cwatxẽnta ne me to mõ . Mã Jaco te hõmpun ne ampeaj kam cumã hũpa . Mã cute amji mã : — Pê wa cupê ihcajrẽn xà py , cwỳrjapê quê ha ihtỳj hahpan xà na icura — hajỹr . Na ri Jaco te ihtõ cajpar xwỳjrea na mam cute cumã ampo jõr xà atajê kujahêc . Ne hapua na mehkra to me mõ . Mã Jaco mam ihkrãa ri mõ , ne Exaw cuna mã hõpôrpo ne ihpỳpỳm to xet . Mã Exaw ma hỹrmã ipicahur , cute ihcajpar prãmte . Ne cute me ajpẽn cajpar , ne me ajpẽn cahôr , ne me ajpẽn japête ame amrã . Mã Exaw rĩt ne cute pyjê atajê me , me ahkrare itajê pupun , ne Jaco cukij ne cumã : — Mẽr jũmjê mã akôt me mõ itajê ? — hajỹr . Mã Jaco cumã : — Pahpãm te ri ipê cumã hàpên catê ita mã mehkra itajê jõr — hane . Mã me hàpên catêjê cahãj me , mehkra me , mehprõ cunea te Exaw cuna mã mehkõn krã na me hỹr . Mã Exaw te ihcukij ne cumã : — Ne mẽr ampo na mã ate amji cumam ampo jàhtôa to me hũmre kujahêc , por wa ite mehcajpar atajê ? — hajỹr . Mã Jaco cumã : — Wa ite amji to acajpuaw prãmte , ite amã ampo jõr xà atajê kujahêc , mãr ca nee ikam acryc nare — hane . Mã Exaw cumã : — He imã hàhtôa to hàhtô , pom amã ampo itajêa ri hanea ne imã — hane . Mã Jaco cama apu ampo itajê to kam hapac to mõ ne cumã : — Quê ha amã ikĩn na , ca ha atỳj ite amã ampo jõr xà itajê na amji capa . Ampo na ? Wa ite akuc pupun , mã ihhêj rũm akuc ita pê Pahpãm kuc , na ri ijirôa pê acarôt tỳj . Ne gapacta ne ite amã ampo jõr xà itajê na amji capa . Ihkwỳa ri Pahpãm te hàhtôa ne imã hõr , na wa ha amã itajê gõ — hane . Ne pea cute ihhi kwĩn . Mã Exaw te ampo itajê na amji caxàr , ne cute Jaco mã harkwa to : — Mẽr hacme , wa ha ma me akôt mõ — hajỹr . Mã Jaco cumã : — Amã , imã cormã ikra kryjre na , me hahkre pej . Ne hanea ne imã pryti cahãjti kà cacô na , amã hahkre pej . Cu ha me to pahkyhkyj , quê ha nee me hũcanãr nare , cwỳrjapê wa ha hapua na akôt me to mõ — hane . Ne ma Jaco te Exaw pynãr , ne ma Xucot jõ krĩ kam me hàhhuc cri . Ne ma Krĩjikre wỳr me mõ ne me cator . Jirô pê mã ri krĩ ata na pire mã Jaco pê Ixaher te pjê nõ kwỳ japrôr , ne kam hũrkwa xãm ne kam ihkrĩ . Ne curia ri cute Pahpãm mã me ampo to caxàr xà caxuw ajpẽn jipy kẽn jakôt , ne ihtỳj kam , cute Pahpãm mã me ampo jõr xà caxuw ampo pry to me capa . Ne cute cumã haprỳ jõr to Ererore Ixaher , ita jũjarẽn xà te “ Pahpãm Carôt tỳjti ata pê ri Ixaher catêjê jõ Pahpãm ” .

<title> Kam To Ihtẽm Xà 37.1-35

<chapter_37>
<title> Joje pê Ixaher kra jarẽn xà
<verse_1-35>	Pê Raquewkwỳj mã ihkra pỳm ata haprỳ Joje , ne Ixaher pê Jaco mã pê ampeaj kam Raquewkwỳj kra pê Joje ata kĩn , mehkjêjê kwỳ jirôa pê . Na ri cute cumã ihkà impejti , crorti , pajapjêhti ton . Mã mehkjêjê te ramã me hũm te Joje kĩnti ita na me hahkre pej , ne hũ na ame amji to prãm . Cwỳrjapê pê ma ame Joje curê , ne nee cumã amehcakôc pej nare .
<title> Pê Joje amti
	Mã Joje pimtir , mã ipimtir ita kam pur kam cumã hõ arỳjhy pre ita xa , mehkjêjê jõ arỳjhy pre cahê na . Pê mam cute me arỳjhy pre xà ata , pê ajco ihcahkôa na me hakep , ne me ihpre ne me hũxwỳ . Mã mehkjêjê jõ arỳjhy pre itajê ihcuhhê impejti kam , hõ tekjê cupate cuna mã ihcunea pỳpỳm , mã hõ tekjê hãm to xa . Ita na ri Joje te mehkjêjê mã ipimtir ita jarẽn . Mã mehkjêjê te mencryac kam mehcukij to : — Xà ca ha ajkĩ apê me ijõ pahhi , ne me ito ahimpej , wa ha acuna mã acupate ame ipỳpỳm ? — hajỹr . Ne pea hipêr kam me cumã mencryc picamẽn . Mã hipêr ipimtir . Mã pyt me putwrỳ me caxêre mehcunea cuna mã hõpôrpo ne hikwa . Ne pea cute hũm me , mehkjêjê itajê mã harẽn . Mã hũm te ihcukij ne cumã : — Xà wa ha ajkĩ me ipê caxêre pyràc , ne acuna mã acupate me ijõpôrpo ne ame ijikwa ? — hajỹr . Mã mehkjêjê ame kam mencryac to amencryc . Ne hũm ri cama apu ipimtir jarẽn xà itajê to amji kampa .
<title> Pê mehkjêjê mã Joje curan prãm
	Amcro nõ na Joje kjêjê ma Krĩjikre jõ põ wỳr , hũm jõ carà cahàcti hôhti to me mõ , cute ame hamãr to ipa xà caxuw . Ne me ahna amcro te jũ mãn jirô pê Ixaher pê me hũm ita te Joje mã hàkjêr ne cumã : — Me akjêjê kôt tẽ , ma Krĩjikre jõ põ kam ame carà cahàcti hôhti jamãr to me ipa . Ca ha tẽ ne me hõmpu , jũ mã ri cute me , ne ajpên imã me harẽn nõ to tẽ — hajỹr . Mã Joje cumã : — Ma — hane . Ne ma Krĩjikre jõ põ wỳr tẽ . Mã me hũmre nõ te põ kam apu Joje mõr na hõmpun ne cumã : — Jũm mã ca apu hapên to mõ ? — hajỹr . Mã Joje cumã : — Wa me ikjêjê japên to mõ . Xà ca atỳj ajkĩ imã me harẽ ? Jõ ri mõrmõ ame carà cahàcti hôhti jamãr to me ipa ? — hane . Mã hũmre ita cumã : — Wa ite me akjêjê itajê impar , mã ijapac kam me amji mã : “ Hacme Kwapijakrut jõ põ wỳr ” hajỹr , wa ite mempar — hane . Mã cute impar ne ma mehkôt mõ , ne Kwapijakrut jõ põ kam me kôt cator . Mã cute ampỳa mã amji wỳr me hõmpun , ne ihcuran na me amji ton pyrentu , ne me ajpẽn mã : — Por ipimtir catê ata ri ajpên tẽ , hacme ne mehcura , ne cô kre crà itajê nõ kam me cumẽ , ne ampo jàprê te ihkrẽr na , hũm mã me harẽ . Ne caxi ipimtir ita te jũ na ton ita na mehkôpĩ . Jũ wỳr quê ha me pahto ihhimpej — hajỹr . Mã Rupẽn pê mehkjêjê nõa , ma apu Joje curan ita na to ihcaca ne cute harkwa to : — Cu ha cô kre kam cô nare nõ kam mehtĩar mẽ , ne nee mehcuran nare — hajỹr . Ne ampo na mã cute me cumã harkwa to hajỹr ? Nee mã ampo na nare . Harkwa kôt cô kre nõ kam , cute me mẽn , mã ahna ahtũm mã hacpỹa ne cute ihtẽm , ne aracri amji mã caxàr prãm to , pê mehkjêjê mã harkwa to hane .
<title> Pê mehkjêjê Joje to ihpore na ahpa
	Mã Joje cator , mã mehkjêjê itajê te mehpro ne me cupê ihkà impejti ita caxàr , ne cô kre ryti , kam cô nare ata kam me mẽn . Ne ame kwỳr kur prãmte , me hỹr , ne pea cute me ampo to hàhpan catêjê kwỳ pupun , mã cawrô cahàc kô jarôti pê camer kam me pra . Atajê pê ihtỳj ampo to me hàhpan to me mõ , Ejit jõ pjê wỳr . Mã mehkjêjê nõa japrỳ te Juta ita te mehkjêjê kwỳ mã : — Cu ha me pahkjê ita cura , ne nee me ampo pyr nare . Cu ha cama ihpore na me to ahpa , ne nee mehcuran nare , ampo na cupê me pahkjê na ri — hajỹr . Hõ , pê me ajpẽn par to hane . Pê nee mehkjêjê nõ pê Rupẽn ita me cahê na apu mõr nare . Mã ampo to me hàhpan catêjê atajê me ahnaa me amji to mõ , mã mehkjêjê itajê te cô kre ita pĩn me Joje caxàr , ne kyre pê me to hũpẽr , ihpore hy pràti te winti peaj na cute me to hàhpan . Mã ma amji kôt Ejit jõ pjê wỳr Joje to me mõ . Mã Rupẽn te amji jaxàr ne nee Joje pupun nare , na ri ihpeacre , ne cumã amji kĩn nare . Mã mehkjêjê te me carà cahàcti nõ curan , ne caprô to cute ame Joje kà jatom , ne ma hũm wỳr me to pra ne me to cator . Ne me cumã ihkà pẽr ne me cumã : — Xà ajkĩ akra kàa mã ita ? Wa ite põ kam me cumã icator — hane . Mã pea , hũm te ihkà pupun pyrentu ne pea apu amrãahti ne amji mã : — Ampo jàprêa te mõrmõ ihkrẽr — hajỹr . Ne amcro jàhtôa kam cormã ihkra tyc ata japê xà to ihkrĩ ne amrã . Pê tee mehkwỳ , cute ihkra ita to hapactu prãmte ame to hahkre . Ne jũ wỳr quê me cupê hũjapê ita cahpêrta .

<title> Kam To Ihtẽm Xà 39.1-23

<chapter_39>
<title> Pê cahãj Joje kên mã cumẽ
<verse_1-23>	Mã ampo to me hàhpan catêjê itajê Ejit jõ pjê kam Joje to me cator . Ne cute krãhtare jõ pahhi japrỳ te Potipar ita mã ihpore na me to hàhpan . Pê Pahpãm ajco Joje cahê na apu ipa rohnỳtti mã . Ne Potipar jũrkwa kam cute hàpên xà ton xà atajê cunea na ihtehcajpa , ne Joje kôat pê Pahpãm ajco Potipar jũrkwa to impej . Na pê Potipar Joje to ikre kam me hàpên catêjê jõ pahhi . Ne pê Pahpãm , Joje cwỳrjapê , ihcunea na ikre ata to impej . Ne Potipar ata pê ihtỳj Joje to amji mã ihhimpej , ne hũhkra mã hàpên xà cunea jaxà . Pê Potipar me hĩxi ita ma Joje pupu , ne cumã ihkĩn , pê ajco te cama hõmpuu ne cumã : — Icahê na nõ — hane . Pê Joje ajco cumã : — Wỳr wa ana amji capa . Ampo na ? Apjên te ihtỳj amji mã ito hajỹr , ne apê ihprõ . Wa nee ikên xà ita mã ixàr nare , Pahpãm cuna mã — hane . Ne pê ajco amcro cunea kam Joje wỳ . Mã amcro nõ na ikre kam me hamreare , mã ahte Joje me Potipar me hĩxi apu mõ . Mã cute Joje kà na ipyr ne ihkjên to mõ , cahê na nõr prãmte . Mã ma Joje te cupê amji caxàr ne tẽ , mã hũhkra kam ihkà jàhhuc . Mã apu kam incryc ne apu caràr , ne cute põ pê me hàpên catêjê ame ipa atajê mã hàkjêr ne me cumã : — Por Ixaher catêjê nõ ata apu icahê na nõr prãm , ne cute ipro , wa icaràr mã cute ijicu ne jũ kam tẽ — hajỹr . Mã impjên te amji jaxàr , mã cute cumã Joje kà pẽr ne hanea ne cumã ihhêj xi . Mã pea Potipar te hĩxi hêj xi xà ita kam hapac , ne Joje pro , ne Ejit jõ pjê jõ pahhi te me hacjên atajê cahê na , me hacjên xà kam haxàr . Mã putwrỳ jàhtôa kam curi ihcuhhê .

<title> Kam To Ihtẽm Xà 40.1-23

<chapter_40>
<title> Pê Joje me hacjên xà kam me ipimtir kôt harẽ
<verse_1-23>	Ejit jõ pjê kam pahhi japrỳ pê Paro ata apu hõ pĩxô cacô capi catêjê jõ pahhi kam incryc , ne hanea ne apu hõ pãw ton catêjê jõ pahhi kam incryc . Ne cute ajwar me haxàr , me hacjên xà kam , por curi Joje me hacjên xà kam xa ata ri . Mã ajwar me ipimtir xà ita to me ipimtir , ne tee apu ihkôt me hakop to hahkre . Mã Joje te mehpeacre na me hõmpun , ne me cumã : — Ampo na mã ca ita kam ame apec ? — hajỹr . Mã me cumã : — Wa me ipimtir , ne jũm quê ajte me imã me ipimtir itajê kôt hakop ne harẽ ? — hane . Mã Joje me cumã : — Pahpãm mã ri me apimtir xà itajê jahkre pej , ne ihtỳj imã harẽ , na ca ha me imã apimtir xà itajê jarẽ — hane . Mã pĩxô cacô jõ pahhi te cumã amji jarẽn ne cumã : — Wa ipimtir , mã pĩxô kre xà kam pĩxô krô crê ne ihcuhhê . Ne pea kam irã ne kam hô . Ne ramã imã Paro kõm xà xa , wa ite pĩxô pyr , ne kam hatên , ne Paro mã hõr , mã cute to ihkõm — hajỹr . Mã Joje cumã : — Apimtir kam pĩxô krô incrê ita pê amcro incrê . Quê ha ana amcro incrê , quê ha acator na Paro me cumẽ , quê ha me acator . Ca ha hacpỹa mã mam gàpên xà ata to apê . Ma ito amji japackre , ne Paro mã ijarẽ . Ampo na ? Wa rỳ mã nee me hacjên xà ita kam ixãm nare . Ne nee ite ampo kên ton nare , ixàr xà ita caxuw , me hacjên xà mã — hane . Mã pãw ton catêjê jõ pahhi te hajỹar , ne Joje mã ipimtir ita jarẽn partu , ne cumã : — Ijõt kam , ikrã kam pãw na kàhàre incrê ne ihcuhhê , wa ma Paro mã to mõ , mã cuwênre pra , ne cute ikrã kam ihcunea pin partu — hajỹr . Mã Joje cumã : — Pom kàhàre incrê ita pê amcro incrê . Quê ha ana amcro incrê ita kam , quê ha Paro akrã jakep na me cumẽ , quê ha me akrã jakep , quê ha cuwênre gĩ krẽ — hane . Ne amcro incrê ata kam pê Paro pỳm xà jõ amji kĩn jõ amcro . Mã cute me cumã me hàpên catêjê pijakrut itajê cator na me mẽn , mã cute me cator , me hacjên xà pĩn . Mã cute pĩxô cacô jõ pahhi mã hacpỹa mã hàpên xà jõr , ne cute pãw jõ pahhi krã jakep na me mẽn , mã cute me ihkrã jakep ne mehcuran . Mã Joje te me hacjên xà kam hũjarẽn xà ata na , cute me hõmpun . Mã Joje te amji jarẽn na , pĩxô cacô jõ pahhi mẽn , mã ajte nee cute Paro mã harẽn nare , ne cama to hapac kêt .

<title> Kam To Ihtẽm Xà 41.1-16 , 25-36

<chapter_41>
<title> Pê Joje pjê jõ pahhi pê Paro mã ipimtir kôt harẽ
<verse_1-16 , 25-36>	Ne pea cute amji to caku to me ipijakrut , mã Paro pimtir . Ne ipimtir ita kam ma Nir jõ cô cahê na xa . Mã pryti cahãjti jicotti itajê te xet , ne cô pĩn hàpir , ne apu ahtu kur to ipa . Mã hanea ne ihkôt cahãjti kwỳ kôkôtre , ihhire atajê te xet , ne cô pĩn hàpir . Ne pea cute impejti , jicotti itajê cunea pin par . Mã Paro pimprar . Ne hacpỹa mã hõt ne hipêr ipimtir xà ita te hajỹr . Ipimtir ita kam ri cute põhy cahkô pyxit kam ihte te xet pejti , xwa pejti pupun . Ne hanea ne ihte te xet kêanre , xwa nare , ihkrôkrôcre itajê japôj na hõmpun . Mã ihkêanre itajê te impejti te xet itajê cunea pin par . Mã Paro hacpỹ ma mã ipimprar , ne ihkrã pictor tu ne nee hõt nare , ne ipimtir ita to pit mã amji kampa , ne irĩat na ahna apẽ . Mã cute Ejit jõ pjê jõ xũmre krã kreti te me amji jahkre pejti atajê cunea na hàhwỳr , mã cute me cuprõn . Mã cute me cumã ipimtir itajê jarẽn , mã nee jũm te cumã ipimtir itajê kôt harẽn nare . Mã cormã pĩxô cacô jõ pahhi te Joje to amji japackre , me hacjên xà kam , ne cute Paro mã , pê Joje ihtỳj me ipimtir kôt harẽn xà ata na harẽ . Mã Paro te me hacjên xà pĩn Joje na hàhwỳr . Mã cute to hama hô mẽn , ne ihkà to hàhpan , ne ma Paro wỳr cator , ne cuna mã xa . Mã Paro Joje mã : — Wa ipimtir itajê to ipimtir , mã nee jũm te imã ipimtir itajê nõ kôt harẽn nare . Mã cute , ate atỳj me cumã me ipimtir kôt harẽn na , imã me garẽn . Na wa ite ana ijàhwỳr — hane . Mã Joje cumã : — Wỳr wa amjia kôt amã harẽ , quêt ijõ Pahhiti , côjkwa kam ihkrĩ ata , quê ha imã apimtir ita kôt harẽ , wa ha cormã amã harẽ — hane . Mã Paro te Joje mã hõt kam ipimtir itajê jarẽn partu . Mã Joje cumã : — Pom gõt pijakrut ita , quê ha hũjarẽn to hane . Pom pryti cahãjti pejti itajê me põhyhti pejti itajê pê caku kam ampeaj kam me cumã me hõ ata pyràc . Ne pom pryti cahãjti te xet kôkôtre itajê , me põhyhti te xet kêanre itajê pê ri prãm jõ caku te xet ata pyràac . — Quê ha caku te xet itajê kam ihtỳj ame hõ kur to ipa . Ne hapu na caku te xet ita kam , quê ha prãm ihkêanre ne . Quê ha caku kam me cumã prãm kêanre xà ata kam , quê ha nee ame mam caku pejti atajê to me amji japackre nare . Cwỳrjapê ca ha Paro , atỳj jũm te amji jahkre pejti ata japê , quê ampo hy catia ne to cuprõ , ne haxwỳr xà kam haxwỳ , por caku jahkre kêatre kam prãm te hajỹr xà atajê caxuw — hane .

<title> Kam To Ihtẽm Xà 41.37-57

<chapter_41>
<title> Pê Joje pê pahhi , Ejit jõ pjê kam
<verse_37-57>	Joje te Paro japackre xà ata na cumã impejti ne cumã ihkĩn , mã cute to amji kam hapac , ne amji mã : — Ihhêj ne côjkwa kam Pahpãm te Joje mã , cute amji jahkre pejti jõr . Cwỳrjapê wa ha me cupê ijarkwa kôt pahhi catêjê jõ pahhi na hãm — hajỹr . Ne cute cupê me hõ pahhi xà caxuw cumã hũhhi na hê xà caxàr ne cumã hõr , ne hanea ne cute cumã pahhi kà impejti jõr , mehcunea te cupê Paro mã hàpên catêjê cunea jõ pahhi na , me hahkre pej prãmte . Pê Joje pahhi nõ kra cahãj me , me hikwa tuw . Ne pê cumã ihkra xũmre ajkrut ne ihpỳm , ne me cumã haprỳ to Manaxê me Eprĩ . Ne ramã Joje na caku te trĩnta . Mã cute Ejit jõ pjê cunea kam , krĩ cunea kôt , ampo hy to cuprõn na me mẽn . Mã ihtỳj ihkôt me amji jacjê . Mã caku te xet ita kam ampeaj kam me cumã hõ cati ne hàhtô ita kam , nee me to ipipẽn nare , ne ahnaa me haxwỳr . Ne Joje te ampo hy to ikre kwỳ jàhtôa to hipu par .

<title> Kam To Ihtẽm Xà 47.13-20

<chapter_47>
<title> Pê Ejit jõ pjê kam prãm cati cato
<verse_13-20>	Ne caku te xet ita kam hàhhuc , mã hamre , pjê cunea kam ampo cunea tyc par , ne ampeaj kam prãm cati . Na ri ma Joje wỳr mehcunea me pra , cute me ampo hy japrôr prãmte . Mã hanea ne ampỳa mã amehkrĩ atajê te hajỹar , ne me hapôj . Ne me cupê ihpore jamre par , mã cute me hõ parxa to , ihpore na me hàhpan kam mehtẽm , mãr quê ame to me hõ pê ampo hy japrô . Ne me cupê pryti jamre par , mã ma cute me hõ pjê to , ihpore na me hàhpan kam ihtẽm , ampo hy caxuw . Pê Joje Paro mã ajco ampo itajê cunea japrôr to ipa . Mã hamre , Paro Ejit jõ pjê cunea to hõ tekjê ne to hõ pjê . Ne Joje pê ri me hõ pahhi catêjê jõ pahhi .

<title> Kam To Ihtẽm Xà 42.1-38

<chapter_42>
<title> Pê Canãn jõ pjê kam prãm
<verse_1-38>	Ne pê hanea ne Canãn jõ pjê kam prãm ata cato . Mã Jaco pê Ixaher te caku kam prãmti ata kam , Ejit jõ pjê kam ampo hy me , me hõ jarẽn par . Mã ma Joje kjêjê atajê me ampo hy japrôr to me pra , Ejit jõ pjê wỳr . Mã hapu na ihkjê Pẽnjamĩ ita ikre kam hũm me hàhhuc . Mã Ejit jõ pjê kam mehkjêjê kwỳ cator , ne Joje mã amehcakôc . Mã Joje te mehkjêjê pupun ne me hahkre pej pyrentu , mã nee cute me Joje pê mehkjê na , me hahkre pej nare . Ne xwỳjê mã pê nee me cumã amji jarẽn nare , na pê cuna mã mehpỳpỳm , cute amji to mehkryjre to prãm to . Mã Joje te mam ipimtir nõ ata to amji japackre . Ne cute mehcukij to : — Jũ pĩn mã ca me mõ ? — hajỹr . Mã me cumã : — Canãn jõ pjê pĩn wa me ampo hy kwỳ japrôr to me mõ . Me ikjêjê me , me ipê hũmre pyxit peaj ata kra pit , wa me . Ne ite me tôxi , ne hapu na intuwre ita ri curia ikre kam me ipãm me hàhhuc , ne me inõ pê rỳ pêa mã hamre — hane . Mã Joje te me cajpẽar prãmte ihhêj ne incryac kam me cumã : — Me apê me hõmpun catêjê , ca pjê kwỳ to me gàhkĩj prãmte ame hajỹr to me apa — hajỹr . Ne cute me hacjên xà kam me hacjên , mã me ahna amcro incrê . Mã Joje te me cumã harkwa to : — Wa ite me gahkre pej prãmte , wa ha me acapi , mõrmõ ajkĩ me ahêj xi nare , nare , mõrmõ me ahêj xi . Ca ha me gũrkwa wỳr me ampo hy to me mõ , ne hacpỹ ne ajpên ate me amji jaxàr xà ata kam , ca ha ajpên me atõ intuwre ita japrô . Ne ca ha me anõ pyxit ne ahtwỳ , ne me hacjên xà kam xa , quê ha ahnaa me akwỳ me atõ intuwre ita to me cato — hajỹr . Mã mehnõ ita japrỳ te Ximãw ita curia me hacjên xà kam hàhhuc . Mã Joje mã hàpên catêjê te ampo hy to me cumã hàhcuprõn partu , ne por ihpore to ampo hy pan me hàmjõr ata , cute hacpỹa mã Joje jarkwa kôt ampo hy cjên xà kam me hir . Mã nee mehkjêjê te me hahkre pej nare . Ne ma me to mõ . Mã me ahna caxwa , mã cute ampo hy kam mehpore mã cator , ne ampeaj kam me cumã amji na pa , mã cute amji mã me harkwa to : — Jũ na xà na mã Pahpãm te me pahto hajỹr ? — hajỹr . Ne me hũrkwa mã me cator , ne cute me hũm pê Ixaher mã mehcunea jarẽn par . Mã cute harkwa to : — Ramã nee Joje ipa nare , ne Ximãw nee ita ri apu mõr nare , ca ramã hacpỹ mãa mã Pẽnjamĩ to me amõr prãm cakrô , ca ha nee me to amõr nare — hajỹr .

<title> Kam To Ihtẽm Xà 43.1-34

<chapter_43>
<title> Pê hipêr Ejit jõ pjê wỳr me mõ
<verse_1-34>	Mã jũ mã me ahna putwrỳ te mã me cupê , por cute me hõ japrôr ata jamre . Mã Ixaher te mehkra mã : — Hacpỹ mã me amji jaxà , Ejit jõ pjê wỳr , ne hipêr me ampo hy kwỳ jũhkà — hajỹr . Mã Juta te hũm mã : — Ejit jõ pjê jõ pahhi ma ame ikjê intuwre ita to me imõr nare ita na , me ito ihcaca . Jũ wỳr wa me Pẽnjamĩ japrôr nare ne me mõ — hajỹr . Mã Ixaher te amji kam hapac , ne amji mã harkwa to : — Jũ wỳr cu ita pê me amji pytà , mẽr pahhi ita mã ate me ampo jõr xà impejti to me mõ , ne hanea ne me Pẽnjamĩ to mõ . Quê ha Pahpãm pahhi ita cuna mã , cumã cute amji kam hapac xà nõ xi , quê ha ihtỳj Ximãw me Pẽnjamĩ to tojnõ , quê ha me amji jaxà — hajỹr . Mã ma hipêr Ejit jõ pjê wỳr me mõ .
<title> Pê Joje hipêr mehkjêjê pupu
	Ne ma Joje pê ihtõ wỳr me cator . Mã Joje te mehkôt Pẽnjamĩ pupun , ne cute cumã hũrkwa jamãr catê mã : — Quê ha me hũmre itajê ita kam ijũrkwa kam me apà , na ca ha me hàpàn xà caxuw me haprô — hajỹr . Mã ma cumã hàpên catê ita te me haprôr ne me to mõ , Joje jũrkwa wỳr . Mã ampeaj kam me cumã amji na pa . Ampo na ? He ihtỳj ampo hy cjên xà kam ihpore ata na ame amji na amjĩ na ri . Ne cute me Joje mã hàpên catê mã , por ampo te hajỹr xà ata na , me amji jarẽn . Mã me cumã : — Ame pa nare , me Pahpãm pê me amã ihpore ata gõ , ne ampo hy jõ pore , pê wa ramã cupy — hane . Ne cute Ximãw cator , me hacjên xà pĩn , ne ma Joje jũrkwa kàhti ata wỳr me to mõ . Mã Joje te me ahna amji caxàr , mã cuna mã mehpỳpỳm par , jirô pê mã ri cute ame cumã ampo jõr xà atajê jõr . Mã cute mehcukij to : — Xà cormã me apãm ita tĩar ? — hajỹr . Mã me cumã : — Ỹuỹ , cormã ihtĩar ne impeaj , ne cama ramã ihwejtu — hane . Mã apu Pẽnjamĩ pupu , ne cute me cumã harkwa to : — Xà atõ ita pê mã me acahhur ? — hajỹr . Mã me cumã : — Ỹuỹ — hane . Mã Joje te hapu na mehcahhur pê ihtõ ita mã harkwa to : — Ikra , quê ha Pahpãm ato impej — hajỹr . Ne ramã me kam incwỳr xàa kam , ne ma põ mã cato . Ne cute mehkjêjê mã ajkôt pit mã ihkrĩ xà jahkre par . Cute mam ita jỹr , ne hapu na ita jỹr , ne ihcote na ita jỹr , ne hapua na mehcahhur na , Pẽnjamĩ jỹr . Mã mehkjêjê mã hũpaa to hũpa . Ampo na ? Jũ mã mã cute ne ajte ajkôt me pỳpỳm xà ata na me hahkre pej , ne me krĩ par ? Ne me hirôa pê cute Pẽnjamĩ mã hõ jõr . Mã mehcunea jàpàn .

<title> Kam To Ihtẽm Xà 44.1-34

<chapter_44>
<title> Pê Joje hipêr mehkjêjê capi
<verse_1-34>	Mã iràrà na ma ramã me mõr xàa kam , mã Joje te cumã hàpên catê mãn , ne cumã me hàmcjên xà kam ampo hy to hipu partu , ne kam ihpore nõr par . Ne Pẽnjamĩ jàmcjên xà kam , cute aracri cumã Joje kõm xà impejti ata xàr . Mã ma awcahti xà wỳr me to mõ . Mã me ahna ahtũmre mã Joje te mehkôt cumã hàpên catê kujahêc , quê mehcukij , ampo na mã ajte cute me cupê ihkõm xà to hàhkĩj . Mã ma cumã hàpên catê ata mehkôt tẽ , ne cute me cahuc , ne mehcukij , ne me cumã : — Ampo na mã ate me ijõ pahhi pê ihkõm xà to gàhkĩj ? — hajỹr . Mã mehkjêjê me cumã : — Hamreare , wa nee me inõ te to ijàhkĩj nare . Ca hapên prãm ne gapacta ne hapê . Ca ha ate me inõ jõ kàhà kam pahhi kõm xà ita mã acator na , quê ha ty , ne me icahhur , wa ha cama amji to me cumã ijàpên catêjê na — hane . Mã cute hõ pahhi kõm xà japên kam ihtẽm , ne cute Pẽnjamĩ jõ kàhà kam cumã cator . Mã mehcunea amehpec , ne ma hacpỹ mã cute krĩ wỳr me amji jaxàr . Mã cormã ikrea kam Joje jỹ , mã cute me amji jaxàr ne hỹrmã me cator , ne Joje cuna mã pjê kam mehpỳpỳm . Mã cute harkwa to me cumã : — He , xà ite ampo itajê cunea na me gahkre pej na , me apê ijahkre kêatre ? — hajỹr . Mã Juta cumã : — Me ijarkwa jũ to , wa ha amã me icakôc ? Pahpãm te ri , por pê wa me ikên to ata jahpan xà na , ame ito kên . Na wa ha cama amji to amã me ijàpên catêjê na — hane . Mã Joje te me cajpẽar prãmte me cumã : — Quê ! Por hõ kàhà kam ikõm xà nõ ata , quê ha pyxit peaj ne cupê imã hàpên catê , ne me acahhur gapacta ne me acuto , me apãm wỳr — hajỹr . Mã Juta cumã : — Me ijõ inxũ ita ramã ihwejtu , ne ramã cumã ihkra kĩnti ata cupê ipictor , ne wa ihkra ita to me cumã imõr nare , quê ha hũjapê to amji cura . Ne ito ca ha haxà jahê , wa ha pa amji to amã ijàpên catê na — hane .

<title> Kam To Ihtẽm Xà 45.1-28

<chapter_45>
<title> Pê Joje mehkjêjê mã amji jarẽ
<verse_1-28>	Mã Joje te hũcanãr nare na amji cajpẽr , ne mehkjêjê intête , cute me cuprõn atajê cunea cator , mã mehkjêjê pit jàhhuc . Mã apu amrã ne cute mehkjêjê mã : — He ipê Joje — hajỹr . Mã Joje cupate mehkjêjê aracri amehcuhhê . Mã hipêr me cumã : — Ipê Joje , ipê , por pê ca me atõ to ihpore na me ahpa ata wa . Pê Pahpãm mam me acumam ikujate , mãr wa me ato me atyc xà jahpa . Na ca ha me pra , ne me pajõ inxũ mã me ijarẽ — hane . Ne cute Pẽnjamĩ pỳn , ne ihkôt mehkjêjê japỳn par . Mã Paro te Ixaher pê Joje pãm na harẽn par , ne cute haprôr na mẽn , quê amji wỳr haprô quê cahê na ihkrĩ . Mã Joje te me cumã amji jarẽn jirô pê mã ri , hũm mã cute ampo kĩn xà jõr xà atajê kujahêc .
<title> Pê Ixaher mehkra mea mã Ejit jõ pjê wỳr me antuw
	Mã mehkjêjê te me amji jacjên , Canãn jõ pjê wỳr , ne cute me hũm pê Ixaher ata mã Joje tĩar na me harẽn . Ne hanea ne cupê Ejit jõ pjê jõ pahhi na me cumã harẽn . Mã nee hũm te me hũjarẽn xà ita to amji mã hajỹr nare , ne nee ajmãr hũpar nare , ne ihkrã pictor tu . Ne cute Joje te ampo kĩn xà te cawrô jõ kujti to hipu tu na hõmpun , ne hacpỹa mã amji krã kam hapac . Ne cute amji mã harkwa to : — Xãmte cormã ikra pê Joje tĩar na ipa , na wa ha ityc xwỳjrea na itỳj hõmpu — hajỹr .

<title> Kam To Ihtẽm Xà 46.1-7 , 28-33 ; 47.1-11

<chapter_46-47>
<title> Pê Pahpãm Ixaher to hàhtôa na cumã hũjahkre
<verse_46.1-7 , 28-33 ; 47.1-11>	Ne ma Ixaher ita hàhcukrêj me , hõ pryti me , mehkra cunea to mõ , ne ma pry cahti ri Pêxerpa jõ krĩ xa ata wỳr me mõ , curi me hõt prãmte , ne me cator . Mã caxwa mã cute ampo pry ita curan , ne cute to Pahpãm kam hapac xà caxuw to caxàr . Mã caxwa ri Pahpãm te Ixaher mã ihcakôc , ne cumã : — Ipê gõ Pahhiti , ne ipê apãm Pãm , na ca ha nee apu Ejit jõ pjê wỳr amõr xà ita cupa nare . Ampo na ? Wa ha ato gàhtôa to gàhtô , ne jũ caxuw hacpỹa ne Canãn jõ pjê wỳr ajpên me atàmxwỳ tàmxwỳjê to amji jaxà — hajỹr . Mã me ahna apẽ mã ma me mõ , Ejit jõ pjê wỳr . Ne ramã me hàhtêp , mã Ixaher te amji cumam Juta kujahêc , quê Joje mã ramã hỹrmã hàhtêp to mõr na harẽ . Mã tẽ ne Joje wỳr cator , ne cute cumã hũm jarẽn . Mã Joje jũpar , ne cute hõ cawrô na kujti to hàhcuprõn , ne ma cute hũm cajpar prãmte tẽ . Ne cute cajpar , ne me ajpẽn pỳn , ne ame ajpẽn kam me amrãhti , ne cute me ajpẽn kam mencwỳr ita krỹnre nare . Mã Ixaher pê hũm ata te cumã harkwa to : — Hamre , wa ha itỳj ato ijapac xà nare kam ty . Ampo na ? Wa ite atĩar na akuc pupun , ne hanea ne apeaj na apupun , na wa itỳj ita caxuw ityc to prãm — hajỹr . Mã Joje te mehkjêjê mã : — Hã , wa ha ma tẽ , ne Paro mã ramã me acator na me garẽ , ne hanea ne me apê carà cahàcti jamãr catêjê na cumã me garẽ . Quê ha ihtỳj põ ita kam me gàhhuc na me gamã , ca ha kam me ahtwỳ — hajỹr . Ne ma tẽ ne cator , ne cute Paro mã me harẽn , ne cute mehkjêjê to xĩc ne cumã me hahkre . Jirô pê mã ri Joje te hũm japrôr ne ma Paro wỳr to mõ , mã cute Pahpãm mã Paro cajrẽn to impejti . Mã Paro te Ejit jõ pjê kam me hàhhuc na me cumã harkwa , mã me hàhhuc . Hamre .


<book_3>
<title> ME CATOR XÀ JÕ KÀHHÔC

<title> Me Cator Xà 1.1-22

<chapter_1>
<title> Pê Ixaher catêjê Ejit jõ pjê kam me amji pupun xàto kêanre
<verse_1-22>	Ỹuỹ , pê caku jàhtôa kam , ajco Ixaher kra curi mehkrĩ . Pê Ixaher xwỳ ty , pê hakàn pê cormã me ahna cakuhàhtôa pê Joje ty . Ne pê Joje tyc jirô pê , caku jàhtôa kam ihtàmxwỳme , mehkra me , me amtà , ne me hàhtôa to me hàhtô . Ne pê hanea ne ramã Paro ty . Pê haxà kam jũm xàr ata pê Paro tuw , ne amji to pahhi . Ne nee pê Joje pupun nare , ne nee hahkre pej nare . Ne cute Ejit jõ pjê kam mehkrĩcatêjê mã harkwa to : — Me pajirôa pê Ixaher catêjê kra jàhtô , cwỳrjapê quê ha jũ caxuw me pahkamincryc , ne ihtỳj me pajirô pê me xa , ne me pamã me hàpên jicu , ne ma jũ kam me papême cato . Cwỳrjapê cu ha amji mã me to cama me pamã hàpêncatêjê na — hajỹr . Ne Ejit catêjê te Ixaher catêjê caxuw me hõ pahhi pahtỳjtiatajê mã hapôj , ne me ahna me hũxwỳr , mãr quê me cumã me hàpên xàtỳjti atajê to hàhtôa , ne ahna me cumã quêt , quêampeaj kam me apê . Pê me hàpên xà jirôa pê me hàpên to catia to cati , pê nee me cumã hàmjõr nare . Ne cute me Ixaher catêjêmãn , mã me harkwa kôtcute me cumã krĩ catia to ipijakrut ne me hãm . Ne me apêa to me apê cakrô , cyt ne mehàhtô to tẽ ne me hàmtàr , ne cormã me ajhu . Mã Paro te me cumãmehkra pỳpỳm catêjê atajê tehcajpar catêjê mã harkwahyr , ne me cumã harkwa to : — Quê Ixaher catêjê mã mehkra xũmre mehpỳpỳm , ca ha ma mehcura — hajỹr . Mã nee cute mempar , ne nee harkwa kôt cute me ita ton nare . Ampo na ? Ampeajkam me cumã Pahpãm cupa , na ri nee Paro te ampo na me mẽn ata to cuteme nare . Mã Pahpãm te me cumã mehkra pỳpỳm catêjê atajê tehcajpar to impejti , ne hanea ne cute mehtehcajpar , ne me cumã mehkra jõr . Mã Paro te mehkwỳ mã , cô kam Ixaher catêjê mã ihkra xũmre pỳpỳmatajê cunea rẽn na hũjahkre , mãr quê cô me ipĩr pa .

<title> Me Cator Xà 2.1-25

<chapter_2>
<title> Mojxe pỳm xà
<verse_1-25>	Pê amcro ata na Ixaher catêjê nõ pê Rewi tàmxwỳ tàmxwỳ cahãj nõ ita mãihkra xũmre ita pỳm , ne impejti . Mã cute to ipimxur ita to putwrỳ toincrê . Jirô pê mã ri cupê to ipimxur jahkre kêatre , mã cute kàhà ton , ne cumã côxàr cupate , cute ihtô xà to ihkre cunea jihê partu , ne to ihcahty . Jirô pê mã ri cute kam ihkra xũmreata xàr , ne cô tohkà na têtêc krô ata catàt kre na hãm . Mã ihkjê cahãj japrỳ te Mirãnkwỳj ita ampỳa mã ahna xa ne irĩt , mã ampo te kam mare mã to jũ mãn , mã cute ahna hõmpun prãmte .
<title> Pê Paro kra cahãj cô kam Mojxe mã cato
	Mã Paro kra wỳr prãmte , ma cô mã mõ , ne cute cô tohkà na têtêc krô ata catàt kre na kàhàpupun , mã kam me ahkrare nõ ita nõ . Mãcute ahna cumã hàpên catê cahãj nõ mẽn , mã cute cumã to hàpir . Mãcute ihpro mẽn , mã cute incwỳr kam ihtẽm . Mã Paro kra mã hapê , mã cute harkwa to : — Ixaher catêjê kra nõ mõrmõ he — hajỹr . Mã ahkrare tõj ita ampỳa mãapu hamãr to mõ , ne ma Paro mehcaxwỳj wỳr tẽ , ne cute ihcukij ne cumã : — Xà wa amã Ixaher catêjê cahãj nõ japrô , quê amã ahkrare nõ ita topijahô ne to ajpa ? — hajỹr . Mã cumã : — Ỹuỹ , mẽr tẽ , ne jũm japrô — hane . Mã matẽ , ne cute ihtõre menxi japrôr , ne hỹrmã tocator . Mã Paro mehcaxwỳj ita cumã : — Ca ha ahkrare nõ ita pỳ ne imã to ajpa , wa ha amã amgõ — hane . Mãhamre , ma hũrkwa wỳr cute ihkra ata pỳn ne to tẽ . Pê jũ mã ahna cakupê ramã cati ne ihkà . Mã ma inxi ita to tẽ ne cute Paro kra ita mã hõr . Mã cute amji mãhaprôr , ne to amji kra , ne cumã haprỳ to Mojxe . Ne haprỳ ata kôt harẽn xàpê “ Cô pê cute me to hàpir ” .
<title> Pê Mojxe Paro cupate põti kam me hamreare ata wỳr tẽ
	Mã ramã Mojxe na caku jàhtôa , mã ramãihkà to mõ . Ne amcro nõ na apu mõ , ne cute Ejit catêjê nõ te Ixaher catêjê nõ cahhyr na hõmpun . Ne amji pu na irĩt mã me hamreare , mã cutehapête ihcuran , ne pjênxômti kam me hamreare atakam , to ipimxur . Ne amcro nõ na ma hipêr apu mõ , ne cuteIxaher catêjê pijakrut te apu ipijapu na me hõmpun , ne me cumã : — Ampo na mã ca ame ajpẽn cahhy , pom ca ajpẽn to me akjê ita ? — hajỹr . Mã ihnõ ita cumã : — Jũm te mã ajkam me ito impej catê ita na axãm ? Xà ca ate mam Ejitcatêjê nõ curan ata cuxàmã , ca apu icuran prãmte , ito hane ? — hane . Mã Mojxe te hàhcuran xà ita na amjijarẽn par na amji jahkre pej , ne ampeaj kam cumã pa . Mã Paro te Mojxe na harẽn parto hajỹr , ne cute ihcuran na me mẽn . Mã ma ramãme wỳjrea na , Mitij jõ pjê wỳr ipictor ne tẽ . Ne curi cator , necuria jũmjê cahê na hàhhuc , ikre atakam , ne pea hikwa tuw , ikre kam hàhhuc ata kra nõ me . Mã ahna caku jàhtôa jirô pê Paro ata tyc jakàn pê , mã cormã Ixaher catêjê apu amji pupun xà kêanre to me amji pupu . Mã Pahpãm te mencwỳr kam hapac , ne cumã me caprĩ xà . Mã cutemehtehcajpar to amji kam hapac .

<title> Me Cator Xà 3.1-22

<chapter_3>
<title> Pê Pahpãm Ixaher catêjê to ihhimpej catê na Mojxe mã harkwa
<verse_1-22>	Mã amcro atajê nõ na , põ kam Mojxe apu hũprequêt jõcarà cahàcti hôhti jamãr to mõ . Ampỳa mã , por Pahpãm jõ hàhkà jakôtti japrỳ te Ihcuhhyt jõ kẽn ata cahê na , apu hamãr to mõ . Mã Pahpãm te côjkwa pĩn harkwa na memprarcatê na amji ton , ne cuhy kam Mojxe wỳr iwrỳc . Mã Mojxe te ahpytĩ nõ pupun , mã kam cuhy pôr , ne nee ajte to caxàr nare . Mã ma hỹrmãtẽ , cute hõmpun pej prãmte , ne taa amji mã : — Ampo mã ajte apu hane ? — hajỹr . Mã Pahpãm te cumã hàkjêr ne cumã : — Mojxe , nee ca ina gàhtêp tu nare , ne apar kà to pôj . Ampo na ? He pomca pjê kam xa ata ajteare mã , ne cupê itekjê , na caatỳj apar cakrô kamxa — hajỹr . Mã Mojxe te harkwa kôthõ par kà to pôj , ne ampỳa mã xa ne kampa . Mã cute cumã harkwa to : — Ipê apãm Pãm Cati , ne cormã ipê me aquêtjê pê Aprãw me , Ixac me , Jaco Pãm Cati wa — hajỹr . Mã Mojxe te ihkuc pro , cute Pahpãm pupun ne ihtyc cupate . Mã Pahpãmcumã : — Wa ite Ejit jõpjê kam me ikwỳ te amji pupun xà kêanre to me amji pupun na me hõmpun . Nawa ha pjê ata pĩn me to icato , ne ma pjê impejti ata wỳr me to ihimpej toimõr to prãm . Na wa ha pa pahhi pê Paro wỳr akujate , ca ha cumãijarẽ , quê me ikwỳ mãhikra , quê Ejit jõ pjê pê me cato — hane . Mã Mojxe cumã : — Jũ wỳr wa ha apu amji mã hamã , ne ijàpên xà ita to — hane . Mã Pahpãm cumã : — He wa ha itỳj gàpênxà ita kam acahê na apu mõ — hane . Mã cumã : — Wa ha Ixaher catêjê wỳr mõ , neicato , quê ha jũm icukij ne imã : “ Jũm jarkwa kôtmã ca me iwỳr acator ? ” hane . Jũ mã wa ha cumã amji jarẽn ita to ? — hane . Mã Pahpãm cumã : — Ca ha me cumã ijarẽn to hane he “Pahpãm te imã amji jarẽn to hajỹr he : ‘ Ipê , por mam me aquêtjêPãm Cati ata ’ ” hane . Quê ha ahna me acukij to : “ Jũ mã mã jũm itajaprỳ ? ” hane , ca ha me cumã : “ Jũm ata japrỳ pê ‘ Ipê ’ hane . Ampo na ? Hecupê me Pahton catê me , me pajõ Pahhiti pê Pahpãm . Necute haprỳa name awỳr ikujahêc ” hajỹr — hane . Mã Mojxe te impar . Mã hipêr Pahpãm te Mojxe mã harkwa to : — Ca ha Ixaher catêjê pê prohkam atajê to cuprõ , ne me cumã ijarẽn to hane he : “ MeApãm Cati te me ate me amji pupun xà kêanre na me apupun , na quê ha Ejit jõ pjê pê me ato cato , ne ma pjê impejti ata wỳr me ato ihhimpej to mõ ” hane . — Quê ha ihtỳj ate me cumãgũjarẽn xà ita to amji mã me hane , ne me akampa . Ne ihtỳj pjê jõpahhi pê Paro wỳr akôt me mõ , neme acunea acator xà ita na me ahwỳ . Ne ca ha me cumã : “ Ca ha me ijamã , wa hapjê kam me hamreare ata kam me imõar to amcro to incrê . Ne côjkwakam me ijõ Pahpãm to me amji kampa ne cumã me ampo gõ ” hane . Ne ramã pahhi ata te me acator na me gamãr nare na imã hahkre pej . Cwỳrjapê wa ha ite Ejit jõpjê me , me to kên prãmte , me hỹrmã ite to kêanre xà ata kujate . Jirô pê mã quê ha ihtỳj pahhi ata me acator name gamã , ca ha me acato — hajỹr .

<title> Me Cator Xà 4.1-31

<chapter_4>
<title> Pê Pahpãm Mojxe te ampo to ipihho xà caxuw cumã carôt gõ
<verse_1-31>	Mã Mojxe te Pahhiti pê Pahpãm mã harkwa to : — Mõrmõ quê ha nee me ikam hapacnare — hajỹr . Mã Pahpãm te ihcukij ne cumã : — Mẽr ampo mã ate gũhkra to ipyr ita ? — hajỹr . Mã cumã : — Pĩ cajrer — hane . Mã cumã : — Mẽr pjê kam amẽ — hane . Mã Mojxe te pjê kam pĩ cajrer ata mẽn , mã cute cagã na amji jahkre , mã ma hũpate tẽ . Mã Pahpãm cumã : — Amji jaxà ne cagã ita japy na apy — hane . Mã cute amji jaxàr ne hapy na ipyr , mã hamre , hacpỹa mã cute pĩ cajrer na amji jahkre . Mã cumã : — Ca ha me cumã itato hane , quê ha me gahkre pej pyrentu — hane . Mã Mojxe cumã : — Ijõ Pahhiti , ipê icakôc xà to impejti jahkre kêatre — hane . Mã cumã : — Mẽr jũm te mã mehũmre itajê mã harkwa ton ? Pom wa itea me amã me garkwaton ita ? Ca ha itacaxuw ma mehwỳr mõ , wa ha acakôc na atehcajpa — hane . Mã cumã : — Ajteare mã jũm ca ihkujate , ne pa , ca nee ikujahêc nare — hane . Mã Pahpãm apu kam incryc ne cute cumã harkwa to : — He atõ Arãw ri ihcakôc pejti , na wa ha acaxuw cumã ijarkwa ta , ca ha cacumã harẽ , mãr quê taa pahhi mã awjarẽ . Wa ha pa me cumã acakôc na me atehcajpa , nehanea ne me ate me cumã ampo ton xà atajê to hahkre — hajỹr . Mã Mojxe te impar ne hĩxi me , mehkra japrôr ne cawrô cahàcre kam me hỹr , ne ma me to mõ . Ne cute hũhkra to hõ pĩ cajrer tecagã na amji jahkre ata pyr ne to mõ .
<title> Pê Mojxe prohti kam Pahpãm jarkwa jarẽ
	Mã ramã Pahpãm te Mojxe tõ pê Arãw ata , hĩpê ihkujahêc , mã me ipicaxêr . Ne ma Ejit jõ pjê wỳr me mõ , ne me cator . Ne cute me Ixaher catêjêkà to pit mã mecuprõn , cute me ajpẽn par prãmte . Ne cute me cumã Pahpãm carôt to ipipẽ . Mã Ixaher catêjê pêprohti kam Pahpãm te me hũtàr xà na , me hỹrmã Mojxe me Arãw kujahêc name hũpar , ne hũrên ame hakry . Na ri cute Pahpãm to cati prãmte me cumã : — Me ijõ Inxũ Cati ! Ampeaj kam acati ne apej ! Na ri ate me iwỳr me ikên pê me ito cator catê kujahêc pyrên me ijakry — hajỹr .

<title> Me Cator Xà 5.1-7

<chapter_5>
<title> Pê pahhi Paro hipêr Ixaher catêjê to kêanre
<verse_1-7>	Jirô pê mã ri ma Paro wỳr Mojxe me Arãw mõ , ne cute me cumã hũjarẽn to : — Ỹuỹ , Paro pê pahhi , me ipêIxaher catêjê jõ Pahhiti , ne côjkwa kam me ijõ Inxũ Cati ata teamã harkwa to hajỹr he : “ Me ikwỳto tojnõ quê põ mã me cato , ne põ kam ame amji kĩn , ne ipejti na ame ijarẽ ” . Hõhõ , cute amã harkwa to hajỹr — hajỹr . Mã Paro jũpar ne me cumã : — Wa nee ite meApãm Cati pê Pahhiti ita na hahkre pej nare itakam , jũ wỳr wa ha me apê mehkwỳitajê to tojnõ quê me mõ . Ne cama hacpỹ mã me gàpên xà wỳr meamõr pyrentu ! — hane . Ne caxuaw amcroata na Paro te me ahna me hõ pahhi pahtỳjti ata to ihhimpej , ne me cumã : — Me cumã me hàpên xà to ajcamẽ ne to catia , mãr quê me apêa to meapê , ne me ahna cô pra , quêhipêr me Mojxe me Arãw hêj xi xàita par nare — hajỹr .

<title> Me Cator Xà 7.1-24

<chapter_7>
<title> Pê Pahpãm Paro mã ihkrã tỳj jahpan xà na , cute amji pupun xà kêanre gõ
<verse_1-24>	Mã Pahpãm te hipêr Mojxe mã ihcakôc ne cumã : — Hacpỹa mã Paro wỳr me amji jaxà ne cumã me ijarẽ . Quê ha ihtỳj meikwỳ pê Ixaher catêjê to tojnõ , quê ha me cato . Ne quê ihhêaj to Paro meacukij to : “ Jũ mã wa ha ajte , ne me Apãm Cati te me akujahêc xàita na me gahkre pej ? ” hane , me ajkaam quê ha Arãw pjê kam pĩ cajrer ita mẽ , quê ha Paro kam maremã cagã na amji jahkre — hajỹr . Mã ma Paro wỳr Mojxe me Arãw te amjijaxàr ata caxuw ri , pĩ te cagã na amji jahkre . Mã Paro te me hũxyxi catêjê to cuprõn , mã hanea ne cute me cagã ton . Mã Mojxe me Arãw te cagã ton ata te me cupê hõ cagã atajê cunea pin par . Mã Paro te hõmpun cakrô , nee cutemempar nare . Ne amjia kôtihkrã tỳj mã hàr , na ri ma amempar caca . Ne nee cute hõ pjê pê , Ixaher catêjê cator na me hamãr nare . Mã Pahpãm amji mã : — Mã ajte Ejit catêjê itajê nee amji mã me icupa nare , ne ite amji mãme ampo ton atajê pit cupa to me ipa . Ne ampo itajê pê Nir jõ cô me , ampojarare me , ampo pry . Ne me cumã ampo itajê pê me hõ pahpãm . Na wa ha me cumã ampoitajê pê pahpãm nare na to ajpẽ , ne toa mehkên mã me cumẽ — hane . Mã Pahpãm te ma amcro nõ jõ apẽ nõ na Mojxe me Arãw kujahêc , Nir jõcô tohkà wỳr . Mã hanea ne Paro curi cator . Mã kam mare mãArãw te hõ pĩ to cô cakwĩn , mã cô te me caprô na amji jahkre . Mã apu tep tyc partu . Ne jũ wỳrquê jũm cô ata kwỳ to ikõ . Ne ampo itajê cunea te cama Paro mã ihkrã toihtỳj cati to cator . Cwỳrjapê ri Pahpãm te cumã cute amji pupun xàkêanre atajê kujahêc .

<title> Me Cator Xà 8.1-22 ; 9.1-35 ; 10.1-29

<chapter_8-10>
<title> Pê Pahpãm hipêr Paro mã cute amji pupun xà kêanrekujate
<verse_8.1-22 ; 9.1-35 ; 10.1-29>	Mã hipêr Pahpãm te Ejit catêjê mã mehkên xà nõkujahêc . Ne Pahpãm hãn ne ampo itajê kujate , mãParo hãn ne Mojxe me Arãwna ahwỳ , cute me ampo kên atajê to hamre prãmte , ne me cumã : — Ca ha ampo kên itajê to me hamre , wa ha me acutor na me gamã , ca ha mame acuto — hane . Mã hãn ne Mojxe me Arãw ampo kên atajê to me hamre , mãhõmpune ma hacpỹ mã ame huwahi . Ne por Pahpãm ampo kên kujate itajê , camaParo mã ihkrã to ihtỳj . Na ri hipêr cute pôrôre jàhtôa ne ihkujahêc , mã cutepjê to hipu tu , ne ikre mã acjêj , ne hanea ne mehõ kam ajhu , ne hanea ne mehõt xà kam ajhu , ne ampo cunea kam ihkrĩ . Jirô pê mã ri hanea ne cuteprũmre xàre kujahêc , jirô pê mã ri hanea ne cutekôp kujahêc . Mã ma ajte cormã Paro ame cator ita na ame to ihcaca . Mã Pahpãm te me cumã hà pahtỳjti nõita kujahêc , mã cute Ejit catêjê pê hõ parxare cuneajipej . Jirô pê mã ri Pahpãm te me cumã cuhê kujahêc , mã Ejit jõ pjê kam me hãm catêjêcunea na cuhê . Mã hanea ne cô carôt te amjito kẽn itajê pỳpỳm , côjkwa pĩn , necute apu põ pê me ipa catêjê kwỳ jixôn , ne ame hàprà atajê kwỳ to kên . Mã hanea ne cute mehwỳr xycxyc jàhtôa ne ihkujahêc . Mã cô carôt te amji to kẽn te ame hàprà to kên nare atajê , xycxyc te ma to irône ipin partu . Jirô pê mã ri cute Ejit catêjê kam awcapàtkôna amcro incrê ita kujahêc , mã me kam awcapàtkô ita na amcro incrê . Ne Ixaher catêjêkam , nee awcapàtkô nare . Mã ajte cormã nee Paro te Ixaher catêjê kujahêc nare , ne nee me cator na mehamãr nare , ne cama cute Mojxe me Arãw mã me harkwa to : — Nee ca ha hipêr me amji jaxàr nare ! Ca ha hipêr me amji jaxà ne me ty ! — hajỹr .

<title> Me Cator Xà 11.1-10 ; 12.1-51

<chapter_11-12>
<title> Pê Pahpãm Mojxe mã me Hakren xà jõ amji kĩn to hahkre
<verse_11.1-10 ; 12.1-51>	Mã Pahpãm te hipêr Mojxe mã harkwa to : — Wa ha hipêr Paro mã , hõ pjê kam mehkrĩ atajê cuneamã , mehkên xà nõkujate . Jirô pê mã quê ha ihtỳj me gamã , ca ha me acato . Wa ha awryc mãawcapàtkô picapôn kam Ejit jõ pjêcajpuw tẽ , quê ha me hũmre cakônĩ pỳpỳmatajê cunea ame ty . Quê ha mam Paro mã ihkra xũmre cakônĩ pỳmata ty , ne ihkôt mehkwỳ cunea pê mehkra xũmre cakônĩ cunea ihtyc pa . Ne hanea ne ampo pry mã mam ihkra xũmre pỳpỳm atajête hajỹar ne ihtyc pa . — Ne pom putwrỳ ita kam , pjê ita pê me acator xà , quê ha cupê caku cuneakam , me gõ amji kĩn catia jõ putwrỳ , ne me gõ amjikĩn ita quê ha hane he . — Ca ha amcro te tej itana ahpỹanre na ikre kôt ame carà cahàcre hôhti kra xũmti te xwỳ nare nacaku pyxit atajê capi ne me to caprã , ne ma me hamã . Ne amcro te cwatôxiita jõ caxwa kam , ca ha me carà cahàcre kra itajê cunea cura . Ne me caprôcwa , ne me to me gũrkwa jarkwa jatom to me hũjê . — Ne me acunea cuhy na me hĩ xêt , ne ampo hô xỳre ata kam ame ku . Ne nee ame , por pãw kam ampo jacrô te pãw to cati xà atajê kur nare , ne quêt me pãw tỳjre pit ku . Ne por quê ha me gõ cahhur ahtwỳatajê , ca ha me to caxàr partu . Ne me akà me , me aparkàmã me amji jacjê , ne me axy xà caxuw amji mã me gàhcuprõn hiahpuro , ne me acuhhêa kam me apà . Ne me gũjarêan kam , megàpàn cati hiahpuro , por me aprar xàjũwryhti atajê caxuw . Pom me gõ ita pême Apãm Cati jõ amji kĩn jõ , atawa me amã to hahkre . — Ỹuỹ , wa ha Ejit jõ pjê cajpuw tẽ , nemehkra cakônĩ cunea jipej tu . He , ipyxit peaj ne ipême Apãam to me Apãm , ne imãme gõ amji kĩn ita to , ate me ito amji japackre na me atoprãm . Na ca ha caku cunea kam atỳj me amji kĩn ita to — hajỹr . Carà cahàcre amji to Ixaher catêjê kritxwỳ Mã Mojxe te Ixaher catêjê pê prohti kam mehcunea to cuprõn ne me cumã hũjarẽn to : — Me acunea amji mã me carà cahàcre hôhti cakônĩ xũmre na caku pyxit atajêpyxit ne me capi , ahpỹanre na ikre kôt , neme to amji tỳj . Ne mehcura , ne cratti kam me caprôcjê , ne caxuw me ahtu pre incwa , neme to gũrkwa jarkwa jatom to mehũjê , ne hanea ne kỳj rũm me to hatom . Ne nee caxwa ri ikre pêame gapôj nare , mãr quê Pahpãm me ana tẽ , ne hõmpu , nenee ame akra caxun nare . Ampo na ? Quê ha me Pahpãm pjê ita kam wrỳ ne apu mõ , ne Ejitcatêjê xũmre cakônĩ cunea jipej . Quê ha harkwa na carà cahàcre kra pême pahkritxwỳ ata caprô pupu , ne nee mehcuran catê jamãr , quêha me akra curan wỳr mencjêj nare — hajỹr .
<title> Pê Pahpãm me cakônĩ jipej
	Mã Ixaher catêjê te Mojxe te ampo na me mẽn atajê ton partu . MãPahpãm te caxwa ata kam côjkwapĩn harkwa na cumã hàprê catêjê nõ kujahêc , mãcute Ejit jõpjê kam me cakônĩ catêjê jipej tu . Mã me hõ pahhi catêjê pê mehkra xũmre cakônĩ tyc par . Ne hanea ne me cupê pahhi nare catêjêpê mehkra cakônĩ tyc par . Ne hanea ne ampo pry pê ihkra cakônĩ atajê tyc partu . Mã Paro me cumã me hàpên catêjê meEjit jõ pjê kam , hõ krĩ cunea kam , caxwa ri ajpẽn to me hỹr , ne ame amrãa to ameamrã . Ampo na ? Nee ikrenõ pyxit ne kam mehtyc nare , ne Ejit jõ pjê cunea kam mehtyc . Mã Paro te Mojxe me Arãw na hàhwỳr ne me cumã : — Hamre ! Gapacta ne me acunea me ipê me acato ! Ne ma me gõ Pahhiti teamji mã meato prãm xà ata to , ca me . Ne hanea ne me gõ carà cahàcre hôhti me , pryti cunea to me acuto tu , ne ma cumã me icajrẽn , quê me ito impejtine — hajỹr . Ne pê Ejit jõ pjê pê me cator xwỳjrea na , ramã Mojxe mehkwỳmã Ejit catêjê na me hàhwỳr na , harkwa ta . Mã harkwa kôt mame hỹrmã ame pra , ne ihpore catia na cute me hàhwỳr , ne hanea nemehkà jàhtôa ne cute ahna me hàhwỳr , ne cormã cute me kẽn pràti me , wakỳre pràti me , me hũhhi na hê xà me , ahna me hàhwỳr . Mã Pahpãm te Ejit catêjê name hàhwỳr xà ata kam mehkwỳ tehcajpar , ne por ampo cunea na me hàhwỳratajê , cute me cumã hõr partu . Mã caxwa ata kam Ixaher catêjê te Ejitjõ pjê pê me cator prãmte me mõr na me ipyr .

<title> Me Cator Xà 13.21-22 ; 14.1-14

<chapter_13-14>
<title> Pê Ixaher catêjê cunea Ejit jõ pjê pê cato
<verse_13.21-22 ; 14.1-14>	Ỹuỹ , pê Pahpãm mehkwỳ to mõr xà ita pê hane he . Pê me cumã ahcakrã nõ kujate , mãr quê ihkôt me ipa . Ne amcro mã mam ahcakrã itaahpar mã iry to ipa , ne mecumã pry to ipipẽ to ipa , mã ihkôt me ipa . Necaxwa mã amji to cuhy ne me cumã pry cujro to ipa , mã ihkôt me ipa . Mã Pahpãm te Mojxe mãn ne cumã : — Me ikwỳ pê Ixaher catêjê mã awjarẽ , quê Côxwatepti cahê na me ahtwỳ . Ampo na ? Quê ha ihtỳj Paroame apictor na ame acãmjĩ , ne ihtỳj põ me côxwa tohkà na ame gapê . Ne wa ha Paro mã ihkrã to ihtỳj , quê ha me pahpynã . Wa ha ita caxuw hõ krãhtare cahhur , me cute icatihti na me ijarẽan to me ijarẽn na me to . Quê haita caxuw Ejit catêjê me ijahkre pej , ipyxit peaj ne ipê me Apãm carôt tỳjti cati na — hajỹr . Mã Mojxete impar ne me cumãa harẽn . Mã Ixaher catêjêjàhhuc , por curi Pahpãm te me to hũjahkrexà ata ri . Mã pea Ejit jõ pahhi pê Paro atawỳr , Ixaher catêjê te nee me amji jaxàr xà nare jarẽn cator . Mã Paro te cumã me hàpên catêjê cukij , ne me cumã : — Ampo na mã pahte me Ixaher catêjê jamãr , mã amũme cutor ne cute me pamãhàpên jicu ? Hacme mehkôt ! — hajỹr . Necute hõ cawrô jõ kujti tohàhcuprõn , ne cute cawrô jõ kujti to xêjxẽnta ne capi , ne kam hõ krãhtare to hipu , ne ahna me hõ pahhi pyxwỳr partu , Ixahercatêjê kôt me to imprar xà caxuw . Mã Ixaher catêjê teamji kôt Ejit catêjêjõ krãhtare pupun , ne ampeaj kam me cumã me hũpa . Na ri cute Pahpãm te mehtehcajpar ne me hũtàr na me hàhwỳr , ne me Mojxe mã : — Xà me ijipej xà caxuw mã , ate põ mã me ito acator ? Ne ampo na mã ateEjit jõ pjê pê me ito acator ? — hajỹr . Mã Mojxe me cumã : — Nee ca ame pa nare , ca ha ita kam , me Pahpãm te me pahpytàr xà impejtiita na me hõmpu . Ampo na ? Pom ca ita kam ame Ejit catêjê pupu itajê , caha nee hipêr jũ caxuw me hõmpun nare . Pahpãm quê ha jũ na me pahto ne mepahpytà . Jũ wỳr cu amjia kôt me amji pytà — hane .

<title> Me Cator Xà 14.15-22

<chapter_14>
<title> Pê Pahpãm me cumã Côxwatepti to ajcapô
<verse_15-22>	Mã Pahpãm te Mojxe mã harkwa to : — Mojxe , Ixaher catêjê mã awjarẽ quê me cahi rẽ . Ne ca , ca ha côxwa cwỳrpê gõ pĩ cajrer pẽ , quê haajcapô , ne ihcajpuw me amã pry . Ca hame acunea côxwa cajpuw pry ata kôt , amcràre kôt me rê — hajỹr . Mã Pahpãm te ahcakrã to ipintuw , ne Ixaher catêjê meEjit catêjê cote na inxôr . Ne hãn ne ahna caxwa mã ahcakrã ata amji tocuhy ne Ixaher catêjê rũm ahcujro , ne Ejit catêjê rũm ri awcapàtkô . Na quê nee Ejit catêjê Ixaher catêjê cahuc nare . Mã Mojxe te cô incwỳrpê hõ pĩ cajrer ita pẽr , mã pea Pahpãm te cô to ipicapôn . Mã kôc pahtỳjti ata cô cajpuw , pry ata kôt apêa to apê . Mã pry ita kôt amcràre . Mã ihtỳj Ixaher catêjê Côxwatepti cajpuw amcrà ata kôt meirêr par . Mã cô te me hũjê kam amji to kwỳc ne xa .

<title> Me Cator Xà 14.23-31

<chapter_14>
<title> Pê Ejit catêjê cô kam ame ty
<verse_23-31>	Mã Ejit catêjê jõ krãhtare me , me hõ cawrô mekrãhtare me , Paro jõ cawrô jõ kujti me , Ixaher catêjê kôt cô mã me hàr . Mã awcahti xà wỳr Pahpãm teEjit catêjê to kên , ne me huwahi kam ihtẽm . Mã pea cawrô jõ kujtiamjia kôt ipinkrên , ne ihpỳpỳm , cwỳrjapê quê nee ihtẽm nare . Mã Ixaher catêjê cunea côxwa jĩkjêmã me irêr par , mã Pahpãm te Mojxe mã : — Hacpỹa mã côxwa cwỳrpê gõ pĩ cajrer pẽ , quêha cô amji jaxà ne Ejit jõkrãhtare me , cawrô me , hõ kujti cunea pro , ne me ipĩr partu — hajỹr . Mã Mojxe te cô incwỳrpê hõ pĩ cajrer ata pẽr , mã hacpỹa mã cô picaxêr , necute Paro jõ krãhtare me , hõ kujti cunea pro , ne ihcuneato ipictor . Mã nee côxwa na ame irêr prãm atajê nõ jàhhuc nare . Hõhõ , Pahpãm te Ejit catêjê jũhkra pêIxaher catêjê pytàr xà ita to ri , cute mecupê me hũtàr . Mã côxwa tohkà na , cute Ejit catêjê tycne ame hikwa na ame hõmpun . Ne cute me ahna Pahpãmcarôt tỳaj to ihtỳj pupun , ne ame amji mã hũpa . Ne cute amji mã Pahpãm to me catiprãmte me cumã : — Apeaj to apej ! — hajỹr . Ne hanea ne cute Pahpãmmã hàpên catê pê Mojxe ata to amji mã mehhimpej .

<title> Me Cator Xà 16.1-36

<chapter_16>
<title> Pê Pahpãm mana to Ixaher catêjê mã harte
<verse_1-36>	Ne ma põti ata cajpuw cute me mõr kam me to incrà . Mã mehcunea Mojxe me Arãw cuna mã amehcakôc , ne me cumã me harkwa to : — Cu rỳ mã curia Ejit jõ pjê kam ame ty na mã . Ampo na ? He quêt curi ampeaj kam me pamãme pajõ cati . Mã ajte ate me põti ita mã me ito acator , ate prãm to meijipej prãmte — hane . Mã Pahpãm te mempar ne Mojxe mã : — Hõmpu he , wa ha côjkwa pĩn , iràrà cunea na meamã me gõ pê mana ata kujate . Quê hapacta ne , cute ame ampo na amji mã me prãm atajê cawrà , ne ame cuku . Ne me cumã quê amcro pyxit kam me cawrà to pyxit , ne amcro te xêj ita jõiràrà na , quê ha me cawrà to ajkrut . Ampo na ? He amcro te xet ita jõiràrà na wa ha nee me amã ihkujahêc nare . Wa ha cute me ipar name hahkre pej prãmte , me cumã ampoitajê to — hajỹr . Mã Mojxe me Arãw te Ixaher catêjê tocuprõn , ne me cumã : — He amcro ita kam , ca ha me Pahpãm te Ejit catêjê jõ pjê pê me ato cator name hahkre pej . Ne apẽ ita jõ iràrà na , ca ha me Pahpãm carôt pupu . Ampo na ? Me ate cuna mã ame acakôc na cute me apar . Na quê ha pyt kam meamã hĩ gõ , ne iràrà na me amã kwỳr xôm gõ — hajỹr . Mã caxwa ata kam pryrejara jàhtôa ne cator , ne ihhêj rũm cupê tutre , ne cute põ ita to ipictor tu . Mã mehcura ne me cuku . Ne iràrà mã ampeaj kam atàr , ne atàr ata cràme ajkaam , mã krãa , ampo pê kwỳr xôm pyràcti , inxôti ita cator , ne apu ihkrĩ pjê kam . Mã cute me hõmpun , ne ahna me hàhcukjêr to : — Mẽr ampo mã ita ? — hajỹr . Mã Mojxe me cumã : — Kwỳr ri Pahpãm te me amã hõr , ne haprỳ temana . Na ca ha amjimã , me gũrkwa caxuw , ate ahna me prãm atajê to ame cuprõ — hane . Mã ame hapôj , ne ahpỹanre na cute ame hõ itajê incwỳr . Mã Mojxe te me cumã : — Ca ha nee me anõ gõ pê mana ata to ihhi , ne amcro nõcaxuw amji mã ihcahhur kwỳ xãm nare — hajỹr . Mãnee mehkwỳ kwỳ te amempar nare , ne amehcahhur pyxwỳr . Mã ahna apẽ mã cute ame hõmpun , mãramã kam ampo côre , ne ihkro . Mã Mojxe ame kamincryc . Mã iràrà cunea na me hõ ata pit cawrà to mehcuhhê . Mã hãn ne amcro cacrone ihxêt , mã pjê kam kwỳr toame cuprõ atajê hamre ne jũ kam pra . Ne amcro te xêj ita kam ri , cute me kwỳr tocuprõn to me ipijakrut . Mã me hõ pahhi catêjê te me Mojxe cukij , ampona mã amcro te xêj ita kam hãn ne ame kwỳr to cuprõn to me ajkrut . Mã me cumã : — Ampo na nare , me Pahpãm te rime amã amcro ata to ajteare mã , cute me ato ihkôtprãmte . Ne amcro te ihkwỳ to xet ata ri , ajteare mã ne pyxit peaj necupê Pahpãm jõ amcro , neimpeaj to impej — hane . Mã Pahpãmjõ amcro ata kam hõtpê mehkwỳ kwỳma põ mã me cator , ikre pê , ne ame hõ japê , ne neecute me ampo mã cator nare .

<title> Me Cator Xà 17.1-6

<chapter_17>
<title> Pê Pahpãm kẽn pĩn me cumã cô gõ
<verse_1-6>	Ne Ixaher catêjê me mõr xà ata kam , pjê nõ japrỳ to ame Repitĩ ita mãme cator . Ne me cator xà ata kam me cupê cô jamreare , mehkõm xà caxuw . Mã cute me Mojxe mãn kam mehtẽm , ne me cumã : — Me imã cô kwỳ , wa me to ikõ — hajỹr . Mã Mojxe me cumã : — Ampo na mã ca ame ikam acryc , ne Pahpãm to ate me amji mã ahimpej nare kam , amji caxuw amehcyt to meapa ? — hane . Mã ampeaj kam me cumãkôr , mã me cute me Mojxe mã harkwa to : — Ampo caxuw mã ca ate Ejit jõ pjê pê me ito acator , põti ita wỳr , quê hakôr me ijipej , me ikra me , pryti mea mã ? — hajỹr . Mã Mojxe te Pahpãm mãamji jarẽn to hajỹr he : — Ampo to wa ha ajte ? Ramã kẽn to cute ame icapêr ne me to icuran xàa kam — hajỹr . Mã Pahpãm cumã : — Mẽr mam amji kôt prohti kam mehkwỳ to mõ , quê ha hapu na mehkwỳjàhtôti atajê me akôt me mõ , kẽnti japrỳ pê Ihcuhhyt ata wỳr . Negõ pĩ cajrer ata to gapac kêt nare neapy ne to mõ . Wa ha curia kẽnti pê Ihcuhhyt ata krac ri kẽn na acajpa , ca ha to kẽn tac , quê ha côcato — hane . Mã Mojxe ma kẽn wỳr tẽ , ne curi cator . Ne me kam mare mã , cute hõ pĩ cajrer pyr , ne to kẽn tac . Mã hamre cô te amji mãhũhhyr pyrentu ne ajpjê . Mã mehcunea me to ikõ .

<title> Me Cator Xà 19.1-2 , 16-18 ; 24.12-18

<chapter_19 , 24>
<title> Pê Pahpãm Mojxe mã kẽn po kam hũhkrahhi te ihhôcata gõ
<verse_19.1-2 , 16-18 ; 24.12-18>	Ne Ejit jõ pjê pĩn Ixaher catêjê cator na , putwrỳincrê kam ri , kẽnti ata jõ pjêmã , me cator . Mã pjê ata kam ampo hamreare . Mãkẽnti ata krac ri me hàhhuc . Mã Pahpãm te Mojxemã : — Ca ha kẽnti na api ne curia ahtwỳ . Wa ha amã , ite kẽn po kam ijarkwa na ihhôc ita gõ , ca ha me cumã to hahkre — hajỹr . Mã Mojxe me , ihtehcajpar catê pê Jojuw , ma Ihcuhhyt jõkẽn pê Pahpãm jõ kẽn ata wỳr me tẽ . Ne kẽnata na me hàpir xwỳjreana , pê prohti kam me cumã harkwa to : — Ita ri me ijikaj , wa ha ahnaa me amjijaxà . Ne quê ihhêaj to me amã ampo naprãm , ca ha me itõ pê Arãwcukij — hane . Ne ma kẽnti ita na me hàpir , ne pea ahcakrã nõ ita wỳr me cator , ne cumã me hàr . Mã Pahpãm carôt jàhcujro tekẽn ata pro , ne cute ihcujroa to amcroto xêj . Mã kẽnti ata jàhcujrõn , ne kam cuhy , ne kam ihkũm , ne kypê hàhkrihkrit nare . Cwỳrjapê ri mehcunea mã hũpa , mã hũpate amehtertet . Ne amcro te xet kam ri , me Pahpãm te ahcakrã ita kam Mojxe mã hàkjêr . Mã ma hỹrmã hàpir , ne curia ahna amcro te cwarẽnta . Mã Pahpãm te Mojxe mã ihcakôc jicu , ne cute cumã kẽn po kam hũhkrahhi te ihhôcata jõr . Pê Pahpãm kam harkwa na ihhôc to hane he .

<title> Me Cator Xà 20.1-17

<chapter_20>
<title> Me cumã harkwa to ihhimpej xà pyxit
<verse_1-17>	Ipê me gõ Pahhiti pê me Apãm Cati . Ne imã me akwỳ kĩan to me akĩn . Cwỳrjapê wa ite Ejit jõ pjê pê me ato icator , por curi me apê cama mecumã me gàpên catêjê ata pĩn . Na wa itea me amã amji jõr , ne amji to me gõ Pahhiti . Na ca ha nee iràn xà na , hipêr amji mãme jũm to me gõ pahhiti prãm nare . Ne imã me pahte ajpẽn kĩnti ita na me ato prãm .
<title> Me cumã harkwa to ihhimpej xà pijakrut
	Ne pa wa ha ampo kên cunea pê me apytàr to ipa , ne me atehcajpar to ipa . Na ca ha nee ame apãm cahàc krekà itajê to amji kam me gapac nare , ne nee hanea ne ame ampo carõ kên pê cupẽjarôti ata to amji kam me gapac nare , ne nee cute me atehcajpar xà na ame ahna gàhwỳr nare . Nãmri ca ha ate iràn xà na amji mã me jũm to hajỹr na , ca hama ramã ame icaca , wa ha itỳj ahna ame akam icryc , ne hahpan xà na ame ato kên . Ne por pjê cunea kam me cumã ikĩnti , mã ijarkwakam me hapac to me ipa atajê , wa ha imã mehkĩn , ne me caprĩ .
<title> Me cumã harkwa to ihhimpej xà incrê
	Ne imã me akwỳ kĩnti incwỳrjapê wa ite me amã ijarkwa me ijaprỳ jõr . Na waha me amã gaprỳ to “ Me cupê Pahpãm tekjê ” . Cwỳrjapê ca ha ijaprỳ to me amji jamãr peaj ne . Ne catyt kam me apa , ne nee ame ampo kênton to me apa nare . Nãmri ca ha ame ampo kên ton tome apa , quê ahna me apupu , ne ito amji kam me hapac to : “ Mõrmõ me Hũm ita kêanre na mã , ihkôat mehkêanre ” hane . Nãmri ca ha ate me ipar nare , ne mãnea mã ate meampo kên ton to me apato hajỹr na , wa ha itỳj hahpan xà na ame akam icryc , ne ame ato kêanre ne .
<title> Me cumã harkwa to ihhimpej xà te cwat
	Imã me akwỳ kĩnti na pê wa , ite me amã pjê me ampo cunea impejti itajê jõr xà caxuw , to ijàpêan to amcro to xêj . Ne pom amcro te xetata to , wa ite ajteare mã , kam me pahkôt xà na . Na ca haatỳj me to amji japackrea ne , ne icuxà amcro te xêj itajê kam ca ha me apê , ne cute xet ita kam , ca ha nee ame gàpên nare , ne cama me kôt . Ne amcro ata kam , ito pit mã me amji kam gapac to me apa .
<title> Me cumã harkwa to ihhimpej xà te xĩc
	Imã me akwỳ kĩnti incwỳrjapê wa ite me amã me apãmjê me , me axyrxwỳ jõr , cute me gapackre xà caxuw . Ca ha pjê ita kam , amã amji toapijapar to irya to prãm na , ca ha atỳj me apãmjê me , me axyrxwỳ kampa ne amji mã me hũpa .
<title> Me cumã harkwa to ihhimpej xà te xêj
	Imã me akwỳ kĩnti incwỳrjapê , pê wa pa amji mã me ato , ate amji to me apijapar xà caxuw . Na ca ha nee jũ caxuw me jũm curan nare .
<title> Me cumã harkwa to ihhimpej xà te xet
	Imã me akwỳ kĩnti incwỳrjapê wa ite ahpỹanre na me axũmre mã , me aprõ jõr par . Ne hanea ne ahpỹanre na me apyjê mã , me apjê jõr par , ahte ate ame apa cupate , ate me ajpẽn kĩn , ne ajpẽn na me gũjaxôr prãmte . Na ca ha nee amji jũ na ame aprõ kĩn nare , quê ha pyjê xwỳjê nee amji jũ na amempjê kĩn nare , ne nee ajpẽn pê ame amji caxun nare .
<title> Me cumã harkwa to ihhimpej xà te ôjtô
	Imã me akwỳ kĩnti incwỳrjapê wa ite me amã ampo kwỳ cunea jõr , ate me to atekjêa to prãm to . Na ca ha atỳj ajpẽn mã me ampo itajê na pahti ne , ne nee jũ caxuw jũm pê ampo to me gàhkĩj nare .
<title> Me cumã harkwa to ihhimpej xà te nowi
	Imã me akwỳ kĩnti incwỳrjapê , ca gapacta ne atỳj amji mã me ikampa . Ampo na ? Wa hãn ne ampo to icakôc , ne nee apu ihêj xi to icakôc nare . Na ca ha icuxà , nee ame ahêj xi jarẽn nare . Ne nee me akwỳ kên mã me irẽn prãmte , ame to ahêj xi to me apa nare .
<title> Me cumã harkwa to ihhimpej xà te tej
	Ne imã me akwỳ kĩnti incwỳrjapê ri imã me akwỳ me , me amã me ajpẽnkĩnti na me ato prãm . Na ca ha nee me akwỳ mã ampoatajê na ame amji caprẽp nare . Ne ampo itajê pê , me hũrkwa me , hĩxi me , cumã me hàpên catêjême , cute ampo to me ipijapar xà me , ampo pej itajê cunea me .

<title> Me Cator Xà 20.18-21

<chapter_20>
<title> Ixaher catêjê cunea mã Pahpãm cupa catia to cati
<verse_18-21>	Hõhõ , ita to pê Pahpãm Mojxe mã ihcakôc . Mã pjê kam me hàhtôti atajê te mepahhàjê jàhcuxê me , kẽn kam ihkũmti ata pupun , ne kam me hàhkrihkrit me , hõhhi jàkôrti catia ata kam me hapac , ne hũpa te amehtertet . Ne ampỳa mã amehcuhhê , ne cute me Mojxe mã me amji jarẽn to : — Ca ha caa me imã Pahpãm jarkwa to acakôc , wa ha itỳj me akampa . Ne nee me inaPahpãm te me imã ihcakôc na hamãr nare . Quê me imã ihcakôc , wa me icunea ame ty — hajỹr . Mã Mojxe te me cumã harkwa to : — Nee ame amji mã pa nare . Ampo na ? He nee Pahpãm me amã ihkênjõr nare . Ne cama cute me acapi , ne ate amji mã me to ahimpej kam me to acràna , cute me gahkre pej prãmte ri me amã carôt tỳjti ita to ipipẽ to mõ . Ca hame hõmpun to mõ , ne me hahkre pej , ne amji mã me hũpahti to me apa . Ne ca hanee cuna mã ame ampo kên ton nare , ne atỳj ame apej mã me apỳpỳm — hajỹr . Mã ampỳa mã amehcuhhê , mã ma awcapàtkôti ata mãMojxe pyxit peaj ne Pahpãm wỳr hàr . Mã hipêr Pahpãm te me hapackre to hàhtôa to hàhtô .

<title> Me Cator Xà 32.1-35

<chapter_32>
<title> Pê Ixaher catêjê amji mã pahpãm cahàc krekà to
<verse_1-35>	Mã Mojxe curia kẽn na apu ihkên , mã me hàhtôti atajê te me hapêê neArãw wỳr me pra , ne me cumã harkwa to : — Me imã ampo krekà pê pahpãmcahàc nõ to , quê ha taa me pahto ihhimpej , ne me pahto mõ . Ampo na ? Pom Mojxete Ejit jõ pjê pê me pahto cator ata jũ kam ipictor . Wa nee ampo te jũmã ton xà ata na ite me hahkre pej nare — hajỹr . Mã Arãw me cumã : — Mẽr ite ton xà caxuw me imã wakỳre pràti kwỳ — hane . Mã cute mecumã hõr , mã Arãw tepryti kra xũmti krekà na ton . Mã me cumã impejti , mã cute me harẽnxà te cupan xà ata to me ajpẽn mã : — Pryti kra krekà ita pê ri me pajõ pahhiti pêpahpãm , mã Ejit jõ pjê pê cute me pahto cator — hajỹr . Mã Arãw te cumã hãm xà ita to ihkàhti , ne himoac kam pryti krahti ata xãm , ne amji mã me harẽn to hane he : — Apẽ quê ha me Pahpãm jõ amji kĩn — hane . Mã apẽ ata na cute mepryti kra krekà pê pahpãm cahàc ata mã ame ampo pry curan , ne cuna mãame to caxàr , cute me to ihcajpuaw prãmte . Ne cute amehkĩn toihhi jirô pê me hỹr , ne ame hàpàn neamehkõm jirô pê , cute ame hapactu kam me to ihtẽm . Mã Pahpãm te Mojxe mã : — Apu uua ne wrỳ , nãmri me hàhtôti atajê te nee meijarkwa itajê impar nare , nemehkên mã me hàr . Wa ite ramã me hõmpun , mã me hũpar nare ne ampeajkam mehkrã tỳj , na ri ahna ampeaj kam me kam icryc . Na wa ha me hipej , ne ato irô ne akam me to hàhtôa — hajỹr . Mã Mojxe te ahna hàhwỳr ne cumã : — Ampeaj kam ri mehcunea kêanre cakrô , ca ha me caprĩ , ne nee ame kam acryc nare . Ne por pê ca mam amã me hàpên catêjê pê Aprãwme , Ixac me , Jaco mã ate amji ton xà ata to ca amji japackre . Pom pê camehtàmxwỳ mã jũ caxuw pjêpejti mã me hàr xà to awjahkre ata to , ca ha amji japackrea ne — hajỹr . Mã nee me Pahpãm te me hipej nare , mã Mojxe tekẽn po kam Pahpãm jarkwa pyr ne ahpar mã to mõ . Ne cutewakỳre pràti te pryti kra krekà pupun , ne hanea ne ipu na ame hapactu na me hõmpun , ne mekam incryac to me kam incryc . Mã cute pjê kam kẽn po ita to hũcapêr , mã ihpỳm ne ipicahhêc . Mã ma me hỹrmã tẽ , ne cute pryti kra krekà ita jũhhyr ne gãn par , ne kam cuhôn ne to caxàr , ne cô kam ihpro jaxwỳr , ne cute me to kõmpartu na me mẽn . Mã Pahpãm te me cumã hà nõ pahtỳjti ata kujahêc , cute amepryti kra krekà pê pahpãm cahàc kĩn jahpan xà na .

<title> Me Cator Xà 33.7-11

<chapter_33>
<title> Mojxe te Pahpãm mã ihcakôc xà
<verse_7-11>	Pê Mojxe ajco Pahpãm mã mehcakôc xà caxuw ikre pyxwỳr toramã amji pyràc tu , por curi jũ ri me hàhhuc xà atajê kam . Ne pê ampỳa mã ajco me hàhhuc xà pê hũxwỳ . Ne por pê ajcoPahpãm mã mehcakôc prãm atajê , quê ha curia hỹrmãme ipa . Pê ajco MojxePahpãm mã mehcakôc xà jũrkwa wỳr ipa , pê ajco mehkwỳ cunea me hũrkwajarkwa mã mehcuhhê , ne kam mento cuhhê ne mehõmpun itaa na , pê ajco acjêj . Pê ajco ahcakrã catia ata harkwa mã irôrôc , pê kamPahpãm ajco Mojxe mã ihcakôc . Ne pê hũrkwa jarkwa mã amehcuhhêatajê ajco Pahpãm pejti na me harẽ . Pom ikre kam Pahpãm mã mehcakôc xà ita kam ri , hãn ne Pahpãm me Mojxe ajpẽn mã mehcakôc , ne hãn ne Mojxe kucri cumã awjarẽ . Pom hãn ne me hũmre ame hõ ikwỳ nõ mã mehcakôc itana mã , hãn ne Pahpãm Mojxe mã ihcakôc . Ne cute cumã ihcakôc jicujirô pê mã , pê ma hãn ne Mojxemehkwỳ wỳr amji jacjê . Ne pê Jojuw cuprỳhti pê Mojxe tehcajpar catê ata , curia ajco apuPahpãm mã mehcakôc xà jũrkwa kam Mojxe jakàn pê ahtwỳ ne apu ipa .

<title> Me Cator Xà 34 ; 35.4-29

<chapter_34-35>
<title> Pê Pahpãm hipêr kẽn po kam harkwa na ihhôc
<verse_34 ; 35.4-29>	Ne amcro nõ na Pahpãm te Mojxe mã harkwa to : — Hipêr kẽn po to ajkrut ne cuprã , ne ajpên to mõ , wa hipêr kam ijarkwa na amã ihhôc , ate ihcahhêc ata jaxà na — hajỹr . Mã cutecuprãr ne ma to tẽ , ne curia hipêr ahna amcro te cwarẽnta . Neihtỳj Pahpãm me ajpẽn mã ihcakôc . Ne ma hacpỹ mã iwrỳc ne ihkuc pràti . Ampo na ? Cute Pahpãm pupun na ri . Mã mehkwỳ ma ame hũpa , mãcute cupẽhkà to ihkuc pro , mãr quê nee me hõmpun nare .
<title> Ampo kà te Pahpãm jũrkwa caxuw Mojxe te hàhcukrêj to hàhcuprõn
	Ne pê cormã Mojxe apu kẽn jimoc ri mõr kwỳa kam , pê Pahpãm cumã hũrkwaton xà ata to hahkre , jũ mã quê ha ne Pahpãm jũrkwa xãm to ne hãm . Jirô pê mã ri Mojxe te Ixaher catêjê mã harkwa to : — Pahpãm te imã me acaxuw harkwa hyr . Na ca ha me gàhcajrẽnti atajê , atỳj Pahpãm mã meampo jõr prãm , ne ampo itajê to ca ha hỹrmã me apa he , wakỳre pràti me , wakỳre prà jakare me , wakỳti tỳjti me , cupẽhkàkukũmti , intepti , jakati , impejti atajê me , carà cahàcre kà me , pĩ caxwỳn tỳjti impejti atajê me , ihpôc xà caxuw pĩ xô cacô impêti atajê me , ampo cacô impêti cuxwati atajê me , wakỳre prà teptiatajê te hajỹar . Ne atỳj ajpên hỹrmã me to apa . — Ne por Pahpãm te me anõ mã cute me amji jahkre pej jõr atajê cunea , quê ha ajpên ame pra , ne me cuprõ . NePahpãm te , cute ampo to me hàpên xà me mẽn atajê to , ame cumã apê . Cu ha Pahpãm mã mehũrkwa nõ xãm , ne hanea ne pĩ to me hàmcjên xà nõ ata jũjê , ahna cute me hapỳn xà caxuw , cu ha me to . Ne hàmcjên xà ita kam , por cute kẽn po kam , me pamã harkwa to ihhimpej xà te tej jirên , ne ahna ihhôc ata , cu ha caxwãm pê hir . Ne quê ha cupê Pahpãm te me pamã amji ton na , me pahte me ajpẽn par xà jàmcjên xà . — Ne hanea ne cupẽhkà impejti te Pahpãm jũrkwa caxwỳntête hahêr xà ata , cu ha me to , ne ahname hàpàn xà nõ me , me to , ne pĩ to mehũjê , cute me hapỳn xà caxuw . Ne cô cuhhê xàitajê me , ampo jacrô cuxwati tocaxàr xà atajê mea mã , cu ha me to . Ne hanea ne hũrkwa caxwỳn nõ to cujro xà caxuw , cu ha hàhcujro xà nõ me to . — Ne hanea ne Pahpãm mã me hàpên catêjêcunea kà impejti atajê me , Arãw kà me , mehkra kà mea mã , cu ha me cumã to . Hõ , me pajàpên xà itajê cunea to , cu ha Pahpãm mã me — hajỹr . Mã ma me hũrkwa wỳr ame ipicràn , cute ame cumã ampo jõr xà atajê wỳr . Ne por Pahpãm Carõ Pejti ata ri mehkrã caxwãm pê cute mecumã ampo jõr xà atajê to ihhimpej . Mã cute amencwỳr , ne ma hỹrmã me to amji jacjên . Mã pyjê kwỳ te cupẽhkà ton jahkre pej atajê te me cupẽhkàton . Mã pyjê kwỳ nõa te carà cahàcre kà to me cupẽhkà . Ne me hõ pahhicatêjê atajê ri kẽn pràti itajê to me mõ . Neme hàhcajrẽan kam me hũmre mepyjê te Pahpãm mã me ampo jõr xà atajê to me mõ , ne me cumã hõr .

<title> Me Cator Xà 40.34-38

<chapter_40>
<title> Pahpãm ampo kà te ikre mã hàr ne kam ihkrĩ
<verse_34-38>	Mã Mojxe te hàpên xà ata krã curan , me ajkaam mã ampo kà te Pahpãm jũrkwa te amjijipêj ne xa . Mã Pahpãm jõ ahcakrã te ikre pro , mã carôt jàhcujro teto hipu tu . Na quê nee Mojxe ahcakrã kam Pahpãm carôt jàhcujro ata mã hàr nare . Pê ahcakrã ata ajco api ne mame cumã ipa . Pê Ixaher catêjê ajcome hõmpu ne ma ihkôt me ipa . Ne ajco pry kà te ikre ata to ma me ipa . Neahcakrã ata pê ajco ahtwỳ , pê cume mãa mã ajcome ahtwỳ . Ne amcro kam pê ahcakrãata ampo kà te Pahpãm jũrkwa cwỳrpê ajco harij , ne ahna caxwa pê ajco kam cuhy , ne ahcujro , Ixaher catêjê te amji mã me irĩt xà caxuw . Hõhõ , me ipa xà ita to pê ajco me ipa , ne meahtwỳ . Ne ma Canãn jõ pjê mã me cator .


<book_4>
<title> ME CAHYT XÀ

<title> Me Cahyt Xà 13.1-33

<chapter_13>
<title> Pê me hũcapi catêjê me Canãn jõ pjê pupu
<verse_1-33>	Mã Pahpãm pê Pahhiti te Mojxe mã harkwa mẽn ne cumã : — Jũmjê xũmre kujate , quê ite meamã Canãn jõ pjê jõr xà ata pupu . Ne ca ha ahpỹanre na me aquêtjê te me amji jakrã te tôxi atajê kam , ajpẽn caxuw mehtàmxwỳpê me hõ pahhi to caprã ne mehkujate — hajỹr . Mã cute me to cuprõn , ne me cumã harkwa to : — Me pra ne me pjê pupu , jũ mã mõrmõ cute . Ne ma curi mehkrĩ catêjê atajê pupu , mõrmõ ajkĩ mehtỳj , nare , ajkĩ mehpeacre , ne mõrmõ ajkĩ mehàhtô , nare , mõrmõ ajkĩ mencrêre . Ne me pjê pupu , mõrmõ ajkĩ impej , kam me pajàpên xàcaxuw . Ne me krĩ pupu , mõrmõ intête kwỳc ne ajkĩhihê , nare , mõrmõ ajkĩ hamãr xà atajê nõ hamreare . Ne me pjê ata pupu , mõrmõajkĩ ampeaj kam hõ to hakràj , ne kam pĩ jàhtô . Ca ha amji to mehtỳaj , ne atỳj ajpên me pjê ita jõ pĩxônõ to me mõ , wa cukrẽ ne ihcajpẽ — hajỹr .
Mã ma me mõ , ne cute me Canãn jõ pjê pupun , ne cute kam ame ipa to meamcro to cwarẽnta . Ne ramã me mõr xàa kam , cuteme pĩxô jàhtôa ne me hirên . Ne ma me to amji jaxàr , ne me to cator . Ne cute Mojxe me , Arãw me , Ixaher catêjê mã ampo itajê cunea jarẽnpar . Ne cute me cumã pjê jõ pĩxô atajêjõr . Ne me cumã harẽn to : — Wa Canãn jõ pjê mã me icator , ne ite me hõmpun , mã impeajto impej . Ne ampeaj kam , kam mecumã me hõ , ne hanea ne kam pen ne kam pryti kà cacô jàhtô , ne kam me pĩxô itajê pupu he . — Ne ampeaj kam curi mehkrĩcatêjê tỳj , ne ampeaj kam krĩ itajê cati , ne ipu nakwỳcti itajê kàa to ihkà . Wa ite kam mehĩ to cute me krĩ mã hikretiatajê kwỳ pupun , mã ampeaj kam mehkà , ne me catia to mecati — hajỹr . Mã cute me hũmre kujahêc atajê nõ japrỳ te Carep ata te mehcunea mãMojxe mã ihhi cuxêc na me ton , me kam mare mã , ne me cumã harkwa to : — Hacme , ne me pjêita pytà ! Ampo na ? Cu ha pahtỳj me tohjê , ne me hirô pê xa , ne mehipej — hajỹr . Mã mehkwỳ teme cumã , ne ahna me amji ton kam me cumã : — Wỳr cu apu amji mã me hamã ! Ampo na ? He me pajirôa pê curi catêjêmehhi tỳj , ne me cati . Ne pjê ata kamampeaj kam me hàprê catêjê jàhtô , ne cute mehipu tu . Na ri me imãa me ipê xycxycre pyràac , ne hanea ne me cumã meipê xycxycre pit , ne me cumã me ikryjre — hajỹr .

<title> Me Cahyt Xà 14.1-45

<chapter_14>
<title> Pê Ixaher catêjê ma ame Pahhiti par caca
<verse_1>	Mã Ixaher catêjê cunea mehpec xà to cute mencwỳr kam mehtẽm . Ne kỳj cati pêamã ame amrã , ne cute mencwỳar to me apẽ .
<verse_2>	Ne mehcunea te me Mojxe me Arãw cuna mã me cumã amji capẽrkam mehtẽm , ne me cumã : — Wa nee pjê mã me paxàr xà ita kam ame ityc prãm nare . Wa rỳ mãcuria Ejit jõ pjê kam ame ty . Nare , wa põti kam me hamreare ata kamame ty .
<verse_3>	Ihhêj ne me pajõ Pahhiti te pjê ita kam mehkrĩ catêjêjõ krãhtare te me pajipej na , cama me hamãr xà caxuw ri cute me pahto cator . Ne quê ha me pahto hajỹr jirô pê mã , quê hacama me pahkra me , me pahprõ amji to me cumã me hàpên catêjê . Na cu ha pahtỳjma hacpỹ mã Ejitjõ pjê wỳr me amji jaxà — hajỹr .
<verse_4>	Ne me ajpẽn mã harkwa to : — Cu ha amji mã me pajõ pahhi tuw nõ xãm , quê ha hacpỹa mã me pahtoamji jaxà , Ejit jõ pjê wỳr — hane .
<title> Pê Jojuw me Carep tee mehkwỳ mã apô
<verse_5>	Mã Mojxe me Arãw , Ixaher catêjê kam mare mã pjê kam mehpỳm , ne mehõpôrpo ne me nõ , mehpec xàhte .
<verse_6-7>	Mã cute me pjê pupun catêjê pijakrut itajê japrỳ pê Jojuw , meCarep atajê me cute amji pê mehkà cokjêr , mehpec xàhte , ne mehkwỳ mãhũjarẽn to : — Pom wa ite me pjê pupun ita peaj to impej .
<verse_8>	Cu ha me pajõ Pahhiti cajpuaw na , quê ha ihtỳj me pamã pjê pejti ata gõ , cu ha pahtỳjamji mã me hũtà . Ne pjê ata kam me hõa to me hõ , ne ampeaj kam , kampryti to ipijapar xà me , pur caxuw impej .
<verse_9>	Nee ca amji tête ame Pahpãm jarkwa curê nare . Ne nee cuna mã ame acryc nare , ne nee ame , por curi amehkrĩ atajê cupa nare . Ampo na ? Cuha me pahtỳj me to cô , ne me hipej ne me hirô pê xa . He me pajõ Pahhiti ihtỳj amepahkôt ipa , ne cute me pahpãm cahàc krekà pê mepahcurê xwỳn pytàr catêjê atajê cunea rẽn . Cwỳrjapê wa me amã , ca ame hũpa nare — hajỹr .
<title> Pê Pahpãm mã Ixaher catêjê jipej prãm
<verse_10-11>	Mã me hàhtôti atajê ajwar kẽn to ame capêr , ne to mehcuran prãm to pit mã amehcakôc . Mã Pahpãm carôt cati jàhcujrohti ata ampo kàte hũrkwa mã Ixaher catêjê cunea te cuprõn ata wỳr iwrỳc , ne Pahhiti te Mojxe mã harkwa to : — Me hàhtôti itajê ma ame icurê ! Ne cute me hajỹr ita kamri ihtỳj amji caxuw me icyt to me ipa . Ne jũ caxuw mãquê ha ajte , ite me kam ampo to amji to ipipẽxà ita kôt me ijahkre pej , ne ikôt me amji to ?
<verse_12>	Wa ha hà kên cunea to me kam icryc , ne ame to kên , ne ite me cumãampo jõr xà to ijũjahkre ata xwỳjrea na mehipej . Ne akam wa ha quêt meto hàhtô , quê ha mam itajê jirôa pê me atàmxwỳ itajê cunea me carôttỳj — hajỹr .
<title> Pê Mojxe Pahpãm mã mehkwỳ cajrẽn
<verse_13>	Mã Mojxe te Pahhiti pê Pahpãm mã harkwa to : — Jũ mã quê ha Ejit catêjê cahhur me ita jarẽn pa , ne kam me amji cajpẽr to ? Ne ramã Ejit catêjê te acarôt tỳjti to me akwỳto acator ata na me gõmpun , ne me gahkre pej .
<verse_14>	Ne ma cute pjê ata kam me ipa catêjê mã me garẽn . Ne hanea neIxaher catêjê kôt apê me hõ Pahhiti te amõr na , ne hũ na pire mãajpẽn mã me acakôc na me cumã me garẽn . Ne ihtỳj me cumam ahcakrã kamapê me hõ Pahhiti te amõr na , cute me gõmpun . Neihtỳj amcro me caxwa ri ahcakrã ata tecuhy na amji jahkre ne harij na , cute me hõmpun .
<verse_15>	Ne ca ha ate me akwỳ jipej pyrentu na , quê ha pjê ata kam , krĩxàrekwỳ me ahna me garẽn pa , ne me ahna amji mã me garẽn kên to ,
<verse_16>	“ He pê ihtỳj me hõ Pahhiti me cumã pjê to awjahkre ata wỳrme to mõr cakrô , nee cute amji mã hamãr , ne me to hàr nare . Cwỳrjapêri cute ahkêt mepõti jipôac ri mehcunea jipej ” hane .
<verse_17-18>	— Na ca ha acarôt jàhcaprĩhti to me cumã ajpẽ , necute mehkên ton xà itajê to tojnõ , ne cama amã mehkĩnti ne . Ne pê ca ramã amji jarẽn to : “ Imã me akĩnti ita kam , wa nee me akam icryc pyrentu nare , ne ca hame ate me ito kên , ne amji tête me ijarkwa curê jicu na , wa ha itỳjme ate ito kên ita to tojnõ ne hicu . Nãmri ca ha me ate amji tête me icurêto me axãm ita na , wa ha itỳj hahpan xà na me akên mã me amẽ , me akra me , me atàmxwỳ mea mã ” hane .
<verse_19>	— Na ite apar xàa na wa awỳ , pom hõtpê amã me ikĩnti rohnỳtti mã , ca atỳj cute mehkên tonitajê cunea to tojnõ ne hicu to hanea , pom ahnaa mã ca ajpên Ejit jõ pjêa rũm mehkên na me to tojnõ to mõ he , ita na ca ha ita kam me ito — hajỹr .
<title> Pê Pahpãm Ixaher catêjê incrôn xà kêanre to me cucrô
<verse_20-23>	Mã Pahhiti te Mojxe mã amji jarẽn to : — Hã , wa ha itỳj , pom ate iwỳr xà ita na me ato , ne cute me ito kên itajê to tojnõ . Ne wa ha pa amji japrỳa na me ahna amji to . Quê ha neejũ caxuw , por pê wa me hũmjê mã pjê to ijũjahkre xà ata mã me hàrnare . Ne põti kam me hamreare ata kam , quê ha mehtyc pa . — Ampo na wa ha meto hane ? Nee mã ampo na nare . He pê ramã me icarôt tỳjti jàhcujroitajê kwỳ na me ipupu . Pê wa ramã me cumã me hõ japrỳ te mana itagõ , ne me cumã cô gõ , mã ajte nee ite Ejit jõ pjê me põti ita kam me cumã ampoton xà itajê na , ito me amji japackre nare . Ne ajte cormã cute me icapi prãmte , icuna mã me ampokên ton to me tej to me ipa , ne nee me ijarkwa par nare . Ne por me ijarkwa par nareatajê , quê ha nee , por pê wa me hũmjê mã pjê to awjahkre ata mã , me hàrnare . Ne pom ma ame icurê itajê nõ , quê ha nee mehnõ pjê ata pupun nare .
<verse_24>	— Ne pom imã hàpên catê pê Carep ita nare , ajteare mã quêt amji kampa , nequêt cute ihtỳj ipar xà cunea to ipar . Na quê ha ihtỳjcute pjê pupun ata wỳr axà , quê ha mehtàmxwỳ ihtỳj hakàn pê pjê atakam me ipa , ne kam me amji to ajpa .
<verse_25>	— Ne apẽ quê ha ajte ma Amarec catêjê me , Canãn catêjê , por caprũm kam mehkrĩ atajê japy , hacpỹmã põ kam hamreare ata wỳr me amji jaxà . Ne Côxwatepti cajpuw quêha me mõ — hajỹr .
<verse_26-27>	Jirô pê mã ri Pahhiti te hipêr Mojxe me Arãw mã hũjarẽn to : — Jũ caxuw mã quê ha ajte cute me imã amji kôt harẽn jàhcahhõn xitiitajê mã me hikra ? Wa ite ramã cute imã me hàhcahhõn na mempar , ne ahna imã mehkĩn nare .
<verse_28>	Na ca ha me cumã ijarẽn to : “ Ipê me gõ Pahhiti pê Pahpãm . Wa ha itỳj me amã , por me amã ampo cupahti na , ate me amji jarẽn ata to .
<verse_29-30>	Na ca ha me acunea põti kam me hamreare ata kam me atyc pa , por ramã me ana caku te winti jirô pê atajê , ca ha me atyc pa . Ampo na ? Meacunea te imã me gàhcahhõn par , na ca ha me atyc pa , quê ha me ahkrare pit iteme cumã pjê to ijũjahkre xà ata mã me axà . Ne mehkà pijakrut japrỳ teCarep me Jojuw itajê , quê ha mehkà na me ajkrut peaj ne mehkôt pjê ata mã me axà .
<verse_31>	— Ne me acunea te me akra pê , por Canãn jõ pjê kam me xa atajê mã , camame hàpên catêjê na ate me harẽn cakrô , waha itỳj me hamã , ne pjê ata wỳr me toicato , quê ha quêt kam me ipa . Ne ate me pjê kêanre na me harẽn ata kam , quêt ihcunea na me amji pupun pejti to me ipa .
<verse_32>	Ne me ca nare . Quê ha me gĩ itajê ajhu ne ty , põti kam me hamreare ata kam .
<verse_33>	Ne quê ha me apê amji jahkre kêt , ca ha atỳj me akra me , põti kam mehamreare ata kam me apa to me caku to me cwarẽnta . Ne me akôt quê ha meakra me amji pupun xà kêanreto me ipa , ne ate amji mã me ito ahimpej nare itakam , ca ha xa me acunea me atyc pa , jirô pê mã quê ha cormã me akrame , me atàmxwỳ pit pjê ata mã me axà .
<verse_34-35>	— Ne ca ha me apê , por pê me pjê pupun catêjê atajê pyràac , pême mõar to me amcro to cwarẽnta , jĩkjê na ca ha põti kam me hamreareita kam ame apa to me caku to cwarẽnta . Ampo na ? He wa ha ita caxuwme ato impej jicu , ca ha ame akên xà pytĩtiatajê to ame acuhkwỳr . Quê ha ahpỹanre na ate me ina ajpẽn par xàatajêa me gipej , põti kam me hamreare ata kam . He ipê me gõ Pahhiti , na wa iteame amã icakôc xà ita ton , na ca ha atỳj põti itakam ame ty ” — hajỹr .
<verse_36-38>	Mã cute me tej te me pjê pupun catêjê atajê te me mõr tête mehcunea hi kwĩn , ne mehcunea to me hàhcahhõn xi , na ri mehtycxà kêanre kam mehcunea tyc pyrentu , me pajõ Pahhiti kam mare mã . Mã Carep me Jojuw pijakrut peaj ne mehtĩar na me hàhhuc .
<title> Pê Mojxe tee mehkwỳ mã me curê xwỳn cawpa
<verse_39>	Mã Mojxe te mehkwỳ mã Pahpãm jarkwa ita jarẽn , mã mehũpar xà ita kam amehpeacre , ne me cumã amji kĩn nare .
<verse_40>	Mã amcro nõ na iràrà na mehcunea jỹr , ne ma , por pjê kam awjarôto cute me cumã hũjahkre ata wỳr , cute me mõr na me ipyr . Ne cute me Mojxe mã me harkwa to : — Wa itỳj ite me Pahpãm cuna mã me ikêanre na me amjipupun , na wa ha itỳj ita caxuw , por me pajõ Pahhiti te me pamã pjê tohũjahkre ata wỳr me ikràr — hajỹr .
<verse_41>	Mã Mojxe te me cumã harkwa to : — Ca rỳ mã mam me hane na mã , ca neeajte ate me Pahpãm par nare . Mã ramãahna ahtũm rytu , ne ramã hõ amcro jirô pê ihpỳm ita kam , jũ wỳr ca ha curi me mõ . Ca ha ita kam me ate me amõr na , ca ramãate me pajõ Pahhiti pê Pahpãm jarkwa par nare .
<verse_42>	Ne pom curmã ate amji kam me gapac xà jarẽn itajê , ca nee kam me toacrà nare , ne me hicu . Nãmri ca haate pjê kam awjarô ata pytàr prãm kam me to acrà na , quê ha me acurê xwỳn me atohamre . Ampo na ? He me pajõ Pahhiti pê Pahpãm nee me akôt mõr nare ita kam , quê ha ihtỳj me gipej .
<verse_43>	Xà ca nee me Amarec catêjê me , Canãn catêjê to me amji japackrenare ? He cormã me pahcumam me xa ! Ca ate me pajõ Pahhiti pê Pahpãm mãhikran , cwỳrjapê quê ha hanea ne me amã hikra , ne neeme apijapu xà kam meatehcajpar nare , quê ha me acurê xwỳn ihtỳj me acura — hajỹr .
<verse_44>	Ne te Mojxe te me cumã me cawpa cakrô , mãajte ma me mõr kam mencrà , pjê kam kẽnti atajê cajpuw . Mã curia me hakàn pê Mojxeme Pahpãm jàmcjênxà jàhhuc , mã me hàhtôa ne amũ me pra .
<verse_45>	Mã kẽnti na Amarec catêjê me , Canãn catêjê mehkrĩ atajêmehwỳr me iwrỳc , ne cute me Ixaher catêjê curan kam mehtẽm , ne mamehcuran to mõ . Mã ma me hũpate mehprõt . Mã ihtỳj mehcuranto me mõ , ne cute mehcuran itaa to , ma Horma jõ krĩ mã me cator . Ne Ixaher catêjê cahhur te ma Mojxe kôt põti kam me hamrearewỳr me amji jaxàr , ne kam ajco ame ipa .

<title> Me Cahyt Xà 16.1-35

<chapter_16>
<title> Pê Ixaher catêjê kwỳ Mojxe jũhhyr prãm
<verse_1-35> Caku te cwarẽnta atajê nõ kam , amcro atajê nõ na me hũmre atajêjaprỳ teCôre me , Tatã me Apirãw te Ixaher catêjê jõ pahhi te me xẽj pijakrut ne ihkôt xĩncwẽnta me , me ajpẽnpar , cute me pahhi tête me Mojxe jũhhyr prãmte . Ne ma Mojxe meArãw wỳr me cator , ne cute me cumã me harkwa to hajỹr he : — Nee mã me ijirôa pê acati nare . Pahpãm te Ixaher catêjêcunea capi , cute me to amji kwỳ prãmte , ne mepahcunea kam ihkrĩ . Ne mẽr ampo na mã ca atỳj ite me apar ita na , hãnne me imã garkwa jirê ? — hajỹr . Mã Mojxe me cumã : — Xãmte icaxuw ate me amji kam me gapac xà te hajỹr ? Hã , quê ha apẽ , quê ha Pahpãm iràrà na me gõ ikwỳ nõ itajê mea mã , me amã cuteamji mã jũmjê capi atajêjahkre , ca ha me hõmpu . Ca ha apẽ na ajpên me Pahpãm wỳr me mõ , wa ha hanea ne Arãw me hỹrmã mõ , cu ha curia me ajpẽn cajpa — hane . Mã apẽ mã Côre me , mehkwỳ te xẽj pijakrut ne ihkôt xĩncwẽnta atajê me mõ , neampo kà te Pahpãm jũrkwa na cute me cuprõn . Mã hanea ne Mojxe me Arãw me , mehkwỳhajỹar ne harkwa ata jĩkjê rũm cute me cuprõn . Mã me hàhtôa te me cuprõn ne cama amehcuhhê , ne ame ampote me to jũ mãn xà ata na ame hõmpu . Mã pea Pahpãm carôt jàhcujrohti te mehcunea mã amji to ipipẽ , necute Mojxe me Arãw mã harkwa to : — Me cupê me hawry , ne me haprã , nãmri wa hamehcunea jipej hiahpuro ! — hajỹr . Mã Mojxeme Arãw te Pahpãm cuna mã mehkõn krã na me hỹr , ne mecumã mehcajrẽn to : — Me ijõ Inxũ Cati , pê ca me icunea mãite amji kam ijapac xà ita gõ . Xà ca ha mehũmre kên incrê peaj atajê kôt mehcunea jipej ? — hajỹr . Mã Pahpãm Mojxe mã harkwa to : — Me cumã awjarẽ , quê me Côre me , Tatã me Apirãw jõ pryre kà te ikre ita pê me ajcamẽ — hane . Mã Mojxe xãm ne ma me hũmreitajê jũrkwa wỳr tẽ , ne cute mehkwỳ mã caràar kam hũjarẽn to : — Me hũmre kêanre itajê jũrkwa pê me ajcamẽ , ne me hawry ! Ne nee amehàhcukrêj caxun ne amehcupên nare ! — hajỹr . Mã pea mehcunea cator , ne me cupê me hũjawry . Mã Côre me Tatã me Apirãwme hũrkwa jarkwa mã mehkra me , mehprõ mea mãamehcuhhê . Mã Mojxe te mehcunea mã harkwa to : — Ca ha ita caxuw me Pahpãmte pahhi na ixãm na me ijahkre pej to hane he . Quê ha pjê te catac ne me cumãipicapôn , mã kam me hũmre itajê te me ipijaxwỳr , mã cute mehkrẽr na , ca ha cormã Pahpãm te me gõ pahhi na ixãm na me ijahkre pej — hajỹr . Ne cormã cute ihcakôc jicu me ajkaam mã Côre me , mehkwỳ krac ri pjê catac ne me cumãipicapôn , ne kre catia . Mã kam Côre me , mehkjêjê me , me kôt cute me Mojxe jũhhyr prãm catêjê me , mehpỳm . Ne hanea ne kam ampo cunea to me hõ tekjê atajê cunea pỳpỳm , ne mehtyc partu . Mã me ahna pjê pijapỳn . Mã ma Ixahercatêjê mehkôt kre ata mã mehpỳpỳm cupate , ma me pra . Mã kỳj rũm Pahpãm jõcuhy wrỳc , ne me hõ pahhi kwỳ te me xẽj pijakrut ne ihkôt xĩncwẽnta te Mojxe jũhhyr na me ajpẽnpar atajê cunea to caxàr tu , mã me hamre .

<title> Me Cahyt Xà 21.4-9

<chapter_21>
<title> Pê cagã me hàhtôa jipej
<verse_4>	Mã ma Ixaher catêjê te me mõr kam mencrà , ne cute me Côxwatepti jõpry kôt , me Hôr jõ kẽntijakren . Ne ma Etõ jõ pjê pu na me ipijarõ prãmte me mõ .
<verse_5>	Mã amehpec ne nee hipêr cumã me hikaj prãm nare , mã ajpẽnmã ame Pahpãm jarẽnto amehkêanre , ne cute me Mojxe to me hajỹar , ne ajpẽn mã ame harẽnto kêanre , ne me cumã harkwa to : — Ampo na mã ate põti ita mã , Ejit jõ pjêpê me ito acator , ita ri me ityc xà itacaxuw ? Ita ri ite me ampo krẽr xà hamreare , ne nee me ikõm xà hamreare . Ne ramã me imã kwỳr pê mana ita kĩn nare — hajỹr .
<verse_6>	Mã Pahpãm te me hàhcahhõn xà kêanre atajahpan xà na , mehwỳr cagã jàhtôa ne kujahêc , cute mehcãmxar prãmte . Mã ramã cute ame hàhtôa ne amehcãmxar , mã amehtyc .
<verse_7>	Cwỳrjapê ri ma Mojxe wỳrmehprõt , ne cute me cumã me amji jarẽn to : — Wa ame amji pupun kêanre ! Wa ite Pahpãm me , me acuna mã me ikên xà kêanre itajê ton , cwỳrjapê ri me ikêanre . Na ca ha Pahpãm mã acakôc , ne cumã me icajrẽn , quê meitête cagãti itajê to hawry — hajỹr . Mã Mojxe te Pahpãm mã mehcajrẽn .
<verse_8>	Mã Pahpãm te Mojxe mã harkwa to : — Wakỳre nõ to cagã , quê ha cagã xàhti itajê mehcãmxa , quê ha mewakỳre te cagã ita pupu , ne nee amehtyc nare — hajỹr .
<verse_9>	Mã Mojxe te Pahpãm jarkwa na wakỳre to cagã , ne me hipôc ri inxôr . Mã cagã xàhti atajê mehcãmxa , mã me wakỳre te cagã ita pupu , ne hacpỹa mã mempej . Hamre .

<title> Me Cahyt Xà 22.1-41

<chapter_22>
<title> Pê cawrô cahàcre Parãw mã ihcakôc
<verse_1-41>	Jirô pê mã pê Ixaher catêjê ramã Mowap jõ pjê na me ahtêp . Mã Mowap jõ pjê jõ pahhi catêjê mãampeaj kam me hũpa , mã cute me ahna hũxy xiti japrỳ te Parãw ata mẽn , mãr quê mencrôn xà kêanre to me cucrô . Ne cute mencrôn xà kêanre to mencrôn jahpan xà na , ihtỳj cute me cumã ihpore to hũjahkre . Mã Pahpãm te Parãw mã hũjarẽn , quê nee me hỹrmã ihtẽm nare . Mã Parãw ihtỳj apu Pahpãm ihtẽm xà na ahwỳ . Mã apu kam incryc , ne cute mehwỳr mõr xà ita na to tojnõ . Mã cute apu hõ cawrô cahàcre to hàhcuprõn , ne ma kam hỹr ne to tẽ , me hỹrmã . Mã Pahpãm apu kam incryc , ne cute hỹrmã côjkwa pĩn cumã ipijapucatê nõ kujahêc , cute cupê pry jahêr xà caxuw . Mã ma tẽ ne xa . Mã cawrô cahàcre te mam Pahpãm mã ipijapu catê ata tepry kam wapo to hãm na hõmpun , ne hũpate cute pry hyr . Mã Parãw te neeihkĩnte hõmpun nare , ne apu cawrô cahàcre cahhy , cute pry wỳr to amjijaxàr prãmte . Mã hipêr Pahpãm mã me ipijapu catê te kẽn te pry to ihkre pucre atawỳr ipicamẽn . Mã cawrô cahàcre te hipêr hõmpun , ne tee apu hĩpêhahpan to hahkre , ne cute kẽn to Parãw par jaxôp . Cwỳrjapê ri hipêr apuihcahhy . Mã hipêr hỹrmã me ipijapu catê itapicamẽn , pry kre pucreata wỳr . Ne cute hahêr . Mãcatàtkre jamreare ita kam , jũ na quê cawrô cahàcre ata mõ . Ne cawrô cahàcre te hipêr me ipijapu catê ata pupun , ne hũpateParãw to ihpỳm . Mã Parãw apu kam incryc ne hipêr pĩ cajrer to ihcahhy . Mã Pahpãm te cawrô cahàcre cakôc na mẽn , mã ihcakôc , ne cute Parãwcukij ne cumã harkwa to : — Ampo to mã ite apê jũ mãn , mã ca ajte ate icahhyr ita toincrê ? — hajỹr . Mã pea Parãw caràr ne cute harkwa to : — Ampo na mã ca apu imã ? Quê imã wapo na mã , wa ha ramã acuran hiahpuro — hajỹr . Mã cawrô cahàcre cumã : — Pom ipê gõ cawrô cahàcre ita , neramã ite ato impej crire nare ita . Xà ita kam ite ijàpên xà tonita to ramã ajkĩ ite amji pyràc tu ? — hajỹr . Mã cumã : — Quê — hane . Mã pea Pahpãm te Parãw mã into jahkjên . Mã cute amji cumam côjkwa pĩn me ipijapu catê nõ atapupun . Mã ramã wapohti to cute caxwỳr xàa kam xa . Mã Parãw hũpate pjê kam ihpỳm . Mã Pahpãm mã ipijapu catêata te ihcukij ne cumã : — Ampo na mã ate cawrô cahàcre cahhyr to incrê ? Wa ita ri ite amji toacurê xwỳn ne xa , ne apu gahkre . Ampo na ? Por ca jũ ri amõr xà wỳr mõ ata , nee Pahpãm mã impej nare . Ca cama ate ame to kên prãmte , ca mõ . Mãquêt mam cawrô cahàcre te ipupun ne ato hàhhuc , ne cute ato atyc xà jahpan — hajỹr . Mã Parãw te cumãamji jarẽn to : — Wa ajmãr itea amji kên mã amjimẽn , wa nee ite pry kôt amji cuna mã gahkre pej nare . Nequê imõr xà ita na Pahpãm pê ihkaj na , ca imã awjarẽ , wa ha nee imõr nare , ne ita ri ijũrkwa wỳr amji jaxà — hajỹr . Mã cumã : — Gapacta ne atỳj me hỹrmã mõ , ne Pahpãm te amã ampo jarẽn itajêa to me cumã awjarẽ — hane . Mã ma Parãw Mowap catêjê wỳr tẽ , ne curi cator . Mã mehõ pahhi Parac te cumã harkwa to : — Ỹuỹ Parãw , Ixaher catêjê jàhtôa to me hàhtô , ne imã mehũpaa to me hũpa . Cwỳrjapê ca ha Apãm Cati te me to hy xàa kôt me tohy , wa ha itỳj ate me to hy jahpan xà na amã ihpore catia ne cugõ — hajỹr . Mã Parãw cumã : — Wa ha caxi , pa me to hahkre , ne ijõ Inxũ Cati te me ahna imẽn xà kôt pit mã , wa ha me to hy — hane .

<title> Me Cahyt Xà 23.1-30 ; 24.1-25

<chapter_23-24>
<title> Pê Parãw tee mencrôn kêanre to hahkre
<verse_23.1-30 ; 24.1-25>	Mã ma Mowap catêjê jõ pahhi pê Parac te Parãw japrôr ne to mõ , ne kẽn na to hàpir . Mã ahpar mã , caprũm kôt , cute Ixaher catêjê jàhtôa ne me hõmpun . Mã cumã : — Hamre , ca ha me hàhtôti itajê incrôn kam tẽ , ne mencrôn xà kêanreto me acrô . Ne me hũn xà kêanre to ame hũn , quê ha ate me hũn xà kêanre atajêa me to hy , ne ame to kêanre ne . Nehanea ne côjkwa kam gõPahhiti wỳ , quê ha ame to kêanre ne , neme to hamre — hane . Mã Parãw teharkwa to me cumãn kam ihtẽm , ne me cumã : — Mowap catêjê jõ pahhi pê Parac te imã ihcakôc , ne me ahna imẽn to : “ Ixaher catêjê itajê to kên kam tẽ ” hajỹr . Ne jũ mã wa ha ajte , ne por Pahpãm mehkwỳ to impejti atajê to apu ihkên ? He ajteare mã me , ne ampeaj kam me hàhtô , ne ihtỳj me ipicamẽn to me mõr ita na . Na wa itỳj mehkôat amji ton to prãm — hajỹr . Mã Parac apu Parãw kam incryac to incryc ne cumã : — Nãmri ! Xà wa aracri ite amã ijarkwa to hajỹr ? Mãr wa ite amã me to kêanre na ijarkwa hyr ta ! Nõ na mã ca ate me to impejti ita to apuacakôc ! — hane . Mã Parãw cumã : — Jũ wỳr wa amjia kôt ampo to icakôc , por me ijõ Inxũ Cati teijarkwa to icakôc xà na imẽn atajêa to , wa ha icakôc — hane . MãParac te hipêr ihcajpẽr to ipijakrut xà ata wỳr to hàpir , ne hipêr cute me to kên xà caxuw cumã harkwa hyr . Mã Parãw teamencrôn kên to hahkre , ne nee cute mencrôn xà kên nõ to mencrôn nare , necama harkwa pejti to me ahna ihcakôc . Mã Parac apu kam incryac to incryc , ne cutecumã hàmjõr nare , ne ma hũrkwa wỳr , hũre kam ihkujahêc .

<title> Me Cahyt Xà 35.6-34

<chapter_35>
<title> Pê Mojxe me amji pytàr jõ krĩ to mehhimpej
<verse_6-34>	Pê Pahpãm Mojxemã harkwa ta , quê Ixaher catêjê mã harẽ ne cumã : — Ahtũmre quê ha , por ite mecumã Canãn jõ pjê jahkre ata mã me cato . Ne wa ha cormã me hàhcuran catêjê kôt amã harẽ , ne amã me tohahkre . Ne ate me toamji pyràc xà ata kôt , quê ha jũmamji pê hũkjê nõ cura , quê ha ihtỳj ihtyc ata jũkjê hanea ne cuteihcuran catê ata cura . Ne quê ihhêaj to cute ihcuran prãm narekam ihcuran na , quê nee hahpan xà na mehcuran nare . — Cwỳrjapê ca ha me cumã garkwa ta , quê me krĩ to xêj ne me capi , mãr quê cutemehcuran prãm nare kam mehcuran catêjê atajêkrĩ itajêa mã me acjêj , ne kam me amxu . Jũ wỳr quê cute ihcuran ata jũkjê krĩ kam ipimxur ata ri me pro , ne mehcura . Ne quê ha me cute mehcukij catêjê mehkrĩ , ne mehcukij ne mehkôpĩr peajne , xà ajkĩ amjia kôt cute ihcuran , nare , cute ihcuranprãm nare kam ihcuran . Mõrmõ ajkĩ cute ampo to jũm jixôn prãm nare kam to hixôn . Quê cute nee jũm curan prãm nare kam ihcuranna , quê ha ihtỳj mehcunea , cuteihcuran ata jũkjê pê , amji pytàr xà na mehtehcajpa . — Ne quê ha curia cute apu ipa na , quê ha ahnaaimã mehcajrẽn catêjê jõ pahhi ihwej ne ty . Jirô pê mã quê ha ihtỳjhapacta ne hõ krĩ wỳramji jaxà . Ne por amjia kôt mehcuran prãam kam mehcura atajê , quê ha cuteme harẽn catêjê me ajkrut , ne ajpẽan kôt me harẽn na , quê ha ihtỳj mehcura , cute jũm curan jahpan xà na — hane .


<book_5>
<title> CUTE ME TO IHHIMPEJ XÀ

<title> Cute Me To Ihhimpej Xà 6.4-16 

<chapter_6>
<title> Hipêr cute me to ihhimpej xà
<verse_4-16>	Ne pê Mojxe hipêr Ixaher catêjê to ihhimpej to : — Ixaher catêjê , me ikampa , Pahpãm pê ri me pajõ Pahhiti , ne taa mã ri pyxitpeaj ne cupê Pahpãm . Cwỳrjapê cu ha me pahna cuhkõnrecunea me , me pahcaxwỳn cunea me , me pahcarôt cunea to , quê ha mepamã ihkĩn , ne to pit mã amji kam me pajapac to me papa . Ne nee me Pahpãm ràn xà na , ame amji mã ampo kĩnnare . Ca ha atỳj , cute me acaxuw imã ampo na harkwa , wa ite me amãharẽn atajê to me amji japackre . Ca ha atỳj me pahkra mã harẽn xà itajê to me harẽ , ne me cumã to hahkre , ne hanea ne ikre kam me cumã toawjarẽ , ne ca ha hanea ne põ pê ame apaxà ata kam , atỳj me cumã awjarẽ . Ne caxwa ri ca ha hanea ne me gikwa xà wỳr amjimã me harẽ , ne hanea ne iràrà na me akrĩ pê amji mã me harkwa ita to awjarẽ . — Pê Pahpãm me aquêtjê pê Aprãw me , Ixac me , Jaco mã pjê ita toawjahkrea na , quê ha ihtỳjita caxuw hỹrmã me ato mõ . Ne me amã , por pê canee me krĩ catia ton nare atajê gõ , ne ramãkam me amã ampo pejti te hipu hiahpuro . Quê ha meamã ate me kwa kwỳn nare atajê gõ , ne me amã me ate me pĩxô pàr krenare atajê gõ , ca ha me ku ne me togarte . Ata caxuw ca ha Pahpãm te , por Ejit jõpjê kam ateme amji pupun xà kêanre , mã cute ihpĩn me ato cator na , ca ha atỳj me to amji japackre . — Ne ame garte jirô pê , ca ha harkwa kôt ame apa , ne cumã pit mã me apê . Ne nee ca ame pahpãm cahàckrekà atajê kĩn nare . Ampo na ? Ca ha ate amepahpãm cahàc krekà atajê kĩn , ne ihkôt ame amji kam gapac , ne me Pahpãm tĩar ita mãhikran na , quê ha hanea ne me Pahpãm me amã hikra . Ne ame akam incryac toincryc , ne ame ato kêanre ne . Ca ha ampo kên cunea kam me amji pupun xàkêanre atajê to ame amji pupu , ne kaam me gamre . Cupate ca ha Pahpãam kôt pit mã me apa , nenee pahpãm cahàc krekà to hipêr me amji japackre nare — hane .

<title> Cute Me To Ihhimpej Xà 26.1-11

<chapter_26>
<title> Pê Mojxe me cute Pahpãm mã ampo jõr xà to ihhimpej
<verse_1-11>	Pê ajco Mojxe Ixaher catêjê japackre to hane he : — Ca ha ma Pahpãm te me amã pjê to hũjahkre ata wỳr me acato , ne curimehkrĩ catêjê tohjê , ne me hipej ne hõ pjê kam me akrĩjirô pê , ca ha me gõ pur ata kam mam ate me gõ to mecuprõn atajê , Pahpãm mã me agõ . — Ca ha kàhà kam me to hipu , ne ma Pahpãm to me amjijapackre xà jũrkwa wỳr me to apa . Ne Pahpãm mã mehcajrẽn catê mã me agõ , necumã me amji jarẽn to hane he : “ Ite Pahpãm mã ampo jõr xà ita mã he . Cute pjê to imã hũjahkreata mã ito hàr na , harẽn xà mã he ” hane . — Quê ha Pahpãm mã mehcajrẽn catêkàhà na me gõ atajê incwa , ne Pahpãm mã cute me hõ to caxàr xà cuna mã me hũxwỳ . Ca ha me acuneaPahpãm mã me acakôc to me hane he . “ Pê me iquêtjê mencrêre , ne Ejitjõ pjê mã me axà . Ne ita caxuw ite me amji ràn ne me ijàhtôa to me ijàhtô . Ne ite ame amji pupun xà kêanre tome amji pupun , ca ate me ikam gapac , ne apatỳjti ita to ate me ito acator , pjê impejti ita mã . Jahpan xà na wa amãmam pjê impejti ita jõ intuw ita to mõ ” hane . — Jirô pê ca ha mecumã cre , ne ma me gũrkwa wỳr me amji jacjê , ne ame gàpàn xà impejtiatajê to ame apà , ne ameakwỳ cunea kam me gakryti ne — hane .

<title> Cute Me To Ihhimpej Xà 31.1-8 Me Cahyt Xà 27.15-23

<chapter_31>
<title> Mojxe jaxà kam Jojuw pê pahhi tuw
<verse_1-8>	Ne Mojxe te Pahpãm mã ihcakôc ne cumã harkwa to : — Me ijõ Inxũ Cati , pê ca me icunea mã ite amji kam me ijapac xà gõ , na caha meicaxuw me akwỳ nõ capi , ne to me ijõ pahhi tuw na . Ne por me hũmre nõ mã meipijapu kam me to ihhimpej jahkre pej ata pê , quê ha me ijõ pahhi , mãr quê nee me cupê me akwỳ pê carà cahàcrejamãr catê nare atajê pyràc , ne amjia kôt ame ipa , ne me ipictor nare — hajỹr . Mã Pahpãm Mojxe mã : — Jojuw pê Nũm kra ata , ca ha ihpa na me apy . Ampo na ? He kaamri Icarõ Pejti te hipu tu . Ca ha Erexa pê imã mehcajrẽncatê ata wỳr to tẽ , ne mehcunea kammare mã me cuna mã ihkrã na gũ xi . Ne cumã me caxuw cupê pahhi ita gõ , mãr quê mehcunea me kampa . Ne wa ha itỳj ite cumã icakôc prãmte , caxuwErexa pê imã mehcajrẽn catê ata mã ijarkwa juwahi . — Hõ , wa ha me to hajỹr to xa . Wa ha ampo na Jojuw mãicakôc prãm , ne mam Erexa mã icakôc , mãr quê ikampa ne Jojuw mãijarkwa jarẽ , quê ha Jojuw xwỳjê ma amũ mehkwỳ mã ijarkwa toawjarẽ — hane . Mã Mojxe te Pahpãm te ampo na mẽn xà ata ton , ne maJojuw japrôr ne ihpa na ipyr ne to mõ , Pahpãm mã cute mehcajrẽn catêjaprỳ teErexa ata wỳr . Mã cormã mehcunea me xa ne me hõmpu , mã Mojxe te me kammare mã Jojuw krã na hũ xir , necute cupê me hõ pahhi xà caxuw cumã carôt jõr .

<title> Cute Me To Ihhimpej Xà 34.1-10

<chapter_34>
<title> Mojxe tyc xà
<verse_1-10>	Ne Mojxe ihtyc xà wỳr pjê pupun prãmte , por Canãnjõ pjê cahê na kẽnti japrỳ te Nepo ata na hàpir . Mã Pahpãm te cumãpjê ata jahkre , mã cute hõmpun , Krĩcuxwati me . Jirô pê mã ri Pahpãm cumã : — Pjê ita pê wa Aprãw me , Ixac me Jaco tàmxwỳmã to awjahkre , ne ite amã hahkre . Ca rỳ cama ate hõmpun , ne ca , ca ha nee curi mehkôtacator nare — hane . Me ajkaam mã Mojxe tyc , mãcuria Pahpãm te jũ ri harêt . Mã neejũ ri Pahpãm te harêt xà ata najũm te hahkre pej , ne hõmpun nare . Pê Mojxe cormãirĩt peaj , ne cormãcarôt pê mentuaw carôt , ne ahna caku xẽntiwinti pê ty . Pê Ixaher catêjêMojxe xwỳ to hapac xà te mencwỳar to me putwrỳ pyxit . Pêmam pahhi cati to cute amji kam me hapac xà te hajỹr tũam , na pê me tohane . Mã Nũm krapê Jojuw ata te amji jahkre pejti , Pahpãm Carõ Pejti kôt . Ampo na ? PêMojxe ihkrã incwỳrpê hũhkra pẽ , na pê cumã amji jahkre pej . MãIxaher catêjê ihtỳj me Jojuw kampa , por pê Pahpãm Mojxe mã ahnaaharkwa to ata na . Rỳ jũ caxuw Pahpãm mã ihcakôc catê nõ pê Mojxe xwỳ pyràc nare . Pom ahnaa mã me hõ ikwỳ nõ mã ihcakôc ita na , pê me Pahpãm ajco ihkuc ri cumã ihcakôc .


<book_6>
<title> JOJUW

<title> Jojuw 2.1-24

<chapter_2>
<title> Pê me hũcapi catêjê me Krĩcuxwati pupu
<verse_1-24>	Ỹuỹ , pê Canãn jõ pjê kam Krĩcuxwati ata quê ha mam me hũtà . Mã pahhi pê Jojuw te me hũmre to ipijakrut ne mehkujahêc , cute me , por pjê to Pahpãm te me cumã hũjahkre ata pupunprãmte . Mã me hũmre itajê mahỹr xà ata pê me cator , ne ma me pra . Ne Côpijapjêr jõ cô na meirêr , ne ma Krĩcuxwati ita wỳr me cator , ne ma harkwa na me hàr , krĩ wỳr , ne ma pyjê nõ inxyre japrỳ te Rapekwỳj ata wỳrme tẽ , curi me hõt prãmte . Mã jũm te Krĩcuxwati jõ pahhi mã Ixahercatêjê xũmre pijakrut te pjê pupun prãmte me cator na harẽn . Mã krĩ jõ pahhi te me hỹrmã krãhtare kwỳ kujahêc , cute me hũmreitajê pro , ne me hacjên prãmte . Mã Rapekwỳj te ikre jimoac ri me to ipimxur . Ne cute krãhtare kwỳ atajê mã ihhêj , ne cumã : — Ita ri me hũmre pijakrut ne me cator , ne ma ramã me tẽ . Wa nee ite jũ ri me mõr xà na me hahkre pej nare ita kam , atỳjame hapê . Ca ha jũ ri me cumã me acato — hajỹr . Mã ma krãhtare kwỳ , mehcaprỳ kôt pra . Ne harkwa na me cator me ajkaam mã krĩ mãmencjêj xà jõ harkwa te amji jihê . Mã ma Côpijapjêrjõ cô ri ihcaprỳ na ame hapê . Mã Rapekwỳj me hũmrepijakrut atajê nõr xàa kam me hỹrmã hàpir ne jỹ , ne ame cumã amji toihhimpej , ne cute me cumã : — Ỹuỹ , he wa ite me Apãm Cati te me amã pjê ita jõr na ramã me gahkre pejtu . Ne ampeaj kam ri ame acupa . Ampo na ? Pê wa Ejit jõ pjê pê me acator na me garẽn pa , ne hanea neme Apãm Cati te me amã cô jahkjên , ca ahna me arêr na me garẽn pa . Nehanea ne ramã ite , me ate Amorit catêjê jõ pahhi to me ipijakrut nemehcuran na me garẽn par . Cwỳrjapê ri ampeaj kam me imã me acupa . Ampona ri ame acupa ? He me Apãm Cati pê côjkwa jõ Pahpãm , ne hanea ne cupêpjê jõ Pahpãm , na ri ame acupa . — Ne ita caxuw ca ha me imã amji ton xànõ to me amji ton hiahpuro , me Apãm Cati japrỳa na . Quê ha jũ caxuwme akwỳ me ijõ pjê ita pytà , ca ha atỳj ite me ato me atyc jahpan xà na me ijamã . Wa ha me acahê na ameipa , inxũ me , inxê me , pa me , me ikjêjê cunea me . Ampo na ? Wa ha meatehcajpa , ca ha hanea ne jũ caxuw me itehcajpa — hajỹr . Mã me hũmreitajê te me amji kam hapac , ne me cumã harkwa to : — Ca ha ate ita ri me ipimxur na me ijarẽn nare na , wa ha itỳj me acunea pytà . Ne ite gũrkwa jahkre pej prãmte ca ha harkwa krare na pàrcuxê tepti nõ ata xô — hajỹr . Mã Rapekwỳj te me cumã harkwa to : — Pom wa me amã ita . Me tẽ ne kẽnti atajê nõ na ca me amxu , ne curiaamji to me amcro to incrê , quê ha xa krãhtare kwỳ atajê hacpỹ ne meamji jaxà , ca ha cormã me akwỳ wỳr me tẽ — hajỹr . Pê hũrkwa kẽn te krĩ tête kwỳc ata jipya xa . Na ri cute põ rũm harkwa krare nõ atana pàr cuxêti xôr , ne ahna me iwrỳc na me ton . Mã ma krĩ pê ahna me iwrỳc , põ wỳr . Ne ma kẽnti nõ ita wỳr me tẽ , ne curia cuteamji to me amcro to incrê . Jirô pê mã ri ma cô na me irêr , ne ma Ixahercatêjê jỹr xà ata ri me hỹrmã me cator . Ne cute me hõ pahhi Jojuw mã ihcunea na me amji jarẽn par , ampo te jũ mã me ton xà atajê na .

<title> Jojuw 3.1-17 ; 2.18

<chapter_3-4>
<title> Pê ame Côpijapjêr jõ cô na rê
<verse_3.1-17 ; 2.18>	Mã Jojuw te Ixaher catêjê cunea to Côpijapjêr jõ côna hàhhuc , ne curia ame ipa . Mã me ahna amcro incrê , mã me toihhimpej catêjê atajê te ame to ihhimpej , ne me cumã : — Quê ha Pahpãm mã mehcajrẽn catêjê Pahpãm jàmcjên xà to me mõ , caha me hõmpu , ne atỳj me hũnãr pyrentu — hajỹr . Ne pê ma ajco me pĩ pote Pahpãm jàmcjên xà ata pupu , ne Pahpãm me cute me ajpẽn par xà ata to me amji japackre pyrentu . Mã Jojuw te me cumã harkwa to : — Quê ha apẽ , quê ha Pahpãm carôt tỳjti ata to me pamã ajpẽ . Cwỳrjapê ca ha caxuw ame amji cũmpej to mempeaj ne , ate me amji kam gapac xà mea mã , mãr ca Pahpãm to pit mã me amji kampa — hajỹr . Ne me ahna apẽ mã Jojuw te Pahpãm mã mehcajrẽn catêjê to ihhimpej , mam cutePahpãm jàmcjên xà ata to cô wỳr memõr prãmte . Jirô pê mã ri Jojuw te mehcunea mã hàkjêr ne me cumã : — Ajpên me mõ ne Pahpãm te ihcakôc xà ton ata na me kampa . Ne ita kamca ha me Pahpãm tĩar te me pahcahê na apu ipa na me hahkre pej . PorPahpãm pê pjê cunea Pãm Cati ata jàmcjên xàa ri hãn ne me acumam ipa , cô na me parêrxà na . Na ca ha me Pahpãm jàmcjên xà ata pupu , ne me Pahpãm te mepahpytàr na amji ton xà ata to me amji japackre pyrentu . Quê hame hàmcjên xà to me ipa catêjê par cô kam ahtwỳ , me ajkaamquê ha cô ata me amã ajcapô — hajỹr . Ne ta kam pê ita hane . Mã Côpijapjêr jõ cô tàm te hipu tu , ne ihtu . Mã por me Pahpãm jàmcjên xà to me mõ atajê te cormã cô kam mehparxãm , mã pea cô kỳj rũm ajpjê ata cunea pinkrên , mã ahpar mãihcahhur cunea pijapjêr par , ne ihcajpuw amcrà . Mã Pahpãm mã mehcajrẽncatêjê atajê te hàmcjên xà ata to cô jipôc ri amcrà ata kam mehàhhuc , ne me to xa . Mã mehcunea rêr partu , hĩkjê mã, Krĩcuxwati wỳr . Mã Pahpãm mã mehcajrẽn catêjê hapu na me irêr , me ajkaam mã cô teipijapjêr kam ihtẽm , ne ipijapjêr ta to ajpjê , ne cute hipu tu .
	
<title> Jojuw 6.1-25

<chapter_6>
<title> Pê Ixaher catêjê Krĩcuxwati to hamre
<verse_1-25>	Pê ramã Ixaher catêjê cupate , Krĩcuxwati jõ harkwati hihê , na pê nee jũm hàr nare , ne nee pê hanea nejũm cator nare . Ampo na ? He ramã ajpên Ixahercatêjê me hàhtêp to mõ , cute me krĩ ata pytàr , ne me to hamre xàcaxuw . Mã Pahpãm te Jojuw mã hũjarẽn , ne cumã : — Imãa ramã Krĩcuxwati me , me hõ krãhtare me , hõ pahhi me , ramã mehamre tu . Ampo na ? He wa ha me gũhkra mã me haxà . — Ne ca ha ita caxuw me hane he . Quê ha me gõ krãhtare catêjê cunea , amcro cunea kam krĩ itapu na me ipixêr to pyxit , ne ma hacpỹ mã me amji jacjê , me gỹr xà wỳr . Quê ha hanea ne imã mehcajrẽn catêjê te xet itajê , ijàmcjên xà cumam mehàkôr xà atajê to me ipa . Ne ca ha me hajỹr ita to me amcro to xêj . — Ne amcro te xet ita kam , ca ha me apixêr cahhur to krĩ pu na me ajxê to mexet . Quê ha imã mehcajrẽn catêjê me hàkôr xà itajê cakôr tome ipa , ne cute mehcakôr jicu xà wỳr , quê ha mehcakôr kam me to incrà tune , quê ha Ixaher catêjê cunea kỳj cati pêa mã ame caràr . Me ajkaamquê ha krĩ tête kwỳc ata cunea apu ajxwỳ . Ca ha me acunea krĩ ata mãme axà , ne me hipej tu ne — hajỹr . Mã Jojuw te Pahpãm mã mehcajrẽn catêjê me mehcunea to cuprõn , ne me to ihhimpej , ne me cumã : — Ca ha nee cormã ne me anõ acaràr nare , ne nee acakôc nare . Wa ha pame acaràr na me amẽ , ca ha cormã ame acaràr — hajỹr . Ne me hõ krãhtare catêjê cunea me , Pahpãm mãmehcajrẽn catêjê kwỳ Pahpãm jàmcjên xà ata to hãn ne krĩ pu na meipixêr to pyxit , ne ma hacpỹ mã me to ipa , me hỹr xà wỳr . Ne iràràna Krĩcuxwati pu na cute me ipixêr to me pyxit , ne mame amji jaxàr , me hỹr xà wỳr . Cute me ita to hajỹar toamcro to xêj . Ne me ahna amcro te xet ata kam ri , cutekrĩ ata pu na me ipixêr to xet . Ne me ipixêr jicu xàata kam ri Pahpãm mã mehcajrẽn catêjê te kỳj cati pêa mã amehàkôr xà atajê cakôr . Mã Jojuw te me cumã harkwa to : — Ame acaràr ! Pahpãm te me pamã krĩ ita jõr ! — hajỹr . Me ajkaam , mãkỳj cati pêa mã ame caràr , mã krĩ tête kwỳc ita cunea apuipijaxwỳr , mã Ixaher catêjê cunea xàr , krĩ ata wỳr . Ne cute mehcunea jipej , me hũmre me , pyjê me , me ahkrare me , me hõ parxare mea mã . Ne cute me hipej xwỳjrea na Jojuw te , por pê mentuw me ajkrut ne me krĩ pupun to me tẽ ata mã : — Mãr ca me jũm cahãj pê Rapekwỳj pijapit xyre ata to me amji japackre , porate mehkên pê me hũtàr xà na me cumã amji tonata na . Me tẽ ne me haprô , me hũmjê me , mehũkjê mea mã — hajỹr . Mã ma mentuw itajê ajwar me tẽ , ne cute me pàr cuxê tepti te harkwa krare na harij ata pupun , ne cute me jũmcahãjre ata me , me hũkjê me , mehcunea japrôr ne amji cahê na me cumãampo kà te hũrkwa pyxwỳr . Mã Ixaher catêjê te krĩ kam ampo atajê cunea to caxàr , ne kẽn pràtime , wakỳre pràti me , wakỳre te ampo run xà atajê ri , nee cute jũ name ton nare , ne Pahpãm jarkwa kôt , ma ampo kà te Pahpãm to me amji japackre xà jũrkwawỳr , ampo atajê cunea to me mõ . Hõ , ita na ri Jojuw te pyjê nõ inxyre ita me , me hũkjê cunea pytàr , pê mentuwjê me krĩ pupun to pra , pê mehtehcajpa na pê .

<title> Jojuw 10.1-15

<chapter_10>
<title> Pê Jojuw Pahpãm wỳ , pyt me putwrỳ to ipinkrênprãmte
<verse_1-15>	Pê Jojuw na mehkwỳ Krĩcuxwati na kjêjê jipej jirô pê mã , hanea nekrĩ nõ ita to me hamre . Na pêKrĩpinkrên jõ pahhi , Jojuw te krĩ atajê jipej na harẽn pa , ne hanea ne cute Gipõm jõ krĩ me , me ajpẽn mã mehõ cô xãm na me harẽn pa , ne ampeaj kamcumã me hũpaa to me hũpa . Mã cute Amorit catêjê jõ pahhi kwỳ wỳrharkwa kujahêc , ne me cumã harkwa to : — Ajpên me pra ne ite me Gipõm catêjê jipej na me itehcajpa . Ampo na ? Cute Ixaher catêjê pê me pahcurê xwỳn atajê me , me ajpẽn mãme hõ cô xãm jahpan xà na , cu ha me hipej — hajỹr . Mã pahhi texĩc te Gipõm catêjê jipej na me amji par . Mã Gipõm catêjê te amji na mempar , ne Jojuw wỳr me harkwa kujahêc to : — Ajpên gũjarêan kam tẽ , ne me ipê amã me ijàpên catêjê tehcajpa ! Nãmri Amorit catêjê jõ pahhi catêjê kwỳ ihtỳj me icuna mã me ipijapu prãm , ne ramãajpên me hõ krãhtare to me iwỳr me mõ — hajỹr . Mã Jojuw ma Ixaher catêjê jõ krãhtare to mõ , cute Gipõm catêjê tehcajpar prãmte . Mã Pahpãm te Jojuw mã harkwa to : — Apu pa nare , wa ramã ite gũhkra mã mehcunea jaxàr , na ca ha atỳjmehcunea tohjê ne me hirô pê xa — hajỹr . Mã ma caxwari Jojuw hõ krãhtare to mõ , iràràtia na , ne cama cute me curê xwỳn itajê mã me ipikrar , ne amehpro . Mã Pahpãm te jũmã ame curê xwỳn itajê ton , mã ampeaj kam cumã me hũpaa to me hũpa . Mã Ixaher catêjê jõ krãhtare te me hàhtôa ne me hipej , ne mapry kôt mehkwỳ jahê , ne ihtỳj mehcuran to me mõ . Mã Pahpãm te kẽntite ta catia ne ihkujahêc , mã cute Ixaher catêjê jõ krãhtare jirôa pê me curê xwỳn atajê jipej . Ne cute mehcuran to pyt . Ne cormã Jojuw jõ krãhtare ame curê xwỳn itajê jahêar kam , mã ramãpyt to mõ . Mã caxwari ma jũ kam , jũm tẽm cupate , Jojuw te Ixaher catêjê mã Pahpãm na hàhwỳr to hajỹr he : — Me ijõ Pahhiti , pyt me putwrỳ to ankrê , côjkwa kam , mãr quê neeawcapàtkô nare — hajỹr . Mã pyt me putwrỳ curia côjkwa kam ajwar ipinkrên ne ajêt , mã ahnaa Ixahercatêjê jõ krãhtare te me curê xwỳn catêjê cunea jipej tu . Mã pytipinkrên itaa na ajêt . Rỳ jũ caxuw amcro nõ pê amcro ita pyràc nare . Ampo na ? Côjkwa kam pyt me putwrỳ ita pinkrên ne ajêt , me hũmre nõpyxit peaj ata te Pahpãm na hàhwỳr na ri . Ampeaj kam Pahpãm pê Pahhitite Ixaher catêjê tehcajpar crire nare . Mã Jojuw me , mehkwỳ te me curê xwỳnjipej jirô pê mã , ma me amji jaxàr , mehkrĩ xà wỳr . Pê Jojuw mehkwỳ to ihhimpej to caku to hàhtôa . Na pê pjê ata cunea pytà ne to hõ tekjê , mehkwỳ caxuw . Na ri Ixaher catêjê te amji mã Canãn jõ pjê kwỳ pytàr ne me cumã haprỳ to Ixaher jõ pjê . Mã ahpỹanre na me hakrã cunea te amji mã pjê ata to ipicokjêr par . Pê Rewi kra nee mehkjêjê cuxà me amji mã pjê nõ pyr nare . Ampo na ? Me cupê Pahpãm te amji kam hapac xà jũrkwa kam me hàpên catêjê , mehkjêjê cunea jaxà kam . Na pê mehkjêjê cunea ihtỳj me hõ to Rewi kra tehcajpar xà . Pê Rewi kra jaxà kam , Joje kra pijakrut pê Manaxê me Eprĩ me amji mã pjê kwỳ cwa . Na pê ahpỹanre na me hakrã te tôxi atajê amji mã pjê ata toipicokjêr par to hane : Ximãw jõ pjê me , Juta jõ pjê me , Rupẽn jõ pjê me , Pẽnjamĩ jõ pjê me , Tã jõ pjê me , Eprĩ jõ pjê me , Manaxê jõ pjê pijakrut me , Cate jõ pjê me , Ixaca jõ pjê me , Xepurõ jõ pjê me , Naptar jõ pjê me , Axer jõ pjê . Ne pê cormã Jojuw me , me cupê prohti kam mehtĩar ajco me to ihhimpej to me ipa , na pê ihtỳj mehkwỳ mehkôt Pahpãm to me amji japackre . Ne pê Jojuw ihwej ne ty , pê pjê pê hõ pjêa kam me harêt .


<book_7>
<title> ME TO IHHIMPEJ CATÊJÊ

<title> Me To Ihhimpej Catêjê 6.1-4

<chapter_6>
<title> Pahpãm na mehkwỳ to ihhimpej catê pê Gitõ
<verse_1-4>	Hõ , pê me hajỹr to mõar kam , ajmãr me pjê ata cunea pytà . Jirô pêmã pê cama Pahpãm to me hapac kêt to me mõ . Pê Pahpãm hacpỹa mã amji wỳr me to ipipkjêr prãmte , ihtỳj me curê xwỳn jũhkramã ajco me hacjê , ne me hỹrmã Mitij catêjê kujahêc to caku toxet . Pê Ixaher catêjê me hũpate ma ramã krĩ pême cuto , ne kẽn kre kam ajco amehkrĩ . Neajco Ixaher catêjê me hõ pur kam ahkre , pê ajco me hapôj ne mame cupê ampo to hàhkĩj partu , ne ma me to cuto , me hõ parxare mea mã . Cwỳrjapê ri Ixaher catêjê te hacpỹamã Pahpãm wỳr me amji jaxàr , ne amjitehcajpar xà na me ahna hàhwỳr . Mã amcro nõ na Pahpãm te harkwato imprar catê nõ na amji ton , ne ma Ixaher catêjê nõ intuw japrỳ teGitõ ita wỳr cator , ne cumã : — Hàpà ! Côjkwa kam Pahhiti pê Apãm Cati quê haamã acaxwỳn kam acarôt gõ . Pahhiti quê ha ato ihhimpej , mãr ca Mitij catêjê jũhkra pê Ixaher catêjê pytà — hajỹr .

<title> Me To Ihhimpej Catêjê 7.1-8

<chapter_7>
<title> Pê Pahpãm Gitõ pê hõ krãhtare to incri
<verse_1-8>	Mã Gitõ te impar ne ma tẽ , ne cute mehkwỳ xũmrejàhtôa to ajmãr mir te trĩnta ne ihkôt mir pijakrut ne me to cuprõn . Pê ramã mecaxuw , Mitij catêjê jõ krãhtareme hirôa pê hàhtôa , ne kẽnti cahê na caprũm ata kam me ahtwỳ . Ne pê me krãhtare atajêjàhtô , pê ihhêj rũm peture jàhtô . Ne hanea ne me hõ cawrô kô jarôtipê camer atajê hàhtôa , pê ihhêj rũm pjênxôm carôt jàhtô , na quê nee jũm me cahyt par nare . Mã Pahhitipê Pahpãm te Gitõ mã me hũmre jàhtôa na me hõmpun , ne cumã harkwa to : — Ampeaj kam amã me hũmre jàhtô . Ne wa ha nee me hàhtôti itajê pijapuna me hamãr quê me ipijapu nare . Ampo na ? Quê ha mehàhtôti atajê me ajpu , ne me cuteame amji pytàr na ihtỳj me amji cãmjĩ , ne me amji mã : “ Me itea , wa meamji pytàr ” hane . Cwỳrjapê ca ha ma hacpỹ mã ikre wỳr me hàprê nare , ne me capônỹre , ne me cumã hũpahti atajê kujate — hajỹr . Mã ma cute me mir te winti ne ihkôt mir pijakrut ne ikre wỳr me amji jaxàr . Mã cormã me hũmrete me mir te tej ne me hàhhuc , ne ramã me ipijapu xà caxuw ame amji cũmpej . Mã Pahhiti pê Pahpãm te Gitõ mã : — Cormã ampeaj kam amã me hũmre jàhtô . Ma cô mã me to mõ , quê ha ameikõ , wa ha cormã amã jũmjê atajê jarẽ — hajỹr . Mã ma cô mã me tomõ , ne me iwrỳc , mã ame ikõ . Mã Pahpãm te Gitõ mã hũjarẽn to : — Por me cupê rop , ne me harkwa to ame cô to ikõ atajê , quê ha ikre wỳr meamji jaxà , ne por me hũhkra na ame ikõ atajê quê hame ajpu — hajỹr . Mã me hũmre te xẽj crê peaj , ne me hũhkra na me cô toikõ . Mã Pahpãm te me hõmpun ne Gitõ mã : — Pom me hũmre te xẽj crê itajêa to , wa ha Mitij catêjê jàhtôa atajê me ajpu , ne mehipej tu . Ne mehkwỳ itajê ca ha hacpỹa mã ikre wỳr mehkujate — hajỹr . Mã cute ikre wỳr me hàhtôti atajê kwỳ kujahêc . Mã cute me xẽj crê peaj ne me hàhhuc .

<title> Me To Ihhimpej Catêjê 7.15-22

<chapter_7>
<title> Pê Gitõ jõ krãhtare incrêre atajê me curê xwỳn jàhtôa jipej
<verse_15-22>	Mã caxwa ata kam Pahpãm te Gitõ mã harkwa to : — To jỹ , ne gõ krãhtare to mõ , me acurê xwỳn catêjê wỳr , ne me kamtẽ , wa ha me atehcajpa , caha me hipej tu — hajỹr . Mã Gitõ te hõ krãhtarena hàhwỳr , ne me cumã : — Me to jỹ ! Nãmri ramã Pahpãm te me pajũhkra mã Mitij catêjêcunea jaxàr — hajỹr . Ne cute me to hakrã to incrê , ne ahpỹanre na mecumã me hàkôr xà jõr par , ne ihkôt me cumã pjê te cô run xà caxwãm pêcuhy pôr atajê jõr par . Mã ma põ pê Mitij catêjê jàhhuc xà ata wỳr me to mõ , ne curi awcapàtkô picapôn jirô pê me cator , neme ahna me ipixêr . Ne ihprõt pê cute ame hàkôr xà cakôr , ne ame cô run xà kam cuhy ihcuhhê ne pôr atajê cahhêc , mã krã , ihpôc xà jàhcujro . Mã cute ame caràr to : — Pahpãm me Gitõ quê ha me gipej ! — hajỹr . Ne nee cute me kam ihtẽm nare , ne cama mehkrã ne me to xa , ne ame hõmpu , ampo te jũ na ame ton xà ata na . Mã Pahpãm te jũ mã me curê xwỳn atajê ton , mã me taa amehprõt ne awcapàtkô kam me amji kwỳa cura . Ne mehcahhur ma me pra , me hõ pjê wỳr . Hõhõ , pê Pahhiti pê Pahpãm hõ krãhtare to Mitij catêjêjipej to hane , ne Ixaher catêjê pytà . Pê Gitõ me to ihhimpej to cakujàhtôa , pê ajco ihtỳj Pahpãm kôt me ipa .

<title> Me To Ihhimpej Catêjê 16.1-3

<chapter_16>
<title> Me to ihhimpej catê Xãnxã
<verse_1-3>	Ne pê Gitõ ty jirô pê mã , pê hipêr Ixaher catêjê Pahpãm to amji pê me hapac kêt , ne me cumã hikra . Cwỳrjapê pê Pahpãm me curê xwỳn pê Piritew catêjê te Ixaher catêjê jõ pjê toihhimpej na me to tojnõ , mãr quê ha me taa caku jàhtôakam me to ihhimpej . Ne ajco amji to me curê xwỳn xà ata jõ amcrokam pê Xãnxã pê Ixaher catêjê jõpahhi , ne me to ihhimpej ita to caku to winti . Ne ajco Piritew catêjê jàhtôa ne ihcura . Na pê Pahpãm me caxuw mehcunea jirôa pê hĩ kam cumã carôt tỳj catia ne cugõ . Pê Xãnxã amcro nõ na , maPiritew catêjê jõ krĩ nõ wỳr mõ , ne cumã hàr . Mã cute ahna me to me hõ krĩ jõ harkwa jihê , ne ihtỳj curia cute amji to apẽ na amehcãmjĩ . Mãiràrà na me curê xwỳn jõ xũmre jàhtôa te me cuprõn , ne mehpro prãmte hỹrmã me mõ . Mã Xãnxã naawcapàtkô picapôn , mã ma mõ ne cute krĩ jõ harkwatiita hyr , ne impỳn , ne ma krĩ pê to cator nekẽnti nõ ita wỳr to mõ . Ne ahna to hàpir ne himoac kam cute hir . Hõ , cute harkwati ita hyr to hajỹr , ne Piritew catêjê jũhkra pê amji pytàr .

<title> Me To Ihhimpej Catêjê 16.21-31

<chapter_16>
<title> Xãnxã te amji curan xà kam , me curê xwỳn jàhtôa ne mehcura
<verse_21-31>	Ne ahna caku te winti ita jicu xàkam ri Xãnxã te Pahpãm kôt amji ton jicu , cwỳrjapê ri Pahpãm te intête carôt tỳjti ata cunea caxàr , mã hacpỹa mã carôt peacre . Neihprõ ata pê ri Piritew catêjê kranõa , na ri cupê curê xwỳn , mã cute Xãnxãpro na mehkwỳ tehcajpar prãmte cumã ihhêj . Mãcute mehpro , ne wakỳre to mehcajpre , ne cute mento krỳn . Ne kẽnti te kwỳr kên xà ata na , cute me hãm , ne mecumã hê . Mã ihtỳj ihcuhhê ne ame cumã to kwỳr kê . Mã Piritew catêjê te Xãnxã proxà ita to me amji japackre xà to , cuteamji mã me amji kĩn nõ ton . Ne mehõ pahpãm cahàc krekà japrỳ te Tagõ ita to me catiprãmte , ame to ihcakôc pejti , ne meamji mã : — Me ijõ pahpãm pê Tagõ te ita caxuw meijũhkra mã Xãnxã jaxàr . Ne taa mãpê ramã me ikwỳ to kêanre , mã tapan me ijõ pahpãmte me ijũhkra mã haxàr . Ajpên me iwỳr Xãnxã to mõ , wa ame to ijapactu — hajỹr . Mãajpên mehwỳr me to mõ , ne pahpãm cahàc krekà Tagõ jũrkwati mã kẽn teihcuhhê xàhti atajê cote na , cute me hãm . Mã Xãnxã te me hõntuw nõ mã harkwa to : — Ikre mã ihcuhhê xàhti itajê nõna ijũhkra xi , wa ahna cupy ne kôt — hajỹr . Ne pê Tagõ jũrkwati atato me hipu tu . Pê me to ihhimpej catêjê cunea curi mehkrĩ . Ne hanea nekỳj rũm ihkre nõ kam , me hàhtô na me mir crê ne mejỹ , ne ahpar mã cute me Xãnxã pupun , ne ame hũn kêanre to prãmte pê me jỹ . Mã Xãnxã te Pahpãm mã ihcakôc ne ahna hàhwỳr ne cumã : — Me ijõ Inxũ Cati pê Pahhiti , itoamji japackre , ne hipêr imã icarôt catia ne agõ , wa to Piritew catêjê to apu kên , cute me ito krỳn jahpan xà na — hajỹr . Mã Pahpãm te hacpỹa mã cumã carôt catihti jõr . Mã cute carôt cunea to ikre mã ihcuhhêxàhti atajê mã quêat neihkujahêc , mã me hipy ihcunea pỳm , ne cute mehcunea jipej tu . Ne pê ihtĩr reria mãajco me hàhtôa ne mehcura . Ne ita caxuw cutea mehkôt ikre to amji curan xàa kam hàhhuc , mã cute mam mehcuran atajêjirôa pê mehcuran . Mã me ahna ahtũm nare mãme hũkjê cator , ne macute me Xãnxã na hàhwỳr ne me to tẽ , ne hũm cahêa na me harêt . Hamre .


<book_8>
<title> RUTIKWỲJ

<title> Rutikwỳj 1.1-19

<chapter_1>
<title> Rutikwỳj jarẽn xà
<verse_1-19>	Pê Ixaher catêjê xũmrenõ ita Pãw jõ krĩ kam , Juta jõ pjê kam ihkrĩ . Pê caku atajê kam , Ixaher jõ pjê cunea kam , me cupê hõ hamreare . Cwỳrjapê pê ma Mowap jõpjê wỳr mentuw nõ ita me hĩxi japrỳ te Nomikwỳj ita me , mehkra xũmre pijakrut itajê mea mã , me antuw . Ne curia mehkrĩ to me caku tohàhtôa ne ihtyc . Ne pê ihtyc jirô pê , pê mehkra xũmre itajê ajwar me hikwa tuw . Ne mehprõatajê japrỳ pê Orpakwỳj me Rutikwỳj , ne me cupê Mowapjõ pjê catêjê cahãj , na pê nee me cupê Ixaher catêjê cahãj nare . Nepê me ahna caku jũũ mãn jirô pê mã ri , mempjê itajê ajwar mehtyc . Jakàn pê mã ri Nomikwỳj pijapit tehacpỹa mã Ixaher catêjê jõ pjê pê Canãn jõ pjêwỳr amji jaxàr na amji kam hapac . Ampo na ? Pê ramã hacpỹa mã me cumã hõ na me harẽn pa , na pê apu amji jaxàr prãm . Ne Nomikwỳj te mewỳjxwỳ itajê mã harkwa to : — Wa ha ma ijõ pjêwỳr amji jaxà , ne me ca , ca ha ma hacpỹa mã me akwỳ wỳr me amji jaxà . Ne ramã iwej ita kam , ikra jũ wa hipêr me amã cugõ ? Wa haate me ito impejti ita jahpan xà na , Pahpãm mã me acajrẽn , quê me ato impejti ne — hajỹr . Ne cute me cumã amji jarẽn . Ne peamencrê itajê cunea amji to me hapac xà te ame amjikam amrã . Mã Orpakwỳj te Nomikwỳj cahôr ne cumã amji jarẽn , ne mahũm me inxi jũrkwa wỳr amji jaxàr . Mã curia quêt Rutikwỳj hũprequêj nahàhhuc , mã cumã : — Hõmpu he , ma ramã me anõ te mehkwỳ me , me hõpahpãm cahàc krekà wỳr amji jaxàr . Ne ca , xà ca ha nee cuxà mehwỳr amji jaxàr nare ? — hane . Mã Rutikwỳj cumã : — Nee ite gicu na apu iton nare . Ampo na ? He wa ha jũ ri amõr xà ata wỳr , hanea ne ikràr . Ne ca jũ ri akrĩ prãm ata ri , wa hanea ne ikrĩ toprãm . Ne me akwỳ itajê pê me ikwỳa , ne me gõ Pahpãm ita pê ijõ Pahpãam ri , na wa ha itỳj amji mã to ihimpej to ipa . Ne curi atyc xàata ri , wa ha hanea ne ityc prãm , quê ha curia me ijarêt — hane . Mã Nomikwỳj cumã : — Tahnaa , mẽr hacu — hane . Ne ma ajwar Ixaher jõ pjê kam , Pãw jõ krĩ ata wỳr , cute me amji jaxàr , ne me cator . Mã mehcunea te amji mã me to ipikrar , cute cakujàhtôa kam me Nomikwỳj pupun nare na ri .

<title> Rutikwỳj 2.1-20 ; 4.13-17

<chapter_2 , 4>
<title> Pê Powa me Rutikwỳj hikwa
<verse_2.1-20 ; 4.13-17>	Ne pê Nomikwỳj pê impjê ty ata jũkjêxũmre nõ ita Pãw jõ krĩ kam ihkrĩ , ne pê ampeaj kam hakràj cati , ne haprỳ pê Powa . Mã amcro nõ na Rutikwỳjte hũprequêj mã amji jarẽn to : — Ito tojnõ wa mõ , ne jũm jõ pur kam , cute ame arỳjhy cupan mã pjê kamapu hikwa atajê to cuprõ — hajỹr . Mã hũprequêj te to tojnõ , mãma mõ , ne nee cute Powa te pur to hõ tekjê na hahkre pejnare kam hỹrmã cator , ne kam apu arỳjhy to cuprõn to mõ . Mã krĩ pĩn Powa cator , ne cuteme cumã me hàpên catêjê jõ pahhi cukij , ne cumã : — Mẽr jũm cuprỳhti mã apumõ ita ? — hajỹr . Mã cumã me hàpên catêjê jõ pahhi cumã : — Por Mowap jõ pjê pĩn , Nomikwỳj kôt jũmcator ata ri apu pjê kam arỳjhypỳpỳm atajê to cuprõn to mõ . Ne nee rỳ ihkôt nare , ne cute hàpên itakam to incrà tu — hane . Mã ma Powa hỹrmã mõ ne cute cumã ihcakôc necumã : — Ỹuỹ , gapacta ne apu mõ . Quê ha ma me imã me hàpên catêjê me gamã , quê ha nee jũm apu acaxun nare . Quê amã kôr , ca gapacta ne mõ , ne imã me hàpên catêjê kõm xà kam côkwỳ jaxà ne to ikõ — hajỹr . Mã cute Powa mã harkwa to : — He ipê ampo kwỳj cakrô , ca ate ito kênre nare , wa ha ahnaamã — hajỹr . Mã Powa cumã : — Wa ite , ate apjên tyc jakàn pê aprequêj to impejti na garẽnpar . Ne quê ha Pahpãm , ate aprequêj to impejti ita jahpan xà na , atoimpejti ne — hajỹr . Ne ramã Powa jàpàn xàa kam hàhhuc , mã cute cumãhàkjêr ne cumã : — Ajpên mõ ne me icahê na apà — hajỹr . Mã ma mõ ne cumã me hàpêncatêjê cahê na hỹr . Mã cute ihtu jirôa pê hàpàn xà kam me cumãhõ xãm . Mã hàpàn jirô pê , ma cute pur wỳr amji jaxàr , necute hàpêan to pyt .Ne ma krĩ mã cute amji jaxàr , ne hũprequêjwỳr arỳjhy to mõ , ne cute cumã hõr . Ne hanea ne cute cumã me hõ to ihhi , ne to mõ ata jõr . Ne cute hũprequêj mã ihcunea naamji jarẽn , mã hũprequêj hũrên apu hakry , ne cutePahpãm pejti kĩnti na harẽn . Pê Powa na ahtũm nare pê Rutikwỳj me hikwa . Pê Pahpãm me cumã ihkra xũmre japrỳ pê Opet ita gõ . Pê Opet ata pê Tawi quêtti . Hamre .

<book_9>
<title>	XAMER 1

<title>	1 Xamer 1.1-28 ; 2.18-21

<chapter_1-2>
<title>	Xamer pê Pahpãm jarkwa to ihcakôc catê
<verse_1.1-28 ; 2.18-21>	Pê Ixaher catêjê xũmre nõ ita japrỳpê Ercãn . Ne pê ihprõ ajkrutatajê japrỳ pê Anakwỳj me Penkwỳj . Pê Penkwỳj mã mehkra , ne Anakwỳj pêihkra nare , ne ihkrecrà . Pê ajco caku cunea kam Ercãn me , mehkra cunea krĩ cati nõwỳr me pra , Pahpãm mã cute me ampo jõr prãmte . Ne Ercãn pê ajco ihtỳjmehkra mã cute ampo jõr xà atajê gõ . Pê ihkĩnte Anakwỳj pê ihkra nare , cute cumã ampo jõr xà na . Pê Penkwỳj ajco Anakwỳj curê to ipa , ihkranare kam , ne ajco cumãn kêanre . Pê caku cunea kam ajco to hajỹr to xa . Pê Anakwỳj ajco nee hàpàn nare , necama ajco apu amrã . Pê Ercãn hõtpê ajco ihcukij ne cumã : — Anakwỳj , ampo na mã ca apu amrã , ne nee gàpàn nare , ne cama apu apec ? Xàwa akra te tej xà jirôa pê ato impej xà ata na amã ikĩn nare ? — hane . Mã amcro nõ na ma hipêr krĩ cati ata wỳr me mõ , mã ma Anakwỳj ampo kà te Pahpãmto me amji kam hapac xà jũrkwa wỳr hàr , cute Pahpãm na hàhwỳr prãmte . Mã Pahpãm mã mehcajrẽn catê pê Eri ata jỹ , harkwa mã mencjêj xàna , ne Anakwỳj pupu . Mã cumã amji kĩn nare , ne ihpeacre , mã cute Pahpãm mã ihcakôc na cumã amji ton , ne cumã : — Ỹuỹ , côjkwa jõ Pahhiti carôt tỳjti ita , ca haate ipupun , ne ito amji japackre , ne imãikra xũmre nõ jõr na , wa ha hacpỹa mã amã cugõ , quê ha cupê amãhàpên catê rohnỳtti mã — hajỹr . Mã Eri te harkwa kà pupun , mã ihtỳj amji cahhy , ne nee ihcakôc nare . Ampo na ? Amji caxwãm pê Pahpãm mã ihcakôc na ri . Mã Eri apu ipipãn na ihcãmjĩ , ne cute cumãn to : — Pĩxô cacô xỳre to akõm jicu ! — hajỹr . Mã cumã : — Wa nee apu ipipãn nare , ne cama ipeacre , na wa apu Pahpãm mã amji jarẽ , ne apu ahna ahwỳ — hane . Mã Eri cumã : — Hã , apej pêa mã mõ . Quê ha Pahpãm ihtỳj amã gàhwỳr xà itagõ — hane . Mã cute amji jaxàr . Jirô pê mãri jũ mã me ahna amcro te , mã ma cute me amji jaxàr , me hõ krĩ wỳr . Mã Pahpãm te cute ahna hàhwỳr xà ata to amji japackre , ne cumã ihkraxũmre ita jõr . Mã cumã ihpỳm , mã cute cumã haprỳ to Xamer , nehaprỳ ata kôt harẽn xà te “ Pahpãm te ipar ” . Pê cormã Xamer incrire , na pê nee hacpỹ mã krĩ cati wỳr me to amjijaxàr nare to me caku to cwat . Jirô pê mã ri ma inxi me hũm to mõ , porcuri Pahpãm to amji kam hapac xà jũrkwa kam , Eri apu ipa ata wỳr . Ne peaAnakwỳj te Eri mã amji jarẽn ne cumã : — Ipê , por pê pyjê nõ hĩ cuneapeacre to Pahpãm mã ihcakôc , ne ihkra naahwỳ ata . Mã Pahpãm te imã ikra ita jõr , wa hacpỹa mã cumã hõr tomõ . Cute ita ri , hàpên xà ita to cumã hàpên ita kam ahnaa ihwej xà caxuw — hajỹr . Mã Eri te Pahpãm mã , Anakwỳj me , impjên cajrẽn . Mã impjên me ajwarPahpãm mã increr jirô pê mã ri cute me amji jaxàr , me hõ krĩwỳr , ne curia cute me Eri na Xamer juwahi . Pê Pahpãm hipêr Anakwỳj mã ihkra xũmre toincrê ne cugõ , ne cumã ihkra cahãj to ajkrut ne cugõ . Pê Xamer ajco Eri tehcajpar to ipa , ampo kà te Pahpãm jũrkwa kam hàpên xà atajê cunea na . Ne ajco ihkà impejti to ihkà , pê inxi caku cunea kam , ajco cumã hitô kàkrare to ipa , impjên pê Ercãn me ipa xà ata kam . Hõhõ , pê intuwre ata to ipijapar to me hane , ampo kà te Pahpãm to me amji kam hapac xà jũrkwa kam .

<title>	1 Xamer 3.1-20

<chapter_3>
<title>	Pê Pahpãm Xamer cukij
<verse_1-20>	Pê ramã Eri ihwej ne ajmãr into tũm , ne ramã into puror . Ne amcro nõ naramã hõt xà caxuw nõr . Mã Xamer ampo kà te Pahpãm jũrkwa kam nõ ne gõr , pĩ pote Pahpãm jàmcjên xà cahê na . Mã Pahpãm te Xamer cukij ne cumã : — Xamer , Xamer — hajỹr . Mã Xamer cumã : — Ampo ? — hane , ne ma Eri wỳr tẽ ne cumã : — Ampo ? Wa ramã ita ri xa . Xà ca apu icukij ? — hane . Mã Eri cumã : — Hacpỹ mã amji jaxà , anõr xà wỳr . Wa nee apu amã ijàkjêrnare — hane . Mã ma Xamer te amji jaxàr . Mã Pahpãm te hipêr ihcukij , ne cumã : — Xamer ! — hajỹr . Mã Xamer hipêr hỹr ne ma Eri wỳr tẽ ne cumã : — Ampo ? Xà ca apu icukij ? — hane . Mã Eri cumã : — Quê , wa nee apu acukij nare . Hacpỹ mã amjijaxà , anõr xà wỳr — hane . Mã ma cute amji jaxàr . He pê cormã Xamer kam Pahpãm jarkwa hamreare , ne nee cormã Pahpãmjahkre pej nare . Mã Pahpãm te hipêr ihcukij , mã ma hipêr Eri wỳr tẽ ne cumã : — Ca ate ampeaj kam imã gàkjêr , na wa ramã acuna mã xa — hajỹr . Mã Eri te Pahpãm te ramã apu Xamer tuwre ata mã hàkjêr na hahkre pej , ne toihhimpej ne cumã : — Anõr xà wỳr tẽ ne kam nõ . Quê hipêr jũm acukij , ca cumã : “ Pahhiti , pom ipê amã ijàpên catê ita , gapacta ne acakôc , wa ha itỳj akampa ” — hajỹr . Mã ma Xamer te amji jaxàr ne tẽ ne nõ . Mã Pahpãm te hipêr ihcukij , ne cumã : — Xamer , Xamer ! — hajỹr . Mã cumã : — Pahhiti , pom ipê amã ijàpên catê ita , gapacta ne acakôc , wa ha itỳj akampa — hane . Mã Pahpãm cumã : — Wa ha Eri na mehkwỳ kam apu ampo to kêanre ne . Ne por pê waramã me cumã ampo cawpa , ata to wa ha mehkwỳ cuneato hamre tu . Ampo na ? He Eri kra xũmre ipijakrut itajê te ramã mehkên ton xà ita te ihhêj ne ramãamehtũmti . Ne ame to kêanre ita kam , jũ mã wa ha me to , ne hacpỹmã me to ihtetet ? Ramã mehtũm ita te me hirô pê ihpỳm tu ! — hane . Mã iràrà , mã Xamer te Pahpãm te ampo to cumã hũjarẽn atajê cuneato Eri mã hũjarẽn partu . Mã Eri cumã : — Ita na ri Pahpãm mã me to prãm — hane . Pê Xamer ihkà to mõ , pê Pahpãm pê Pahhitia ajco cape na apu ipa . Nepê mehkwỳ cunea ihtỳj harkwa na me kampa . Ampo na ? Pê ajco Pahpãmjarkwa to pit mã , me cumã ihcakôc , na pê ajco me kampa .

<title>	1 Xamer 4.1-18

<chapter_4>
<title>	Pê Piritew catêjê me amji mã Pahpãm jàmcjên xà pytà
<verse_1-18>	Pê caku ata jõ amcro atajê nõ na , Ixaher catêjê me Piritew catêjêipijapu kam tẽ . Mã Piritew catêjê te Ixaher catêjê jõ krãhtare to mirte cwat ne mehcuran . Mã ma hacpỹ mã mehkwỳ te me amji jaxàr , por curi mehỹr xà ata wỳr , ne me cator . Mã Ixaher catêjê pê prohkam cute meamji cukij , ne me amji mã : — Ampo na mã me Pahpãm te me pahna Piritew catêjê jamãr , mã cute mepahkwỳ jipej Hacme , ne me Pahpãm jàmcjên xà to ajpên me mõ , ne mame papijapu xà wỳr me to mõ , quê ha hàmcjên xà ata ihtỳj mepahcurê xwỳn pê me pahpytà — hajỹr . Ne ma cute Pahpãm jàmcjên xà wỳr mehkujahêc , mã me cator . Mã Eri kra xũmrepijakrut atajê te me ahna hàhwỳ ne ma me ipijapu xà wỳr me to tẽ . Ne pê ihhêj ne Pahpãm jàmcjên xà ita to pit mã me amji mã mehhimpej , ne nee Pahpãm to amji mã mehhimpej nare . Ne hàmcjênxà to me cator pêê mã , Ixaher catêjê kỳj catipêa mã ame caràr , me hakryte . Mã Piritew catêjê ihtỳj ame Ixaher catêjê jõ Pahhiti te me ipijapu na mehtehcajpar naame cãmjĩ , ne ame amji mã hũpa . Ne hacpỹma mã Piritew catêjê te me kam ihtẽm , ne ihtỳj me hapu , ne mehcura . Ne cute me to mir te trĩnta ne mehcuran . Ne hanea ne cute me Eri kra xũmre itajê ajwar mehcuran . Mã mamehcahhur me hũrkwa wỳr me cupê ame pra . MãPiritew catêjê ma me Pahpãm jàmcjên xà to me mõ . Mã Ixaher catêjê nõ pyxit ne ma Eri jõ krĩ wỳr cumã hũjarẽn to tẽ . Ne ihtẽm ita kam cute ajkamhapac xà te apu amji pê ihkà cokjêr , ne apu amji tũm , ne Eri wỳrcator . Mã ramã Eri pry jahkà kam ihkrĩ xà ata na jỹ . Mã hũjarẽn catê ata cator , ne cute cumã me ipijapu xà atajê jarẽn to hajỹr : — Wa ita kam ma ajpên me ipijapu xà pê tẽ . Ne Piritew catêjê te mepahkwỳ jipej tu . Ne me akra xũmre atajê ajwar mehhi , ne Pahpãm jàmcjênxà te hajỹar , ne ramã ipictor tu . Ma Piritew catêjê te me hũtàr ne me to mõ — hajỹr . Ne cormã jũm tuw ita te Eri mã Pahpãm jàmcjên xàjarẽn , me ajkaam mã Eri te amji mã ipikrar , ne ihkrĩ xà pê catuat toihpỳm . Pê ramã ihwej ne ampeaj kam hicot , cwỳrjapê pêcatut to ihpỳm , ne imput kwĩn pyrentu ne ty .

<title>	1 Xamer 9.1-27 ; 10.1

<chapter_9-10>
<title>	Pê Pahpãm mehkwỳ jõ pahhi na Xawrô capi
<verse_9.1-27 ; 10.1>	Ne pê caku itajê nõ kam Ixaher catêjê xũmre nõ intuw ita japrỳ Xawrô . Ne pêhĩ to impeaj to impej , ne mehkwỳ jirôa pê ihte ry ne ihhi ihtỳj . Ne pê Xamer ata ajco Pahpãm kampa , ne ma mehkwỳ mãharkwa jarẽ . Ne pê mam ramã amcro nõ na , Pahpãm Xamer mã Xawrô to ihcakôc , ne cumã : — Piritew catêjê te ame ikwỳ pê Ixaher catêjê to kêanre , mãcama ame amrã , wa ite mempar ne imã me caprĩ xà . Cwỳrjapê wa ha amãjũm xũmre kujate , wa ha me ikwỳ jõ pahhi catia na hãm xà caxuw . Ite ramã amji mã capi , mãr quê taa me hũtà — hane . Ne pê amcro nõ na Xawrô pãm ata ma Xawrô me , cumã hàpên catê ita me ajwar ihkujate , por cawrô cahàcre pictor ata japên to . Pê ma Xawrô me hũm mã hàpên catê ita ame cawrô cahàcre japên to memõ . Ne ame mõr ita kam , Xamer me , cute me ajpẽn cajpar . Mã Xamer te Xawrô pupun , mã Pahpãm cumã : — Pom hũmre ita wa ite amji mã capi , ne amã harẽn . Ne cupêa quê ha meikwỳ jõ pahhi , ne me to ihhimpej — hajỹr . Mã Xamer te Xawrô me , hũm mã hàpên catê ata me ajwar cute me haprôr , ne ma amjikĩn cati nõ ata wỳr me to mõ , ne me to cator . Ne mehkrĩ xà impeaj nõkam cute Xawrô jỹr , ne hàwmrõ catê mã harkwa hyr , quê hõ nõ impeaj to hỹrmã mõ . Mã Xawrô Xamer cahê na hàpàn , jirô pê mã ri ma Xamer hũrkwa wỳr Xawrô to mõ , cute curi cahê na hõt prãmte . Ne caxwa ri jỹ neajpẽn mã amehcakôc , ne nõ ne me hõt . Mã iràrà na Xamer jỹr ne ma põmã , krĩ pê , Xawrô to cator , ne cumã : — Pahpãm te imã acaxuw ampo jarẽn xà ata ri , ite amã harẽn xà — hane . Ne cute ampo cacô impêti , incoti itacaxàr ne ihkrã kam haxwỳr , ne to impê , ne me ajpẽn pỳn , mã cumã : — Ampo na mã wa apu ato hane ? Nee mãampo na nare . He Pahpãm te ri Ixaher catêjê jõpahhi na amji mã acapi , ne harkwa kôt wa apu ato hane — hajỹr . Ne ma me ipicapôn . Mã Pahpãm te Xawrô mã cute amji kam hapac xà intuwti jõr , mã ihtỳjPahpãm kampa . Mã jũ mã ahna amcro te , mã cute pahhi na amji ton , ne caku jàhtôa kam ajco Ixaher catêjê to ihhimpej to ipa . Ne caku jàhtôakam , cute me curê xwỳn pê mehkwỳ jũtàr . Ne pê cute amji to cati prãmte , tàkamrỳ amji pê Pahpãm to hapac kêt to mõ .

<title>	1 Xamer 15.11 ; 16.1-13

<chapter_15-16>
<title>	Pê Pahpãm Xawrô jaxà kam pahhi na Tawi capi
<verse_15.11 ; 16.1-13>	Pê ajkĩ Xawrô nee Pahpãm jarkwa kôt ipa nare , ne amjia kôt ipa . Napê jũ mã ahna caku jirô pê mã , Pahpãm te Xamer mã amji jarẽn to : — Wa ite Xawrô to pahhi ita jũ na ri ipeacre . Ampo na ? Nee iparnare — hajỹr . Mã Xamer mã amji kĩn nare , mã cutePahpãm mã Xawrô cajrẽan to apẽ . Mã Pahpãm cumã : — Wa ramã ite pahhi tête Xawrô camẽn ita kam , Xamer , jũ caxuw ca hahũ na apec jicu ? Ca ha ma ampo cacô incoti ata nõ py ne to tẽ , Pãw jõ krĩ wỳr . Ne to acato , ne curi me hũmre nõ japrỳ te Jexê itana ahcukij , nãmri ramã ite pahhi na amji mã mehkra nõ ata capi , quê ha jũ caxuw Xawrô tyc xà jirô pê ihtỳj haxà kam axà , ne amji topahhi — hajỹr . Mã cute impar ne ampo cacô incotiita pyr , ne ma Pãw jõ krĩ wỳrto tẽ ne to cator . Mã curi pahhi catêjê te ihcajpar prãmte hỹrmã mepra , ne mehcukij to : — Hàpà ijõ pahhi ! Ampo wỳr mã ca mõ ? — hajỹr . Mã Xamer me cumã : — Hamreare , ite cama Pahpãm mã ampo jõr xà jõ amji kĩn wỳr wamõ . Ne ate Pahpãm to amji kam gapac prãmte , ca ate to amji kamgapac xà itajê cunea to amji mã ahcuprõ ne to amji cũmpej , neajpên ikôt amji kĩnwỳr me mõ — hane . Ne ma cute Jexê jũrkwa na hàhcukjêr , mã cute me cumã harẽn . Mã ma hỹrmã mõ ne hàr , ne cute mehkra to cuprõn na mẽn , quê me to cuprõ , ne amehcũmpej . Mã Jexê te mehkra to cuprõn , mãXamer te mam kà ita pupun , ne amji mã : — Pom ita mõrmõ Pahpãm te amji mã capi — hajỹr . Mã Pahpãm cumã : — Hamreare , nee ipê me axũmre pyràc nare . Wa nee mehkucpupun xà kôt , jũm te amjikam hapac xà na hahkre pej nare . Ne me hũmre ri mehkuc pupun xà kôt , hãnne cute amji kam hapac xà na me hahkre pej . Ne pa wa quêt me caxwãm pê , cute me amji kam me hapac xà kôt , mehahkre pej — hane . Jirô pê mã ri hipêr Jexê te mehkra kwỳ pyxwỳr , Xamer kuc ri , mã ame ipa . Mã Pahpãm Xamer mã : — Por wa ite amji mã capi ata , nee ita ri apu mõr nare — hane . Mã Xamer te Jexê mã harkwa to : — Xà ajkĩ me akra itajê pit ? Nãmri Pahpãm te nee amji mã itajê nõ capi nare . Xànee cormã jũm apu mõr nare ? — hajỹr . Mã Jexê cumã : — Cormã intuwre japrỳ te Tawi ita pit apu mõ . Ne nee ita ri apu mõr nare , ma põ pê apucarà cahàcre jamãr to mõ — hane . Mã Xamer cumã : — Hỹrmã garkwa kujate quê me haprô , ne me to cato . Cuha nee cormã ne me pajàpàn nare . Quê ha xa cato , cu ha cormã me apà — hane . Mã Jexê te Tawi japrôr na harkwa . Ne pê ampeaj kam Tawi ata impej . Mã cute me haprôr ne me to cator , mã Pahpãm te Xamer mã harkwa to : — Ita wa quêt ite amji mã capi he . Ne ihkrãa kam ca ha ampo cacô impêti , incoti ata jaxwỳ , cupê pahhi xà caxuw — hajỹr . Mã cormã Tawiapu mehkjêjê cote na mõar kam , mã Xamer te ihkrã kam ampo cacô impêti ata jaxwỳr . Me ajkaam mã PahpãmCarõ Pejti te cupê pahhi xà caxuw cumã cute amji jahkrepej catia ne hõr , ajpên amcro teamji to hapu na kjê atajê caxuw .

<title>	1 Xamer 17.1-53

<chapter_17>
<title>	Pê Tawi Piritew catêjê jàprê xakat cura
<verse_1-53>	Ne pê Piritew catêjê ajco hõ krãhtare to cuprõ , cute Ixaher catêjê wỳr me mõr , ne me ipijapu prãmte . Pê Ixaher catêjê me Piritew catêjê ajco ajpẽn wỳr me ipa , ne ajpẽn jĩkjê na caprũam wỳr meahtwỳ . Ne pê Piritew catêjê jõkrãhtare jõ pahhi nõ ita ihkàa to ihkà . Ne ihkà ita pê , ihhêj rũmme ipijakrut te amji jikre kam mehcuhhê kà . Ne ampeaj kam ihtỳj nehàprê , ne haprỳ pê Gorijti . Ne ajco amcro cunea kam mehkwỳ pê hapôj , ne ajco Pahpãm me Ixaher catêjê jõ krãhtare na , hàprãr xàato me cumã akij , ne me cumã : — Wa ha itỳj Piritew catêjê kôt ajpu , ne me ca , ca ha amji mã me jũm xũmre japê , ne me capi , quê me akôt ajpu . Ne quê ha jũm icuranna , wa ha me icunea pê cama me amã me ijàpên catêjê . Nãmri wa ha ite jũm curan na , ca ha me acunea pê cama me imã me gàpên catêjê . Ampeaj kam wa me amã , ca ha me jũm xũmre ata mã me acato , wa haitỳj cume ajpu — hane . Pê nee jũm Gorijti catihti ata me ipijapu naamji ton nare . Na pê amcro cunea kam ajco me ahna hàprãr to ipa . Mã amcro nõ na Tawicuri cator , ne cute hàprãr xà ita na impar . Ne pê Tawi cormã intuwrecakrô , amji mã harkwa to : — Wa ha itỳj cume ajpu . Wa hãn ne apu inxũ jõ carà cahàcre hôhti jamãr to ipa . Mã hãn ne rop jõkre hôhti me rop tycti , ihkur prãmtehỹrmã hapôj , wa itỳj ihcura . Na wa ha itỳj Piritew catêjê jàprê xakat ata to hanea . Ampo na ? Cute Pahpãm tĩar cuna mã ihcakôckêanre . Ne Pahpãm ihtỳj hãn ne ropti atajê pê ipytà , na quê ha hanea ne ihtỳjPiritew catêjê nõ ita pê ipytà — hane . Mã pahhi Xawrô te ita kam hapac , ne cama apu ajpẽn na Tawi me Gorijti jamã . Mã Tawi tẽ ne caprũm kam cute kẽn crecrerti to xĩc ne incwỳr , ne hõ kẽn cjên xà kam incjên . Ne cute hõ kôtàre pyr , ne hanea ne hũhkrana hũcapêr xà pyr , ne ma cuna mã to tẽ , ne Gorijti me cute ajpẽn cajpar . Mã Gorijti te incryac kam cumã caràr , ne cumã : — Xà ipê rop mã ca ajpên pĩ ita to pitmã iwỳr tẽ , pahte to papijapu xà itacaxuw ? Jũ wỳr quê ha côjkwa kam Apãm Cati ita atehcajpa , ne ipãm cati quê haitehcajpa , wa ha apu ato kêanre ne — hajỹr . Mã Tawi te cumã caràr ne cumã harkwa to : — Ca ajpên gõ xwapo xwahhihti me gõ kruwxwa to tẽ , ne pa , wa quêtijõ Pahhiti carôt tỳjti pê Ixaher catêjê jõ krãhtarejõ Pahhiti jarkwa kôt awỳr tẽ . Ne itakam quê ha ijõ Pahhiti ijũhkra mã gaxà . Wa ha acura , ne ihkôt akrã jakep , quê ha ampo kên te mehtyc kur xà atajê gĩ me , gõkrãhtare itajê jĩ pin partu . Quê ha krĩ cunea kôt mehcunea me ijõ Pahhitite Ixaher jõ pjê kam me cahê na ipana me hahkre pej — hajỹr . Mã ahna Gorijti jàhtêp . Mã hỹrmã Tawi picahur ne cute hõ kẽn cjên xàpĩn , kẽn nõ pyxit ne caxàr , ne hũhkra na hũcapêr xà ata kamhir , ne kam to hũcapêr . Mã kẽn ita te Gorijti kuc tỳj mã hàr , mãpjê kam ihkuc to ihpỳm . Mã Tawi te cupê hõ xwapo xwahhihti atacaxàr , ne toa inxec , ne to ihkrã jakep . Mã Piritew catêjê te mehàprê xakat tyc na me hõmpun , ne ma ame prõt . Mã Ixaher jõ krãhtarete me cumã me caràr , ne ma mehkôt me pra . Ne pry kôt cute me cahuc . Neihtỳj ajpẽn pê mehcuran to me mõ , ne me haxôp to me mõ , ne cute me hõkrĩa mã me haxàr . Mã hamre , pry kôt mehtyc me , me haxôp catêjê te ame hikwaati . Pê Tawi Xawrô mã me hàprê catêjê kam jũ mã amji to putwrỳto , ne ajco me curê xwỳn catêjê jàhtôa ne me hipej .

<title>	1 Xamer 18.1-11 ; 20.1-42

<chapter_18 , 20>
<title>	Tawi me Jônata
<verse_18.1-11 ; 20.1-42>	Ne pê Jônata pê pahhi pê Xawrô kra xũmre , ne Tawi me ajpẽn cajpa ne me ajpẽn pupu , ne me cumã ajpẽn kĩn hyre nare . Mã Xawrô te Pahpãm te Tawi to ipa , mã mehcunea mã ihkĩn na , hahkre pej . Cwỳrjapê ri hũ na apu amji to prãm , ne apuTawi kam incryac to incryc , ne amcro cunea kam , kam incryc ita cumã ajcamẽ . Mã tee apu ihcuran to hahkre . Mã Tawi te cupê amji pytàr , ne ma tẽ . Ne cute Jônata me ajpẽn cajpar , mã cute ihcukij ne cumã : — Ampo to mã ite jũ na , mã apãm apu icuran prãm ? — hajỹr . Mã Jônata cumã : — Hamreare , nee apu acuran prãm nare — hane . Mã Tawi cumã : — Quê ! Ihtỳj icuran prãm ! Ca ha hane ne hõmpu he . Apẽ quê ha putwrỳintuw jõ amji kĩn . Wa ijõtpê gũrkwa ri apà , ne apẽ wa ha ma põ mãicato , ne jũ ri amxu . Quê ha apãm ina acukij , ca ha cumã itẽm caprỳ na , ito ahêj ne cumã , wa ma inxũ jũrkwa ri amji kĩn wỳr , Pãw jõ krĩ kam itẽm na , ijarẽ . Quê ha cute ita na amji caxàr na , cu ha ramã ihcunea impeaj na hahkre pej . Nãmri quê ha cute ita na ikam incryc na , cu ha ramã cute icuran prãm na hahkre pej — hane . Mã Jônata cumã : — Imã inxũ tyc jakàn pê Pahpãm te ato pahhi na gahkre pej . Ne ipê pahhi kra cakrô , wa ha nee ipê pahhi nare . Na wa ha ampeajkam amã amji to , wa ha inxũ mã icakôc , quê ha cute apuakam incryc ne apu acuran prãm na , wa ha ma tẽ ne amã awjarẽ , ca ha hahkre pej , ne atỳj cupê amji pytà . Ne quê ha Pahpãm akôt ipato hanea , pom quê pê ajco inxũ kôt ipa he . Ne ca , ca ha cormã itĩarkam ito impeaj ne , ne ityc jirô pê , ca ha hanea ne me ikra to impeaj ne , Pahpãm te amji mã ato ihhimpej xàa kôt — hane . Mã Jônata me Tawite ajpẽn par pejti to hajỹr . Mã ma Tawi tẽ ne põ kam ipimxur . Mã amji kĩn kam hàhhuc , mã Xawrô pêpahhi ata hỹr xà ata kam hỹr , ikre kat na pire mã . Mã hanea ne Jônatahũm cuna mã hỹr , mã Tawi jỹr xà kam caprỳ . Ne hipêr amcro nõ na , cormã hỹr xà kam caprỳ ita na . Mã Xawrô te Jônata cukij ne cumã : — Ampo na mã nee ihnõ kam ajpên Tawi mõr ne cute ampo krẽr nare , ne itakam ajte cute hajỹar ? — hajỹr . Mã Jônata cumã : — Tawi te iwỳr , wa ite to tojnõ mã ma Pãw jõ krĩ wỳr tẽ , me hũmjêwỳr . Curia quê ha apu amji kĩn ita toamji japackre — hane . Mã Xawrô apu incryac to incryc necaràar kam cute Jônata mã harkwa to : — Quê ha ihtĩar na ipa , ca ha nee jũ caxuw apê pahhi nare , ityc xàxwỳjrea na . Tẽ ne haprô , wa ha ihcura — hajỹr . Mã Jônata te hũmjahkre pej , cute Tawi curan prãm na , ne ma me hàpàn xà pê incryac kamhãm ne tẽ . Ne nee hàpàn nare amcro ata kam . Ne amcro nõ na Jônata mapõ mã tẽ , ne cute Tawi me ajpẽn cajpar . Ne cute me ajpẽn cajpar xà atakam me ajwar me cumã amji kĩn nare , mã cama ame amrã . Mã Jônatate Tawi mã harkwa to : — Cu ramã pahte ajpẽn par to impejti , na ca ha gapacta ne apej pêa mãtẽ — hajỹr . Ne ma Jônata hacpỹ mã krĩ mã cute amji jaxàr . Mã ma Tawi xwỳjê tẽ .

<title>	1 Xamer 24.1-22

<chapter_24>
<title>	Pê Tawi mã Xawrô caprĩ
<verse_1-22>	Mã pahhi Xawrô ma Piritew catêjê me ipijapu to mõ , ne cute amji jaxàr . Mã cute me cumã Tawi te Engeti jõ põ kam apu ipa na harẽn . Mã Xawrô tekrãhtare impej to pit mãmir crê ne capi , ne ma hàhkà jakôtti nõ ita wỳr meto mõ , ne ame Tawi japê . Ne pea kẽn kre nõ ita mã me cator , mã kẽnkre ita mã Xawrô ihkwỳr prãmte hàr . Mã Tawi curia hanea ne hõ krãhtarete xêjxẽnta atajê to cute ipimxur ne to jỹ , mã nee Xawrô te me hõmpun nare . Mã Tawi cahê na ame ipa atajê cama ame Tawi mã incryc tohahkre , ne me cumã harkwa to : — Ita kam Pahpãm te amã acurê xwỳn ata jõr he , ca ha caa , ate jũ naton xà nõ ata na to — hajỹr . Mã Tawi te amji mã ihprĩ , ne aracri Xawrôpê ihkà japjêhti ata kwỳ jakep , ne nee cute ihcuran nare . Mã Xawrô kẽn kre pê cator , ne ramã hũwryre . Mã ihkôt Tawi cator , ne cute cumã caràr to : — Hàpà , ijõ pahhi ! — hajỹr . Mã hỹrmã Xawrô pipkjêr ne cute Tawi pupun , mã cuna mã ihkuc to pjê kam ihpỳm , cute amji mã hũpahti to prãm to . Ne cute cumã caràr to : — Ampo na mã ca apu ite acuran na , cute me amã ito ihhêj catêjê kampa ? Ita kam ateatoa to amehhêj xi xà ita na me hõmpun he . Pahpãm te kẽn kre ita kamijũhkra mã gaxàr . Mã me ikwỳ acuran na me imã awjahkre , wa nee ite ita ton nare . — Pê Pahpãm amji mã pahhi na acapi , na wa nee ite acuran nare . Ne ijũhkra kam ca rĩt ne kam akà ita kwỳ pupu he . Ite cama apê ihkwỳjakep , ne nee ite to gaxôp nare . Quê ha Pahpãm ajpẽn na pahpupu , cu ha pahnõ te ajpẽn to kên na , quê ha Pahpãmapu pahnõ to kên — hajỹr . Mã Xawrô te cumã harkwa to : — Xà Tawi ca mã ca ? — hajỹr . Ne cama ihpahàmte apu amrã , ne hipêr cumã : — Ijirôa pê apê me hũmre impejti nõ . Ampo na ? Wa ite , ate ito impejti na , gahkre pej . Na ca ha atỳj jũ caxuw apê Ixaher catêjê jõ pahhi — hane . Ne ma Xawrô te amji jaxàr ikre wỳr . Mã ma põ kam , kẽn kre wỳr Tawi te amji jaxàr .



<book_10>
<title>	XAMER 2

<title>	1 Xamer 31.1-6 ; 2 Xamer 5.1-5

<chapter_31 , 5>
<title>	Tawi pê Pahhi tuw
<verse_31.1-6 ; 5.1-5>	Mã caku nõ na Piritew catêjê hipêr apu Ixaher catêjê japu , nemehcuran to mõ . Mã Ixaher catêjê jõ krãhtare kwỳ ma me pra , mã Gipôw jõ kẽnti na , cute hipêr mehkwỳ curan . Ne Piritew catêjê te hanea ne pahhipê Xawrô me , mehkra mea mã mehkrã , ne cute me hipej prãmte me kam mehtẽm . Ne cute me Jônata me , mehkjêjê curan ne me Xawrô caxwỳr neme haxôp , ne ma me pra , ne ihtỳj ihtyc na amji mã me to hane . Mã ihtĩarcormã nõ , ne cutea hõ xwapo xwahhihti to amji curan ne ihtyc . Jirô pê mãri ma Tawi wỳr , Ixaher catêjê jakrã jõ pahhi catêjêcunea me pra , Heprõm jõkrĩ kam , ne cute me cumã amji jarẽn to : — Ipê me akwỳa wa me , pê Pahpãm ramã apê pahhi na ato ihcakôc . Na caha apê me ijõ pahhi , ne ma me ijamãr catê na amji to — hajỹr . Mã Tawi te Pahpãm kam mare mã , mehkwỳ mã amji to ihhimpej to intuw , mã cute me toIxaher catêjê jõ pahhi . Pê Tawi me to ihhimpej ita to caku to cwarẽnta .

<title>	2 Xamer 6.1-19

<chapter_6>
<title>	Pê Tawi hacpỹa ne Pahpãm jàmcjên xà to amji jaxà
<verse_1-19>	Pê rỳ pêa mã Piritew catêjê ma me hõ pjê wỳr pĩ pote Pahpãm jàmcjên xà ata pytà ne mame to mõ , pê curia ihcuhhê . Cwỳrjapê pê Pahpãm Piritew catêjêkam incryc , ne ajco ameto kêanre . Ne jũ mã me to , pê ame amji pupun xà kêanre to ame amji pupu . Cwỳrjapê ri Piritew catêjê te hacpỹa ne Pahpãm jàmcjên xàkujahêc , Ixaher catêjê jõ pjê wỳr . Mã hàmcjên xà ita Apinatapjũrkwa ri hàhhuc . Jirô pê mã ri Tawi , ma ajpên Krĩpinkrên wỳrPahpãm jàmcjên xà ata to mõr prãm . Ne cute krãhtare impej to pit mã mir te trĩnta ne ma me to ihhimpej to mõ , hàmcjên xà ata wỳr . Pê Pahpãm rỳ pêa mã hàmcjên xà to ipa xà to ramã me cumã hahkre . Quê nee ihtỳj amehcupên nare , ne nee cawrô jõ kàhà kam me to ipa nare . Ne me to ipa catêjê atajêa , quê ha me cumã pĩ jacjê , ne me hikre kam me to ipa . Mã nee Tawi te ihhimpej xà ata kôt , hàmcjên xà ata to mõr nare . Ne me to ipa xà ata kaj na hacpỹ ne me to mõ . Ne cute pryti jõkujti intuw nõ kam me hãm , ne ma me to mõ . Mã Apinatap kra pijakrutitajê mam pryti jõ kujti to mehhimpej to me mõ . Mã hapu na Tawi me , mehkwỳ cunea me , me mõ , pryti jõ kujti kôt . Ne Pahpãm kam mare mã amehakrya to ame hakry , ne cama ame hàkôr xà atajê cakô , ne ame cre . Mã pryti te amji tõc , mã Apinatap kra ata te hũhkra to Pahpãm jàmcjên xà juwahi , ihpỳm cupate . Mã Pahpãm kam incryc pyrentu . Ampo na ? Cute me hàmcjên xà ita cupên xà hamreare , na ri apu kam incryc , mã ihtyc pyrentu . Mã Tawi mã Pahpãm cupaa to hũpa , amcro atana , mã cute amji mã harkwa to : — Jũ mã wa ha Pahpãm jàmcjên xà ita to , ne krĩ mã to mõ ? — hajỹr . Ne ma Opet jũrkwa wỳr to mõ , ne cute curia huwahi , mã hàhhuc ne ahna putwrỳ incrê . Mã Pahpãm te Opet na mehkwỳ cunea to impej , hũrkwa kam hàmcjên xà jàhhuc ata jahpan xà na . Mã Tawi te ita par , ne hacpỹa ne cute amji jaxàr , ne ma hõ krĩ wỳrPahpãm jàmcjên xà ata to me mõ . Ne ita caxuw nee pryti jõ kujti kam meto mõr nare , ne quêt Pahpãm himpej xàa kôtme hikre kam me to mõ , ne amji mã me hũpahti to mõ . Ne cute me to mõr xà ita kamme pryti me , carà cahàcti hôhti jàhtôa ne me to caxàr , cute me to Pahpãm cajpuaw prãmte . Mã Tawi mã amji kĩan kam Pahpãm kam mare mã hàkrun to mõ . Ne hanea neame hàkôr xà cakô , ne krĩ mã me to cator . Ne cute Pahpãm to me amjikam hapac xà jũrkwa kam , me hàmcjên xà ata xãm . Ne cute hipêr prytinõ curan , ne me to caxàr , ne Pahpãm mã me hõr . Ne cumã mehkwỳ cunea cajrẽn , quê me to impeaj ne . Ne mehcajrẽn jirô pêmã ri cute ahpỹanre na me cumã kwỳr te pro me , pĩxô pijakrut crà ata jõr . Mã ma ame cahkũm , mehũrkwa wỳr . Mã ma Tawi te hũrkwa wỳr amjijaxàr , cute mehkra cajrẽn prãmte . Ne pê caku jàhtôa kam Tawi pê pahhi , ne cupê hõ krãhtare to ihhimpejcatê impeaj . Ne ajco amji na mehkwỳ to cuprõn tu , ne Pahpãm jarkwa kôt me ipu na krĩxàre catêjê cuneame , me ajpu . Ne ihtỳj ajco catyt kam Pahpãm kôt ipa , ne ihtỳj amji kôtmehkwỳ cunea Pahpãm wỳr to apkjê .

<title>	2 Xamer 11.1-26 ; 12.1-19

<chapter_11-12>
<title>	Pê Tawi ihkên to
<verse_11.1-26 ; 12.1-19>	Pê Tawi pê pahhi na ramã caku jàhtôa , ne ramã hakràaj to hakràj , ne cumã ampo pej hàhtôa to hàhtô . Mã amcro nõ na , ramã pyt pec kam , Tawi tepyjê impejti nõ pupun , ne ihtỳj to ihpahàm nõ prãm . Ne ramã impjêa kam ri , ahnaa cute haprôr ne apu cume gõr , mã kaam ihkra . Mã Tawi te amji mã huwahi prãmte , ma me ipijapu xà kêanre wỳrimpjên pê krãhtare ata kujahêc , mãr quê ahte ajpu ne ty . Ne cute impjên kujahêc , mã jũm te ihtehcajpar nare kam ipijapu ne ihtyc . MãTawi te amji wỳr hĩxi na hàhwỳr , cahê na hàhhuc prãmte . Mã ahnaahtũm nare mã cumã ihkra pỳm . Mã Pahpãm mãa Tawi te ampo ita ton xà ita kêanre , cwỳrjapê ri cute hỹrmã cumã harkwa to ihcakôc catê nõ kujahêc . Mã hỹrmãcator , ne cute Tawi mã hũjarẽn xà ita to hũjarẽn to : — Pê krĩ nõ ita kam , me hũmre me ajkrut , ne pyxit ita jakràj , neihnõ ita pê ihkĩnte hamreare . Ne hakràjti ita mã ampeajkam pryti , ne cumã carà cahàcre hôhti hàhtô . Ne cupê hamreare itapê cumã carà cahàcre hôhtikrare incrire ita pyxit peaj , pê ajco to ajpa . Pê ajco ikrea kam mehkra cahê na apu ipa , ne curia gõr , ne mehcunea mã ihkĩnti . — Mã amcro nõ na jũa rũm memprar catêjê kwỳ cator , hakràjtiata jũrkwa ri . Mã cute me cumã harte xà caxuw neecute hõ pryti me , hõ carà cahàc hôhti nõcuran nare , ne cute cupê hamreare ata pê hõ carà cahàcreincrire pyxit peaj ata curan na me mẽn . Mã cute mehcuran , ne me to hàr , mã cute mehkrẽr — hajỹr . Mã Tawi te hũjarẽn xà ita par ne apu incryac to incryc , ne cute Pahpãmjarkwa to ihcakôc catê ita mã harkwa to : — Ampeaj kam wa ha amã awjarẽ , pom hũmre jakràjti te ita ton ita , ihtỳj cute mehcuran xà . Quê ha carà cahàcrepyxit jahpan xà na , to cwat ne ahna amgõ — hajỹr . Mã cute Tawi mã : — He apêa ri jũm xũmre ata ! Ne atea ca ita ton . Ita caxuw ca ha Pahpãm jarkwa nakampa he . Cute garẽn to hajỹr he : “ Wa ite ato Ixaher catêjê jõ pahhi , ne ite acurê xwỳn Xawrô xwỳ pê ato ipimxur ne apytàr . Ne ite amã gũrkwaton , ne amã me aprõ jõr , ne hipêr amã ampo jõr . — Ampo na mã nee ateamji mã ijarkwa itajê cupa nare , ne ikam mare mã apu ampo kên itajê to ? Ca ate impjên curan na me mẽn , mã cute mehcuran , ca ate cupê hĩxi togàhkĩj . Cwỳrjapê ca ha ita caxuw gõtpê me akwỳ me , me apijapu to me apa . — Ne ca nee ate amji mã ijarkwa par , ne amji mã hũpa nare , incwỳrjapê quê ha me akra atajê kôt me awỳr ampo kên cato . Ne quê ha acunamã me amji kam hapac to me hanea , pomquê ate ton he . Ne quê ha ihtỳj jũmjê apê me aprõ to ahkĩ . Ne quê ha ihtỳj mehcunea cute hajỹr xà ita na me hahkre pej ” — hajỹr . Mã Tawi te Pahpãm jarkwa to ihcakôc catê mã harkwa to : — Ampeaj kam , wa ite Pahpãm cuna mã ikên xà kêanre ita ton — hajỹr . Mã cumã : — Pahpãm te ihtỳj akên ita to amã impej ne to tojnõ , na ca ha nee atycnare . Ne ate cahãj kam akra mã ramã ihpỳm ita , quê ha ihtỳj apê ty . Ampo na ? Quê ha Pahpãmcurê xwỳn , ate me kam mare mã akên xà ton atajahpan xà na , nee amji mã hũpa nare — hajỹr . Ne ma tẽ , hũrkwa wỳr . Mã ahna ahtũm nare mã Tawi kra ata xà ne ihtyc .

<title>	2 Xamer 15.10 ; 18.1-17 , 33

<chapter_15 , 18>
<title>	Pê Tawi kra pê Axarãw mã amji to pahhi prãm
<verse_15 .10 ; 18 .1-17 , 33>	Pê Tawi mã hapua na ihkra xũmre nõ ita , ne haprỳ Axarãw . Pê ihtỳjhũm Tawi jaxà kam ajco amji to pahhi prãm . Ne cute caxuw krãhtare kwỳ me amji par , cute hũm cuna mã me ipijapu prãmte . Ne cute me ipijapukam ihtẽm . Mã ahkêt kam Tawi jõ krãhtare te Axarãw jõ krãhtare tohjê , ne me to winti mir ne me hipej . Mã ma pjê cunea kôt apu mehkwỳcahkũm . Ne mehtyc atajê jirôa pê me hàhtôa ne ahkêt kam me ipictor . Mã Axarãw te hũm jõ krãhtare kwỳ me amji cajpar . Ne me hũpate ma jũ kamihtẽm prãmte , hõ cawrô to pĩ nõ catia ita krac rihàr . Mã Axarãw kĩ japjêhti ata te pĩ na hê , mã curiakam ajêt , mã ma hõ cawrô ita tẽ . Mã Tawi jõ krãhtare nõ te hõmpun ne hõ pahhi Jôwape mã harẽn . Mã Jôwape cumã : — Mẽr ampo na mã ate mehcuran hiahpuro nare ? Ca ha ihcura na mã , wa ha ate ihcuran jahpan xà na amãihpore catia ne cugõ — hane . Mã krãhtare cumã harkwa to : — Wa ite pahhi pê Tawi par , mã ma apu jũm te ihkra curan na to ihcaca , nawa nee ite ihcuran nare — hane . Mã Jôwape te wapo xwahhire to incrê ne incwỳr , ne ma to tẽ . Ne por pĩ pa na Axarãw ajêt ata wỳr cator , ne cute wapo to pôj ne toAxarãw na cuhkõnre kam to caxwỳr . Mã krãhtare te tej ne Axarãw curan na , cute me Jôwape tehcajpar . Mã Jôwape te kỳj cati pêa mã hõ hõhhicakôr , cute to hõ krãhtare mã hàkjêr xà na , mã cute me ipijapu tohicu , ne me cuprõn . Ne cute me kreti catia kamAxarãw jĩ to me hũcapêr , nehipy me kẽn jakôt . Ne ma ikre wỳr me amji jaxàr . Mã pahhi Tawi te ihkra curan na harẽn par , ne cama apu hapête amrã . Ne pê caku jàhtôa kam Tawi Ixaher catêjê jõ pjê cunea to ihhimpej ne pea ihtyc . Ne pê ihcunea na catyt kam Tawi ajco Pahpãm kôt ipa . Ne hãn ne ajco ampokên to , ne amji jũ na ajco ihpeacre , ne ajco hicu , ne ajco Pahpãm mã ahnaamji jarẽ , ne nee hipêr ton nare . Ne ampeaj kam Tawi mã Pahpãm kĩn , ne hanea ne cumã ihkĩn . Na ri cutePahpãm na increr xà jàhtôa ne to increr , ne ahna ihhôc par . Ne cute ahna ihhôc par itajê kwỳ mã ita ri he .


<book_11>
<title>	MENCRER XÀ

<chapter_1>
<title>	Ampeaj kam me pajakry xà na mencrer
<verse_1>	Ỹhỹ me ikwỳ , ca hãn ne me icukij to : “ Jũ mã cu ajte ame , ne amepajakryti , ne me pamã amji kĩnti ne ? ” hane . Ne ite me gapackre xà ita na , meikampa he : Ca ha nee mehkrã kên catêjê te me pajapackre xà na , me amji to pôj nare . Ne nee mehkrã kên catêjê te amji kam hapac xà kôt , me amji ton nare . Ne nee hanea ne , cute me Pahpãm to me amjijapackre prãm nare , mã cama me ahna xwỳ xi atajê kwỳ mã me acjêj nare . Ampo na ? Ca ha ate me krã kên kôt me ampoitajê ton to me apa na , ca ha nee jũ caxuw me amã amji kĩnti nare .
<verse_2>	Ca ha quêt me hane he : Ca ha atỳj me amã amji kĩan kam , me amã ihkàhhôc cahytprãam kam , me Pahpãm jarkwa pejti ita cahyt , ne ihkôat me apa . Ne amcro mecaxwa cunea kam , ca ha Pahpãm jarkwa cupahti jõ kàhhôc ita cahyt , ne ampeaj kam ihkôt me hakop to meapa . Ne ate ihkôt hakop xà ata kam , ca ha atỳj me gakry , ne me amã amji kĩnti kam me apa .
<verse_3>	Ne ca ha me apê cô tohkà na pĩxô pàr amji to ajpa ata pyràac . Por pĩxô pàr hô xà jõ amcroa kam hãn ne hô , ne ampeaj kam ihrôt , ne nee jũ caxuw ihhô incrà nare . Ata jĩkjê na , ca ha Pahpãm jarkwa cahyt neihkôt hakop , ne catyt kam ihkôt apa na , ca ha ampo cunea to me apê ata , quê ha ihtỳj ahnaa me amã , ne nee jũ caxuw me apê ihkôt hamre nare .
<verse_4>	Nãmri ca ha ate ma ame amji pê Pahpãm jarkwa curê na , ca ha me apê mehkrã kên catêjê atajê pyràac , ne nee me apê pĩxô pàr pejti atapyràc nare . Ampo na ? He mehkrã kên atajê pê arỳjhy krekà pyràac , mã ihtỳj kôc mehcarê .
<verse_5>	Jĩkjê na , quê ha Pahpãm mehkrã kên atajê kên mã me curẽ , ne quêt amji mã me to hõ tekjê catêjê juwahi .
<verse_6>	Quê ha ihtỳj catyt kam me ipa catêjê atajê jamã , ne mehkênpê me hũtà . Ne mehkrã kên catêjê , quê ha mehkĩnte ame tokêanre ne , quê ha me acto .

<chapter_2>
<title>	Pahpãm te mehkwỳ mã pahhi capi ne hãm na mencrer
<verse_1>	Ampo na mã amji caprỳ to krĩxàre kôt ame côjkwa kam Pahhitipê Pahpãm kam mencryc , ne cute ame hapu prãmte ame cuprõ ? Jũ wỳr quê ame amji mã hamã .
<verse_2>	Ne ampo na mã me cupê mehcahkrit atajê jõ pahhi kwỳ , hãn nePahhiti te me cumã hõ pahhi xãm ata cuna mã ame cuprõ , ne ahna ame ajpẽn pa ? Ne me hõ pahhi catêjê me amji to cuprõ , ne tee ahna me ajpẽn cukij to : “ Jũ mã cu ha ajte me , ne cute me pahto ihhimpej xà ita pê me pahcato ? ” hane .
<verse_3>	Ne amji caprỳ to me amji mã : “ Jũ wỳr cu ha me harkwa kôt ame papa ! Ne nee quê ha me cupê me pajõ pahhi nare ! Ne nee cu ha me pahnõ amjimã me hũpa to ame papa nare ! Quê ha pea cute me pahto ihhimpej xà ita caxuw me cupê me carôt hamre , na cu ha pahtỳj ame papa ” hane .
<verse_4>	Mã côjkwa kam Pahhiti , cute me to ihhimpej xà krĩ xà impejti ata kam jỹ , ne nee me harkwa ita kam apu amji to hàptõ nare , ne cama ame ahna acxa , ne ame ahna xwỳ , ne amji mã : “ Me cumã ipar prãm nare catêjê amji caprỳ to ame ijũhhyr prãm , ne jũ wỳr quême ito cô , ne me ijũhta ” hane .
<verse_5-6>	Pahhiti te me cumã me hõ pahhi xãm , mã mehkwỳ ma amehcaca atajê kam ri incryac to incryc . Na quê ha ihtỳj jũ caxuw incryac kam , ame cumãnkam tẽ , ne me cumã : “ He itea wa amji mã me gõ pahhi ata capi , cupê pjêcunea kam me gõ pahhi xà caxuw ! Ne quê ha ihtỳj Xijãw jõ kẽn kamihkrĩ xà ata kam ihkrĩ , quê ha pjê cunea kam mehcunea me kampa ! ” hane . Quê ha me hũpar nare atajê me kampa , ne ampeaj kam me cumã hũpaa tohũpa , ne mehkrã acto tu ne .
<verse_7>	Mã Pahhiti te pjê cunea caxuw , me cumã me hõ pahhi xãm ata te mehkwỳmã amji jarẽn to : “ Wa ha Pahhiti te ito hũjarẽn xà ata kôt me amã harẽ . He cute cumã : ‘ Apê ikra , ne ita caxuw ipê Apãm Cati .
<verse_8>	Na ca ha ate mehcunea to ahimpej xà caxuw ina ahwỳ . Wa ha amã krĩxàre cunea jahkre ne amã cugõ , ca ha me to ahimpej to apa , quê ha me akampa .
<verse_9>	Ne ca ha acarôt tỳjti ita to me to ahimpej to ihtỳaj to apa . Ne me hũpar nare atajê , ca ha me to pjê te pot pyràac , ne cute me amji kam me hapac xà kên mea mã , me kam acryac kam me gãn partu’ hane ” . Hõ , pê Pahhiti me to hũjarẽn to hane .	
<verse_10>	Cwỳrjapê ca ha me apê pjê jõ pahhi catêjê , me amji to akrã krejapêa ne me ikampa ! Ne me apê meto ahimpej catêjê cunea , ajco me ikam gapac peaj ne !
<verse_11>	Na ca ha amji mã me Pahhiti cupa to kryjre nare . Ne ate amji mã hũpahti na cute gahkre pej prãmte , ca ha cuna mã akõn krã na jỹ , ne cumã amjijarẽn to : “ Wa ha ite amji kam ijapac xà cunea kam , itỳj ihcunea na akampa ” hane .
<verse_12>	Hõhõ , ca ha ita to hajỹr nare na , quê ha ihprõt pê akam incryc pyrentu , ne ihtỳj akên catia mã amẽ , ca ha gamre . Ne por me amji pytàr prãmte , Pahhiti wỳr me pra atajê , quê ha quêt ame hakry .

<chapter_8>
<title>	Me pajirôa pê Pahpãm cati cakrô , ihtỳj me pahto amji japackre na mencrer
<verse_1>	Ỹhỹ côjkwa kam Pahhiti , apê me ijõ Pahhiti . Ne ampeaj kam pjê cunea kam , mehcunea mã gaprỳ ita catia to cati , ne impeaj to impej ! Apej cati ita pêihhêj rũm pyt me côjkwa jàhcujro pyràac , ne ampo cunea jirôa pê cati ne impej .
<verse_2>	Mã mehcunea acatihti ita na ihtỳj meana cre , me ahkrare me , mehkà na kjê kryjre atajê mea mã . Ca ate me acurê xwỳn mã acarôt tỳjti ita to apipẽ , mãr quê acuna mã amehcuhhê catêjê atajê cunea carĩcti na me to , quê mehcarĩc . He ate me cupê amji tête gàmtàr , quê nee jũm , jũ mã aton nare .
<verse_3>	Wa hãn ne ate côjkwa ton ita wỳr rĩt , ne pom pê ca caa putwrỳ me caxêre to , ne ihkrĩ xàa kam ihkrĩ na me to , mã ihkrĩ atajê pupu .
<verse_4>	Wa ampo itajê pupu ne amji mã : “ Pỳhàpà , he Pahpãm kĩnte me ipê mehũmre pit , ne taa mã ri quêt ampeaj kam cati . Ne mẽr ampo na mã , ma meito amji japackre ne me ijamã ? ” Hõhõ , wa amji mã hane .
<verse_5>	Pê ca me ijĩa na me ito ixũmre . Ne ate , cute amji mã me icupahti xà to ateme cumãn to hajỹr , pom quê amji mã me pahhi cupa he . Ne apyxit peaj ne me ijirôa pê acati .	
<verse_6>	Ne ate , ite ampo cunea to me ihimpej xà na me ixãm . Ne ate ampo cunea ton itajê to ite me ihimpej , ne hirô pê me icuhhê na me iton .
<verse_7-8>	Atajê pê carà cahàcti hôhti me , pryti me , hanea ne ahkêt jõampo jàprê itajê me , pryrejara me , tep me , hanea ne , pom cô kam ampo cunea amji to ajpa itajê cunea jirô pê me icuhhê xà na , ate me iton .
<verse_9>	Ỹhỹ Pahhiti , apê me ijõ Pahhiti ! Ne ampeaj kam pjê cunea kam mehcunea mã gaprỳ ita catia to cati , ne impeaj to impej .

<chapter_14>
<title>	Me pahpỳpỳm pêa mã me pahcunea krã kêanre na mencrer
<verse_1>	Pom me amji mã : “ Pahpãm nee ite amji kam me ijapac xà na , me ito amji japackre nare ” hane . Itajê krã nare , ne cute amji kam mehapac xà maj pit . Ne ihcunea na mehkêanre . Ne nee jũm pyxit ne catyt kam ipa nare .
<verse_2>	Mã côjkwa kam Pahpãm ihkrĩ ne mehkôpĩ , ne tee apu jũm krã kreti te catyt kam ipa ata japê , ne nee cute jũm te to amji kam hapac ata mã cator nare .
<verse_3>	Mã mehcunea te me pry cupan , ne ihcunea na mehcunea kêanre , ne nee mehnõ pyxitre catyt kam ipa nare . Ne ampeaj kam ri , nee jũm catyt kam ipa nare !
<verse_4>	Ne Pahpãm te mehkrã kên itajê jarẽn to hajỹr he : “ Imãa ihcunea na me cupê amji jahkre kêatre ! Ne ihtỳj cute amji to me ipijapar xà caxuw , meikwỳ pê me hàhkĩj to me ipa , ne nee jũ caxuw ite me to ipijapar xà na , amjimã me ina hàhwỳr nare ” hane .
<verse_5>	Ne cute mehkên ton to me ipa xà ata kam , quê ha ihtỳj jũ caxuwPahpãm cupate , amehterteat to amehtertet . Ampo na ? Pahpãm ihtỳj catyt kamharkwa kôt me ipa catêjê cahê na ipa , ne ma me hamã .
<verse_6>	Mehkrã kên catêjê mã , ampeaj kam catyt kam me ipa atajê me , me cupê hamreare catêjê atajê cahpêrkàr prãm , mã ihtỳj Pahpãm me cupê mempej pytà .
<verse_7>	Wa itỳj Pahpãm mã me ikwỳ cajrẽn to hane he : “ Ỹhỹ , ijõ Pahhiti . Jamã ne ca , ite me ato amji kam ijapac xà jũrkwa ita pĩn , me ijõ pjê cunea kam , me cupê me ikwỳ pê Ixaher catêjê te me icurê xwỳn atajê tohjê na , me itehcajpa ” hane . Ỹhỹ , quê ha ampeaj kam me pajõ Pahhiti te hacpỹ mã me pampej pêa mã me papa na me pahton na , cu ha pahtỳj hũrên me pajakrytito me cumã cre , ne ampeaj kam me pamã amji kĩn .

<chapter_15>
<title>	Pahpãm cahê na mehkrĩ catêjê jõ increr
<verse_1>	Pahhiti , apê me ijõ Pahpãm ! Mẽr itajê cunea jipôc ri , jũmjê mã caha garkwa to: “ Ajpên ijũrkwa wỳr me mõ , ne icahê na ame apa ” ? hane . Ne jũmjê mã ca ha garkwa to: “ Ajpên ijõ hàpkàjti pê Xijãw ata na me api , ne kam me akrĩ , ne ito me amji kampa ” ? hane .
<verse_2>	Ne cute hajỹr he , quê ha jũm ihcunea na catyyt kam ipa , ne hãn ne ihcunea na akam hapac to ipa , ne ampo pej pit ton to ipa , ne ampeaj kam caxwãm catia mã , to ihcakôc to ipa ata , quê ha ma amã axà .
<verse_3>	Ne hanea ne nee amehkwỳ kôt harẽn hêj xi xà atajê jarẽn nare , ne nee hanea ne mehkwỳ kên mã me irẽn prãm nare , ne nee jũmjê jarẽn kêncràn to ipa nare ata , quê ha ma amã axà .
<verse_4>	Ỹhỹ ijõ Pahhiti , pom ca ha ma apu jũm kên curê ata , quê ha hanea ne ma jũm acuxà , apu jũm kên ata curê . Ne hanea ne , ihtỳj quêt cumãihcunea na , catyt kam cute me apar catêjê atajê te amji mã acupahti xà . Ne quê ha jũm mã cute ampo na , amji to hũjahkre xà ata kam , ihkên mã hàr cakrô , ihtỳj cormã cute ahna cumã amji ton xà ata na to , ata quê ha amã axà .
<verse_5>	Ne hanea ne cute me cumã ampo jõr atajê , quê ha hacpỹ ne cute hõrxà ata na , taa pit cwa , ne nee hipy kam ihkwỳ mẽn nare . Ne hanea ne , quêjũm cumã , cute jũm pejti ata kôt harẽn kêanre to prãmte , cumã ampo gõ , quê ha nee ahna amji caxàr ne ipyr , ne hahpan xà na jũm pejti ata kên mã mẽn nare . Quê ha ma apu ampo jõr xà ata caca . Ỹhỹ ijõ Pahhiti , hecute me hajỹr catêjê , quê ha nee akrac ri ampo ihcaxun nare . Ne quê ha quêt catyt kam acahê na ipa rohnỳtti mã .

<chapter_19>
<title>	Pahpãm te ampo cunea ton atajê me pamã catihti na harẽn na me pancrer
<verse_1>	Ỹhỹ me ikwỳ , wa ha me amã ite Pahpãm to amji kam ijapac xà na harẽ . Cu me côjkwa pupu ita , ihtỳj hirã pê me pamã Pahpãm catia to cati naharẽ . Ne Pahpãam te ri kam caxêre me , kam ampo itajê cunea ton .
<verse_2>	Ne cu hãn ne amcro cunea kam , me pyt japôj xà na me hõmpu , ne amji mã me harẽn to: “ Ampeaj kam ri Pahpãm mã ihtỳj ampo cunea ton xà ” hane . Ne hanea ne cu caxwari côjkwa kam me caxêre me , putwrỳ pupu , ne hacpỹ ma mã me amji mã: “ Nee Pahpãm mã ampo pyxit ne hahkre pej nare , ne cumã ampo cunea ton jahkre pej ” hane .
<verse_3>	He nee côjkwa kam ampo ihkrĩ itajê me pamã harkwa to ihcakôc nare , cakrô cu me rĩt ne me hõmpu atajê kôat , ramã me pamã Pahpãm catia to cati na hahkre pej .
<verse_4>	Ne côjkwa kam ampo pejti catihti itajê te amcro me caxwa cunea kam , ramã pjê cunea kam Pahpãm catia to cati na harẽn cràn . Ne nee jũ ri me cupê ita jahkre kêatre nare , ne mehcunea te me hahkre pej xà . Ne Pahpãm te côjkwa kam pyt mã ihkrĩ xà ton , mã kaam ihkrĩ .
<verse_5>	Ne pom cu me pajikwa tuw xà wỳr , me pamã amji kĩan kam me pahprõ wỳrme pra ita na ri cute , ne amcro cunea kam , ihkrĩ xà pê hapôj , ne cumãamji kĩan kam catyatre na ma hàpir to impraar to pra .
<verse_6>	Ne me pahnõ imprar tỳjti , mã ihcuhhê pê cumã ipicahur prãmti , jĩkjê na mã , hãn ne pyt hapôj pê ma cumã côjkwa cahpêrkàr toprãam kam , ihtỳj catyatre na ihcahpêrkà . Ne jũ wỳr quê jũm apu amji mã hamã , ne cacro pê amji to amxu , quê nee cacro nare .
<verse_7>	Ỹhỹ me ikwỳ , pom wa ite me amã harẽn ita jĩkjê na , cu nee me pahnõ amji mã hamã , ne Pahpãm pê me papimxur nare . Cwỳrjapê cu ha pahtỳj mepajõ Pahhiti jarkwa pejti , kam ampo kên nare ata kam , me pajapac na me amji to prãm . Ne cute me pajapackre xà ata , ihtỳj me pamã me pahcarôt to intuw . Ne quê ha me pahnõ pê hahkre kêatre , quê ha me pajõ Pahhiti te ampeaj kam me pamã harkwa jirên atajê pictor , ne ihkôt hamre xà nare atajêa to cumãhahkre , quê ha hahkre pej , na cu ha pahtỳj amji mã me to pahhimpej .
<verse_8>	Ne me pajõ Pahhiti te me pamã ampo to hahkre xà ata ri quêt catyt kam ihcuhtacti . Ne pahte me kam pajapac catêjê ri , ampeaj kam me pajakry . Ne cute me pajapackre xà kam ampo kên nare itajê , ihtỳj pahte ampo cunea jahkre pejna me pahto , cu me hahkre pej .
<verse_9>	Cu ha pahte amji mã Pahhiti cupahti to me papa na , cu ha kam me pajapac to me papa rohnỳtti mã . Ne me pajõ Pahhiti ita pê ihhêj xi jahkre kêatre , ne cumã ampo cunea jahkre pej . Cwỳrjapê quê ha mehcukij xà jõ amcro kam , cute jũm pejti na harẽn to: “ Ampeaj kam jũm ita pej ” hane . Ne hanea ne jũm krã kên ata jarẽn to: “ Jũm ita krã kêanre ” hane .
<verse_10>	Ne cu wakỳre prà tepti pê ôr na hĩ jàhwỳrti ata jirôa pê me Pahpãm jarkwa na prãm . Ne pen cacô jirôa pê ri Pahpãm jarkwa me pahcajpuaw .
<verse_11>	Ỹhỹ côjkwa kam ijõ Pahhiti pê Pahpãm . Ate ijapackre xà itajê teipê ampo kên cunea cawpa , ne ikên mã ixàr cupate , cute intête ito hũjawry tu . Ne wa itỳj amji mã acupahti to ipa , ca cormã ita jipy , hahpan xà na ito impej .
<verse_12>	Ne wa hãn ne me to ihcupan xà na me amji jahkre pej nare kam , me to ihcupa , ne hãn ne imã garkwa itajê jahkrepej nare kam , hirô pê me ipỳpỳm to ipa atato tojnõ , ne nee ca hahpan xà na ito kên nare .
<verse_13>	Ne hanea ne ite garkwa jirô pê ipỳpỳm , ne garkwa kaj na ampo kên tonprãmti ata na ijamãr , wa ton nare . Ne intête ipê amtà , mãr quê nee ampo kên itajê ito ihhimpej nare . Ca ha ito hane , wa ha itỳj amã ipej , nenee ampo kên pyxitre nõ ton nare , ca ha ina amji capa .
<verse_14>	Ijõ Pahhiti , apê ikên pê itête gàmtàr catê , na ca atỳj ikên xà cunea pê ipytà . Imã icakôc xà me , ite amji kam ijapac xà cunea teacajpuaw na to prãm .

<chapter_22>
<title>	Tawi te amji pupun xà kêanre kam , Pahpãm teihtehcajpar na hàhwỳr xà na mencrer
<verse_1>	Inxũ Cati ! Inxũ Cati ! Ampo na mã ahte ate irer to hajỹr ? Wa tee ate itehcajpar xà na icagãgãa kam ana ahwỳ , ca nee ate ipar nare ! Ca ihhêj ne ipê ampỳa mã apu mõ .
<verse_2>	Wa ihcaprỳ na ite amã icwỳr to pyt , ne ite amã ijàkjêar to apẽ , ca nee ate imã jũ mãn nare . Cakrô wa itỳj cormã amã akij , ne nee wa ha uu ne ijàkjêr jicu nare . Wa cormã pa xàhte ikrihkrit ita na ikrĩ , ne ramã ijõtnare na , ina amcro jàhtô .
<verse_3>	Cakrô , wa itỳj ate apejti , mehcunea na atetetti to Pahhiti krĩ xàcatihti ata kam gỹr na , imã gahkre pej . Ne Ixaher catêjê cunea acatihti na amji mã me garẽn to me ipa .
<verse_4>	Pê me iquêtjê ihtỳj ajco amji mã me ato ihhimpej to me ipa , cwỳrjapê pê ca atỳj mehkên pê me to acato .
<verse_5>	Pê ajco me amã akij , pê ca ajco atỳj mehkên xà atajê pê me to gapôj . He nee cute ihcaprỳ na amji mã me ato ihhimpej nare .
<verse_6>	Ne mehkĩnte nee ipê me hũmre te ihkên xà pê amji pytàr xà ata nare . Ne ihhêj rũm ipê ampo cô pyràac , ne icrire , ne icarôt peacre . Mã mehcunea ame ixũn , ne ma amji tête ame icurê .
<verse_7>	Ne ame ipupu atajê cama ame ina xwỳ , ne ame ina acxa , ne me imã : “ Gõ Pahhiti ita te ramã amã hikran !
<verse_8>	Pom ca ate gõ Pahhiti to amji mã hajỹr ita ? Mẽr ampo na mã nee akênmã axàr xà ita pê cute ato cator nare ? Quê gõ Pahhiti ita mã akĩn na mã , quê ha rỳ pêa mã atehcajpa , ne akên mã axàr xà ita pê apytà ! ” hane . Hõ , ame ina xwỳ to hane .
<verse_9>	Ne cute me ijarẽn to hajỹr cakrô , pê ca caa , ipỳm pêa mã , ajpên itehcajpar kam tẽ , ne imã icaca xà gõ , ne icrire naa mã ijamãr kam tẽ , ne cormã ijamãr to apa .	
<verse_10>	Ne ipỳm pêa mã ri , ipê atekjê , ne apê ijõ Pahpãm rohnỳtti mã .
<verse_11>	Ne hamre , wa ramã ikêan kam ipa , na ca nee irer ne ipê gũjawry nare . Ampo na ? He nee aràn xà na jũm te itehcajpar xà caxuw hamreare .
<verse_12>	Ramã me icurê xwỳn catêjê te me ito kên prãmte me ikrãhtu , ne me cupê ihhêj rũm Paxã jõ pjê jõ pryti xũmti jàprêhti te apu ikam imprar atajêpyràac .
<verse_13>	Ne me cupê rop tycti hãn ne pryre mã wa japrã , ne cumã carõrõ , ne kam intoj ne ihcakê , ne ihcãmxa ita kôpit na mã , ihtỳj me ito kên to prãm .
<verse_14>	Ramã icarôt jamre xà ita pê ihhêj rũm cô te pjê kam ipijaxwỳr ne hamre . Ne ajpẽn kam ihi ihcuhhê xà itajê , ramã apuajpẽn pê hapôj partu , ne ihcuhhê xà kaj na apu ihcuhhê . Ne ina cuhkõnre pê ihhêj rũm amcro te apu penhê to ihhorhot , ne ramã ipigãn to mõ .
<verse_15>	Ne ramã imã kôar to kôr , ne ijõkre kam ihhêj ne pjê jacrô ne incràre . Mã ijõhto te ijapto na impỳn ita kam , ca ihhêj ne ityc na apu icãmjĩ , ne ihhêj ne ate pjê jacrô ita kam irer .
<verse_16>	Ne mehkrã kên catêjê te me ito kên prãmte , me ina cuprõn . Ne me cupê ihhêj rũmrop te apu pryre na cuprõn ne ihkrã , ne ajpẽn pê ihcyt to ipa atajê pyràac . Ne ramã cute ame ipê ipar me ijũhkra caxwỳrti .
<verse_17>	Ne wa icakrô te amji capô , ne ihire ita kam , quê ha ihtỳj me ihi cunea pupu . Ne me icurê xwỳn catêjê cama ame ikôpĩr to me ipa , ne ite amji pupun xà kêanre ita pyrên ame hakry .
<verse_18>	Ne cute ikà to ajpẽn mã me ipicràn , ne ihkôt kẽn to ajpẽn pê me hũhkàr .
<verse_19>	Ijõ Pahhiti ! Nee ca ipê gũjawry nare , ne apu awjarêa ne itehcajpa ! He apêa ri ikên mã ixàr xà ita pê ipytàr catê !
<verse_20>	Ityc xà ita pê ipytà ! Ne me icurê xwỳn pê me ikwỳ nare pê rop pyràc itajê pê ipytà .
<verse_21>	He me cupê ihhêj rũm rop tycti pyràac , ne me wa te icaxwỳr xà ata pê ipytà ! Ne jũ wỳr wa ahte me cupê ihhêj rũm pryti xũmti jàprê jĩpàr te icaxwỳr xà ata pê amji pytà ! Ne caa , ca ha atỳj me icurê xwỳn itajê pê ipytà !
<verse_22>	Ca ha ito hane , wa ha me ikwỳ cunea mã ate ikên mã ixàr xà ata pê ito acator na garẽ , ne itỳj cute me cuprõn xà kam mehcuneamã apejti na garẽ , ne me cumã :
<verse_23>	“ Me apê Pahhiti kôt me apa catêjê , ca ha me gõ Pahhiti to me gàmnãn prãmte me cumã : ‘ Imã acupa hyre nare , na wa itỳj garkwa kôt ipa ! ’ hane . Ne me apê Jaco tàmxwỳ tàmxwỳ atajê , ate me amji mã Pahpãm cupa prãm to , ca ha me cumã : ‘ Apeaj to apej ! Ne ampo cunea jirôa pê acati ! ’ hane . Ne me apê Ixaher catêjê pê Pahpãm na mehkwỳ atajê , ca ha Pahpãm to ate mecati prãmte me cumã : ‘ Apyxit peaj pê ri me ijõ Pahhiti pê Pahpãm ! ’ hane ” hajỹr .
<verse_24>	Ỹhỹ me ikwỳ , he Pahpãm nee amji tête me cupê hamreare atajê curê to ipa nare . Ne nee cute me amji pupun xà kêanre to me amji pupun to me ipa atajê to hãn ne hapac kêt nare . Ne nee me cupê amji to ipimxur to ipa nare . Na quê ha jũm amji tehcajpar xà na cumã akij , quê ha ihtỳj jũm ata kampa .
<verse_25>	Ỹhỹ Ijõ Pahhiti , pê wa ikên kam ipa xà ata kam amã : “ Ate itehcajpar jahpan xà na , wa ha itỳj amã ampo gõ ” hane . Cwỳrjapê wa ha cute me cuprõn xà kam , cute me ato amji kam hapac prãmti atajê cunea kam mare mã , amã ite ampo na amji ton xà ata to .
<verse_26>	Ne wa ha mehcunea mã amji kĩn nõ to , ne me cupê hamreare atajê mã harte . Quê ha me cumã akĩn atajê me amã : “ Mehcunea jirô pê apej ne acati ” hane . Na quê ha hõtpê amji to ipijapar pej rohnỳtti mã .
<verse_27>	Ỹhỹ me ikwỳ , quê ha pjê cunea kam krĩxàre Pahpãm to amji kampa , ne to amji japackre . Quê ha jũa ri amehkrĩ atajê , ihtỳj Pahpãm wỳrme apkjê . Ne quê ha ampo kra cunea me hõmpun xà ata kôt , Pahpãm to cute amji kam me hapac prãmte mecumã : “ Apêa ri me ijõ Pahhiti , na ri mehcunea jirôa pê me imã me akĩn ” hane .
<verse_28>	Pahpãm pê me pajõ Pahhiti , ne cupê pjê kam mehcunea to ihhimpejcatê , ne ihtỳj ampo kra cunea to ihhimpej .
<verse_29>	Ne cute amji to me cati prãmti atajê , quê ha ihtỳj cuna mã mehpỳpỳm , ne mehkryjre na cumã me amji jarẽ . Ne cu me pahcunea me pahtycto mõ atajê , quê ha Pahpãm cuna mã mehkõn krã na me jỹ ne me cumã : “ Wa itỳj amji mã me acupa ” hane .
<verse_30>	Na quê ha mehtàmxwỳ tàmxwỳ ihtỳj amji mã me hũpa , ne me kam hapac to me ipa , ne ihtỳj mehkra mã me Pahhiti jarẽn to me ipa .
<verse_31>	Quê ha me kampa , ne hanea ne cormã nee mehpỳpỳm nare atajê mã me harẽn to : “ Me pajõ Pahhiti pê Pahpãm pê ajco mehkwỳ kên mã mencjêj xà atajê pê me hũtà ” hane .

<chapter_23>
<title>	Pahpãm pê me pajamãr catê impeaj na mencrer xà
<verse_1>	Ihhêj rũm ipê carà cahàcre hôhti pyràac , mã Pahpãm pê ijamãr catê . Cwỳrjapê ri nee ipê ampo jamre nare .
<verse_2>	Ne pom carà cahàcre hôhti jamãr catêjê cama hõ ahtu kukũmti rericre kam hikwa na hamã , mã kam hikwa , ita na mã Pahpãm ito , ne ihtỳj imã ite ijikwa ne ikôt xà ita gõ . Ne pom carà cahàcre hôhti jamãr catêjê cô pinkrinti wỳr , hõ carà cahàcre hôhti to ipa , mã to ikõ , ita na mã ihhêj ne Pahpãm ito , ne ihtỳj ite amji kam ijapac xà kam ikrihkritti ita to imã ihcarĩc , ne imã to ankrê .
<verse_3>	Ne hõtpê imã , ite amji kam ijapac xà to intuw . Ne carà cahàcre jamãr catêjê hãn ne pry cuhtacti kôt catyt kam ipa na to , mã ihkôt ipa , ita kôpit na mã , Pahpãm catyt kam ite ipa na ito ipa , mãr wa ampo pej pit ton to ipa . Hõ , pê cute ijamãr na amji to awjahkre ata na mã ijamãr to ipa .
<verse_4>	Ỹhỹ ijõ Inxũ Cati , pom hãn ne carà cahàcre hamãr catêcãmtà rũm , nee cumã awcapàtkô cupa nare , ita na mã ite . He apê ijamãr catê , ne wa itỳj akôt cormãcaprũm kôt ityc xà jõ awcapàtkô jakren to ipa . Ne ca icumam apa ita kam ri , acãmtà rũm , nee imã ampo kên te icuran xà ata cupa nare . Ne pom carà cahàcre jamãr catêjê hõparxare jamãr caxuw , hõ kôtàre incwa ne to ipa , mã curê xwỳn hỹrmã hapôj , mã kô ata to ihcura , ita na mã ate , ne ramã ate icurê xwỳncatêjê caxuw amji mã gàhcuprõn hiahpuro . Mã ihhêj ne , gõ kôtàre ma icurê xwỳn pê itête hàmtàr to ipa . Ne ca hanea ne gõ pĩcajrer ita to , prya kôt icapôr to apa . Na ri ate ijamãr xà ita pyrên , imã amji kĩnti .
<verse_5>	Ne pom carà cahàcre jamãr catêjê , hãn ne ampo pê curê xwỳn atajê cunea jipôc ri cumã harte , ita kôpit na mã , ca ate cute me icurê xwỳn catêjê kam mare mã , gàpàn xà wỳr ijator . Ne ate ijator ita kam , quê nee me icurê xwỳn itajê nõ jũ mã iton nare . Ca hãn ne ina amji tohpôj to hanea , pom quê hãn ne me catia na me amji tohpôj he . Ne gõtpê ikõm xà kam imã ampo cacô impejti ata to hipu tu , mã ajxwỳ , ca imã agõ .
<verse_6>	Ne quê ha amã ikĩnti itaa na , imã gahkre pej . Na ca ha imã gàhcajrẽn to axãm itaa na , wa ha ahnaa ty , ne itỳj gũrkwa kam amji to ipijapar rohnỳtti mã .

<chapter_32>
<title>	Cu ha Pahpãm mã pahte me to kên xà na me amji jarẽna mencrer
<verse_1>	Ỹhỹ me ikwỳ ! Ampo pyrên cu ha ame pajakry ? He Pahpãm te me pamã , por pahte harkwa jirô pê me pahpỳm , ne ihkaj na me pahkên xà ton atajê jicu , ne to tojnõ ne ihhur ata pyrên , cu ha ame pajakry .
<verse_2>	Por Pahpãm te ampo kên ton atajê na me pajarẽn kên nare atajê pyrên , cu ha ame pajakry . Por me pahcaxwãm pê me pahte amji kam me pajapac xà hêj xi nare atajê pyrên , cu ha ame pajakry .
<verse_3>	Ne pê wa cumã ite ikên ton xà to icakôc nare ri mã , ajco amcro cunea kam icwỳr to amji pectu , ne ipeacre .
<verse_4>	Ỹhỹ , ijõ Inxũ pê Pahpãm , wa itỳj ite ikên ton jahpan xà na , ajco amcro me caxwa cunea kam ate ito kên xà atajê cajpẽ , ne ramã ipê icarôt jamre to mõr te hajỹar , pom quê pyt cacro atàr to incrà to ipa he .
<verse_5>	Jicu xà kam , pê wa amji mã : “ Wa ha Pahpãm mã ite to kên na amji jarẽ ” hane . Pê wa amã ikên xà cunea na amji jarẽ . Ne nee pê wa ite ampo kên ton xà atajê nõ to apê ipimxur nare . Ne ite amã ihcunea to icakôc xà ata kam , pê ca ampo to ite ato kên atajê cunea to tojnõ , ne hicu .
<verse_6>	Ne por mehcunea mã akĩn , mã amji mã me ato ihhimpej atajê te ri , ihtỳjme amã amji cajrẽn to ipa xà . Mãr quê jũ caxuw me hỹrmã ampo kên catia te cator xà ata kam , nee cute me amã amji cajrẽn catêjê wỳr cator nare .
<verse_7>	He apêa ri ito apimxur catê . Ca ampo kên atajê cunea pê ito amxu ne itête amtà . Wa ate itête me cupê gàmtàr xà ita pyrên ijakry to kỳj cati pêa mã , amã cre .
<verse_8>	Ỹhỹ me ikwỳ , Pahpãm te me pamã amji jarẽn to : “ Wa ha jũ ri me amõr xà ata jõ pry to me amã hahkre , ca ha ihkôt me mõ . Wa ha pa me gapackre , ne me gamãr to mõ .
<verse_9>	Na ca ha nee me apê cawrô me , cawrô cahàcre jũpar nare atajê te mempar prãmte , mehkrã na hê , ne jũ kam me to mõr xà ata wỳr mehkjên to meipa atajê pyràc nare ” hajỹr .
<verse_10>	Ỹhỹ me ikwỳ , ampeaj kam ri , mehkên catêjê hãn ne me amji pupun kên to ihkryjre nare . Ne quêt me Pahpãm to amji mã mehhimpej catêjêatajê ri , Pahpãm te me to ihhêj rũm pryjara pyràc , ne ma mentête hara to kwỳcto ipa ita na , ampo kên atajê cupate . Ne ihtỳj hàhcajrẽan kam , cumã mehkĩan kam , mentête hàmtàr to ipa .
<verse_11>	Ne pom ca me acunea catyt kam me apa atajê , me acunea me gakry ! Ne Pahpãm te me ato impejti xà atajê pyrên hanea ne me amã amji kĩan ne ! Pom ca me amji mã kam gapac pejti , ne catyt kam me apa itajê , me gakrya ne , ne pom me gakryti itajê to , me cumã cre !

<chapter_33>
<title>	Pahpãm to hàmnãn na mencrer
<verse_1>	Ỹhỹ me ikwỳ , por ca me acunea catyt kam me apa atajê , Pahpãm pyrên me gakrya ne . Mempejti catêjê te me Pahpãm mã catihti , ne impejti jarẽn xà ri quêt ahnaa . Na ca ha atỳj me cumã cati ne impejti jarẽ .
<verse_2>	Ca ha Pahpãm mã catihti ne impejti jarẽn xà ata kam , atỳj me cumã cre ne me gàkôr xà cakô , ne cumã cuhkõnre cakô .
<verse_3>	Ne Pahpãm mã me acrer xà intuwti to kỳj cati pêa mã , me cumã cre , ne cuhtõj cajrõn pejti ata to , ca ha me gakryti to me cumã cre .
<verse_4>	Ne mẽr ampo na mã cu ha me to hajỹr to prãm ? Nee mã ampo na nare , he Pahpãm jarkwa pê ri quêt , ampeaj kam , ne catyt kam , ne quêt cute ampocunea ton xà na , ihtỳj amji jarkwa na amji kampa .
<verse_5>	Ne Pahpãm mã , pjê kam mehkrĩ atajê cunea kĩn , mã me hamãr to impejti . Ne cumã ihtỳj catyt kam me ipa atajê kĩn , ne catyt kam , cute mehkwỳ to amji kam hapac na cumã me to prãm .
<verse_6>	Pê Pahpãm ihcakôc xàa to , cama ihcakôc , ne ramã côjkwa to , ne kamcaxêre me ampo cunea ihkrĩ atajê to .
<verse_7>	Pê Pahpãm côxwa cunea to cuprõ , ne hỹr xàa kam hỹr , mãr quê hàhhuc tu rohnỳtti mã .
<verse_8-9>	Pê cama Pahpãm pjê ton xà ata to cumã ihcakôc , pê ramã pjê amji to , ne ampo cunea te amji ton xà na cumã harkwa , pê ramã ampo cunea amji to . Na ca ha pjê cunea kam me akrĩ itajê , ate atỳj amji mã me Pahpãm cupa xà . He me pahcunea mã , pahte amji mã me Pahpãm cupahti kam me cumã amji jarẽn xà .
<verse_10>	Ne mẽr ampo na mã pahte me to hajỹr xà ? Nee mã ampo na nare . Pahpãm ihtỳj krĩxàre te me ajpẽn par xà kêanre atajê to me cupê hamre , mãr quê nee ihkôt me ampo kên ton to me ipa nare .
<verse_11>	Ne quêt Pahpãm te ampo na amji ton xà ata ri , nee ihkôt hamre xà nare , ne ihtỳj quêt cute ahna amji ton xà , ne ahna to hãm ita na .
<verse_12>	Pê Pahpãm cute me pahto hõ tekjê xà caxuw amji mã me pahcapi , na ri hũrên me pajakryti . He ampeaj kam quê ha jũ ri , krĩ nõ kam , Pahpãm toamji mã me hõ Pahhiti , ne por toa amji mã mehhimpej atajê , quê ha ihtỳj hanea ne me hakry .
<verse_13>	Ne ampo na mã cu ha cumã cati me impejti to cumã me cre ? Nee mã ampo na nare . Côjkwa pĩn Pahhiti pjê kam mehcunea mehkrĩ atajê cunea pupu .
<verse_14-15>	Ne cutea ri me pamã pahte amji kam me pajapac xà ton , ne ihtỳj pahte me ampo cunea ton atajê na me pahpupu , ne kam amji kampa . Ne ihtỳj ihkrĩ xà ata pĩn pjê kam , por mehcunea mehkrĩ atajê pupu , cwỳrjapê cu ha pahtỳj me cumã cre .
<verse_16>	Ne mẽr ampo na mã cu ha me cumã cre ? Nee mã ampo na nare . Jũ wỳr quê Pahpãm krãhtare jõ pahhi tehcajpar nare kam , quê apu amji mã hamã , ne curê xwỳn tohjê . Ne quê ha te krãhtare pahtỳj cakrô , quê Pahpãm cumã carôt jõr nare , quê nee ihtyc xà ata jahpan nare .
<verse_17>	Quê me pamã cawrô carôt tỳjti cati cakrô , jũ wỳr quê Pahpãm ihtehcajpar nare kam , quê cawrô ata me pahcurê xwỳn pê me pahpytà .
<verse_18>	Ne Pahpãm ihtỳj quêt amji mã me hũpahti atajê jamã . Cu ha me Pahpãm jàhcaprĩa kam , cumã me pahkĩn rohnỳtti mã ata te , me pahtehcajpar xà naaracri me hikaj , quê ha ihtỳj me pajamãr to ipa .
<verse_19>	Ne quê ha ihtỳj pahte me pahtyc xà jahpan na me pahto , cu ha me hahpa . Ne prãm catia te cator xà ata kam , quê ha nee prãm ata te me pajipej na hamãr nare . Ỹhỹ me ikwỳ , cu ha Pahpãm te me pahto impejti itajê cunea pyrên me pajakryti na cumã me amji jarẽ , ne cumã me cre to hane he .
<verse_20>	“ Ỹhỹ me ijõ Pahhiti , apê me itehcajpar catê , ne apê ampo kên pê itête gàmtàr catê . Na wa itỳj aracri ahna me gikaj to me ipa ita na .

<verse_21>	He apyrêan ri me ijakryti . Na wa itỳj apejti ita to amji mã me ihimpej to me ipa .

<verse_22>	Ne wa itỳj cormã aracri me gikaj to ipa ita kam , ca ha gàhcaprĩa kam , amã me ikĩn ita na ” hane .

<chapter_37>
<title>	Mehkrã kên mehkên mã me acjêj , ne mehkrã pej mempej mã me acjêj na mencrer
<verse_1>	Ỹhỹ me ikwỳ , nee ca mehkrã kên catêjê jũ na ame akrihkrit to me apa nare . Ne nee ame hũ na cute mehkên ton atajê kĩn nare .
<verse_2>	Ampo na ? He me cupê ahtu te êê ne apu incrà pyràac , quê ha me ahna ahtũm nare quê ha me hamre . He ampeaj kam ri me cupê põre pit , na quê haihtỳj me hamre tu .
<verse_3>	Ca ha côjkwa kam me Pahhiti pê Pahpãm to amji mã me ahimpej , ne me ampo pej pit ton to me apa . Mã cute me amã pjê jõr , ca kam me akrĩ , mãkam me atête ampo kên pê amtà . Ne ca ha hàmtàr xà ata kĩan kam , kam me akrĩ . 
<verse_4>	Ca ha Pahhiti cukwa kam , me amã amji kĩnti kam me apa na , quê ha ihtỳj me amã , ate amji mã me ampo na prãmti xà atajê cunea gõ . 
<verse_5>	Ne ca ha Pahhiti mã me ate amji kam me gapac xà cunea gõ , mãr quê taa , ate amji kam me gapac xà to ihhimpej . Ne ca ha ate amji mã me toahimpej to me apa na , quê ha me ato impejti to hane he . 
<verse_6>	Pom quê pyt hapôj mã mehcunea me hàhcujro pupu , ita jĩkjê na , quê ha Pahhiti mehcunea te me apupun na me to , mãr quê cutea me ana amji caxàr na me gahkre pej . Ne me pahkrã jimoc kam pyt ihkrĩ , mã me ihprà pupu , ita jĩkjê na , quê ha Pahhiti ihtỳj mehcunea te catyt kam me apa na , cute megahkre pej na me to , quê ha me gahkre pej . 
<verse_7>	Na ca ha aracri , amji mã me aprĩa kam , me Pahhiti te me atehcajpar xà na me hikaj . Ne quê mehkrã kên catêjê hãn ne me ampo kên ton to me ipa xà ata kôt , amji to me cati to me ipa , ca ha nee me hũ na ame akrihkrit to me apa nare .
<verse_8>	Ne nee ca ame kam acryc , ne me kam acàcàc nare . Ne nee ame hũ na ame akrihkrit nare . Ampo na ? Ca ha ate , cute me ampo kên ton ata kam akrihkrit na , quê ha ihtỳj ate ampo kên ton wỳr ato mõ .
<verse_9>	Ne quê ha Pahhiti mehkrã kên atajê mõr pejti kam , me to hamre hiahpuro . Ne por ca quêt me Pahhiti te mehkên mã me hàr xà pê me hũtàr xà na me hikaj atajê , quê ha ihtỳj cute pjê to me cumã hũjahkre ata kam me amji to ajpa .
<verse_10>	Ne quê ha mehkrã kên atajê na ahtũm nare , quê ha me hamre partu . Ca ha tee ame hapê , ne nee hipêr me jũm mã acator nare .
<verse_11>	Ne quêt cute amji to mehkryjre prãm atajê , quê ha ihtỳj cute pjê to me cumã hũjahkre ata kam me amji to ajpa . Ne curia , quê ha mehcarĩcti kam , nee amji mã me ampo kên cupa nare kam me ipa .
<verse_12>	Ne mehkrã kên catêjê tee cute catyt kam me ipa itajê to kên prãmte , ahna ame ajpẽn kampa . Ne ihtỳj me kam incryac kam ame wa gyj to me ipa .
<verse_13>	Ne Pahhiti mã ramã mehkrã kêanre atajê jamre xà jõ amcro jahkre pej , na ri cama ame ahna acxa .
<verse_14>	Ne ramã mehkrã kên catêjê te me hõ wapo xwahhihti tohpôj , neramã me hõ cuhê na cute ame amji cohe , cute me cupê hamreare atajê me , catyt kam me ipa atajê jipej prãmte .
<verse_15>	Cakrô , quê ha nee me to hajỹr nare . He quê ha me hõ wapo xwahhihti atajêa me ahna cuhkõnre japôc , ne me hõ cuhê itajê , quê ha hanea ne me cupê impàt pa .
<verse_16>	Pahpãm mãa , catyt kam me ipa itajê pê ampo crêre atajê ri , mehkrã kên mã ampo jàhtôti itajê jirôa pê impej .
<verse_17>	Ampo na ? He quê ha Pahhiti mehkrã kêanre atajê pê me carôt to hamre , ne quêt catyt kam me ipa atajê , quê ha mehtehcajpar to impeaj ne .
<verse_18>	Quê ha Pahhiti amcro cunea kam , catyt kam me ipa atajê jamãr to ipa , quê ha ihtỳj cute me cumã pjê jõr xà ata kam , amji to me ipijapar to me ipa rohnỳtti mã .
<verse_19>	Ne quê ha me hỹrmã ampo kên catia te cator xà ata kam , quê ha nee me to hamre nare . Ne quê ha me hỹrmã prãm catia cato , quê ha ihtỳj me cumã hõ .
<verse_20>	Ne mehkrã kêanre catêjê , quê ha me acto tu . Ne Pahhiti curê xwỳn atajê , quê ha me cupê põ kam pĩrã pejti atajê pyràac , ne êê ne me hamre . Ne me cupê cuhy kũm te apu hamre pyràac , ne ma jũ kam me acto .
<verse_21>	Ne mehkrã kên catêjê hãn ne mehkwỳ pê ampo cwa , ne nee hacpỹ mã me hõr na me amji to hũjahkre ata na , me amji jarkwa par nare . Ne quêt catyt kam me ipa catêjê ri me hàhcajrẽan kam , ampo to mehkwỳ tehcajpar to me ipa .
<verse_22>	Pahhiti te mehkrã kam harcô mẽn atajê , quê ha pjê to cute me cumã hũjahkre ata kam me amji to ipijapar rohnỳtti mã , ne mehkĩnte , cute mencrôn atajê , quê ha me mõr pejti kam me to hamre .
<verse_23>	Ne quê ha Pahhiti pry kam jũm mẽ ata , quê ha catyt kam pry ata kôt ipa , quê ha jũm ata mã cute amji kam hapac xà kĩn hyre nare .
<verse_24>	Ne Pahhiti me hũhkra na cucwa ita kam , quê ha me ajhu , ne nee me ipihur tu nare .
<verse_25>	Pê wa icuprỳ pê mã , Pahhiti te jũmjê pejti te catyt kam me ipa atajê mã hikran na me hõmpun nare , ne ahnaa ramã iwej . Ne nee hanea ne , rỳ ite mehkra nõ te apu hõ na hàhwỳr to mõr na hõmpun nare .
<verse_26>	Ne ihtỳj cumã ampo , mã hàhcajrẽnti kam to mehkwỳ tehcajpar to ipa . Ne quê ha Pahhiti ihtỳj mehkra itajê to impej , ne ma me hamã .
<verse_27>	Ne ca ha ate ampo kên ton to apa ata pê amji to awpjê , ne quêt ate ampo pej pit ton to apa xà ata kam , quê ha Pahhiti ihtỳj gõ pjê kam me akrĩ rohnỳtti mã na me ato , ne ampo kên cunea pê atête hàmtàr to ipa .
<verse_28>	Ampo na ? He Pahhiti mã catyt kam , cute mehkwỳ to impejti atajê kĩn , mã me to impejti to ipa . Na quê ha nee cute amji mã me to hajỹr to ipacatêjê mã hikran nare , ne ma mentête ampo kên pê hàmtàr to ipa rohnỳtti mã . Ne quê ha mehkĩnte mehkrã kên tàmxwỳ atajê me mõr pejti kam , mehcunea me hamre .
<verse_29>	Ne catyt kam me ipa atajê , quê ha Pahhiti te me cumã pjê to hũjahkre ata mã me axà , ne kam mehkrĩ rohnỳtti mã .
<verse_30-31>	Ne catyt kam me ipa catêjê kam ri , ihtỳj hõ Pahpãm te amji kam hapac xà , na quê ha nee catyt kam ipa xà ita to ihcupan nare . Ne ihtỳjmehcakôc xà te amji jahkre pejti to mehcakôc to me ipa , ne cute me hapackre xà atajê , quê ha mehcajpuaw .
<verse_32>	Ne mehkrã kêanre atajê ri , ihtỳj pry cahtiri , catyt kam me ipa atajê jikaj , cute me hipej prãmte .
<verse_33>	Cakrô , quê ha nee Pahhiti mehkrã kên jũhkra mã , catyt kam me ipa atajê incjêj na me hamãr nare . Quê ha ma cute mehcukij catêjê wỳr me to axà , quê ha Pahhiti , cute mehkên mã me mẽn xà ata na nee me hamãrnare , ne taa mentête amtà .
<verse_34>	Ca ha atỳj me Pahhiti jikaj , ne cute amji kam hapac xàa kôt me apa . Quê ha ihtỳj jũ caxuw ato acati , ne cute amã pjê to hũjahkre ata , quê ha ihtỳj amã cugõ , ca ha to gõ tekjê . Ne quê ha akam mare mã , mehkrã kênmõr pejti kam me hipej .
<verse_35>	He pê wa ramã ito jĩa to , cute ita ton na hõmpu . Pê hũmre nõ ata ihkrã kêanre , ne hàprêa kam ajco mehkwỳ to kên to ipa . Ne cute me to kên to ipa xà ata kôt , cute amji to cati to hajỹar , pom quê pjê impejti kam pĩ ihkà to ipa , ne catia to cati he .
<verse_36>	Cakrô , mã ahna ahtũm nare , mã hamre , ata jĩkjê na ri cute hajỹr . Wa tee apu hũmre ita krĩxà japê , mã ramã hamre , wa nee ite hipêr hõmpun nare .
<verse_37>	Ne ca ha catyt kam me ipa catêjê me , mempejti , ne nee ame ipijapu to ipa nare atajê kôpĩr to me apa . Quê ha ihtỳj cumã mehtàmxwỳ hàhtôa .
<verse_38>	Ne mehkĩnte , cute mehkên ton to me ipa catêjê atajê , quê ha ihtỳj me to hamre . Quê ha mehkĩnte nee me cumã mehtàmxwỳ nare .
<verse_39>	Ne quê ha ihtỳj Pahhiti , ampo kên pê catyt kam me ipa catêjê pytà , ne ampo kên te me hỹrmã hapôj xà atajê kam , quê ha cupê ikre tỳjti ata pyràac , ne ihtỳj mentête amtà .
<verse_40>	Ne ma Pahhiti te mentête hàmtàr xà ata wỳr me pra , quê ha taa mehtehcajpa , ne mehkrã kêanre atajê pê me hũtà , ne mentête amtà .

<chapter_42>
<title>	Jũm xũmre ita hũrkwa pê ampỳa mã Pahpãm mã amji na increr xà
<verse_1>	Ỹhỹ , Inxũ Cati , ca ihhêj ne ipê ampỳa mã apa . Pom côjkwa crà kam , carà mã hatuj xà jõ cô to kôrti , ita na mã ite , ne wa apê ampỳa mã apu ipa . Na wa hacpỹa mã awỳr amji jaxàr to prãam to prãm , mãr cu hipêr ajpẽn pupu , ne ajpẽn cahi na papa .
<verse_2>	Inxũ tĩr rohnỳtti mã ata , he ihhêj rũm apê cô , ne imã ato kôar to kôr . Ne jũ caxuw mã wa ha ajte awỳr icato , ne ite ato acati prãmte imã akĩnti ita na amã amji jarẽ ?
<verse_3>	Me icurê xwỳn catêjê me icukij to : “ Mẽr jõ ri mã côjkwa kam Apãm Cati ita ? Ihhêj ne hamreare ” hane . Cwỳrjapê ri imã amji kĩn nare , ne ipeacre , ne wa ijàpàn nare kam , amcro me caxwa cunea kam amrã . Mã ito cacô pit ajxwỳ . Ne ito cacô pijaxwỳr ita pê ihhêj rũm ijõ , wa to pit mã apà .
<verse_4>	Wa hãn ne ituwre na mam ite ato amji kam ijapac xà atajê to amji japackre , ne ijĩ cunea kam ikàj xà pyrentu . Pê wa me ikjêjê jàhtôa to ajco amji kôt ipa , ite me ato amji kam ijapac xà jũrkwa wỳr . Ne me icuhtom pej pêa mã , me imã amji kĩan kam me ipa , ne ajco me icrear kam apê Inxũ Catihti na me ato ijũjarẽn to me ipa . Ata to wa amji japackre .
<verse_5>	Ne mẽr ampo na mã wa imã amji kĩn nare ne ikrihkrit ita na ipa ? Xà quê ha ajkĩ Inxũ Catihti ita hipêr itehcajpar nare ? Hãpà ! Quê haihtỳj hacpỹa mã imã amji kĩnti na ito . Cwỳrjapê wa ha hacpỹa mã Inxũ Cati to amji mã ihhimpej , ne to amji japackre , ne to cati prãmte wa ha cumã : “ Apeaj to apej , ne apê Inxũ Cati pê Pahpãm pê ikên pê ipytàr catê rohnỳtti mã ” hane .
<verse_6-7>	Wa Pahpãm jũrkwa me , me ikjêjê pê , ampỳa mã ipa , ne Côpijapjêr jõ cô jatuj xà na kẽnti itajê kam ikrĩ . Mã kẽn cati itajê pĩn , cô catia ne ikam ajxwỳ , ne kypê hàhkrihkrit nare , ne tee icuran prãm . Ita pê ihhêj rũm imã amji kĩn nare te ikam ipijaxwỳr . Cwỳrjapê ri imã amji kĩn nare ita pê ihhêj rũm ijĩ cunea kam ikàj xà , ne Pahpãam te ri imã amji kĩn nare ita na iton , na wa itỳj to amji japackre .
<verse_8>	Ne amcro cunea kam Pahpãm imã : “ Imã akĩn rohnỳtti mã ” hajỹar to pyt . Ne wa caxwa ri cumã cre , ne cumã : “ Mehcunea jirôa pê apeaj to apej ” hane . Ne itỳj cumã icakôc ne cumã : “ Apê ite amji kam ijapac xà xakat , na ca ha atỳj ijamãr rohnỳtti mã ” hane .
<verse_9>	Pahpãm pê ikên pê ipytàr catê , na wa cumã : “ Ca ihhêj ne ate ito gapac kêt ! Mã me icurê xwỳn catêjê ame ito kêanre , wa imã amji kĩn nare kam ipa ” hane .
<verse_10>	Mã amcro cunea kam me icurê xwỳn catêjê ame ina xwỳ , ne me imãn to : “ Jõ ri mã Apãm Catihti ita ? Ihhêj ne hamreare ita kam , jũ wỳr quê ha atehcajpa ” hane . Ne cute me imãn xà ita pê ihhêj ne ramã me icuran to mõ .
<verse_11>	Ne mẽr ampo na mã wa imã amji kĩn nare , ne ikrihkrit ita na ipa ? Xà quê ha ajkĩ Inxũ Catihti ita hipêr itehcajpar nare ? Hãpà ! Quê ha ihtỳj hacpỹa mã imã amji kĩnti na ito . Cwỳrjapê wa ha hacpỹa mã Inxũ Cati to amji mã ihhimpej , ne to amji japackre , ne to cati prãmtecumã : “ Apeaj to apej , ne apê Inxũ Cati pê Pahpãm pê ikên pê ipytàr catê rohnỳtti mã ” hane .

<chapter_45>
<title>	Tawi te Pahpãm mã amji cajrẽn na mencrer
<verse_1>	Ỹhỹ , ijõ Pahhiti pê Inxũ Cati , me icurê xwỳn itajê kêanre , ne ampeaj kam mehhêj xi , ne nee me ato amji japackre prãm nare . Ne cute me ijarẽn to kêanre atajê pê ipytà . Ne me cumã ijarẽn to : “ Imãa cupê jũm pejti ata ” hane .
<verse_2>	He pom apê ampo kên pê ipytàr catê ita ? Nõ na mã ihhêj ne ate imã hikran . Mã me icurê xwỳn imã amji kĩn nare na me ito , wa imã amji kĩn nare kam ipa , ca ihhêj ne nee ita na ito amji japackre nare .
<verse_3>	Pom hãn ne hàhcujro xà , awcapàtkô kam jũm pictor ata tehcajpa mã hacpỹa mã pry kam ajhu , ita kôpit na , ca ha iwỳr garkwa te ijapackre xà nõ hêj xi nare , pê ihhêj rũm gàhcujro xà nõ ata kujate , mãr quê hacpỹa mã awỳr ito amji jaxà . Ne ate ijapackre xà ita kôt , wa ha hacpỹa ne Xijãw jõ hàpkàjti na ite atoamji japackre xà jũrkwa kam akrĩ xà ata wỳr amji jaxà .
<verse_4>	Ne ate imã amji kĩnti wỳr ito amji jaxàr xà ata pyrên ijakryti , ne hahpan xà na wa itỳj amã ampo gõ . Ne amã ijàkôr xà cakô , ne amã icrer to : “ Apê imã amji kĩnti jõr catê xakat ” hane .
<verse_5>	Ne mẽr ampo na mã wa imã amji kĩn nare ne ikrihkrit ita na ipa ? Xà quê ha ajkĩ Inxũ Catihti ita hipêr itehcajpar nare ? Hãpà ! Quê ha ihtỳj hacpỹa mã itehcajpa ne imã amji kĩnti na ito . Cwỳrjapê wa ha hacpỹa mã Inxũ Cati to amji mã ihhimpej , ne to amji japackre , ne to cati prãmte wa hacumã : “ Apeaj to apej . Ne apê Inxũ Cati pê Pahpãm pê ikên pê ipytàr catê rohnỳtti mã ” hane .

<chapter_51>
<title>	Tawi te to kên na amji jahkre pej , ne Pahpãm mã cuteto tojnõ na hàhwỳr na mencrer
<verse_1>	Ijõ Inxũ pê Pahpãm , icaprĩa ne . Wa itea ikên xà pê ampo kên ita to amji tũm . Ne amã ikĩn ne amã ijapê rohnỳtti mã ita kam , ca ha imã ikên cunea cuhhõ , ne nee hipêr to amji japackre nare . Ite acuna mã ampo kên ton ita kam ri amã ikêanre . Na ca ha imã ite amji kam ijapac xà kênkam , ite ikên ton ata to caprã .
<verse_2>	Ne gàhcaprĩa kam , ite ikên ton ata cunea pê icuhhõ , ne ite garkwa jirô pê ipỳm ata hur pa , ne to tojnõ , mãr wa hacpỹa mã itetet .
<verse_3>	He ramã imã , ite to ihcupan xà itajê cunea na , amji jahkre pej , na wa amã ahna amji jarẽ . Ne ikên xà itajê , ihhêj ne icunaa mã imã hikwa , na wa hõtpê to amji japackre .
<verse_4>	He wa ite nee jũmjê cuna mã ikên xà ita ton nare , ne acuna mã wa ite ton . Ne itỳj ate ita cwỳrjapê ito kên xà na ramã gahkre pej . Ne ca catyt kam apa na ri ate icurê mã imẽn xà ita caxuw , quêt ampeaj kam apejti .
<verse_5>	Pê wa ipỳm pêa mã ramã ite amji kam ijapac xà kêanre . Ne ampeaj kam pê wa ipỳm pêa mã , ramã ajpên acuna mã ampo kên itajê ton to mõ .
<verse_6>	Ne amã , ate amji kam gapac xà impejti , hêj xi nare ita pyr na ito prãm , mãr wa catyt kam , ihêj xi nare to ipa . Na ca ha imã ate amji kam gapac xà impejti , krã kreti ita to hahkre , ne imã agõ .
<verse_7>	Ne itête imã , ite amji kam ijapac xà kên tũm ita cuhhõ , wa itetetti to hanea , pom quê hàcwỳn jaka he .
<verse_8>	Ite ato kên jahpan xà na , ate imã amji kĩn nare ne ipeacre na iton . Ne ita caxuw ca ha hacpỹa mã imã amji kĩnti na ito . Mãr wa ate ito impejti ita pyrên ijakryti to amã cre .
<verse_9>	Ne ate imã ikên cunea ton itajê to caprãr ne ihhur partu na , imã ato prãm , mãr ca nee hipêr hõmpun nare . Ne ite acuna mã ikên ton ita totojnõ , ne nee hipêr to amji japackre nare .
<verse_10>	Ỹhỹ , ijõ Inxũ Cati , imã ite amji kam ijapac xà tetetti impejti gõ , mãr wa ato pit mã hupkre cahkô to ipa ita na . Ne ite ato amji kam ijapac pejti xà caxuw , imã ite amji kam ijapac xà tuwti gõ .
<verse_11>	Ne nee amji tête põ mã imẽn nare , ne nee ipê ikam Acarõ Pejti ita caxàr nare , ne quêt hipêr ajpẽn kam pahhônco na ito .
<verse_12>	Ne cama hipêr imã ate ipytàr pyrên ijakryti na ito , ne ita caxuw ite akam ijapac prãm na ito , mãr wa akampa .
<verse_13>	Ca ha ito hajỹr jirô pê mã , wa ha itỳj cute mehkên ton catêjêmã , ate me imã garkwa jirên itajê to hahkre , quê ha me gahkre pej , ne hacpỹa mã awỳr me amji jacjê .
<verse_14>	Ijõ Inxũ Cati , apê ampo kên pê ipytàr catê , ne nee ca ite jũm curan xà ata kôt amji mã ihcuhtom nare . Wa ha imã amji kĩan kam , mehcunea mã , ca catyt kam apa , ne apejti na garẽn to ipa .
<verse_15>	Ijõ Pahhiti , mehcunea mã icakôc na itehcajpa , mãr wa itỳj me cumã acatihti ne apejti na ato ijàmnãn to ipa .
<verse_16>	Ne ite amã ampo to acajpuaw prãmte , ite amã ampo pijapar to caxàr xà ata na , nee amã ihkĩn nare . Ca ha ma apu ite amã ampo jõr xà atajê caca nare na mã , wa ha ramã amã cugõ ne to capa .
<verse_17>	Ỹhỹ ijõ Inxũ Cati , wa ite ampo to acajpuaw prãm xà ata na amã ihprãm nare , ne quêt amã icrire na ito prãm . He wa ite ikên ton ita to amji japackre , ne imã amji kĩn nare , ne ipeacre ata na ri amã ito prãm . Ne ite ikên ton jicu ne akôt pit mã ipa to prãm ata kôt , ca ha ina amji capa .
<verse_18>	Ỹhỹ Pahpãm , ate itehcajpar xà ita na , ca ha hanea ne me akwỳ cunea tehcajpa . Ne por ramã Krĩpinkrên tête kwỳc nare , mã me curê xwỳn te ame to kêanre , na ca ha hipêr gàhcajrẽan kam Xijãw jõ kẽn cahê na krĩ ata to impej , ne ihtehcajpa .
<verse_19>	Ate me itehcajpar jahpan xà na , wa ha ihcunea na me amã amji gõ . Ne ahna ate me ijahkre pej xà na , wa ha me amã pryti krahti xũmti nõ tocapa , ne catyt kam me to akam ijapac to me ipa .

<chapter_67>
<title>	Me hõ kẽhkẽn pyrên me pajakry na mencrer
<verse_1>	Ỹhỹ , me ijõ Inxũ Cati , me icaprĩa ne , ne me ikrã kam garcô mẽ , ne me ito impej , mãr wa me ipej .
<verse_2>	Mãr quê pjê cunea kam , mehcunea , krĩxàre mea mã , ate amji kam gapac xà impejti na me gõmpu , ne mehcunea apê me hũtàr catê na me gahkre pej .
<verse_3>	Ỹhỹ , me ijõ Pahpãm , imã krĩxàre cunea te acatihti na me garẽn na me to prãm . Ne hanea ne imã ampo kra cuneate apejti na me garẽn na me to prãm .
<verse_4>	Imã mehcunea mã amji kĩn , ne me hakryte amencrer na me to prãm . Ampo na ? He caa ca ha quêt catyt kam mehcukij jirô pê mempej to impej , ne mehkrã kên to kên , ne pjê cunea kam mehkrĩ atajê japackre ne ma me to ahimpej to apa .
<verse_5>	Ỹhỹ , imã krĩxàre cunea te acatihti na me garẽn na me to prãm . Ne hanea ne imã ampo kra cunea te apejti na me garẽn na me to prãm .
<verse_6>	Ỹhỹ me ikwỳ , pê Pahpãm me pamã me pajõ pjê gõ . Ne ramã cute me pahkrã kam harcô mẽn , ne me pamã pajàprà cunea jõr .
<verse_7>	Pê Pahpãm ramã me pahto impej . Ne imã pjê cunea kam , mehcunea te amji mã me hũpa to ipa na me to prãm !
	
<chapter_73>
<title>	Pahpãm catyt kam mehkrã pej me mehkrã kên to ipicokjêr na mencrer
<verse_1>	He imã , Ixaher catêjê te amji kam hapac xà cunea kam mehkên nare , ne mehtetetti atajê caxuw ri , Pahpãm peaj to impej na , imã hahkre pej .
<verse_2-3>	Ne mam pê wa nee hahkre pej to hajỹr nare . Pê wa mehkrã kên me , amjia kôt ame ipa catêjê atajê jũ na , apu cute me amji kam hapac xà pê mehàhcukrêj cati atajê kĩn . Na pê wa ajmãr Pahpãm kôt ipa xà ita na atij , ne ipỳm , ne ajmãr ikên mã axà .
<verse_4>	Ampo na ? Me cumãa , cute me amji kam hapac xà cunea kam mehcarĩcti . Ne nee ame hà nare , ne me capẽnti , ne mehtỳjti .
<verse_5>	Ne me cumãa , cute me amji pupun xà kêanre nõ hamreare . Pom ahnaa mã mehkwỳ te me amji pupun xà kêanre to me amji pupu ita na , cute me hajỹr nare .
<verse_6>	Ne por me hakràj cati na amji to me ipipẽ to me ipa atajê ri , ihhêj ne me cumã impeaj to impej . Ne ramã cute me cupê hamreare , ne me cupê mehkryjreatajê to me hàprê to me ipa to cute me amji pyràc tu .
<verse_7>	Ne cute amji kam me hapac xà kên to pit mã , cute ame caxwỳn to hipu tu . Ne ramã amji jirôa pê cute me amji kam hapac xà kên jàhtôa to amji to mehhimpej to me ipa .
<verse_8>	Ne mehcunea mã xwỳ xà kêanre to me ipa , ne ampo kên to pit mã mehcakôc to me ipa . Ne ihtỳj mehcunea jirôa pê amji to me cati prãm tome ipa . Ne cute me cupê hamreare , ne mehpeacre atajê mã mehhêj , ne mehkên mã me irẽn to pit mã me amji kampa .
<verse_9>	Ne ihtỳj côjkwa kam Pahpãm to mehcakôc kêanre to me ipa . Ne cute amji to me cati prãmte , ihtỳj pjê kam mehcunea mã me harkwa jirê , ne tee ampo cunea to mehhimpej to me ipa prãm .
<verse_10>	Hõhõ , ata to ri Pahpãm na mehkwỳ to ihcuhhê ne mehhi kẽhkẽ , mã ma mehkôt me ipa , ne ihtỳj cute me ampo jarẽn xà atajê kôt me ipa .
<verse_11>	Mã ajpẽn mã ame hũjarẽn to : “ Quê ha nee Pahpãm ampo itajê nõ na me pajahkre pej nare . Quê ha Carôt Tỳjti ata nee ampo itajê nõ na me pamã cator nare ” hane .
<verse_12>	Mehkrã kên catêjê te me hajỹr he . Me cumã ampo catia , ne ma hõtpê me ipicamẽn to me ipa , ne ampeaj kam me hakràj .
<verse_13>	Cwỳrjapê wa ajmãr ite amji jarẽn to hajỹr he : “ He wa ihhêj ne amji caprỳ to , ite ikên ton tête amji jiprõn to ipa . Ne mẽr ampo caxuw mã waikên pê ijũhkra to awpjê , ne to ihtetetti to prãm ?
<verse_14>	Ne pom ite ipej cwỳrjapê amji cajpẽr xà kêanre itajê to , ite amji pupuan to pyt ita ? Ne wa ipej ton to ipa cakrô , amcro cunea kam ajte ihhêjne ampo kên mã icjêj to ipa ” hajỹr . Hõ , wa ajmãr ite amji jarẽn to hajỹr .
<verse_15>	Ỹhỹ ijõ Pahhiti , wa ha ampo itajê na amji jarẽ na mã , wa ha ramã ipê aracri me akwỳ kên mã me irẽn catê hiahpuro .
<verse_16>	Cwỳrjapê wa ite ampo itajê cunea jahkre pej xà na , ite amji to hahkre ne hahkre pej . Na ri imãa ampo itajê jahkre pej xà nee hirã pê nare .
<verse_17>	Ỹhỹ me ijõ Inxũ Cati , wa amã icakôc prãmte gũrkwa mã ixàr , ne ite mehkrã kên catêjê te amji kam me hapac xà jicu xà mã mẽn na , me hahkre pej pyrentu .
<verse_18>	Ca ate mehkrã kên catêjê itajê kên mã me irẽn xà itajê pê ihhêj rũm ate pry cuwrỳhti kôt ame hũxwỳr , mã me hàtij to me ipa , ne ma mehkênxà ata mã mehpỳpỳm , ne me hamre ata pyràac .
<verse_19>	Ne quê ha ihprõt pê , me mõr pejti kam , por amji mã me ampo cupahtiata pê Pahhiti te me to hamre xà ata , me hỹrmã cato ne me kam tẽ , ne me to hamre partu .
<verse_20>	Ỹhỹ me ijõ Pahhiti , he ihhêj rũm mehkrã kên atajê pê , pom me amti , ne me ahna apẽ , mã jũ kam me cupê pra ata pyràac . Wa ha amti ne ampra ne to ijapac kêt , ita jĩkjê na , ca ha ma amji cuna mã amehkrã kên catêjê atajê caca .
<verse_21>	Ne pa , pê wa ajmãr acuna mã ixãm tỳj pyrentu , ne ajmãr akêanre na ato amji kampa .
<verse_22>	Ne pê wa ihhêj rũm ipê ampo jũpar nare ta , ne ihhêj rũm ipê mehkrã nare ata pyràac , ne nee ajte ate amji kam gapac xà itajê na gahkre pej nare .
<verse_23>	Cakrô ca atỳj icahi na apa , ne awpôc rũm ate ipa na ijuwahi tu , na wa ha nee ikên mã ipỳm nare . Ne ikĩnte nee ate mehkrã kên atajê juwahi nare .
<verse_24>	Na ca ha ate amji jahkre pejti ita to ijapackre to mõ , ite amji kam ijapac xà itajê cunea kam . Jirô pê mã , ca ha ma amji wỳr ijaprô , ne côjkwa kam , amji jĩkjê rũm ijỹr . Quê ha mehcunea acahê na me ipupu .
<verse_25>	Ne jũm to wa aràn xà na amji mã ijõ Inxũ Cati ? He aràn xà na jũm hamreare ! Ca imã akrĩ ita kam , wa nee pjê me côjkwa kam imã jũm na prãm nare . Ne ampo na wa amji cuna mã ihprãam to prãm ? Ampo nare , he ca ! Ana wa ihprãam to prãm !
<verse_26>	Quê icapẽnti xà ita ihtỳj ipê hamre , quê ha ijĩ cunea ihtỳj ipê hà , ne apê ri imã ijĩ to ihtỳj catê . Ne apêa ri côjkwa kam imã , ite amji kam ijapac xà to impej , ne to hakràj catê rohnỳtti mã .
<verse_27>	Ne por jũm apu amji tête acurê ne ma apu acaca ata , quê ha ihtỳj hamre . Ne por quê ha jũm amã hikra ne apê hawry ata , ca ha ihkên mã amẽ , ne to hamre .
<verse_28>	Ne wa pa ate amji cahi na ito apijapar ita na ite amji cajpẽr , ne ahna imã impeaj to impej . Ỹhỹ me ikwỳ , Pahpãm pê ri me pantête hàmtàr catê , cwỳrjapê wa mehcunea mã , cute imã ampo ton itajê cunea na , harẽn to ipa .

<chapter_84>
<title>	Pahpãm jũrkwa to me pajapac xà na mencrer
<verse_1>	Ỹhỹ Pahpãm , apê ampo cunea jõ Pahhiti , ne mehcunea jirôa pê ampeaj kam quêt acarôt tỳj . Ne ampeaj kam imã ite me ato amji kam me ijapac xà jũrkwa kĩn .
<verse_2>	Ne imã gũrkwa ata ri apu imõr prãmti , ne ampeaj kam to ijapac xà . Wa ite amji kam ijapac xà cunea to , wa apê me ijõ Inxũ Cati tĩar ata pyrên ijakryti to amã cre .
<verse_3>	Apê ijõ Pahhiti pê Pahpãm ! Quêt ampeaj kam acarôt tỳjti ! Acatihti cakrô , mã ihtỳj cute me ato me amji kam hapac xà jũrkwa kam cuwênre me , xiprôre amji mã hahê to , cute kam amji mã intoreto ipijapar xà caxuw .
<verse_4>	Por cute me ato amji kam hapac prãmte , gũrkwa mã hãn ne me acjêj , ne me hapôj atajê ri hãn ne ampeaj kam me hakry xà , ne hõtpê acatihti na me amã cre !
<verse_5>	Ne por apĩn amji mã me carôt cwa , ne ma Krĩpinkrên jõ hàpkàjti pê Xijãw na me to hàpir , gũrkwa wỳr me to cator prãmte atajê ri , ampeaj kam me hakry xà .
<verse_6>	Ne caprũm cràre nõ kôt me mõr xà ata kam , ca ha atỳj me cumã ihkôt cô catõc ne ipijapjêr na to , quê ha ajpjê . Ne quê ha hanea ne ta cakônĩnõ wrỳ , quê ha ampeaj kam hĩpô hàhtô .
<verse_7>	Ne me mõr kwỳa kam , quê ha ihtỳj me carôt ita me cumã ipicamẽn to mõ . Ne ma Krĩpinkrên kam , cute me ato amji kam me hapac xà jũrkwa wỳr me cato , ne me apê pahpãm cahàc krekà cunea jirôa pê acati ne apê Pahhiti impeaj na me apupu .
<verse_8>	Mehcunea jirôa pê ijõ Pahhiti pê Pahpãm carôt tỳjti ita , ite amã icakôc xà ita na , ikampa . Apê iquêtti pê Jaco xwỳ jõ Pahpãm ita , ikampa .
<verse_9>	Pahpãm , ate amji mã me ijõ pahhi capi ne hãm ata krã kam garcô mẽ , ne to impeaj ne .
<verse_10>	Wa ite jũ ri amji to amcro jàhtô to mir romã , wa ha gũrkwa kam amji to amcro pyxit peaj . Ne mehkrã kên jũrkwa pejti kam ijàhhuc romã ri , imã cormã gũrkwa jarkwa mã mencjêj xà kam ixãm na amji to prãam to amji to prãm .
<verse_11>	Pahpãm , apê me ijõ Pahhiti , ne apê pyt pyràac , ne ampeaj kam acati ne apràti , ne apê me itête gàmtàr catê . Ne gàhcajrẽnti to , amã me ikĩnti kam , ca hãn ne me ito impej , ne mehcunea kam mare mã me ito me icati . Ne por catyt kam , mempejti to ame ipa atajê pê ri , nee ate ampo pejti intê xà nare .
<verse_12>	Mehcunea jirôa pê apê ijõ Pahhiti carôt tỳjti ita . He ampeaj kam ri amji mã me ato ihhimpej atajê cunea jakry pit .

<chapter_91>
<title>	Pahpãm pê ampo kên pê me pahpytàr catê na mencrer
<verse_1>	Ỹhỹ me ikwỳ ! Quê ha me anõ mã , ampo kên pê amji pytàr to prãm na , ca ha Pahpãm mã amji cajrẽn , quê ha Pahpãm pê me pahcunea jõ Pahhitipahtỳjti ata , ihtỳj atête amtà . Cwỳrjapê ca ha gapacta ne me pajõ Pahhiti pê mehcunea jirôa pê ihpahtỳjti ata mã me amji jarẽn to ,
<verse_2>	“ Apê ipytàr catê , ne apê ampo kên cunea pê itête gàmtàr catê , ne apê ijõ Pahpãm , na wa itỳj ate ijamãr na amji mã ato hane ” hane .
<verse_3>	Quê ha Pahpãm ihtỳj ampo kên pimxur te akên mã amẽn xà ata pê apytà , ne atête axà te acuran xà ata pê amtà .
<verse_4>	Quê ha ihtỳj amji jarkwa pa , ne ampo te ato kên xà ata pê apytà . Quê ha ihhêj rũm cupê ampo jara , ne hara to apro , quê ha nee ihkrac ri ampo acaxun nare .
<verse_5>	Cwỳrjapê quê ha nee amã caxwa ri ampo kên awỳr pra atajê cupa nare . Ne quê ha ihprõt pê amcro kam ampo kêanre ata awỳr cato , ca ha nee hũpate apu akrihkrit nare . 
<verse_6>	Ne nee amji mã , por awcapàtkô kam , hà kêanre picràn ata cupa nare , ne nee amji mã amcro kam ampo te ame ato hamre xà ata cupa nare .
<verse_7>	Ne quê ha me mir ne me ty , ne awke rũm me ajxwỳ , ne me tej mir ne me ty , ne awpôc rũm me ajhu cakrô , quê ha nee ampo kên ato kên nare !
<verse_8>	Na ca ha cama xa ne ankrêre ne apu rĩt . Ne ca ha atỳj Pahpãm te me hũpar nare me , mehkrã kên te ampo kên ton atajê jahpan xà na , cute ame to kên na me to ihtỳj tu na me hõmpu .
<verse_9-10>	Ate amji jarẽn to : “ Pahpãm catia pê ijõ Pahhiti ata pê ri , por curi ipimxur xà ata , ne cupêa ri itête hàmtàr catê ! ” hajỹr . Cwỳrjapê quêha nee ampo kên gũrkwa wỳr cator ne jũ mã aton nare .
<verse_11>	He quê ha Pahpãm côjkwa kam cumã me hàpên catêjê mã harkwa ta , quê ha harkwa kôt , por ca jũ ri apu amõr xà ata kam me gamã , ne me atête me hàmtàr to ipa .
<verse_12>	Ne quê ha me gamãr to hanea , pom quê jũm xũmre pry kam kẽn teihkra par tõc cupate , ma hũhkra to , to huphê ne hamã he .
<verse_13>	Ca ha Pahpãm cãmtàa rũm atỳj me acurê xwỳn pê rop jõkre hôhti me , me cupê cagã kêanre pyràc atajê me , me ajpu , ne me kam acuhhê , ne me tohjê . Quê ha nee jũmjê itajê nõ ato kên nare .
<verse_14>	Na quê ha Pahpãm amji mã garẽn to : “ Wa ha itỳj me cumã ikĩnti itajê pytà . Ne cute amji mã me ito ihhimpej atajê , wa ha itỳj mentête amtà !
<verse_15>	Ne quê ha kam ampo kên cato , quê ha imã amji cajrẽn , wa ha kampa ne ramã curia cahê na xa , ne pa ampo kên pê hũtà , ne pa mehcunea te amji mã me hũpahti xà na me to , quê ha amji mã me hũpa .
<verse_16>	Wa ha cute amji to ipijapar to irya na to , ne cute amji to ipijaparxà ata kam , ahnaa mã , wa ha itỳj hũtàr to ipa ” hane .

<chapter_95>
<title>	Pahpãm to me hàmnãn na mencrer xà
<verse_1>	Hacme , ne me pajõ Pahhiti pê Pahpãm to me cati prãmte , me cumã me pahcakôc ! Ne cupê me pahpytàr catê pyrên me pajakryti to , cu me cumã cre !
<verse_2>	Hacme , ne Pahpãm to me amji kam hapac xà jũrkwa mã me axà ! Ne curia cu ha cuna mã , cute me pahto impejti ita pyrên me pajakryti to cumã me amji jarẽ , ne pahtỳj me cumã cre !
<verse_3>	Ne mẽr ampo na mã cu ha me to hane ? Nee mã ampo na cu ha me to hajỹr nare . He me pajõ Pahhiti pê Pahpãm carôt tỳjti ata ri , pjê cunea kam , pahpãm cahàc cunea jõ pahhiti carôt tỳjti atajê jirôa pê cati .
<verse_4>	Ne pjê cunea to ihhimpej , ne ahkre ryti rũm to ihhimpej kam pra , nema kẽn kàhti ata mã to hahê .
<verse_5>	Ne taa cute côxwa ton ata to ihhimpej , ne taa hanea ne cute pjê ton ita to ihhimpej .
<verse_6>	Cwỳrjapê cu ha ma me pra ne Pahhiti cuna mã me pahkõn krã na me jỹ , necumã impejti na me harẽ . Hacme ne me cumã : “ Apê me ijõ Pahhiti pê me iton catê ” hane .
<verse_7>	He cupê me pajõ Pahpãam to Pahpãm , ne me papê mehkwỳ , mã me pajamã . Ne me papê hõ parxare pyràac , mã ihtỳj me pamã me pahte ampo pej na prãm xà atajê gõ . Cwỳrjapê cu ha ita kam cute me pamã ihcawpa xà atajê na me kampa :
<verse_8>	“ Nee ca me apê me aquêtjêa ne me gàprãr xi nare . He pê me aquêtjê me hàprãr xi cwỳrjapê pêpõti kam me hamreare ata kam , ajco amji caxuw cô na me icyt to me ipa .
<verse_9>	Pê wa caku te cwarẽnta kam , me kam mare mã icarôat kôt ajco ampo catia pihhoti atajê ton to ipa , ne ajco me cumã harte , ne ajco me cumã cô gõ , ne ajco me curê xwỳn pê mentête amtà . Pê mento jĩa to ahna me ipupun cakrô , cute me icapi prãmte amji caxuw me icyt , ne ajpẽn mã me ijarẽnto : ‘ Nee Pahpãm me pajamãr pej nare ’ hane .
<verse_10>	Pê wa caku jàhtôti ita cunea kam me aquêtjê itajê kam icryc , ne ma amehcaca ne pa amji mã me to icakôc to : ‘ Mehkrã kên atajê te amji kam hapac xà kêanre , ne cama ijarkwa jirô pê mehpỳpỳm to me mõ , ne ma ame ijarkwa par caca ’ hane .
<verse_11>	Ne wa me kam icryac to icryc , ne ampeaj kam ite me cumã amji jarẽn , ne me ahna amji jarẽn tu , ne me cumã : ‘ He me gũpar nare ita kam , ite pjê to me amã ijũjahkre ata mã me acunea xàr . Ne kam me akôt xà ata kam , ca ha nee jũ caxuw curi me axàr nare . Na ca ha ita ri põti ita kam me atyc pa , quê ha me akra pit pjê ata mã me axà ’ hane ” . Hõ , me pajõ Pahhiti , amcro ita kam mepamã ihcawpa to hane , na cu ha pahtỳj me kampa .

<chapter_110>
<title>	Pahpãm te mehkwỳ mã pahhi xãm te me curê xwỳn tohjê na mencrer
<verse_1>	Pahpãm pê Pahhiti te ijõ Pahhi mã : “ Icahê na , Pahhi jỹr xà kam , awpôc rũm jỹ . Wa ha apar krac ri me acurê xwỳn atajê cunea nõr na meto , quê ha me nõ . Ca ha ate me tohjê na cute me gahkre pej xà na , me hipy apar xãm ” hajỹr .
<verse_2>	Quê ha Pahpãm Krĩpinkrên pĩn , ijõ Pahhi mã , cute pjê to ihhimpej xà ata caxuw carôt cunea gõ , ne cumã : “ Apê pjê jõ Pahhi ne acarôt tỳj . Ne acarôt tỳjti ita to , ca ha acurê xwỳn catêjê cunea jirô pê acuhhê partu , ne me to ahimpej .
<verse_3>	Ne ca ha me cume apijapu kam me tẽ me ajkaam , quê ha me acahê na me ipijapu xà caxuw , me akwỳ me hàhtôa ne me amji to ajpẽ . Ne me cupê pĩhhô na atàr pyràac , ne pjê cunea kam me hàhtôa to me hàhtô . Quê ha mentuwjê , me cumã amji kĩan kam , Krĩpinkrên jõ kẽn pejti atajê kamme acajpa , akôt me ipijapu xà caxuw ” hane .
<verse_4>	Ne Pahpãm pê Pahhiti te ampeaj kam ijõ Pahhi na amji jarẽn to hajỹr , na quê ha nee jũ caxuw amji pê cute cumã amji jarẽn xà ata to hapac kêt nare . Na ri Pahpãm te ijõ Pahhi mã : “ Ca ha gõtpê apê me akwỳ jõ Pahhi . Ne hanea ne apê imã mehcajrẽn catê rohnỳtti mã . Ca ha apê mam imã mehcajrẽn catê pê Merquixê pê Pahhi ata pyràac , ne hapua na apê imãmehcajrẽn catê pê Pahhi ” hajỹr .
<verse_5>	Ỹhỹ Pahpãm , ca ijõ Pahhi tehcajpar xà caxuw , cahê na akrĩ ita na . Ne ca ha jũ caxuw pjê jõ pahhi kwỳ kam acryc , ne mehcunea to hamre .
<verse_6>	Ne quê ha cute jũ caxuw pjê cunea kam ate mehcunea cukij , ne me to apicokjêr xà jõ amcro kam ahtwỳ , ca ha mehkên jahpan xà na , pjê kamme hàhtôa ne mehcura ne me to hakôat to hakôt , ne pjê cunea kam pahhi catêjê cunea to hamre partu .
<verse_7>	Ne quê ha ijõ Pahhi pry cahê na cô ajpjê ata to ikõ , quê ha cumã carôt catia to cati , cute me hirô pê ihcuhhê xà caxuw .

<chapter_119>
<title>	Pahpãm jarkwa jõ kàhhôc na mencrer
<verse_97>	Ỹhỹ me ijõ Inxũ Cati , wa ha garkwa na amã amji jarẽ . He ampeaj kam imã acaca xà itajê cunea kĩn ! Wa to amji japackrea to pyt .
<verse_98>	Ca gõtpê ate imã , ate ijapackre xà jõr , wa ite amji mã huwahi ata kôt , ca ha me icurê xwỳn jirôa pê hãn ne ito amji jahkre pej .
<verse_99>	Wa cute me imã ampo to hahkre catêjê jirôa pê hãn ne imã hahkre pej . Ampo na ? Wa hãn ne ate imã ampo itajê to hahkre xà impejti itajê to amji kampa na wa .
<verse_100>	Wa itỳj acaca xà kampa , ne amji mã hũpahti to ipa , na ri mehwej jirôa pê imã hahkre pej .
<verse_101>	Itỳj imã garkwa par to prãm , cwỳrjapê wa nee ampo kên ton to ipa nare .
<verse_102>	Ne nee wa ate ampo na garkwa atajê ton jicu nare . Ampo na ? He caa pê ca imã to hahkre na ri .
<verse_103>	Ne ate imã garkwa jirên itajê cunea inxô pit ! Ne imã ihhêj ne pen jirôa pê inxô .
<verse_104>	He ate imã ampo to hahkre xà kôt ri imã hahkre pej , na wa ma apu cute me amji kam hapac xà hêj xi xà atajê cunea impar caca , ne ma ame curê .
<verse_105>	Garkwa ita pê ihhêj rũm hàhcujro xà nõ te imã gõ pry cujro , ihkôt imõr xà caxuw . Na wa ihkôat amji kam ijapac xà to impejti to ipa .
<verse_106>	Na wa ite apar na amã amji to ijũjahkre , ne wa ha itỳj ampeaj kam , amji mã ate ito ahimpej xà cuhtacti itajê kampa !
<verse_107>	Ijõ Pahhiti , imã ite amji pupun xà itajê kêanre ! Ne pom ca ate imã ampo pejti na amji to gũjahkre ita na ca ito , ne imã icarôt gõ , mãr wa ityc xà jahpa .
<verse_108>	Ỹhỹ , Pahpãm , ate ito kênre nare ita pyrên wa ijakryti to , ite amãamji jarẽn xà ita na , ca ha atỳj amji capa , ne ate ampo to imã ahimpej xà ita to imã hahkre .
<verse_109>	He ihtỳj hõtpê jũmjê atajê ame icuran prãm cakrô , wa nee ate amji kam gapac xà to , ite amji pê ijapac kêt nare .
<verse_110>	Ne mehkrã kêanre atajê te me imã ipro xà ton , ne me imã hãm , cute me to ipro prãmte , cakrô wa nee ite , ate ampo na ito ahimpej xà atajê kamijapac jicu nare .
<verse_111>	Ate imã ampo to hahkre xà itajê pê itekjêa . Na wa ha itỳj amji mã me huwahi , ne amji caxãm pê me cunõ , mã ihtỳj ina cuhkõnre kam me imã ijakryti to .
<verse_112>	Na wa ite amji mã garkwa ita par to ikrĩ , ne ahnaa to hicu xà mã mẽn na amji ton .

<chapter_121>
<title>	Pahpãm pê me pahpupun catê na mencrer
<verse_1>	Wa hãn ne rĩt ne hàhkà jakôt pupu ne pa amji cukij to : “ Xà quê ha ajkĩ hàhkà jakôt ita pĩn , cute itehcajpar catê ata cato ? ” hane .
<verse_2>	Hãpà ! He quêt Pahpãm pê Pahhiti pê pjê me côjkwa to ata pê ri itehcajpar catê !
<verse_3>	Ne cupê me pajamãr catê , mã ma me pahto huphê ita kam , quê nee ampo te me pahnõ mẽn na hamãr nare .
<verse_4>	Ne cupê me pahkwỳ pê Ixaher catêjê jamãr catê ita kam , quê nee jũ caxuw hõtxwa quê nõ ne apu hõt nare . Ne nee apu hõt nare , ne irĩat na quêt ihkrĩ .
<verse_5>	Me pajõ Pahhiti pê me pajamãr catê , quê ha ihtỳj me pahcahê na ipa ne me pahpytàr to ipa .
<verse_6>	Quê ha nee pyt cacro me pahnõ mẽn nare , ne nee quê ha caxwa ri , putwrỳ na , ampo xà me pahwỳr cator nare .
<verse_7>	Quê ha me pajõ Pahhiti ampo te me pahto jũ mãn xà atajê cunea pê me pahpytà , ne nee quê ampo te me pahnõ to jũ mãn na hamãr nare .
<verse_8>	Ne cu ha ma jũ kam me pra , quê ha ihtỳj me pajamãr to mõ , ne cu ha hacpỹ ne me amjijaxà , quê ha hanea ne ihtỳj me pajamãr to mõ . Ne quê ha me pahto hajỹr tohãm ita na , ne nee jũ caxuw me pajicu nare .

<chapter_122>
<title>	Krĩpinkrên to me hàmnãn na mencrer
<verse_1>	Ijõ krĩ kam cute Pahpãm jũrkwa wỳr me ijator , ne me imã : “ Hacme , Pahpãm to cute me amji kam hapac xà jũrkwa wỳr ! ” hajỹr , ata pyrên ijakry , ne imã amji kĩn crire nare .
<verse_2>	Na wa ramã hỹrmã me icator , ne itỳj Krĩpinkrên kam ame ipa .
<verse_3>	Ne ramã hacpỹ mã cute me Krĩpinkrên to impej . Mã ramã Ixaher catêjê jakrã amehcuhhê atajê te hỹrmã me cuprõn . Mã jũm te mehcukij to ,
<verse_4>	“ Mẽr ampo na mã me hõ krĩ cunea pĩn , Krĩpinkrên wỳr , me hàpir to me ipa ? ” hane . Wa cumã : “ Nee mã ampo na nare ! He cute ampo pej cunea pyrên me hakryti na , me Pahhiti pêPahpãm mã me amji jarẽn prãmte ri me ipa ” hane . Hõ , ita na ri cute mehcunea mẽn , mã harkwa kôt cute me ton .
<verse_5>	Ne ita ri mehcukij xà kam hõtpê me pajõ pjê jõ pahhi . Ne cute ajpẽn kôt me harẽn catêjê atajê kampa , ne catyt kam mehcukij , ne ajkam me to impej . Ne ita ri me cupê pro kam atajê ihcunea na , ihtỳj me ajpẽn kampa .
<verse_6>	Hacme , ne Pahpãm mã Krĩpinkrên kam amehkrĩ atajê cajrẽn . Cu ha mehcajrẽn to hane he : “ Ca ha ma me hamã , mãr quê ajpẽn na mehhôncoti to me ipa . Ne por krĩ kwỳ mã , Krĩpinkrên kam amehkrĩ catêjê kĩn atajê , ca ha hanea ne me to impej , mãr quê me cuxà mempej pêa mã me ipa .
<verse_7>	Ne imã Krĩpinkrên tête kwỳc tỳjti me , cute me hamãr catêjê jũrkwa tỳjti atajê to , cuteme curê xwỳn pê , me amji pytàr pejti na me to prãm , mãr quê ikre atajê cunea kôt me ankrê , ne nee ame amji mã ampo cupa nare , ne mehcarĩcti ne .
<verse_8>	Ne por krĩ ata kam , me ikwỳ me , me ikjêjê ame ipa atajê , ca ha hanea ne me to impej , quê mempej pêa mã ame ipa .
<verse_9>	Ne mẽr ampo na mã wa ame ana ijàhwỳr to hane ? He apê me ijõ Inxũ Cati pê Pahhiti to ite amji kam me ijapac xà jũrkwaita , ita ri krĩ ita kam ihcuhhê , na ca ha ipu na amehkrĩ atajê to hanea ne impej , mãr quê me cumã amji kĩn jakryti kam me ipa ” hane .

<chapter_124>
<title>	Pahpãm pyxit peaj pê ampo kên cunea pê me pahpytàr catê na mencrer
<verse_1>	Ite me ikwỳ cukij to hajỹr he : “ Ỹhỹ , me ikjêjê , wa ha meacukij , ca ha me imã me amji jarẽ . Quê ha me parũm Pahpãm hamreare na mã , jũ mã quê ha ampo te me pahto kên xà ata me pahto ? ” hajỹr .
<verse_2-5>	Mã me ikwỳ te imã me amji jarẽn to : “ Quê ha me parũm Pahpãm hamreare na mã , quê ha me pahcurê xwỳn te me pahkam incryc to imprar xàata pê ihhêj rũm , cute me pahtĩar na me pahkur xà pyràac . Nare , quê ha cupê ihhêjrũm cô te hipu ne me pahcuto tu , ne ma ahpar mã hũwrya wỳr me pahto imprar , ne irorocti pahtỳjti to cute me papĩr pyràac ” hajỹr .
<verse_6>	Ite mehkwỳ mã harkwa to hajỹr he : “ Pê me pajõ Pahhitite me pahcurê xwỳn te me pahto hamre na hamãr nare pyrên me pajakryti to , cu ha cumã me amji jarẽ .
<verse_7>	Pê cu ihhêj ne me papê cuwênre pyràac . Pê Pahpãm cuwênre jahêrcatêjê te me pahpro xà ton atajê pê me pahpytà . Ne ihhêj rũm me pahte na hê xà ata ta , pê pàt , ne hamre , pê cu pahtỳj ame papa .
<verse_8>	Me pajõ Pahhiti pê côjkwa me pjê ton catê , ne cupêa ri me pahtehcajpar catê ata pyrên me pajakryti na , cu ha me cumã amji jarẽ ” hajỹr .

<chapter_127>
<title>	Pahpãm jàhcajrẽnti na amji mã me to hajỹr namencrer
<verse_1>	Quê me pajõ Pahhiti pê Pahpãm ikre xãm na ikre pyxwỳr catêjê ràn nare na mã , quê nee me amji mã hamãr , ne me hãm nare , quê te ame to hahkree , ne me to hàpên jicu . Quê me pajõ Pahhiti krãhtare pê krĩ jamãrcatêjê te krĩ tête hàmtàr na mehràn nare na mã , quê te ame krĩ tête hàmtàr to hahkree ne me hicu . Ne jũ wỳr quê apu amji mã hamãne me hũtàr to impej .
<verse_2>	Jũ wỳr cu me pajàpên pejti to prãm to , iràràa na me pahkrĩ , ne me pajàpêan pê mepajàpên kam pra , ne me pajàpên to awcapàtkô rytu ne me cumã hikra ne pra , ne me pajikwa ne ame amji mã hamã . Ampo na ? He Pahpãm mã mehkĩnti atajê te me hàpên xà jicu jirô pê me hikwa ne ame hõt . Mã cutea me cumã harte xà caxuw ihtỳj me cumã hõ to .
<verse_3>	Ne me pahkra pê ri ihhêj rũm Pahpãm te me pamã ampo pejti jõr xà atajê , mã ihtỳj me pamã cugõ . Cwỳrjapê ri ihtỳj amji kôt me pahwỳr mepamã ampo pejti jàhtôa ne me to hapôj .
<verse_4>	Ne me hũmre , mentuw kwỳa kam me cumã mehkra hàhtôa to me hàhtô . Ne hãn ne mehwej mã me taa me hũtà , ne me hamã . Atajê pê ri ihhêj rũm krãhtare jũhkra kam cute amji tête hàmtàr xà caxuwme cumã hõ kruw jàhtôa pyràac , na quê ha mehkraatajêa to amji tête hàmtàr to ihkrĩ .
<verse_5>	Por me hũmre mã mehkra jàhtôa to me hàhtô atajê pyrên ampeaj kam me hakry . Ampo na ? He me cupê ihhêj rũm krãhtare mã hõ kruw jàhtôa to hàhtô pyràac . Ne jũ wỳr quê curê xwỳn nõ amji mã hamã ne me tohjê . Jĩkjê na mã me hũmre mã mehkra jàhtôa to me hàhtô atajê te me hajỹr . Quê ha mehcukij xà kam curê xwỳn nõ me ajpẽn kam tẽ , quê ha cumã hamãr catêjê pê mehkra jàhtôti itajê me hũtà , quê ha nee jũm tohjê nare .

<chapter_130>
<title>	Pahpãm te me pahtehcajpar na me pajàhwỳr na mencrer
<verse_1>	Pỳj me hêj xi ijõ Pahhiti ! He ityc xàa wỳr ikrã pictor tuata kam , wa itỳj ate itehcajpar prãmte ana ijàhwỳr .
<verse_2>	Ijõ Pahhiti , ite amã icaràr xà ata na ikampa ! Ne ite amji pytàr xà na ijàhwỳr xà ata to , ca ipytà !
<verse_3>	Ca ha ite ato kên xà itajê to , ate amji japackre prãmte ahna ihkàhhôc to na mã , jũ mã wa ha , ne ate icurê mã imẽn xà ata pê icato , ne ma jũ kam tẽ ? Hamreare ! Ca ha atỳj hahpan xà na ikên mã imẽ .
<verse_4>	Cakrô , ca nee ate ito hajỹr nare . Ne quêt cama atỳj , ite ato kên xà itajê to tojnõ , ne nee hipêr to amji japackre nare , mãr wa ihkôt amji mãacupahti to ipa .
<verse_5>	Ỹhỹ me ikwỳ , wa ite amji kam ijapac xà cunea to Pahhiti te itehcajpar na hikaj . Ne ampeaj kam wa itỳj cute ampo na imã amji to hũjahkre xà ata na amji mã to hane .
<verse_6>	Ne pom krãhtare pê caxwari krĩ jamãr catêjê apẽ xà jikaj ata jirôa pê , wa itỳj ijõ Pahhiti jikaaj to hikaj .
<verse_7>	Me ikwỳ pê Ixaher catêjê atajê , ca ha atỳj ampeaj kam Pahpãm to me amji mã hanea to me hane . Ampo na ? He cumã me akĩn rohnỳtti mã , nehõtpê ihtỳj cumã me apytàr prãm .
<verse_8>	Na quê ha ihtỳj Ixaher catêjê pê mehkwỳ atajê te ame to kên jahpan xà na , cute mehkên mã me hàr xà ata pê me hũtà .

<chapter_139>
<title>	Pahpãm mã ihcunea na me pajahkre pej pejtu na mencrer
<verse_1>	Ijõ Pahhiti , ca ramã ate ipupun pejtu na ri amã ijahkre pej .
<verse_2>	Ne ramã ite ampo ton xà atajê cunea na amã ijahkre pej . Ne ampỳa mã amã ite amji kam ijapac xà cunea na ijahkre pej .
<verse_3>	Ca ijàpên xà cunea me , ite apu ikôt xà atajê cunea kam ipupu , ne ite ampo ton xà atajê cunea na amã ijahkre pej .
<verse_4>	Ne ite jũm mã ampo jarẽn xà ata xwỳjrea na , ramã ite harẽn xà ata na amã ijahkre pej .
<verse_5>	Ne jũ ri apu imõr xà ata ri , ca atỳj ipu na apa , ne acarôt to itête gàmtàr to apa , ne imã ijõ pry to hahkre to apa .
<verse_6>	Ne ramã ate ijahkre pej xà ita pupun pejtu , wa nee ajte akĩnte iteamji pupun pej xà ita na , ite amji jahkre pej nare . Ne ite ahna amji jahkre pej xà ita ipê ipimxur tu .
<verse_7>	Ne jũ kam wa ha apê tẽ ? Ca pjê cunea kam apa xà ita kam , jũ mã wa ha ajte ne jũ kam apê hawry ? He wa nee jũ kam , apê ijũjawry nare .
<verse_8>	Wa ha ma côjkwa wỳr api , ca ha curia ramã apu mõ . Nare , wa ha ma pjê krac ri mehtyc krĩ xà wỳr wrỳ , ca ha curia ramã apu mõ .
<verse_9-10>	Wa ha pyt japôj xà wỳr ite itor ne itẽm na , nare , ampỳa mã pyt cjêj xà kam amji to ipijapar cakrô , quê ha cormã gũhkra imã ijõ pryto hahkre to mõr ita na . Ne wa ha jũ ri cormã apu mõ , ca ha curi atỳj itehcajpa .
<verse_11>	Wa ha awcapàtkô mã ijarkwa to : “Ito amxu” hane , ne hanea ne amcro mã ijarkwa to : “ Amji to awcapàtkô ” hane , quê ha kam awcapàtkô cakrô , wa ha nee apê ipimxur nare .
<verse_12>	Ampo na ? He amã awcapàtkô kam ampo pimxur ata pimxur nare . Ne amã awcapàtkôti ata pê amcro jõ apẽ . Ne amã awcapàtkô me amcro pipẽan .
<verse_13>	Ne caa pê ca ahpỹanre na imã icukrã xà ton pa , ne inxê cahã xà caxwãm pê ajkam ipyxwỳr pa .
<verse_14>	Na wa itỳj amji mã apejti na garẽ . Ampo na ? He ate ampo ton xà atajêcunea pihho ne hahkre pej xà pimxur tu , ne ajtea mã , ne quêt impejti . Wa ite amji kam ijapac xà cunea to gàpên xà ita na , ite gahkre pej pejtu .
<verse_15>	Pê ca inxê tu kam ihi ton xà me , ite amji jipêj xà na ipupu . Pê wa aracri , jũm te ipupun nare kam , inxê cahã xà kam ipicamẽn to icati to mõ .
<verse_16>	Ne pê ca ipỳm xwỳjrea na ramã ipupu . Ne caa ramã imã jũ mã ite amji to ipijapar xà na amcro atajê na gõ kàhhôc kam ihhôchiahpuro , mã hikwa , cormã amcro jamre reria mã .
<verse_17>	Pỳhàpà ijõ Pahpãm , ate amji kam gapac xà itajê cunea jahkre pej xà jahkre kêatre ! Ne ampeaj kam hàhtô ne impej pit .
<verse_18>	Wa ha hàhtô na ite hahkre pej prãmte cahyt xà na mã , quê ha imã hàhtô pê ihhêj rũm pjênxôm carôt jàhtô . Wa cahyt , ne cahyt , ne neejũ caxuw cahyt jicu xà mã to mẽn nare , ne kaam gõr . Ne wa iràrà na ampra , ne hãn ne acahê na ipa , ne ato amji japackre pyrentu .
<verse_19>	Ỹhỹ ijõ Pahpãm , he imã ate atỳj mehkrã kên te ampo kên ton to ipa atajê curan , ne me to hamre na to prãm . Ne imã ate me hàprêhtijũhcaprô prãmti atajê to ipê gũjawry tu na to prãm , mãr quê me hawry , wa icarĩcti na ipa .
<verse_20>	Ne me acurê xwỳn atajê ato mehcakôc xà kêanre to me ipa , ne ihcaprỳ na gaprỳ to mehkêanre to me ipa .
<verse_21>	Ijõ Pahhiti , pom ma ame acurê , ne ma ame apynãr caca itajê ri , ite hajỹar ne ihtỳj imã me curê , wa ma amehcaca ! 
<verse_22>	Wa me curê xà cunea to me curê to ipa . Ampo na ? He acurê xwỳn itajê pê hanea ne icurê xwỳan to icurê xwỳn .
<verse_23>	Ỹhỹ , ijõ Pahpãm ! Gapacta ne ikôpĩ ne icaxwỳn na awcapi , ne ite amji kam ijapac xà cunea na ijahkre pej .
<verse_24>	Ne imã , ihhêaj to ite ijõ pry cupan xà nõ ata jarẽ , ne quêt mehtĩr rohnỳtti mã xà ata jõ pry wỳr ca ito mõ , ne kam imẽ , wa ihkôt mõ .

<chapter_145>
<title>	Pahpãm to me pajàmnãn na mencrer
<verse_1>	Ijõ Pahpãm pê ri ijõ Pahhiti , wa ha mehcunea kam mare mã acatihti ita na ana cre ! Wa ha jũ caxuw acati na garẽn to amji pê ijapac kêt nare , wa ha quêt garẽn to ipa rohnỳtti mã .
<verse_2>	Ne amcro cunea kam wa apyrên ijakryti na amji jarẽ , ne ato amji kam ijapac to ipa rohnỳtti mã .
<verse_3>	Ijõ Pahhiti , ampeaj kam acati ! Na wa ite amã acatihti to icakôc xà ata na amã ihkên nare , ne quêt acajpuaw . Ne jũ wỳr wa me inõ amji mã hamã ne acatihti ita na gahkre pej .
<verse_4>	Ne pom ate ampo pejti carôt tỳjti ton itajê cunea , quê ha ihtỳj me hũmremehkra mã me harẽ , quê ha me kampa . Ne me taa , hanea ne mehkra mã me harẽ , ne me to hajỹr to mõr rohnỳtti mã .
<verse_5>	Quê ha gàhcujrohti me apê Pahhiti pejti ita to mehcakôc . Wa ha pa gàpên xà impejti itajê cunea kôt itỳj ato amji kam ijapac to ipa .
<verse_6>	Ne quê ha me taa mehcunea mã gàpên xà carôt tỳjti atajê cunea kôt harẽn to me mõ . Na wa ha hanea ne me cuxà gàpên xà catia na garẽ , ne mehcunea mã ato icakôc pejti ne .
<verse_7>	Ne quê ha mehcunea ihtỳj me hirôa pê apejti ita na me ato amji japackre xà kôt me amji mã , amji kĩn ton to me ipa . Ne ihtỳj ate amji kam gapac xà cuhtacti ita na me cre .
<verse_8>	Ỹhỹ me ikwỳ , Pahhiti pê jũm peaj to impej ata . Ne nee cupê ampo kamincryc kam imprar pyrentu catê nare . Ne cumã me pahkĩan to me pahkĩn , mã ihtỳj me pahcaprĩ . Ne hãn ne hõtpê pahte me pahkên ton jicu jirô pêmã , ihtỳj me pahkên to tojnõ , ne hicu .
<verse_9>	Ne mehcunea mã impeaj to impej . Ne cumã cute ampo cunea ton itajê caprĩ xà .
<verse_10>	Hàpà me ijõ Pahhiti pê Pahpãm ! Wa ha pjê kam me icunea itỳj amji mã me acupa , ne ato amji kam me ijapac prãmte me ana cre . Ne me akwỳ cunea , quê ha apyrên me hakryti na me amã amji jarẽ .
<verse_11>	Quê ha me hirôa pê apê Pahhiti ita na mehcunea amji mã me ato ihcakôc . Ne ihtỳj acarôt tỳjti ita na amji mã me garẽ .
<verse_12>	Mãr quê mehcunea ate acarôt to gàpên xà ton atajê cunea na me apupu , ne apê Pahhiti catihti ata na me gahkre pej . Ne quê ha ihtỳj mehcunea mã ahimpej xàjàhcujro tetetti carôt tỳjti ata jahkre pej .
<verse_13>	Ne ate me ito ahimpej xà ita jamre xà hamreare . Ne apê Pahhi pê Pahhiti rohnỳtti mã . Ỹhỹ me ikwỳ , Pahpãm hãn ne ampo to awjahkre , neihtỳj hõtpê harkwa ata to amji japackrea rũm ihkrĩ . Ne cute ampo ton xà atajê cunea kam , cumã me pahkĩn pit .
<verse_14>	Ne ihtỳj ampo kên mã mencjêj atajê tehcajpa , ne ihtỳj hanea ne cute me to ihcupan atajê tehcajpa , ne hacpỹa mã catyt kam me ipa na me to .
<verse_15>	Por ampo cunea tĩar atajê , ihtỳj hõ to hàpàn xà ata kôt Pahpãm pupu . Ne cute me cumã ampo na me prãmtijõr xà atajê na ihtỳj me hikaj . Mã hãn ne cute me cumã me hõ jõr xàa jõ amcro na mecumã cugõ .
<verse_16>	Ne ihtỳj hãn ne hũhkra mã hikra , ne nee apu hũ intê nare , cute ampo cunea tĩr atajê mã ampo na prãmti atajê jõr prãmte .
<verse_17>	Pahhiti te ampo cunea ton xà caxuw ihcunea na catyt kam ipa , ne ampeaj kam hàhcaprĩ . Ne ampo cunea na cute me pahto impej , ne cumã me pahkĩn .
<verse_18>	Ne por amji tehcajpar xà na ampeaj kam me cuwỳ atajê cahi na ipa , cute mehtehcajpar prãmte .
<verse_19>	Pahhiti ihtỳj cute amji mã me hũpahti atajê mã ampo na me prãmti atajê gõ . Ne ihtỳj me caràr kampa , ne hãn ne me hũtà .
<verse_20>	Pahhiti ihtỳj me cumã ihkĩnti atajê tête amtà , ne mehkĩnte mehkêanre atajê intête nee hàmtàr nare , ne cama hãn ne me to hamre .
<verse_21>	Ne ampo itajê cunea cwỳrjapê , wa ha ijõtpê Pahhiti catihti na harẽn to ipa rohnỳtti mã . Ne imã pjê ita cunea kam , icuxà cute me Pahhiti japrỳ pejti na me harẽn na me to prãm rohnỳtti mã .

<book_12>
<title>	PAHHI CATÊJÊ

<title>	1 Pahhi Catêjê 3.5-13

<chapter_3>
<title>	Pê Xarômãw pê pahhi tuw ne cumã amji jahkre pej
<verse_5-13>	Pê Tawi mã ihkra xũmre nõ ita haprỳ Xarômãw , ne hũm tyc jakàn pê haxà kam amji to pahhi . Mã Pahpãm te caxwa ri Xarômãwpimtir kam cumã amji to ipipẽ , ne cumã amji jarẽn , quê rỳ mã ampo na cuwỳ , quê ha ihtỳj cumã ampo gõ . Mã Xarômãw cumã : — Pê ca ampeaj kam inxũ Tawi caxuw apej . Ne ampo na mã , pê ca caxuw apej ? He pê ampeaj kam akampa na pê , ne ampeaj kam cumã gahkre pej . Cwỳrjapê pê ca amji mã to me akwỳ jõ pahhi . — Ne ipê ihhêj rũm cormã me hõkre nõrepyràac , ne cormã ipê ijũpar hamreare . Ne ipê ate amji mã me capi itajê to ihimpej jahkre kêatre . Pom me akwỳ jàhtôti itajêcaxuw imã ite amji jahkre pejti gõ . Mãr wa mehkên na me hahkre pej , ne ahna mehcukij , ne mempejti na me hahkre pej ,ne ahna mehcukij , ne ajpẽn pême to caprã , ne catyt kam ajpẽn kam me to ihimpej to ipa , ne ma ajpẽn na me hamã — hane . Mã Pahpãm mã cute amji jarẽn xà ita na cumã ihkĩn , mã cumã : — Wa ha amã ate amji jahkre pejti gõ , nãmri atea amji mã , ate amjijahkre pej pê ampo pejti ita capi , ne ahna gàhwỳr . Na wa ha mehcunea jirôa pê amã ate amji jahkre pej gõ . Ne hanea ne ate ampo na iwỳr nare ata , wa ha itỳj amã cugõ . Ne itỳj amã gakràjcatia ne cugõ , quê ha mehcunea ihtỳj amji mã me acupa — hajỹr . Ne cute Xarômãw mã ihkrã kre te amji jahkre pej catia ne hõr . Mã cute amjijahkre pejti .

<titel>	1 Pahhi Catêjê 3.16-28

<chapter_3>
<title>	Pê Xarômãw ajkam me cahãj pijakrut cukij
<verse_16-28>	Mã amcro nõ na me cahãj pijapit xyre atajê pijakrut nepahhi Xarômãw wỳr me cator , cute mehcukij prãmte . Mã pyxit ita te cumã harkwa to : — Ỹuỹ pahhiti , wa ikre pyxit peaj kam ajwar me ikrĩ , mã ajwar me imãme ikra pỳm . Mã caxwa ri cupê ihkra tyc , mã to hãm ne cute ipa kamhir , ne ma ipê ikra impỳn . Wa ipimprar ne tee apu to pijahôr to hahkre , mã ramã xãmte ihtyctu . Ne ahna apẽ , wa ite hõmpun , mã neecupê ikra nare , ne ihkra ri — hajỹr . Mã ihnõ ata cumã : — Quê , ihkraa ri cupê ihtyc , ne ihtĩr ita ri , ikra — hane . Ne cormã me ajpẽn mãn kwỳa kam mã pahhi te harkwa to : — Ajpên me imã wapo xwahhihti nõ to tẽ — hajỹr . Mã cumã hàpên catê nõ te cumã wapo xwahhihti pyr ne to tẽ . Mã pahhi te cumã harkwa to : — Hã , awryc mã me cumã to ahkrare nõita tĩar jipô , ne ita mã hĩkjê gõ , ne ita mã hĩkjê gõ — hajỹr . Mã ramã cute me to hipôn xàa kam , mãquêt inxi te harkwa to : — Ame to hajỹr nare ! Gapacta ne me cumã ihtĩar na agõ , nee ca mehcurannare ! — hajỹr . Ne ampo na mã cute harkwa ita to hajỹr ? Ampeaj kam cumã ihkra japê na ri . Mã ihnõ ita te harkwa to : — Nee to hõ tekjê nare , wa pa xwỳjê nee to itekjê nare ita kam , gapacta ne me to hipô — hajỹr . Mã pahhi te cumã hàpên catê mã : — Hã , nee to hipôn nare ! Por pyjê nõ ihkratĩar na ahwỳ ata mã ca me agõ , nãmri cupêari ahkrare nõ ita nã — hajỹr . Mã caxuaw Ixaher catêjê kam Xarômãw krã kreti na harẽn cahkũm pyrentu , mã mehcunea amjimã me hõ pahhi ata cupa . Ne pê Xarômãw ajco Pahpãm te cumã amji jahkre pej jõr xà ata kôt mehkwỳ cukij , ne mehkên me , mempej to ajcokjê , ne maajpẽn na me hamã . Pê hanea ne ihkrã kreti kôt mehkwỳ japackre , ne ajco ihkàhhôc kam me hapackre xà atajê hôc .

<title>	1 Pahhi Catêjê 5-6

<chapter_5-6>
<title>	Pê Xarômãw cute Pahpãm to amji kam me hapac xà jũrkwa xãm
<verse_1>	Ne pê caku atajêa kam Xarômãw Pahpãm mã kẽn te ikrepejti xãm , mãr quê kam Pahpãm to me amji kampa . Ne Xarômãw te ikre peaj ton na harkwa , ne me to hàpên catêjê mã : — Ca ha me cumã pĩ tỳj pit pyxwỳr to mõ , ne kẽn jakati tỳjti impejtiata to pit mã me hahêr to mõ . Ne wakỳre pràti pê ôr ata to me catia neme to ikre ita xãm . Ne imã me hũrkwa cunea jirôa pê ikre ita peaj na to prãm . Ampo na ? Imã Pahpãm kĩan to ihkĩn , na wa ha to hane — hajỹr . Ne pê cute Pahpãm to amji kam me hapac xà jũrkwa ata na caku xet pê cormã amji jipêj . Ne pê wakỳre prà tepti pê ôr to pit mãikre kam me ampo atajê cunea jipêj . Mã Pahpãm te Xarômãw wỳrharkwa kujahêc ne cumã : “ Ca ha ampeaj kam ate ikam gapac , ne catyt kam ijarkwa kôt apa na , wa ha itỳj , pom pê wa apãm xwỳ pê Tawi mã ijarkwa to icakôc ita to , wa ha amãicakôc , ne Ixaher catêjê cahê na ikrĩ , ne jũ caxuw me cupê icator nare ” hajỹr .

<title>	1 Pahhi Catêjê 8.1-6 , 22-30

<chapter_8>
<title>	Pahpãm jàmcjên xà to ipintuw xà
<verse_1-6 , 22-30>	Pê pĩ po te Pahpãm jàmcjên xà ata ampo kà te Pahpãm jũrkwa ata kamahtwỳ . Mã Xarômãw ma Pahpãm to amji kam hapac xà jũrkwa mã tohàr prãm , por cute kẽn me ôr to ikre tuw xãm ata wỳr . Ne cute Ixaher catêjê pê prohti kam me cupê pahhi catêjê to cuprõn , cute me ajpẽnpar , ne me Pahpãm jàmcjên xà ata to me ipintuw prãmte . Mã mehcunea Xarômãw te kẽn te Pahpãm mã hõ pyxwỳr xà ata cuna mã me xa ne me hõmpu . Mã cute côjkwa mã hũhkra pẽr , ne Pahpãm mã ihcakôc , ne cumã : — Hàpà , me ijõ Inxũ Cati , apê Ixaher catêjê cuneaPãm Cati , ne nee pjê mecôjkwa caxuw jũm hamreare , ne apyxit peaj ca ampo cunea to ahimpej . Ne amã me ikĩnti . Ne ca ha me akwỳ mã ampo na amji to , ne atỳj to . Ne por me hĩcunea to ame akĩn atajê mã , ca ha ita kam , pom pê ca inxũ Tawi xwỳ mãampo na amji to awjahkre ata , ca ha atỳj imã to . Ỹhỹ , Ixaher catêjê Pãm Cati , ca ha ita kam , pom pê ca inxũ Tawi xwỳ pê amã hàpên catê mã ampo na amji to awjahkre ata , ca ha atỳj imã to . Quê ha Tawi kra nõ te gõ prya kôt ipa , ne cute amã ampo na prãm atajê pit ton to ipa mã impàràpên , quê ha ihtỳj cupê pahhi . Ne ampeaj kam acati , na quê nee côjkwa ita acahuc nare , ne quê ha nee hanea ne ikre itaacahuc nare cakrô , ca atỳj gõtpê me ipupu . Ne wa ijõ Pahhiti , amã icakôc , ca atỳj ikampa , ne caxwa me amcro kam ma gũrkwa ita pupu . Ampo na ? He ca ramã ate atỳj ita ri apu apa na amji ton . Ipê amã ijàpên catê , wa ita ri hãn ne amã icakôc , ca atỳj hãn ne ikampa . Ne quê hãn ne Ixaher catêjê pê me akwỳ ita ri , gũrkwa ita kam , me amã ihcakôc , ca atỳj côjkwa rũm me kampa . Ne atỳj cute mehkên tonatajê to impej , ne to tojnõ ne hicu hiahpuro — hajỹr .

<title>	1 Pahhi Catêjê 11.1-13 ; 12.17-20

<chapter_11-12>
<title>	Pê Xarômãw pahpãm cahàc kĩn ita to apu amji to kên
<verse_11.1-13>	Ne pê Xarômãw ramã hĩ tỳj tu ne hakràj cati , ne ajte amji pê Pahpãm tohapac kêt to mõ . Ne pê hũm Tawi xwỳ Pahpãm par pejti ata kaj na apu to . Pê Xarômãw pjê jàhtôa jõ cuprỳ me hikwa . Ne pê pyjê jàhtôaatajê , nee ampeaj kam Pahpãm tĩar kôt ame ipa nare , ne pahpãm cahàckrekà kôt pit mã ame ipa . Pê Pahpãm ramã mam Ixaher catêjê mã harkwa ta , mãr quênee pyjê cahkrit pê Ixaher catêjê nareatajê me , ame hikwa nare . Nãmri quê ha me cupêPahpãm na mehkwỳ nare atajême ame hikwa na , quê ha cama mehprõ itajê pahpãm cahàc krekà wỳr mempjê to apkjê , cupate pê Pahpãm ramã me cumã harkwa ta , quê me cupêPahpãm na mehkwỳ cahãj pit me , ame hikwa . Pê Xarômãw ajte , cute mam me amji kam hapac xà kôt , ihprõ to hàhtôa to hàhtô , ne hanea ne pyjê kwỳjàhtôa ne to ihpahàm nõ , pê hũrkwa kam mehkrĩ . Ne mehprõ atajê pêamji kôat me Xarômãw to me Pahpãm curê xwỳn , ne pea ihwej . Mãmehprõ itajê te amji kôat Pahpãm cuna mã Xarômãw te pahpãm cahàckrekà kĩn na me ton , pê hũm Tawi xwỳ Pahpãm kam hapac pejti ata kaj na . Pê Xarômãw prõ itajê mã kẽn te me hõ pahpãm cahàckrekà itajê mã ahpỹanre na hũrkwa pyxwỳr pa , cute kamamehkĩn prãmte . Ne me hõ pahpãm cahàc krekà atajê te amji kam me hapac xà kêanre , ne mehaprỳ te , Axarot me , Camot me Moroc . Ne pê ajco cute amji to me pahpãm cahàc kêanre krekà itajê cajpuaw prãmte , ihtỳj me ahkrareto me capa , mehtĩr kwỳa kam . Mã Pahpãm apu Xarômãw kam incryac toincryc . Ampo na ? Nee hipêr apu Ixahercatêjê Pãm Cati pê Pahpãm jarkwa kôtipa nare , ne mehprõ atajêa kôt apu ipa na ri . Cwỳrjapê ri Pahpãm te cumã harkwa to : “ Ca nee ite amã amji ton xà na , pahte ajpẽn par xà ata to amji japackre nare , ne nee ite ampo na amã ijarkwa ata par nare . Cwỳrjapê wa ha nee amã akra to , meakwỳ mã pjê cunea jõ pahhi nare . Quê ha me akwỳ kwỳa ajpẽn cuna mã mehcuhhê , ne me ajpu , ne ihtỳj amji to me ajcokjê . Na wa ha me amã pjêjipô , mãr quê akra pê pjê jĩkjê jõ pahhi , ne hĩkjê jõ pahhi ata quê ha ajteare mã jũm to ihhimpej ” hajỹr .

<title>	Xarômãw xwỳ himpej xà picapôn xà
<verse_12.17-20>	Ne pahhi Xarômãw tyc jirô pê mã ri Canãn jõ pjê to ihhimpej xà ata picapôn , ne kỳj rũm hĩkjê ata japrỳ pê Ixaher , ne harã mãhĩkjê ata japrỳ te Juta . Ne Juta jõ pjê jõ pahhi ata pê ri Xarômãw kra , ne Ixaher jõ pjê jõ pahhi ata pê ri ajtea mã jũm ita .
