# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Αυτή τη στιγμή η Επιτροπή και ειδικά ο συνάδελφος Byrne επεξεργάζεται τις σχετικές προτάσεις.
Κατά τα άλλα δε γνωρίζω πώς είναι δυνατόν να λέει ο κ. Jovι Peres ότι στο νότο οι πριμοδοτήσεις σφαγής είναι διπλάσιες ή πολλαπλάσιες.
Αυτό πρώτη φορά το ακούω.
Οι πριμοδοτήσεις σφαγής είναι παντού οι ίδιες.
Για το ερώτημα του κ. Jovι Peres θα απαντήσω ότι δεν θέλουμε να αποτεφρώνεται αυθαίρετα το κρέας, θέλουμε όμως αυτό το κρέας, όταν είναι καλής ποιότητας, να αποθηκεύεται.
Με το παρόν σύστημα διαχείρισης των αποβλήτων στοχεύουμε στο κρέας το οποίο δεν μπορεί να αποθεματοποιηθεί, που δεν είναι καν επιλέξιμο για παρέμβαση, γιατί επιλέξιμο για παρέμβαση είναι το κρέας μόνο των μοσχαριών, και όχι των γηραιών αγελάδων.
Γι' αυτό το θέμα εκφράστηκαν πολλές επικρίσεις.
Είχαμε προτείνει την καταστροφή του κρέατος γηραιών αγελάδων, όμως ανταποκρινόμαστε στις επικρίσεις και προτείνουμε τώρα δύο δυνατότητες: είτε θα γίνεται αυτό που έγινε τα τελευταία πέντε χρόνια στη Μεγάλη Βρετανία, που λειτούργησε χωρίς διαμαρτυρίες και σε μερικά άλλα κράτη, είτε θα μπορεί το κάθε κράτος μέλος να εξαγοράζει αυτά τα γηραιά ζώα.
Εφόσον θεωρεί ότι μπορεί να δικαιούται από αυτά να παραγάγει κάποια προϊόντα, που δεν μπορούν όμως να διατίθενται στην αγορά, γιατί δεν είναι δυνατό πρώτα να πληρώνουμε ολόκληρη την αξία του ζώου και μετά με αυτό το κρέας να γίνεται ανταγωνισμός κατά της συνήθους εκμετάλλευσης.
Αυτό δεν επιτρέπεται, αν όμως υπάρχουν πρόσθετες δυνατότητες εκμετάλλευσης και τις διαπιστώνουν τα κράτη μέλη, μπορούν να τις χρησιμοποιήσουν.
Το όριο των 90 ζώων δεν αφορά τις αγελάδες, αλλά μόνο την ενίσχυση σε σχέση με την ειδική πριμοδότηση των μοσχαριών και εν προκειμένω θα ενισχυθούν μόνο αγέλες, ή ανά έτος έως 90 ζώα.
Αυτή είναι η αναλογία, τη δε πρόταση αυτή την είχαμε υποβάλει επί τη ευκαιρία της Ατζέντας 2000.
Κύριε Πρόεδρε, κύριε Επίτροπε, θα ήθελα να τονίσω τις ευχαριστίες μου για το σημείο 7, δηλαδή για το ειδικό πρόγραμμα εξαγοράς.
Διασαφηνίζει τα πράγματα.
Πρώτα οι έλεγχοι, μετά η αποθεματοποίηση, και προ πάντων, θα μπορεί να αποφασίσει το κάθε κράτος μέλος.
Ευχαριστώ πολύ γι' αυτό!
Έτσι έχουμε μία αποδεκτή βάση συζήτησης.
Έχω μία ερώτηση που αφορά την πυκνότητα.
Επιφάνειες κτηνοτροφικών φυτών γίνονται σιτηρά, αυτό σημαίνει από 2,0 σε 1,8, και έτσι αυξάνεται αυτομάτως η επιφάνεια βάσης, ώστε να έχουν οι γεωργοί τη δυνατότητα να βελτιώσουν ακόμη τα έσοδά τους μέσω των σιτηρών;
Δεύτερη ερώτηση, και χαιρετώ τον κ. Graefe zu Baringdorf με το παπιγιόν του, ίσως αυτή η "πεταλούδα" είναι αναφορά στο τριφύλλι, που τώρα έχει, ίσως βέβαια να μπορούμε να επιλέξουμε και μηδική, κι αυτή καλή είναι, και ερωτώ: γιατί να μη χρησιμοποιήσουμε σ' αυτές και τα ψυχανθή, που τα χρειαζόμαστε κατεπειγόντως, ως υποκατάστατο των ζωικών αλεύρων, και γιατί να είναι όλα μόνο βιολογικής παραγωγής;
Κύριε Επίτροπε, είπατε ότι η Ευρωπαϊκή Ένωση δεν ήταν σε θέση να αντισταθμίσει τις απώλειες των παραγωγών.
Δεν θέλω να πιστέψω ότι η Ένωση ήταν έτοιμη να τους εγκαταλείψει στην θλιβερή τους τύχη.
Επομένως, προς ποια λύση προσανατολίζεστε;
Δεύτερο ερώτημα: μας προτείνατε ένα σχέδιο αποσυμφόρησης και επανεξισορρόπησης της αγοράς.
Σε ποιες εκτιμήσεις κατανάλωσης το βασίσατε;
Mείον 10%, μείον 20%, μείον 25%;
Τρίτη πτυχή, τα πρωτεϊνούχα φυτά στις ζώνες αγρανάπαυσης.
Πώς αναμένετε να επηρεάσει αυτό τη μείωση του ελλείμματος και των εισαγωγών μας;
Κύριε Πρόεδρε, θα ήθελα να ρωτήσω τον Επίτροπο αν η Επιτροπή μπορεί να κάνει κάτι για να ενθαρρύνει την απομάκρυνση των ηλικιωμένων ζώων από το εθνικό κοπάδι;
Είναι προφανές από τους ελέγχους που διενεργήθηκαν, τουλάχιστον στην χώρα μου, ότι όλα τα νεαρά ζώα και τα ζώα άνω των 30 μηνών που ελέγχθησαν δεν αντιδρούν διόλου θετικά στο τεστ.
Έτσι είναι σημαντικό να απομακρύνουμε τα πιο ηλικιωμένα ζώα.
Μπορεί η Επιτροπή να ενθαρρύνει την απομάκρυνση αυτών των πιο ηλικιωμένων ζώων;
Κύριε Πρόεδρε, επεσήμανα ήδη γιατί θα επιλέγονται μόνο οι βιολογικές εκμεταλλεύσεις, με τη δυνατότητα καλλιέργειας τριφυλλιού, και βεβαίως μπορεί να συμπεριληφθεί και η μηδική, δεν έχω καμία αντίρρηση.
Σημαντικό είναι να επισημάνουμε ότι με το μέτρο αυτό δεν μπορούμε να παραβούμε τις υποχρεώσεις από τον ΠΟΕ, αλλιώς θα έχουμε πολλά προβλήματα, και θα καταλήξουμε στο αντίθετο αποτέλεσμα από το επιδιωκόμενο, γιατί έτσι δεν θα βοηθήσουμε τον γεωργό, αλλά μάλλον θα τον ζημιώσουμε.
Όσον αφορά την καλλιέργεια πρωτεϊνούχων κτηνοτροφικών φυτών, λούπινων και κτηνοτροφικών μπιζελιών έχουμε δεσμευθεί να εξετάσουμε το ζήτημα επακριβώς και από την πλευρά της ζήτησης και από την πλευρά της προσφοράς.
Η εξέταση αυτή είναι εν εξελίξει.
Ούτως ή άλλως για το τρέχον έτος είναι πολύ αργά, μια και απαιτείται εν πάση περιπτώσει τροποποίηση της ισχύουσας οργάνωσης αγοράς, και για λόγους καθαρά τεχνικούς δεν είναι πλέον δυνατό πριν από τη φύτευση αυτών των πρωτεϊνούχων φυτών.
Δηλαδή, μόνο για το επόμενο έτος μπορεί να γίνει κάτι.
Και γι' αυτό έχουμε ακόμη χρόνο να κάνουμε τη σχετική έρευνα.
Όσον αφορά τις εισαγωγές, επί του παρόντος όντως εισάγουμε, κατά κύριο λόγο από τη Νότιο Αμερική, κατ' έτος περί τα 30 εκατομμύρια τόνους σόγιας και άλλων πρωτεϊνούχων.
Η ζημία που προκύπτει τώρα λόγω των δυόμισι εκατομμυρίων τόνων κρεαταλεύρων και οστεαλεύρων, αντιστοιχεί σε ποσοστό κάτω του 10%.
Βεβαίως θα πρέπει να ελεγχθεί, και επισημαίνω ότι δεν έχει ακόμη ληφθεί οριστική απόφαση, αν θα διατηρηθεί η απαγόρευση της χρήσεως αυτών των ζωοτροφών από κρεατάλευρα και οστεάλευρα σε χοίρους και πουλερικά, ή αν θα τροποποιηθεί αυτή η απαγόρευση.
Στο πλαίσιο αυτό, ο συνάδελφος κ. Byrne έχει αναθέσει τη διεξαγωγή επιθεωρήσεων και στα 15 κράτη μέλη, ώστε να εξετασθεί αν υπάρχουν πρότυπα που λειτουργούν, ή αν υπάρχουν παντού προβλήματα ελέγχου.
Ως εκ τούτου δεν είναι δυνατόν να δοθεί ακόμη οριστική απάντηση.
Για την ερώτηση του κ. Hyland για τους ελέγχους, απαντώ με κάθε σαφήνεια, ότι πρώτος στόχος πρέπει πάντοτε να είναι η ασφάλεια των καταναλωτών.
Ως εκ τούτου τρέφουμε μέγιστο ενδιαφέρον για τη διεξαγωγή ελέγχων σε όλα τα ζώα άνω των 30 μηνών, ακόμη και αν πρόκειται να καταστραφούν κάποια ζώα.
Γιατί;
Γιατί σε άλλη περίπτωση διακινδυνεύουμε, αν δηλαδή αφήσουμε απεριόριστα την επιλογή στο κράτος μέλος ή στον τομέα, να γίνεται ένα είδος προεπιλογής μεταξύ των ζώων που θα υποβληθούν σε έλεγχο, και εκείνων που δε θα ελεγχθούν.
Τέτοιο ενδεχόμενο ενέχει κινδύνους που θέλουμε πάση θυσία να αποσοβήσουμε.
Στόχος μας είναι να συντομεύσουμε την προθεσμία της 1ης Ιουλίου και να έχουν ολοκληρωθεί ως την 1η Απριλίου σε όλα τα κράτη μέλη οι έλεγχοι σε όλα τα ζώα άνω των 30 μηνών.
Και μετά μπορεί να εισαχθεί και η εναλλακτική, την οποία σας εξέθεσα εδώ.
Σας ευχαριστώ, κύριε Επίτροπε, για τις απαντήσεις που δώσατε σε όλες αυτές τις ερωτήσεις.
Στο σημείο αυτό λήγει η συζήτηση με τον Επίτροπο.
Ώρα τωv Ερωτήσεωv (Επιτρoπή)
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0007/2001).
Τον λόγο έχει ο κ. Izquierdo Collado για ένα θέμα επί της διαδικασίας.
Κύριε Πρόεδρε, όπως γνωρίζετε, στο σημερινό κατάλογο της Ώρας των Ερωτήσεων υπάρχει μία δική μου ερώτηση σχετικά με την γενικευμένη απάτη στον τομέα του λιναριού, με εκατομμύρια ευρώ που έχουν εισπραχθεί με απάτη.
Στην ερώτησή μου ζητώ την άποψη του Προέδρου της Επιτροπής κ. Πρόντι σχετικά με την πολιτική ευθύνη της κ. Loyola de Palacio μετά την έκθεση της ισπανικής ειδικής μονάδας που διαπιστώνει αυτή την απάτη.
Κύριε Πρόεδρε, με αυτό το αίτημα επί της διαδικασίας ζητώ την σαφή βοήθειά σας σχετικά με το εξής.
Πέραν του ακατανόητου του γεγονότος ότι αυτή η ερώτηση δεν θεωρήθηκε ως θέμα προτεραιότητας για να λάβει προφορική απάντηση, θέλω να σας αναφέρω, μολονότι προβλέπεται να απαντηθεί γραπτώς, ότι έχω ήδη στα χέρια μου αυτή την γραπτή απάντηση, διότι μία εφημερίδα, της χώρας μου συγκεκριμένα, λέει τα εξής: "Στη γραπτή του απάντηση προς την ερώτηση του σοσιαλιστή ευρωβουλευτή Juan de Dios Izquierdo, ο κ. Πρόντι επισημαίνει ότι, βάσει των εγγράφων που έχει στην διάθεσή της η Επιτροπή δεν μπορεί παρά να επαναλάβει για άλλη μια φορά την πλήρη εμπιστοσύνη της στην κ. Palacio.
Επίσης σε απάντηση άλλης ερώτησης σοσιαλιστή ευρωβουλευτή σχετικά με το ενδεχόμενο αποσταθεροποίησης ολόκληρης της Επιτροπής εξαιτίας της υπόθεσης αυτής, κλπ." .
Κύριε Πρόεδρε, εγώ δεν έχω λάβει ακόμη, όπως είναι λογικό, την γραπτή απάντηση, όμως την έχω εδώ.
Πιστεύω ότι δεν χρειάζεται να έχει κανείς μεγάλη φαντασία για να καταλάβει ποια Ομάδα ασκεί πίεση να μην λάβει η ερώτησή μου προφορική απάντηση στην Ολομέλεια και βρίσκεται πίσω από το γεγονός ότι αυτή η εφημερίδα γνωρίζει ακριβώς την απάντηση του κ. Πρόντι.
Σας ζητώ, κύριε Πρόεδρε, να ερευνήσετε το θέμα και να ενημερώσετε τους βουλευτές, διότι αυτό δεν αποτελεί παράδειγμα της διαφάνειας που μας είχε υποσχεθεί ο κ. Πρόντι κατά την ανάληψη των καθηκόντων του.
Κύριε Izquierdo, είμαι Πρόεδρος της συνόδου, όπως γνωρίζετε, όχι Πρόεδρος του Κοινοβουλίου.
Και δεν προβλέπεται επίσης ότι μια μέρα θα γίνω Πρόεδρος του Κοινοβουλίου.
Θα διαβιβάσω το θέμα σας στην κ. Πρόεδρο, και μπορώ να σας πω ότι η κ. Πρόεδρος έχει λάβει μία επιστολή σας και άλλη μία από τον κ. Berenguer.
Πιστεύω ότι έχετε ήδη λάβει μία απάντηση από την κ. Πρόεδρο, η οποία πιθανότατα σας έχει αποσταλεί μέσω φαξ.
Και σ' αυτήν η κ. Πρόεδρος, η οποία, σύμφωνα με το άρθρο 43 του Κανονισμού, βοηθούμενη από το ιδιαίτερο γραφείο της, έχει την αρμοδιότητα να δέχεται και να ταξινομεί τις ερωτήσεις - νομίζω ότι σας απαντά - έχω μπροστά μου την απάντησή της - διασαφηνίζοντας τα κριτήρια σύμφωνα με τα οποία καθορίζεται η σειρά των ερωτήσεων.
Μπορώ να επισημάνω ότι κατά την γνώμη της κ. Προέδρου και των υπηρεσιών της η ερώτηση απευθυνόταν στον κ. Πρόντι, η παρουσία του οποίου στην Ολομέλεια δεν προβλεπόταν.
Ο κ. Πρόεδρος της Επιτροπής δεν συνηθίζει να παρίσταται στην Ώρα των Ερωτήσεων.
Υπάρχει μια σειρά Επιτρόπων , μεταξύ των οποίων οι κκ Kinnock και Byrne, για τους οποίους είναι εκ των προτέρων γνωστό ότι θα απαντήσουν σε ερωτήσεις.
Οι βουλευτές ενημερώνονται σχετικά και ως εκ τούτου, κάνουν συγκεκριμένες ερωτήσεις.
Εξάλλου, η Προεδρία του Κοινοβουλίου αποφάσισε, εκτός από την τήρηση της χρονολογικής σειράς, να επιλέξει τις πέντε ερωτήσεις οι οποίες, σύμφωνα με την κρίση της, αποτελούν επίκαιρα και επείγοντα θέματα, που περιλαμβάνονται στο πρώτο μέρος των ερωτήσεων και τις οποίες πρόκειται να εξετάσουμε αμέσως.
Αυτή είναι η εξήγηση που μπορώ να σας δώσω με κάθε διαφάνεια.
Εν πάση περιπτώσει, σημειώνω τις παρατηρήσεις σας, οι οποίες εξάλλου θα καταγραφούν στα πρακτικά, και λυπάμαι για το γεγονός ότι μία εφημερίδα οποιασδήποτε χώρας μπορεί να κάνει δηλώσεις σχετικά με γραπτές ή προφορικές απαντήσεις που δεν έχουν δοθεί ακόμη.
Τον λόγο έχει για ένα θέμα επί της διαδικασίας ο κ. Berenguer.
Τον παρακαλώ να είναι όσο το δυνατόν συντομότερος.
Κύριε Πρόεδρε, δεδομένου ότι το όνομά μου αναφέρθηκε από την Προεδρία, θέλω να δηλώσω ότι πράγματι, έλαβα μια απάντηση, με το περιεχόμενο της οποίας δεν συμφωνώ, σχετικά με τον τρόπο που η Προεδρία ερμηνεύει τις ερωτήσεις που θέτουν οι βουλευτές.
Και δεν συμφωνώ διότι θεωρώ ότι αυτή η ερμηνεία αποτελεί μία μορφή ακρωτηριασμού των θεμιτών πρωτοβουλιών των βουλευτών για τον έλεγχο της Επιτροπής.
Η ερώτησή μου, συγκεκριμένα, αφορούσε το αν η Επιτροπή - όχι ο Πρόεδρος, αλλά η Επιτροπή - αισθάνεται να απειλείται από τις δηλώσεις ενός ισπανού βουλευτή, μέλους του Λαϊκού Κόμματος, με τις οποίες απειλούσε ότι, αν οι Σοσιαλιστές επέκριναν την κ. de Palacio για την ανάμειξή της στο σκάνδαλο του λινού που συνέβη στην Ισπανία την εποχή που ήταν Υπουργός Γεωργίας, θα κατέβαλλαν κάθε δυνατή προσπάθεια να πέσει η Επιτροπή.
Αν αυτό δεν θεωρείται θέμα προτεραιότητας από την Προεδρία, αν αυτή δεν είναι μία ερώτηση την οποία, ακόμη και αν δεν αποτελεί θέμα προτεραιότητας, θα μπορούσε κάλλιστα να απαντήσει ο Αντιπρόεδρος Kinnock, για παράδειγμα, τότε μάρτυς μου ο Θεός αυτό αποτελεί κατάφωρη αδικία.
Εν πάση περιπτώσει, και έχοντας εκφράσει την διαφωνία μου, δεν ήθελα να θίξω αυτό το θέμα.
Ήθελα να θέσω, όπως και ο συνάδελφος Izquierdo, ζητώντας την βοήθεια της Προεδρίας, το πρόβλημα της ανωμαλίας που συνεπάγεται η δημοσίευση των απαντήσεων που απευθύνονται στις ερωτήσεις των βουλευτών σε μία κυβερνητική εφημερίδα της Ισπανίας, πριν οι βουλευτές λάβουν γνώση γι' αυτήν την απάντηση.
Και με την έντονη διαμαρτυρία μου γι' αυτή την ανωμαλία, θέλω να πω, κύριε Πρόεδρε, ότι αποσύρω την ερώτησή μου.
Δεν επιθυμώ η Επιτροπή να απαντά πρώτα στην εφημερίδα ABC πριν απαντήσει στον υποφαινόμενο.
Και καθώς θεωρώ επαίσχυντο να πρέπει η Επιτροπή να ενημερώνει τον ισπανικό Τύπο για τις απαντήσεις της πριν από τους βουλευτές στους οποίους αυτές απευθύνονται, δεν πρόκειται να συνεργαστώ μ' αυτή την πρακτική και συνεπώς αποσύρω την ερώτησή μου.
Ευχαριστώ πολύ, κύριε Berenguer.
Δεν σας εκφράζω τις ευχαριστίες μου επειδή αποσύρατε την ερώτησή σας, αλλά επειδή τελειώσατε την παρέμβασή σας.
Προσωπικά δεν μπορώ να εκφράσω καμιά επίσημη άποψη, δεδομένου ότι, μοιράζομαι την ίδια εθνικότητα και κοινές πολιτικές πεποιθήσεις με τους βουλευτές που έθεσαν την ερώτηση σχετικά με το θέμα.
Ενεργώ ως Πρόεδρος της συνόδου του Ευρωπαϊκού Κοινοβουλίου και η μόνη βοήθεια που μπορώ να προσφέρω στον κ. Izquierdo Collado, είναι να διαβιβάσω φυσικά τα επιχειρήματά του στην κ. Πρόεδρο του Κοινοβουλίου ούτως ώστε να λάβει άμεση γνώση τους.
Επιπλέον ο κ. Izquierdo Collado έχει στη διάθεσή του όλες τις διαδικασίες που θεωρεί ενδεδειγμένες, τρόπος του λέγειν, για να υποβάλλει τη διαμαρτυρία του.
Πρώτο μέρος
Ερώτηση αριθ.
45 του κ.
(H-0014/01):
Θέμα: Επιπτώσεις από τις βόμβες ουρανίου στο Κόσοβο Έντονη ανησυχία έχει προκληθεί στην Ευρώπη από τα κρούσματα λευχαιμίας στρατιωτών πολυεθνικών δυνάμεων που υπηρέτησαν στη Βοσνία και στο Κόσοβο και αποδίδονται σε βόμβες απεμπλουτισμένου ουρανίου.
Σε παλαιότερη ερώτησή μου (Η-0429/99) η Επιτροπή μου είχε, μεταξύ άλλων, απαντήσει ότι α) η έκθεση του Περιφερειακού Περιβαλλοντικού Κέντρου για την Κεντρική και Ανατολική Ευρώπη "διενεμήθηκε στους Υπουργούς Περιβάλλοντος των κρατών μελών τον Ιούνιο του 1999" και β) "δεν έχουν ακόμη καθοριστεί οι αναλυτικές λεπτομέρειες για τη χρηματοδότηση των ενεργειών αποκατάστασης" .
Δεδομένου ότι στην ολομέλεια Ιανουαρίου δεν προέκυψαν απαντήσεις σχετικά με αυτό το συγκεκριμένο θέμα, και δεδομένου ότι η Επίτροπος, όμως, αναφέρθηκε σε συνάντηση ομάδας ανεξάρτητων εμπειρογνωμόνων, θεωρεί η Επιτροπή ότι δεν προέκυπταν από την προαναφερόμενη έκθεση ανησυχητικά στοιχεία για την υγεία των κατοίκων και στρατιωτών;
Ποιος θα αναλάβει πρόγραμμα ιατρικών εξετάσεων για τους κατοίκους των περιοχών που επλήγησαν από τις βόμβες ουρανίου;
Ποια είναι τα συμπεράσματα της συνάντησης των ανεξάρτητων εμπειρογνωμόνων στην οποία αναφέρθηκε η Επίτροπος και τι νέα επιπρόσθετα μέτρα πρόκειται να πάρει;
.
(ΕΝ) Η Επιτροπή παραπέμπει τον αξιότιμο βουλευτή στην δήλωση που έδωσε η Επίτροπος Wallstrφm στη σύνοδο της ολομέλειας του Σώματος στις 17 Ιανουαρίου.
Από εκείνη την ημερομηνία και μετά η Επιτροπή συγκάλεσε μια επιτροπή εμπειρογνωμόνων που δημιουργήθηκε βάσει του άρθρου 31 της Συνθήκης ΕΚΑΕ για να διατυπώσει μια γνώμη σχετικά με τις πιθανές συνέπειες στην υγεία από τη χρήση του απεμπλουτισμένου ουρανίου.
Η έκθεση της ομάδας αυτής θα είναι έτοιμη σε χρόνο λίγων εβδομάδων.
Η Παγκόσμια Οργάνωση Υγείας θα εκδώσει επίσης μια έκθεση για το θέμα στο προσεχές μέλλον.
Η Επιτροπή θα εξετάσει τότε την ενδεδειγμένη ανάληψη δράσης υπό το πρίσμα των επιστημονικών αποδείξεων που θα προκύψουν από αυτές τις ενέργειες.
Όσον αφορά τις συγκεκριμένες ερωτήσεις του αξιότιμου βουλευτή, τα κράτη μέλη της Ένωσης δεν έχουν ενημερώσει την Επιτροπή για τις δράσεις που έχουν αναλάβει μετά την παραλαβή της έκθεσης του Περιφερειακού Περιβαλλοντικού Κέντρου.
Η Επιτροπή δεν έχει σχέδια για την έναρξη προγραμμάτων ιατρικών εξετάσεων.
Καθώς θα γνωρίζει ο αξιότιμος βουλευτής, είναι αξιολύπητο το γεγονός ότι οι άνθρωποι της περιοχής αντιμετωπίζουν ποικίλες απειλές για την υγεία από αρκετές πηγές και κάποιες από αυτές τις απειλές έχουν φανερά περιβαλλοντική προέλευση.
Στο πλαίσιο των μέσων που έχει στην διάθεσή της η Επιτροπή εργάζεται με την αποστολή των Ηνωμένων Εθνών στο Κοσσυφοπέδιο - την Unmik - μέσω της Ευρωπαϊκής Υπηρεσίας Ανασυγκρότησης για την εξάλειψη των κινδύνων αυτών σύμφωνα με τις προτεραιότητες για επέμβαση.
Ευχαριστώ τον Επίτροπο για την απάντησή του.
Παρότι είχε κάποια γενικότητα, εγώ θα ήθελα να ρωτήσω: αυτές οι μερικές βδομάδες που περιμένουμε τα αποτελέσματα της μελέτης της ανεξάρτητης αυτής επιτροπής, μπορούν να προσδιορισθούν περισσότερο χρονικά;
Επίσης, για να σπάσει λίγο αυτός ο γενικός χαρακτήρας που έχει η απάντησή του: οι παρεμβάσεις σε σχέση με την αντιμετώπιση των πολύ σοβαρών περιβαλλοντικών συνεπειών για τους πληθυσμούς της περιοχής, μπορούν να ποσοτικοποιηθούν και να αναφερθούν πιο συγκεκριμένα όσον αφορά στο χαρακτήρα τους;
.
(EN) Κύριε Πρόεδρε, απαντώντας στην πρώτη ερώτηση του κ. Αλαβάνου, έχω πληροφορηθεί ότι η έκθεση από την επιτροπή εμπειρογνωμόνων που συγκαλείται βάσει της Συνθήκης ΕΚΑΕ θα εκδοθεί εντός κάποιων εβδομάδων και όχι μηνών, οπότε μιλάμε για το προσεχές μέλλον.
Όσον αφορά την λεπτομερή απάντηση που δικαιολογείται στην ερώτηση για τα προβλήματα υγείας, υπάρχει πολύ υλικό στην Επιτροπή και φυσικά εγώ, ή οι υπεύθυνοι συνάδελφοι μου, θα ήταν ευτυχείς να δώσουν αναλυτικές λεπτομέρειες στον αξιότιμο βουλευτή για όλα όσα έχουν στην διάθεσή τους.
Αυτό θα ήταν μάλλον περισσότερο χρήσιμο από το να προσπαθήσω να κάνω μια απαρίθμηση στον περιορισμένο χρόνο που διαθέτω στο Σώμα αυτό.
Κύριε Πρόεδρε, κύριε Επίτροπε, χθες στη συνεδρίαση των επιτροπών περιβάλλοντος και εξωτερικών υποθέσεων, ακούσαμε ακριβώς τον κ. Haavisto, ο οποίος μας παρουσίασε την έκθεσή του σχετικά με τα πορίσματα των εμπειρογνωμόνων.
Ενώ όμως μίλησε για το απεμπλουτισμένο ουράνιο, δεν μίλησε καθόλου για την ανακοίνωση που εξέδωσε το ΝΑΤΟ στις 18 Ιανουαρίου, με την οποία αναγνώριζε ότι εκτός από απεμπλουτισμένο ουράνιο, είχε επίσης χρησιμοποιηθεί πλουτώνιο.
Προτίθεστε να διεξάγετε έρευνες για πλουτώνιο σ' αυτές τις περιοχές και σκοπεύετε να διαθέσετε ευρωπαϊκά κονδύλια για τον καθαρισμό;
.
(EN) Κύριε Πρόεδρε, όπως επεσήμανα στην πρώτη μου απάντηση, υπάρχουν ορισμένοι δημοσιονομικοί περιορισμοί που έχουν ως συνέπεια τον περιορισμό ορισμένων δράσεων που αναλαμβάνουμε στην περιοχή, όχι μόνο ως Επιτροπή αλλά επίσης στις δραστηριότητες συνεργασίας μας με άλλους οργανισμούς.
Είμαι σίγουρος ότι η αξιότιμη βουλευτής αναγνωρίζει τη φύση αυτών των περιορισμών.
Αυτό σημαίνει επομένως ότι σε ορισμένες περιπτώσεις είναι αρκετά πιθανό οι ενέργειες για τη διασφάλιση του καθαρισμού και της προστασίας της δημόσιας υγείας να μην είναι τόσο εκτεταμένες, όσο, ιδεατά, θα θέλαμε να είναι.
Παραμένει γεγονός, ωστόσο, ότι η Επιτροπή, ενεργώντας εκ μέρους της Ένωσης, είναι πιθανώς ο πρωταγωνιστής σε όλες τις ενέργειες για την βελτίωση των συνθηκών της δημόσιας υγείας και την φροντίδα για την απολύμανση και την περιβαλλοντική προστασία.
Μέχρι στιγμής όσον αφορά την δήλωση του NATO του τελευταίου μήνα σχετικά με το πλουτώνιο, δεν είμαι σε θέση να δώσω μια περιεκτική απάντηση σε αυτό το στάδιο.
Είμαι σίγουρος ότι αν η αξιότιμη βουλευτής επιθυμεί να γράψει ρητά για τη δήλωση του ΝΑΤΟ και την πιθανότητα της χρήσης πλουτωνίου και των παρενεργειών που έχει σε αυτή την περιοχή, είτε στη διάρκεια των πολεμικών ενεργειών είτε αλλού, οι συνάδελφοι μου στην Επιτροπή θα είναι περισσότερο από πρόθυμοι να της δώσουν μια περιεκτική απάντηση.
Καλώ την αξιότιμη βουλευτή είτε να γράψει άμεσα σε μένα σχετικά με το θέμα - και θα φροντίσω σίγουρα να φτάσει στο σωστό προορισμό - ή να παραπέμψει το θέμα απευθείας είτε στην επιτροπή της οποίας είναι μέλος είτε ειδικά σε έναν από τους συναδέλφους μου Επιτρόπους.
Ερώτηση αριθ.
46 της κ.
(H-0055/01):
Θέμα: Ραδιενεργός μόλυνση στο Αιγαίο και στο Ιόνιο πέλαγος Σύμφωνα με δημοσιεύματα του ελληνικού Τύπου αλλά και του τουρκικού, όπως δημοσίευσε η εφημερίδα "Le Journal du Dimanche" , βλήματα απεμπλουτισμένου ουρανίου έχουν χρησιμοποιηθεί από το ελληνικό και το τουρκικό πολεμικό ναυτικό σε ασκήσεις τους στο Αιγαίο αλλά και στο Ιόνιο τα τελευταία δέκα χρόνια.
Το θέμα αυτό έχει προξενήσει φόβο ραδιενεργού μόλυνσης στους κατοίκους των νησιών και των παρακτίων περιοχών των δύο αυτών πελάγων, αλλά και σε πολίτες γειτονικών χωρών, διότι τα θαλάσσια ρεύματα μεταφέρουν την ραδιενέργεια πέρα από την περιοχή στην οποία ερρίφθησαν τα βλήματα.
Η Επιτροπή σκέπτεται να συστήσει ανεξάρτητη επιτροπή για να ερευνήσει το θέμα αυτό και να πληροφορήσει για την πραγματική κατάσταση τους κατοίκους των περιοχών, αλλά και όλους τους ευρωπαίους πολίτες, προτού δημιουργηθεί ένα "σύνδρομο του Αιγαίου" αιτιολογημένο ή μη;
Σκέπτεται να συνεργασθεί προς αυτήν την κατεύθυνση με τις αντίστοιχες κυβερνήσεις;
Τι προληπτικά μέτρα σκοπεύει να πάρει;
.
(ΕΝ) Κύριε Πρόεδρε, η Επιτροπή έδειξε ενδιαφέρον για τη χρήση του απεμπλουτισμένου ουρανίου σε διατρητικές οβίδες ήδη από το 1993.
Την εποχή εκείνη, η απάντηση της Επιτροπής στο Κοινοβούλιο αφορούσε το ειδικό θέμα των δοκιμαστικών βολών με βλήματα στα παράκτια ύδατα και διατύπωσε την άποψη ότι τέτοιου είδους δράση δεν θα είχε σοβαρή επίπτωση στο περιβάλλον.
Η Επιτροπή εξακολουθεί να έχει την ίδια άποψη με βάση το γεγονός ότι, στο θαλάσσιο περιβάλλον, η μόνη οδός εκθέσεως σε ακτινοβολία είναι η αργή διάλυση του ουρανίου.
Είναι σημαντικό να σημειώσουμε ότι η ποσότητα του ουρανίου που θα μπορούσε να διαλυθεί είναι πολύ μικρή σε σύγκριση με τον φυσικό πλούτο του ουρανίου σε όλα τα θαλάσσια ύδατα.
Η μεταφορά του ουρανίου από την τοποθεσία των δοκιμαστικών βολών από την παλίρροια και τα ρεύματα δεν θα μπορούσε, ως εκ τούτου, να διακριθεί από τις συγκεντρώσεις της ακτινοβολίας φυσικού περιβάλλοντος.
Η Επιτροπή κατανοεί τις ανησυχίες του κοινού σχετικά με την χρήση υλικών με απεμπλουτισμένο ουράνιο για στρατιωτικούς σκοπούς.
Εντούτοις, η Επιτροπή εφιστά την προσοχή στο γεγονός ότι η ρίψη διατρητικών οβίδων ουρανίου σε στόχους εδάφους έχει επιπτώσεις που είναι διαφορετικές από αυτές της ανάφλεξης πυρομαχικών σε θαλάσσιο περιβάλλον, διότι η χρήση στη γη μπορεί να έχει ως αποτέλεσμα τη διασπορά των οξειδίων του ουρανίου τα οποία στη συνέχεια μπορεί να εισπνευστούν, ενώ κάτι τέτοιο δεν συμβαίνει ασφαλώς στο θαλάσσιο περιβάλλον.
Κύριε Επίτροπε, από ό,τι κατάλαβα από την απάντησή σας, συμπεραίνω ότι η Επιτροπή πιστεύει ότι δεν υπάρχει θέμα ανησυχίας και δεν σκέπτεται να εξετάσει την περίπτωση αυτή.
Κατάλαβα καλά;
Αυτό εννοείτε;
Ότι είναι μια υπόθεση που δεν πρέπει να προκαλεί ανησυχία στους πολίτες και ότι δεν είναι σε επικίνδυνες ποσότητες το ουράνιο στις θάλασσες αυτές;
.
(ΕΝ) Κύριε Πρόεδρε, δεν τίθεται θέμα να είναι η Επιτροπή ικανοποιημένη με τον εαυτό της με κανέναν τρόπο, ούτε πολιτικά - διότι είναι υπεύθυνη προς το κοινό - αλλά ούτε και επιστημονικά.
Τα σημεία που έθιξα στην προηγούμενη απάντησή μου αφορούσαν τις φυσικές συγκεντρώσεις ουρανίου στα θαλάσσια ύδατα όλων των ειδών και σε όλες τις τοποθεσίες.
Βάσει αυτών των επιστημονικών στοιχείων το αίσθημα της Επιτροπής και όλων των άλλων ατόμων και των οργάνων που δέχονται επιστημονικές συμβουλές είναι ότι η ύπαρξη αποθέματος ουρανίου στα θαλάσσια ύδατα είναι τέτοια που η πυροδότηση βλημάτων για στρατιωτικούς σκοπούς στο θαλάσσιο περιβάλλον δεν αποτελεί κάποια σημαντική προσθήκη στις συγκεντρώσεις ουρανίου.
Η Επιτροπή διαμορφώνει την άποψή της βάσει αυτών των ευρέως αποδεκτών και καλά τεκμηριωμένων επιστημονικών αποδείξεων.
Επιπλέον, στην πρώτη μου απάντηση επέστησα την προσοχή στην σαφή διάκριση που πρέπει να γίνει μεταξύ των πιθανών συνεπειών της χρήσης υλικών και πυρομαχικών με απεμπλουτισμένο ουράνιο σε ένα χερσαίο περιβάλλον όπου τα οξείδια μπορεί να εισπνευστούν και σε ένα θαλάσσιο περιβάλλον όπου οι συνέπειες της χρήσης απεμπλουτισμένου ουρανίου δεν έχουν τα ίδια αποτελέσματα, εφόσον προφανώς δεν μπορεί να γίνει εισπνοή.
Κύριε Πρόεδρε, μου κάνει εντύπωση η απάντηση της Επιτροπής και φοβάμαι πάρα πολύ ότι πολύ γρήγορα θα διαψευσθεί, όπως διαψεύστηκαν παρόμοιες διαβεβαιώσεις και άλλες προηγούμενες φορές.
Τα βλήματα αυτά έχουν χρησιμοποιηθεί κατά δεκάδες χιλιάδες σε στρατιωτικές ασκήσεις και είχαμε εκρήξεις βλημάτων στον αέρα και όχι πάντα μέσα στο νερό.
Αυτό σημαίνει ότι υπήρξαν αέρια τα οποία μεταφέρθηκαν και στα κατοικημένα νησιά ή και στις κατοικημένες ακτές της Τουρκίας.
Μου κάνει λοιπόν εντύπωση πώς είναι δυνατόν με τέτοια, επιτρέψτε μου, ελαφρότητα να έρχεται εδώ η Επιτροπή να μας διαβεβαιώνει ότι αυτά τα βλήματα με απεμπλουτισμένου ουράνιο, επειδή πέφτουν μέσα στη θάλασσα, δεν δημιουργούν κανένα πρόβλημα.
Ειλικρινά δηλαδή, δεν ξέρω πώς να εξηγήσω αυτές τις δηλώσεις, κύριε Πρόεδρε.
Λυπάμαι πάρα πολύ.
Το μόνο που έχω να κάνω είναι να καταγγείλω μια ακόμη προσπάθεια συγκάλυψης ενός εγκλήματος που έγινε όχι μόνον στη Γιουγκοσλαβία, αλλά και στις ασκήσεις του ΝΑΤΟ.
Επιτέλους!
.
(ΕΝ) Μπορώ να επιστήσω την προσοχή του αξιότιμου βουλευτή στον τίτλο της ερώτησης που έθεσε νωρίτερα.
Ο τίτλος της ερώτησης είναι "Ραδιενεργός μόλυνση στο Αιγαίο και το Ιόνιο πέλαγος" .
Η απάντηση δόθηκε, όχι μόνο τώρα αλλά ήδη από το 1993, και βασιζόταν σε πολύ μεγάλο βαθμό σε ισχυρές επιστημονικές αποδείξεις σχετικά με εκείνη την ερώτηση.
Αν ο αξιότιμος βουλευτής έχει στοιχεία για να στηρίξει τον ισχυρισμό ότι υπήρξε ζημία συνεπεία της πυροδότησης στόχων, είτε στις ακτές της Ελλάδας ή της Τουρκίας, είτε στα νησιά του Αιγαίου ή του Ιονίου πελάγους, γνωρίζω ότι ως ευσυνείδητος βουλευτής θα θέλει να καταθέσει ερωτήσεις ή να προβεί σε διαβήματα επί της συγκεκριμένης βάσεως.
Εάν και όταν το πράξει - και απαντώ στην ερώτηση - θα του δώσω τη βάση για την επιστημονική άποψη σχετικά με τις συνέπειες της χρήσης του απεμπλουτισμένου ουρανίου στις συνθήκες αυτές.
Θα κατανοεί, ωστόσο, ότι χωρίς την ύπαρξη της ερώτησης αυτής, δεν είμαι σε θέση να του δώσω τις πληροφορίες που θα ήθελε σχετικά με τα συγκεκριμένα περιβαλλοντικά ζητήματα τα οποία εγείρει.
Είμαι σίγουρος ότι δεν θα ήθελε, ως υπεύθυνο μέλος του Ευρωπαϊκού Κοινοβουλίου, να αμφισβητήσει τις σοβαρές επιστημονικές απόψεις ή να κρούσει τον κώδωνα του κινδύνου με τρόπο που θα μπορούσε να αναστατώσει τους ψηφοφόρους του.
Ερώτηση αριθ.
47 του κ.
(H-0037/01):
Θέμα: Η Σερβία και η Κοινή Εξωτερική Πολιτική και Πολιτική Ασφάλειας Η βουλή της Ομοσπονδιακής Δημοκρατίας της Γιουγκοσλαβίας ενέκρινε προσφάτως νόμο παροχής αμνηστίας στους αρνούμενους να καταταχθούν στο λαϊκό στρατό και στους καταδικασθέντες λόγω εγκληματικών πράξεων εις βάρος του στρατού ή λόγω "αντεθνικής δραστηριότητας" .
Αυτός ο νόμος αμνηστίας, σύμφωνα με τις δηλώσεις του Γιουγκοσλάβου υπουργού Δικαιοσύνης κ. Moncνlo Grubac στις 9 Ιανουαρίου ε. έ., φαίνεται ότι δεν εφαρμόζεται στους καταδικασθέντες για τρομοκρατικές ενέργειες.
Αυτό σημαίνει ότι περίπου 700 Αλβανοί Κοσοβάροι, αφού είχαν καταδικαστεί για τρομοκρατία, δεν θα αμνηστευθούν.
Πώς αντιδρά η Επιτροπή στην άρνηση της Γιουγκοσλαβίας να αφήσει ελεύθερους τους Αλβανούς κρατούμενους;
Ποια μέτρα προτίθεται να λάβει η Επιτροπή προκειμένου να τηρήσει η Γιουγκοσλαβία τις επίσημες υποσχέσεις της (βλέπε δηλώσεις του υπουργού Εξωτερικών κ. Goran Svilanovic στην Ουάσιγκτον και υποσχέσεις του προέδρου Κουστουνίτσα προς την Ε.
Ε.) και να απελευθερώσει όλους τους πολιτικούς κρατούμενους;
.
(ΕΝ) Ο αξιότιμος βουλευτής έχει δίκιο όταν δηλώνει ότι ο προτεινόμενος νόμος παροχής αμνηστίας, ο οποίος είναι ακόμη μόνο μια πρόταση ενώπιον τόσο του Σερβικού Κοινοβουλίου όσο και του κοινοβουλίου της Ομοσπονδιακής Δημοκρατίας της Γιουγκοσλαβίας, δεν θα καλύπτει κανένα καταδικασθέντα για αδικήματα τα οποία θεωρούνται τρομοκρατικές ενέργειες.
Η Ευρωπαϊκή Ένωση έχει ήδη επανειλημμένα ζητήσει την απελευθέρωση όλων των αλβανών κοσοβάρων κρατουμένων.
Η υπουργική τρόικα της ΕΕ η οποία επισκέφτηκε το Βελιγράδι στις 8 Φεβρουαρίου εξέφρασε επίσης τις ανησυχίες της για το γεγονός ότι ο προτεινόμενος νόμος παροχής αμνηστίας δεν θα καλύπτει όλους εκείνους που έχουν καταδικασθεί για πολιτικά αδικήματα από το καθεστώς Μιλόσεβιτς.
Η Επιτροπή έχει εμπλακεί έντονα σε αυτές τις πρωτοβουλίες και η ad hoc αντιπροσωπεία του Ευρωπαϊκού Κοινοβουλίου η οποία επισκέφθηκε από 8 ως 10 Φεβρουαρίου, έθεσε επίσης το θέμα προς τις σχετικές κατευθύνσεις.
Οι σερβικές και ομοσπονδιακές αρχές εκδήλωσαν την πρόθεσή τους να επανεξετάσουν επειγόντως τις περιπτώσεις αυτών που δεν καλύπτονται από τον νόμο, ιδιαίτερα για να επιβεβαιώσουν αν οι καταδίκες είναι ορθές ή όχι.
Μέχρι σήμερα όμως, οι κρατούμενοι δεν έχουν, δυστυχώς, ακόμη απελευθερωθεί.
Η ΕΕ θα συνεχίσει να ασκεί πίεση για να εξασφαλίσει ότι αυτό θα συμβεί.
) Θα ήθελα να ευχαριστήσω τον Επίτροπο για την απάντηση που έδωσε και για τα ενθαρρυντικά του λόγια, ωστόσο θα πρέπει να συνειδητοποιήσουμε ότι βρισκόμαστε τη στιγμή αυτή σε μεταβατική φάση, στη φάση παροχής ενίσχυσης από την Ευρωπαϊκή Ένωση προς τη Σερβία, στη φάση κατά την οποία περνάμε από έκτακτη ενίσχυση σε πλέον διαρθρωτική ενίσχυση.
Πιστεύω ότι έχουμε φτάσει πραγματικά σε μία φάση κατά την οποία θα πρέπει να χτυπήσουμε τη γροθιά μας στο τραπέζι.
Οι Αλβανοί του Κοσσυφοπεδίου είναι ιδιαίτερα επιφυλακτικοί απέναντι στο καθεστώς Κοστούνιτσα.
Οι άνθρωποι αυτοί είναι, θα μπορούσα να πω, απελπισμένοι.
Πραγματοποιήθηκαν απεργίες πείνας.
Οι άνθρωποι θέλουν να δουν μία πραγματική πρόοδο.
Κατάλαβα ότι η Ευρωπαϊκή Επιτροπή διαθέτει σύμβουλο στο άμεσο περιβάλλον του κ. Κοστούνιτσα, έναν άνθρωπο ο οποίος έχει αφήσει μάλιστα τα ίχνη του και στο Μαυροβούνιο, στο περιβάλλον του προέδρου του Μαυροβουνίου.
Θα καλούσα ωστόσο την Επιτροπή να αξιοποιήσει με τρόπο συγκεκριμένο αυτή τη μεταβατική φάση προκειμένου να πει: προσέξτε, δεν θα συνεχίσουμε την παροχή ενίσχυσης εφόσον δεν βρείτε λύση για αυτό το πιεστικό πρόβλημα.
.
(ΕΝ) Μπορώ να κατανοήσω φυσικά τα αίτια και τη λογική της παρέμβασης του κ. Staes, και όχι για πρώτη φορά.
Μπορώ να τον διαβεβαιώσω ότι χρησιμοποιούνται όλες οι δυνάμεις επιρροής και όλα τα μέσα εκπροσώπησης με τον πιεστικότερο δυνατόν τρόπο προκειμένου να προσπαθήσουμε και να διασφαλίσουμε το αποτέλεσμα που η Επιτροπή, η Ένωση γενικά και τα μέλη του Σώματος αυτού - συμπεριλαμβανομένου του κ. Staes - θέλουν και το οποίο θα τηρούσε τις αρχές της ανθρώπινης και δίκαιης μεταχείρισης.
Η Επιτροπή, ωστόσο, δεν είναι διατεθειμένη, και σίγουρα σε αυτή την κρίσιμη στιγμή, να σκεφτεί την πιθανότητα κυρώσεων διαφόρων ειδών, συμπεριλαμβανομένων εκείνων που υποδείχθηκαν από τον αξιότιμο βουλευτή, διότι η Επιτροπή προσφέρει τη συμβολή της και την δέσμευσή της εξ ονόματος της Ένωσης έχοντας πλήρη γνώση των τρομερών αναγκών του λαού και των οργανώσεων στην περιοχή αυτή.
Ελπίζουμε ότι με τα μέσα που χρησιμοποιούνται αυτή τη στιγμή θα διασφαλίσουμε, χωρίς μεγάλη καθυστέρηση, τα αποτελέσματα τα οποία θα εξυπηρετούν τα συμφέροντα της ανθρωπότητας και θα συνάδουν με τις απόψεις που συνεχώς εκφράζονται από την Ένωση, την Επιτροπή και το Σώμα αυτό.
Κύριε Πρόεδρε, πιστεύω ότι η νομική βάση που χρησιμοποιεί η Επιτροπή είναι εντελώς ακατάλληλη.
Ο κ. Hζkkerup υπήρξε ιδιαιτέρως σαφής: δεν υπάρχει ουδεμία ανάγκη να θεσπιστεί νόμος παροχής αμνηστίας από τις αρχές του Βελιγραδίου, στο βαθμό που, μέσω του κ. Hζkkerup, μόνον ο ΟΗΕ μπορεί να αποφασίσει σχετικά με την ανάγκη φυλάκισης, προσαγωγής σε δίκη, και παραμονής αυτών των ατόμων υπό κράτηση.
Το μοναδικό θέμα που τίθεται είναι το θέμα της άμεσης απομάκρυνσής τους από τις σερβικές φυλακές και της παράδοσής τους στην αποστολή του ΟΗΕ στο Κοσσυφοπέδιο.
Η Επιτροπή, συνεπώς, δεν πρέπει να πιέζει τον κ. Κοστούνιτσα να θεσπίσει νόμο παροχής αμνηστίας, δεν πρέπει να μπει σ' ένα παιχνίδι που, από την άποψη του διεθνούς δικαίου, είναι εντελώς παράνομο.
Η Επιτροπή και το Συμβούλιο πρέπει να υποχρεώσουν τον κ. Κοστούνιτσα και τον κ. Τζίντζιτς να υπακούσουν στις προσταγές της διεθνούς κοινότητας, η οποία απαιτεί την παράδοση των επτακοσίων αυτών ομήρων στις αρχές των Ηνωμένων Εθνών.
Θα ήθελα να ξέρω τι σκοπεύει να πράξει η Επιτροπή σχετικά.
.
(ΕΝ) Παρότι δεν έχω απολύτως κανένα λόγο να αμφισβητώ τα νούμερα τα οποία παρουσίασε ο αξιότιμος βουλευτής, υπάρχουν διάφορες εκτιμήσεις.
Η επίσημη εκτίμηση για τον αριθμό των κρατουμένων σε αυτή την συγκεκριμένη περιοχή και σε αυτή τη συγκεκριμένη περίπτωση είναι 300 και όχι 700.
Η άποψη την οποία συνεχώς προσπαθούμε να υποστηρίξουμε στα διαβήματά μας είναι ότι ανεξάρτητα από τους ακριβείς αριθμούς υπάρχει μια αρχή ανθρωπισμού που πρέπει να ακολουθήσουμε και την οποία θέλουμε να τη δούμε να εφαρμόζεται χωρίς καμία άλλη καθυστέρηση.
Ωστόσο, αν και κατανοώ την επιχειρηματολογία σχετικά με τη νομική βάση, θα περιπλέκαμε περισσότερο μια ήδη ευαίσθητη κατάσταση αν προσπαθούσαμε να δράσουμε με αυταρχικό τρόπο ή να συμβουλεύσουμε άλλους - συμπεριλαμβανομένων των Ηνωμένων Εθνών - να το πράξουν.
Σαφώς υπάρχει λιγότερη υπομονή σήμερα απ' ότι χθες και υπήρχε λιγότερη χθες απ' ότι την προηγούμενη εβδομάδα.
Το αίσθημα αυτό έχει γνωστοποιηθεί πλήρως στις αρμόδιες αρχές.
Αλλά θα ήταν ανεύθυνο και παραπλανητικό από μέρους μου να πω ότι πρόκειται να προβούμε σε κάποια σημαντική παρέκκλιση από την πορεία που έχουμε ακολουθήσει και η οποία έχουμε κάθε λόγο να πιστεύουμε ότι μπορεί να φέρει ένα επιτυχές και ανθρωπιστικό αποτέλεσμα.
Ερώτηση αριθ.
48 της κ.
(H-0069/01):
Θέμα: Φυλακισμένα παιδιά στην Τουρκία Πρόσφατα στην Τουρκία, βάσει καταγγελίας της Ένωσης Ανθρωπίνων Δικαιωμάτων, συνελήφθησαν στην πόλη Ντιγιαρμπακίρ και φυλακίστηκαν 29 παιδιά ηλικίας από 9 έως 16 ετών με την κατηγορία συμμετοχής σε τρομοκρατική οργάνωση.
Η Ένωση για τα Ανθρώπινα Δικαιώματα καταγγέλλει ότι τα παιδιά έτυχαν βάναυσης συμπεριφοράς, και χρειάζονται άμεση ψυχολογική υποστήριξη.
Τα παιδιά αυτά κινδυνεύουν να δικαστούν και να καταδικαστούν σε ποινές πολυετούς κάθειρξης.
Με ποιόν τρόπο σκοπεύει η Επιτροπή να αντιδράσει, στα πλαίσια των συνομιλιών για την ένταξη της Τουρκίας, ώστε τα νέα παιδιά να απελευθερωθούν άμεσα, αλλά και να πεισθεί η Τουρκία να ανταποκριθεί επιτέλους στις δεσμεύσεις που έχει αναλάβει απέναντι στην ΕΕ, για τον κοινωνικό και πολιτικό της εκδημοκρατισμό;
Κύριε Πρόεδρε, η Επιτροπή ενημερώθηκε για τη φυλάκιση 28 παιδιών και νέων στην Τουρκία, όπως εκθέτει η κ. βουλευτής στην ερώτησή της.
Σύμφωνα με τις πληροφορίες μας, την 9η Ιανουαρίου συνελήφθησαν από την αστυνομία 28 παιδιά και νέοι σε ένα μικρό χωριό της νοτιοανατολικής Τουρκίας.
Οι τοπικές δυνάμεις ασφαλείας ισχυρίζονται ότι τα παιδιά αυτά έλαβαν μέρος σε μία παράνομη διαδήλωση, φωνάζοντας συνθήματα υπέρ του PKK και διαμαρτυρόμενα κατά της παρουσίας του τουρκικού στρατού στο βόρειο Ιράκ.
Συνελήφθησαν παιδιά και νέοι ηλικίας 9 ως 16 ετών και μεταφέρθηκαν σε φυλακή του Ντιγιαρμπακίρ.
Σύμφωνα με πληροφορίες της τουρκικής Ένωσης για τα Ανθρώπινα Δικαιώματα, τα παιδιά έχουν υποστεί και βασανιστήρια.
Ύστερα από διαμαρτυρίες των γονέων και της τουρκικής Ένωσης για τα Ανθρώπινα Δικαιώματα, έχουν εν τω μεταξύ απελευθερωθεί 22 παιδιά και νέοι, ενώ προς το παρόν παραμένουν στη φυλακή 6 νέοι ηλικίας 14 ως 17 ετών.
Η Επιτροπή έθιξε με επιμονή το ζήτημα στις επαφές της με τις τουρκικές αρχές.
Η Επιτροπή απαιτεί να διευκρινισθεί χωρίς χρονοτριβή και συνολικά η κατάσταση.
Τα συμβάντα αυτά μας προκαλούν έντονη ανησυχία.
Η Επιτροπή θα ήθελε να υπογραμμίσει ότι ανεξάρτητα από τις κατηγορίες που βαραίνουν τα παιδιά αυτά, οι κατηγορίες αυτές δεν μπορούν επουδενί να δικαιολογήσουν το ότι τα παιδιά αυτά φυλακίστηκαν και ρίχτηκαν σε μία φυλακή μακριά από τα σπίτια των γονιών τους, όπου κρατήθηκαν επί πολλές μέρες.
Τέτοιες πράξεις είναι άκρως ασυμβίβαστες με το επίπεδο των ανθρωπίνων δικαιωμάτων που ισχύουν στην Ευρωπαϊκή Ένωση.
Η Επιτροπή αναμένει από την τουρκική κυβέρνηση να επιληφθεί αμέσως αυτού του συμβάντος, που δείχνει ότι η Τουρκία χρειάζεται άμεσες πολιτικές μεταρρυθμίσεις, ώστε να προσεγγίσει την Ευρωπαϊκή Ένωση και τις αξίες των οποίων φορέας είναι η Ένωση.
Η Επιτροπή υπενθυμίζει ότι η γενική προστασία των ανθρωπίνων δικαιωμάτων ανήκει στα πολιτικά κριτήρια που πρέπει να πληροί ένα υποψήφιο κράτος, για να ξεκινήσει διαπραγματεύσεις ένταξης στην Ευρωπαϊκή Ένωση.
Αυτή η αρχή αντικατοπτρίζεται και στις προτεραιότητες και την εταιρική σχέση ένταξης της Τουρκίας, τις οποίες παρουσίασε τον περασμένο Νοέμβριο η Επιτροπή.
Ευχαριστώ πάρα πολύ, κύριε Επίτροπε.
Η απάντησή σας ήταν πολύ ικανοποιητική.
Δεδομένου όμως ότι ο εισαγγελέας παραπέμπει ζητώντας την καταδίκη αυτών των έξι παιδιών σε ποινές φυλάκισης μέχρι πέντε ετών σύμφωνα με τις κατηγορίες, θα ήθελα να ξέρω εάν υπάρχει κάτι ακόμη που μπορούμε να κάνουμε και ποιό είναι το χρονοδιάγραμμα της αναμονής.
Κυρία βουλευτά, δεν μπορώ δυστυχώς να επιβεβαιώσω ότι έχει ξεκινήσει η δίκη και ότι έχουν ζητηθεί ποινές.
Γνωρίζω ότι η τουρκική κυβέρνηση έχει έρθει απευθείας σε επαφή με τις διωκτικές αρχές, δεν είναι όμως γνωστό το αποτέλεσμα αυτών των επαφών μεταξύ τουρκικής κυβέρνησης και τοπικών αρχών.
Είμαι διατεθειμένος να παρέμβω για μία ακόμη φορά σε οποιοδήποτε επίπεδο θεωρείτε εσείς, κυρία βουλευτά, ως το καταλληλότερο.
Πιστεύω εξάλλου ότι κάτι τέτοιο θα είναι και χρήσιμο, διότι οι έντονες διεθνείς πιέσεις και η εντατική συμμετοχή της διεθνούς κοινότητας είναι σε τέτοιες περιπτώσεις ο μόνος τρόπος να βοηθήσουμε πραγματικά.
Συγχαίρω τον Επίτροπο για την απάντησή του.
Ωστόσο, μιλάει για αξίες και πρότυπα της ΕΕ.
Όσον αφορά τις ερωτήσεις που έθεσα σχετικά με την συνέχιση των βομβαρδισμών στο Ιράκ και τις κυρώσεις που επιβάλλονται στο Ιράκ, η Επιτροπή δεν έδειξε κανένα ενδιαφέρον για το γεγονός ότι 5-6 χιλιάδες παιδιά πέθαναν εξαιτίας των κυρώσεων κατά του Ιράκ.
Έτσι, όταν ακούω τον Επίτροπο να μιλά για αξίες και πρότυπα της ΕΕ, λαμβάνοντας υπόψη την υποστήριξή του στις κυρώσεις κατά του Ιράκ αναρωτιέμαι πόσο ειλικρινής είναι άραγε όσον αφορά τα παιδιά στην Τουρκία.
Κύριε Πρόεδρε, λυπούμαι, αλλά αδυνατώ να δω τη σχέση μεταξύ του ζητήματος των κυρώσεων των Ηνωμένων Εθνών κατά του Ιράκ και της φυλάκισης 28 παιδιών στην Τουρκία.
Ερώτηση αριθ.
49 της κ.
(H-0085/01):
Θέμα: Η ασφάλεια των προϊόντων παιδικής φροντίδας Έχουν διατυπωθεί επικρίσεις κατά των κοινοτικών ρυθμίσεων της ΕΕ σε ό,τι αφορά την ασφάλεια των προϊόντων για παιδιά, ιδίως στη Σουηδία.
Η επιρροή των καταναλωτών στη διαδικασία τυποποίησης είναι βεβαίως πολύ μικρότερη από εκείνην της βιομηχανίας.
Ορισμένα προϊόντα με τα οποία έρχονται σήμερα τα παιδιά σε επαφή δεν είναι απολύτως ασφαλή.
Θα ήταν σκόπιμο τα εν λόγω προϊόντα να είναι αρκούντως ασφαλή από μόνα τους, ώστε να μην απαιτείται η μόνιμη επιτήρηση των γονέων.
Ποια είναι η θέση του μέλους της Επιτροπής για την ισχύουσα διαδικασία τυποποίησης και τον συσχετισμό δυνάμεων μεταξύ των καταναλωτών και του βιομηχανικού τομέα;
Μπορούμε να αναμένουμε ότι οι στόχοι που ορίζονται στις σχετικές με τα παιδιά διατάξεις και, γενικότερα, αυτοί που ορίζονται στην οδηγία περί ασφάλειας των προϊόντων, θα υλοποιηθούν και θα τεθούν σε εφαρμογή;
Δεύτερο μέρος
Ερωτήσεις προς τον κ. Kinnock
.
(ΕΝ) Η Επιτροπή έχει πλήρη συνείδηση της σημασίας που έχει η συμμετοχή των εκπροσώπων των καταναλωτών στην τυποποίηση της εργασίας.
Η σπουδαιότητα της συμμετοχής όλων των ενδιαφερόμενων μερών έχει αναγνωρισθεί σε αρκετά ψηφίσματα και ανακοινώσεις.
Η Επιτροπή την υποστηρίζει δραστήρια μέσα από διάφορες πρωτοβουλίες.
Συγκεκριμένα, η Επιτροπή προσφέρει σημαντική ετήσια χρηματοδοτική ενίσχυση, ύψους 830 000 ευρώ το 2001, στην ευρωπαϊκή ένωση για το συντονισμό της εκπροσώπησης των καταναλωτών στην τυποποίηση, την οργάνωση που είναι γνωστή ως ANEC.
Είναι επίσης σημαντικό οι οργανώσεις καταναλωτών να αναγνωρίσουν το θέμα ως προτεραιότητα προκειμένου να διατεθούν οι αναγκαίοι πόροι.
Η Επιτροπή ενθαρρύνει επίσης τα κράτη μέλη και τους οργανισμούς τυποποίησης να διευκολύνουν την συμμετοχή των καταναλωτών στην διαδικασία τυποποίησης, και σε εθνικό επίπεδο.
Η οδηγία για τη γενική ασφάλεια των προϊόντων, η οποία έχει στόχο να διασφαλίσει ότι τα προϊόντα που διατίθενται στην αγορά είναι ασφαλή, αναθέτει έναν ειδικό ρόλο στα ευρωπαϊκά πρότυπα.
Ο ρόλος αυτός είναι ενισχυμένος στην νέα εκδοχή της οδηγίας που πρόκειται να εγκριθεί από το Συμβούλιο και το Ευρωπαϊκό Κοινοβούλιο.
Προκειμένου να αναπτύξει τα πρότυπα αυτά, η Επιτροπή θα δώσει στους ευρωπαϊκούς οργανισμούς τυποποίησης εντολές τυποποίησης στις οποίες θα καθορίζεται σαφώς το επίπεδο της ασφάλειας που πρέπει να επιτευχθεί.
Θα πραγματοποιηθούν διαβουλεύσεις με οργανώσεις καταναλωτών σχετικά με το περιεχόμενο των εντολών αυτών.
Η Επιτροπή θα επιβεβαιώσει ότι τα πρότυπα που αναπτύχθηκαν συμμορφώνονται με τις προδιαγραφές της οδηγίας και με τις εντολές, όσον αφορά τις πτυχές που σχετίζονται τόσο με την ασφάλεια όσο και την συμμετοχή των καταναλωτών, πριν από την δημοσίευση των αναφορών των προτύπων στην Επίσημη Εφημερίδα.
Η Επιτροπή θα ελέγξει προσεκτικά αν όλες οι εντολές τυποποίησης βάσει της οδηγίας, ιδιαίτερα αυτές οι οποίες σχετίζονται με τα προϊόντα για παιδιά, εφαρμόζονται ικανοποιητικά.
Θα ήθελα να ευχαριστήσω το μέλος της Επιτροπής για την απάντηση που μας έδωσε.
Έχω να υποβάλω ορισμένες ερωτήσεις.
Όσο περισσότερο διαβάζω σχετικά με αυτή τη διαδικασία, τόσα περισσότερα ερωτηματικά μου γεννώνται.
Δεν θεωρεί ο Επίτροπος ότι είναι κάπως παράξενο το γεγονός ότι οι εκπρόσωποι της βιομηχανίας η οποία θα πρέπει να ρυθμίζεται, δηλαδή της βιομηχανίας η οποία παράγει αντικείμενα και παιχνίδια για τα παιδιά, προεδρεύουν οι ίδιοι στις επιτροπές τυποποίησης, οι οποίες σε εθνικό ή άλλο επίπεδο ορίζουν τους κανόνες για τα προϊόντα τα οποία διατίθενται στην αγορά;
Δεν θεωρεί περίεργο ο Επίτροπος το γεγονός ότι προϊόντα με τα οποία έρχονται σε επαφή τα παιδιά στην αγορά δεν έχουν δοκιμαστεί, έτσι ώστε κανείς δεν μπορεί πραγματικά να κρίνει την ασφάλειά τους;
Δεν θεωρεί κάπως περίεργο ο Επίτροπος το γεγονός ότι κατά τις πρόσφατες επίκαιρες περιπτώσεις, για παράδειγμα με αυγά σοκολάτας, κροτίδες (στρακαστρούκες) και αλλαξιές κουκλών, αντικείμενα τα οποία δεν είναι πυρίμαχα, οι κρίσεις ήταν πάντοτε κατά σύμπτωση υπέρ της βιομηχανίας αντί να λαμβάνουν υπόψη τα συμφέροντα των παιδιών;
Πιστεύω ότι προφανώς υπάρχει η ανάγκη να δημιουργηθεί ένα νέο πλαίσιο τυποποίησης το οποίο να στηρίζεται σε αντικειμενικά κριτήρια, αντί για τα υποκειμενικά που εξυπηρετούν τα συμφέροντα της βιομηχανίας.
.
(ΕΝ) Θέματα όπως αυτό βρίσκονται πάντα υπό εξέταση.
Όπως γνωρίζετε, η οδηγία για την γενική ασφάλεια των προϊόντων είναι το γενικό νομοθετικό πλαίσιο που πραγματεύεται αυτό το θέμα.
Οι υπηρεσίες μου και εγώ παρακολουθούμε πολύ προσεκτικά τον τρόπο που εφαρμόζεται η νομοθεσία σε ολόκληρη την Ευρωπαϊκή Ένωση έτσι ώστε να εξασφαλίσουμε ότι οι καταναλωτές - και ειδικά τα παιδιά - προστατεύονται από τα επικίνδυνα προϊόντα.
Θα γνωρίζετε ότι στο πλαίσιο της οδηγίας για την γενική ασφάλεια των προϊόντων περιλαμβάνεται ένα μέτρο ασφαλείας· πρόκειται για το μέτρο που χρησιμοποιήθηκε πέρυσι όταν προωθήσαμε ένα μέτρο διασφάλισης σχετικά με τις φθαλικές ενώσεις στα παιδικά παιχνίδια.
Είναι ένα από τα μέτρα που μπορούν να χρησιμοποιηθούν ως επείγοντα μέτρα για την προστασία των παιδιών.
Θα μπορούσα να ρωτήσω εν συντομία τον Επίτροπο αν μπορεί να γίνει πιο συγκεκριμένος τώρα σχετικά με ένα θέμα που πολλοί από εμάς, περιλαμβανομένης της κ. Hulthιn, του έθεσαν προηγουμένως, και αυτό είναι οι πιθανοί κίνδυνοι από τα πλαστικά μη εδώδιμα υλικά τα οποία προσφέρονται μαζί με γλυκά και με άλλα πράγματα και δεν είναι φαγώσιμα.
Είναι πλαστικά, αλλά δεν προσδιορίζονται με κάποια συγκεκριμένη ονομασία.
Είναι βέβαιος τώρα ότι αυτές οι ουσίες είναι όντως ασφαλείς για τα παιδιά;
.
(ΕΝ) Γνωρίζω, κύριε Whitehead, ότι είναι ένα θέμα για το οποίο τρέφετε ιδιαίτερο ενδιαφέρον και για το οποίο είχατε διαβουλεύσεις με τις υπηρεσίες μου για κάποιο χρονικό διάστημα.
Αλλά είναι επίσης ένα θέμα με το οποίο ασχολείται η ΓΔ Επιχειρήσεων και ο συνάδελφός μου, κ. Liikanen.
Η Επιτροπή ερωτήθηκε πρόσφατα σχετικά με την ασφάλεια των συνδεδεμένων προϊόντων, τα οποία αποτελούνται συχνά από ένα παιχνίδι που συνοδεύει το προϊόν διατροφής σε ένα ξεχωριστό μέρος της συσκευασίας.
Με βάση τις πληροφορίες τις οποίες συνέλεξε η Επιτροπή σε συνεργασία με τις εθνικές αρχές, η έκτακτη επιτροπή για την οδηγία περί της γενικής ασφάλειας των προϊόντων κατέληξε στις 16 Μαΐου 2000 στο συμπέρασμα ότι δεν έχει εντοπιστεί κανένας ειδικός κίνδυνος που να σχετίζεται με τα συνδεδεμένα προϊόντα.
Τα μη εδώδιμα είδη, ειδικά τα μικρά παιχνίδια, ή τα παιχνίδια που περιέχουν μικρά μέρη δεν είναι τελείως ακίνδυνα.
Εντούτοις, ο κίνδυνος εξαρτάται από τα χαρακτηριστικά του ίδιου του μη εδώδιμου προϊόντος.
Η ύπαρξη πιθανού κινδύνου έπεισε την έκτακτη επιτροπή να διερευνήσει την ανάγκη να ενισχύσουμε τα υφιστάμενα μέσα, ιδιαίτερα την προστασία που προσφέρεται από την οδηγία 88/378 για τα παιχνίδια και το σχετικό πρότυπο ΕΝ 71/1.
Οι αρμόδιες υπηρεσίες της Επιτροπής επεξεργάζονται αυτή τη στιγμή πιθανές βελτιώσεις.
Δεδομένου ότι αναφέρονται στο ίδιο θέμα, οι ερωτήσεις 50, 51 και 52 θα εξεταστούν από κοινού:
Ερώτηση αριθ.
50 του κ.
(H-0057/01):
Θέμα: Ισχυρισμός για προσπάθεια του επιτρόπου Kinnock να φιμώσει πρώην επίτροπο
Σύμφωνα με πληροφορίες που δημοσιεύθηκαν στον σουηδικό τύπο στις 23 Ιανουαρίου ο επίτροπος Kinnock απευθύνθηκε δι' επιστολής στην πρώην επίτροπο Gradin και τον τότε επικεφαλής του προσωπικού της γραφείου Christer Asp ζητώντας εξηγήσεις σχετικά με δηλώσεις στις οποίες προέβησαν στα μέσα μαζικής ενημερώσεως σχετικά με ατέλειες που υπάρχουν στη γραφειοκρατία της Επιτροπής.
Μετά την παραίτηση της Επιτροπής Santer και την υπόθεση van Buitenen πίστευε κανείς ότι η Επιτροπή είχε κατανοήσει τι σημαίνει δημοκρατικός ανοικτός χαρακτήρας και είχε θέσει τέρμα στη χρήση ολοκληρωτικών μεθόδων για να φιμώνει τους υπαλλήλους εν ενεργεία τε και πρώην.
Ως εκ των άνω ερωτώ την Επιτροπή: Αληθεύει ότι ο επίτροπος Kinnock έγραψε αυτές τις επιστολές;
Ποία μέτρα σκοπεύει να λάβει η Επιτροπή για να μην επιτρέψει να επαναληφθεί αυτή η γκάφα;
Ερώτηση αριθ.
51 του κ.
(H-0081/01):
Θέμα: Στάση της Επιτροπής όσον αφορά την ελευθερία έκφρασης
Η πρώην Επίτροπος Anita Gradin και ο πρώην διευθυντής του ιδιαίτερου γραφείου της, Christer Asp, δέχτηκαν επικρίσεις σε επιστολή προς την Επιτροπή επειδή, σε δημόσιες συνεντεύξεις, συμμετείχαν σε μια προσπάθεια να εξακριβωθεί πώς εξαφανίστηκαν από την ECHO κάποια εκατομμύρια που προορίζονταν για τη συνδρομή της Βοσνίας.
Η Anita Gradin δήλωσε, στη συνέντευξη, ότι θα ακολουθούσε πιστά τις ληφθείσες από την Επιτροπή αποφάσεις.
Ορισμένα από τα βασικότερα καθήκοντα της παρούσας Επιτροπής είναι να ρίξει φως σε όσα συνέβησαν στη διάρκεια της θητείας της προηγούμενης Επιτροπής και να προβεί σε αλλαγές ούτως ώστε να μην επαναληφθούν παρόμοια περιστατικά.
Στις εργασίες αυτές η διαφάνεια προς το κοινό παίζει σημαντικό ρόλο.
Κατά την άποψη της Επιτροπής, με ποιο τρόπο η επιστολή προς την Anita Gradin συμβάλλει στην αύξηση της διαφάνειας καθώς και στην αύξηση της εμπιστοσύνης του κοινού στην Επιτροπή;
Ερώτηση αριθ.
52 του κ.
(H-0122/01):
Θέμα: Η αντίδραση της Επιτροπής σε κριτική που άσκησε εναντίον της πρώην Επίτροπος Το λεγόμενο σκάνδαλο του ECHO, του 1997, κατά το οποίο εξαφανίστηκαν, μέσω παρατυπιών, τεράστια χρηματικά ποσά από κοινοτικά κονδύλια, ενώ αργότερα χάθηκαν και έγγραφα σχετικά με την υπόθεση, από το αρχείο του Επιτρόπου της ΕΕ, έλαβε μεγάλη δημοσιότητα στη Σουηδία και τη Δανία.
Σε τηλεοπτική εκπομπή των δύο αυτών κρατών, τόσο η πρώην Επίτροπος Anita Gradin όσο και ο επικεφαλής του γραφείου της άσκησαν κριτική για τον τρόπο με τον οποίο χειρίστηκε το θέμα η Επιτροπή.
Με αφορμή τις δηλώσεις αυτές, ο Επίτροπος Neil Kinnock απηύθυνε επιστολή στα συγκεκριμένα πρόσωπα, υποστηρίζοντας ότι δεν έχουν δικαίωμα να ασκούν κριτική στην Επιτροπή ως θεσμικό όργανο.
Αν -μολονότι δεν το πιστεύω- υπάρχει κανονισμός που να τους απαγορεύει να ασκούν κριτική, τούτο αποτελεί δραματική οπισθοδρόμηση για την ελευθερία έκφρασης στην ΕΕ.
Σε ποια νομική βάση στηρίζει ο Επίτροπος την άποψη ότι μία πρώην Επίτροπος και ένας πρώην επικεφαλής γραφείου Επιτρόπου δεν έχουν δικαίωμα να ασκούν τέτοιου είδους κριτική στην Επιτροπή;
.
(ΕΝ) Κύριε Πρόεδρε, είμαι ιδιαίτερα ευγνώμων στους αξιότιμους βουλευτές για τις ερωτήσεις τους σχετικά με την αλληλογραφία μου με τη φίλη μου και πρώην συνάδελφο κ. Anita Gradin και τον πρώην διευθυντή του ιδιαίτερου γραφείου της κ. Christer Asp.
Οι ερωτήσεις μου δίνουν την δυνατότητα να δώσω πλήρη αναφορά δημοσίως, ενώπιον του Σώματος, για ένα θέμα που γνωρίζω ότι προκάλεσε ενδιαφέρον ειδικά στην Σουηδία.
Στις 13 Νοεμβρίου 2000 η δανική τηλεόραση μετέδωσε ένα ντοκιμαντέρ στο οποίο αποδόθηκαν δηλώσεις στην κ. Gradin και τον κ. Asp οι οποίες φάνηκαν να αφορούν έναν υπάλληλο της Επιτροπής που είχε ομοφώνως απαλλαγεί ορισμένων συγκεκριμένων κατηγοριών από την προηγούμενη Επιτροπή μετά την ολοκλήρωση της δέουσας πειθαρχικής διαδικασίας.
Ως επακόλουθο εκείνης της εκπομπής και ως Επίτροπος αρμόδιος για το προσωπικό και τη διοίκηση, ήμουν υποχρεωμένος να απευθύνω επιστολή στην κ. Gradin και τον κ. Asp στις 22 Νοεμβρίου και να ζητήσω την επιβεβαίωση και διευκρίνιση των αναφερθεισών παρατηρήσεων προκειμένου να μπορέσει η Επιτροπή να αποφασίσει εάν οι εν λόγω παρατηρήσεις απαιτούν την ανάληψη δράσης από την Επιτροπή.
Αυτός ήταν ο μοναδικός σκοπός αυτής της επιστολής.
Η επιστολή, τόσο στο ύφος όσο και στο περιεχόμενό της, δεν ζητούσε εξηγήσεις, δεν έκανε κριτική, δεν επιδίωκε να φιμώσει κανέναν ούτε να υπαινιχθεί με οποιονδήποτε τρόπο ότι είτε η κ. Gradin, ως πρώην Επίτροπος, είτε ο κ. Asp, ως πρώην υπάλληλος, δεν έχουν δικαίωμα να ασκούν κριτική στην Επιτροπή ως θεσμικό όργανο.
Προκειμένου να το ξεκαθαρίσω τελείως, θα προμηθεύσω ευχαρίστως αντίγραφα της επιστολής αυτής και όλης της υπόλοιπης σχετικής αλληλογραφίας στους αξιότιμους βουλευτές αμέσως μόλις λάβω τη διαβεβαίωση της κ. Gradin ότι δεν έχει αντίρρηση για αυτή την ενέργεια.
Η κ. Gradin έχει δείξει εμμέσως ότι θα συμφωνούσε με μια τέτοια δημοσιοποίηση της αλληλογραφίας αλλά φυσικά, για λόγους ευγένειας, θα προτιμούσα να έχω την άμεση επιβεβαίωση της συγκατάθεσής της.
Η κ. Gradin απάντησε στην επιστολή μου της 22ας Νοεμβρίου στις 29 Δεκεμβρίου και της απηύθυνα μια νέα επιστολή στις 25 Ιανουαρίου 2001.
Όπως επεσήμανα σε εκείνη την επιστολή στην κ. Gradin, και όπως θα γνωρίζει το Σώμα, ο κανονισμός υπηρεσιακής κατάστασης των υπαλλήλων ο οποίος ισχύει για όλα τα θεσμικά όργανα της ΕΕ διευκρινίζει ότι η Επιτροπή, ως θεσμικό όργανο και ως εργοδότης, έχει τη νομική υποχρέωση να βοηθάει υπαλλήλους να υπερασπίζουν τον εαυτόν τους έναντι επιθέσεως.
Η υποχρέωση αυτή σημαίνει επίσης την υπεράσπιση ενός αθωωμένου προσώπου έναντι οποιασδήποτε αμφισβήτησης της αθωότητάς του όσον αφορά αδικήματα για τα οποία είχε κατηγορηθεί.
Οι επιστολές μου της 22ας Νοεμβρίου στην κ. Gradin και τον κ. Asp ως εκ τούτου αφορούσαν αποκλειστικά αυτές τις νομικές υποχρεώσεις και τις σκέψεις και τίποτα άλλο απολύτως.
Όπως διευκρίνισα στην επιστολή μου της 25ης Ιανουαρίου στην κ. Gradin, ενώ κάθε ελευθερία έκφρασης είναι πολύτιμη και πρέπει να υποστηρίζεται, η έκφραση ορισμένων απόψεων - για παράδειγμα αυτών που μπορεί να θεωρηθούν ότι δυσφημούν άλλους - μπορούν να έχουν νομικές συνέπειες σε όλες τις δημοκρατικές κοινωνίες, και έχουν ειδικές συνέπειες για την Επιτροπή ως εργοδοτικό θεσμικό όργανο.
Στην επιστολή εκείνη ξεκαθάρισα επίσης πέραν πάσης αμφιβολίας ότι η επιστολή μου της 22ας Νοεμβρίου δεν ήταν με κανένα τρόπο μια προσπάθεια να περιορίσω την ελευθερία σχολιασμού ή να εμποδίσω την κριτική κατά της Επιτροπής είτε από την κ. Gradin είτε από τον κ. Asp ή οποιονδήποτε άλλο.
Όλα αυτά θα γίνουν πλήρως κατανοητά στους αξιότιμους βουλευτές όταν θα έχουν την ευκαιρία να διαβάσουν την αλληλογραφία, όπως ελπίζω ότι θα μπορέσουν να κάνουν.
Αυτό θα τους δώσει επίσης τη δυνατότητα να δουν ότι η βάση για την εξέταση των πράξεων των πρώην Επιτρόπων ή πρώην υπαλλήλων είναι η Συνθήκη και ο κανονισμός υπηρεσιακής κατάστασης των υπαλλήλων.
Η κ. Gradin προφανώς λάμβανε πάντα σοβαρά υπόψη της το καθήκον της διακριτικότητας το οποίο θεμελιώνεται στη Συνθήκη σαν ένα υπεύθυνο και έντιμο άτομο.
Είμαι βέβαιος πως θα συνεχίσει να το κάνει.
Πόσα δεν μπορεί να ακούει ο άνθρωπος πριν του πέσουν τα αυτιά!
Πραγματικά ήταν μία από τις γελοιωδέστερες υπεκφυγές που έχω ακούσει εδώ και πολλά χρόνια.
Μας λέει ο Kinnock ότι θα μπορούσαμε να γνωρίζουμε τι περιελάμβανε η επιστολή εάν αυτή μας είχε δοθεί - πάει καλά που μας δίνεται μετά από τη συζήτηση.
Απευθύνθηκα στο γραφείο του Kinnock για να λάβω γνώση της επιστολής πριν από τη συζήτηση, εκεί ωστόσο μου είπαν ότι ενδεχομένως να τη λάβω μετά από τη συζήτηση.
Αυτό αποδεικνύει απλώς ότι ο Kinnock γρι δεν καταλαβαίνει από διαφάνεια.
Δεν φαίνεται να διδάχθηκε τίποτα ο Kinnock από τα σκάνδαλα της Επιτροπής στην οποία ανήκε παλαιότερα - της Επιτροπής Santer, η οποία ανατράπηκε ακριβώς γιατί δεν κατάλαβε τη σχέση μεταξύ διαφάνειας αφενός και διαφθοράς και απάτης αφετέρου.
Εάν είχε διδαχθεί το παραμικρό από την προηγούμενη Επιτροπή στην οποία ο Kinnock ανήκε παλαιότερα, θα είχε καταλάβει.
Αναφέρομαι δηλαδή σε εκείνη την απειλητική επιστολή που προφανώς έγραψε, και έτσι την κατάλαβε η κ. Gradin, σύμφωνα με δήλωση που έκανε η τελευταία στο σουηδικό Τύπο.
Η κ. Gradin θα πρέπει να είχε διαβάσει την επιστολή όταν έκανε αυτή τη δήλωση.
Το ίδιο και ο κ. Asp όταν έκανε τις δηλώσεις του.
Γνώριζαν λοιπόν το περιεχόμενο της επιστολής, και το θεώρησαν ως απειλή.
Πραγματικά, πρόκειται για εξύβριση του Σώματος το να βάζει έτσι την ουρά κάτω από τα σκέλια ο Kinnock και να απεκδύεται των ευθυνών του, όπως κάνει τώρα.
Αυτό αποτελεί προσβολή του Κοινοβουλίου.
Παρακαλώ τους αξιότιμους βουλευτές να έχουν υπόψη τους ότι μπορούν να κάνουν συμπληρωματικές ερωτήσεις.
Δεν πρόκειται για την παράδοση μαθημάτων στον Επίτροπο όσον αφορά την απάντησή του, αλλά για την υποβολή ερωτήσεων που θεωρούν επίκαιρες.
Δεν μπορώ να γνωρίζω εκ των προτέρων αν πρόκειται να κάνετε μία ερώτηση, όμως σας παρακαλώ να σεβαστείτε τον Κανονισμό.
Θα ήθελα να ευχαριστήσω τον Επίτροπο για την απάντηση που έδωσε.
Θα ήθελα να θέσω ένα ερώτημα: τι κριτική πιστεύει ο Επίτροπος Kinnock ότι θα πρέπει να απευθυνθεί;
Θα πρέπει δηλαδή η κριτική να απευθύνεται κατά του γεγονότος ότι αρκετά εκατομμύρια ευρώ, τα οποία θα έπρεπε να είχαν διατεθεί σε έργα ενίσχυσης, έκαναν φτερά και ότι πραγματοποιήθηκε κακοδιαχείριση με τα χρήματα των φορολογουμένων, ή μήπως θα έπρεπε η κριτική να απευθύνεται κατά εκείνων που εκφράζουν την απογοήτευσή τους για το γεγονός ότι δεν μπόρεσαν να διαλευκανθούν αυτά τα προβλήματα;
Πιστεύω ότι η απάντηση θα έπρεπε να ήταν απλή.
Πιστεύω ακόμα ότι οι πολίτες της Ευρώπης γνωρίζουν επίσης την προφανή απάντηση.
Το δεύτερό μου ερώτημα είναι το εξής: εάν ο Επίτροπος απέστειλε επιστολή προς την πρώην Επίτροπο Gradin, θα έπρεπε βέβαια να θεωρούσε ότι αυτή είχε επιτεθεί κατά κάποιο τρόπο κατά ενός συγκεκριμένου ατόμου.
Είδα και εγώ το τηλεοπτικό πρόγραμμα και μπορώ να σας διαβεβαιώσω ότι η κ. Gradin δεν είχε προβεί σε τέτοια επίθεση.
Υπήρξε απόλυτα πιστή στην απόφαση που είχε ληφθεί στην Επιτροπή.
Πώς μπορέσατε να θεωρήσετε ότι η πρώην Επίτροπος Gradin είχε απευθύνει κριτική κατά συγκεκριμένων ατόμων;
Κάτι τέτοιο βέβαια θα πρέπει να είχατε θεωρήσει αφού της απευθύνατε την εν λόγω επιστολή.
Ευχαριστώ για την απάντησή σας!
Ο Kinnock παραπέμπει στην επιστολή προς τη Gradin και τον Asp.
Βέβαια δεν τη διαβάσαμε άμεσα, αλλά δημοσιεύθηκε εν τω μεταξύ ένα αντίγραφο της επιστολής προς τον Asp στα σουηδικά μέσα μαζικής ενημέρωσης, όπου αναφέρεται, με παραπομπή στο τηλεοπτικό πρόγραμμα - υποθέτω ότι το περιεχόμενό της αποδίδεται σωστά - ότι ο Kinnock έγραψε προς τον Asp: "Όπως ίσως γνωρίζεις, η δήλωση αυτή, δικαιολογημένα ή όχι, ερμηνεύτηκε ως κριτική κατά της Επιτροπής ως θεσμικού οργάνου.
Καθώς συμμετείχες κατά το παρελθόν στην Επιτροπή, η δήλωσή σου θέτει το ερώτημα τι ευθύνες φέρεις, καθώς ως διορισμένο μέλος της Επιτροπής οφείλεις να λαμβάνεις υπόψη σου τους διάφορους κανόνες για τη συμμετοχή σου σε αυτή."
Προφανώς το κείμενο αυτό δεν μπορεί εύκολα να ερμηνευτεί ως άλλο τίποτα από ό,τι ένα υπονοούμενο ότι ο Asp έπραξε κάτι ανάρμοστο και ότι θα άξιζε ακόμα και μία επίπληξη ενδεχομένως.
Γι' αυτό ερωτώ: σε ποια νομική βάση στηρίζεται αυτή η επιστολή;
Βάσει ποιών νομικών κανόνων απαγορεύεται σε έναν πρώην διευθυντή γραφείου ή Επίτροπο να ασκεί κριτική κατά της Ευρωπαϊκής Επιτροπής ως θεσμικό όργανο και μάλιστα του γίνεται υπόμνηση των όρων και των κανόνων που ισχύουν για την ανάληψη των καθηκόντων του;
.
(ΕΝ) Κύριε Πρόεδρε, θα ήθελα πρώτα απ' όλα να πω με αυτό στον κ. Fδrm ότι αν εξετάσει τον κανονισμό υπηρεσιακής κατάστασης των υπαλλήλων στον οποίο υπόκειται ο κ. Asp, τότε θα δει τη βάση επί της οποίας του απεστάλη επιστολή από την πρώην αρχή εργοδοσίας του και θα διαπιστώσει πως ό,τι ειπώθηκε σε εκείνη την επιστολή ήταν απολύτως σύμφωνο με τον κανονισμό υπηρεσιακής κατάστασης και τις απαιτήσεις της επικοινωνίας, τίποτα περισσότερο και τίποτα λιγότερο.
Ο κ. Andersson ίσως έχει τη δική του άποψη για την υπόθεση στην οποία αναφερόταν το τηλεοπτικό ντοκιμαντέρ.
Δεν είναι αυτό το θέμα της ερώτησης και δεν είναι ούτε το θέμα της επιστολής μου στην κ. Gradin, αλλά είναι δημοκράτης και θα καταλάβει.
Στη Σουηδία, όπως και σε οποιαδήποτε άλλο κράτος μέλος ή δημοκρατική κοινωνία, πρέπει να υπάρχει σύνεση ως προς τις δηλώσεις που γίνονται σε σχέση με οποιονδήποτε έχει αθωωθεί από μια συγκεκριμένη κατηγορία που θα μπορούσαν να έχουν ως αποτέλεσμα τη συκοφαντική δυσφήμιση αυτού του προσώπου.
Αυτός είναι ένας γενικός κανόνας που κατανοείται και υποστηρίζεται από τους δημοκράτες παντού, αλλά στην περίπτωση της Επιτροπής, ως εργοδοτικού θεσμικού οργάνου, όπως επεσήμανα νωρίτερα, υπάρχει μια πρόσθετη συνέπεια ότι αν ένας υπάλληλος της Επιτροπής δέχεται επίθεση και αν είναι ένας υπάλληλος της Επιτροπής σε μια συγκεκριμένη υπόθεση ο οποίος έχει αθωωθεί σύμφωνα με τη δέουσα διαδικασία της δικαστικής αγωγής, τότε ο εν λόγω υπάλληλος μπορεί να προβάλλει αξιώσεις κατά της Επιτροπής και ως εκ τούτου επί των χρημάτων των φορολογούμενων σύμφωνα με το άρθρο 124 του κανονισμού υπηρεσιακής κατάστασης προκειμένου να αντιμετωπίσει την υπόθεση της δυσφήμισης.
Η άποψη την οποία εξέθεσα στην κ. Gradin, την οποία είμαι βέβαιος ότι κατανοεί πλήρως - ειδικά αφού την εξήγησα αναλυτικά στην τελευταία επιστολή μου - αφορά απλά τη νομική πραγματικότητα και την σωστή εκτέλεση των λειτουργιών της Επιτροπής ως νομικά συγκροτημένος οργανισμός με υποχρεώσεις που ορίζονται από το δίκαιο με τη μορφή του κανονισμού υπηρεσιακής κατάστασης των υπαλλήλων.
Ο κ. Andersson μπορεί να έχει τις δικές του απόψεις σχετικά με τις συγκεκριμένες υποθέσεις στις οποίες αναφερόταν το τηλεοπτικό ντοκιμαντέρ.
Έχει το δικαίωμα να έχει αυτές τις απόψεις είτε είναι σωστές είτε λάθος, βάσιμες ή όχι, αλλά θα κατανοεί, είμαι σίγουρος, ότι όλες οι δράσεις που ανελήφθησαν σε σχέση με τα άτομα που κατονομάσθηκαν σε εκείνο το τηλεοπτικό ντοκιμαντέρ, και ένα συγκεκριμένα, αφορούν τα νομικά ζητήματα - όπως τόνισα στην επιστολή μου στην κ. Gradin και στην προηγούμενη απάντησή μου - και όχι ευρύτερες κρίσεις που μπορεί να αποτελούν ένα ζήτημα αποκλειστικά για την άποψη του κ. Andersson και τη συνείδησή του.
Δεν θα πω ή δεν θα πράξω τίποτα σε κανένα σημείο που θα μπορούσε να έχει ως αποτέλεσμα καταχρηστικές και αδικαιολόγητες κατηγορίες κατά της Επιτροπής, της Ευρωπαϊκής Ένωσης και των χρημάτων των φορολογούμενων, όταν υπάρχουν άλλοι τρόποι να εξασφαλίσουμε ότι τηρείται το δίκαιο στο μέτρο που αφορά τα άτομα.
Θέλω να πω στον κ. Gahrton ότι το πρόβλημα σε αυτή την περίπτωση δεν είναι η διαφάνεια, είναι τα ελαττώματα είτε στην ακοή είτε στην αντίληψή του.
Αυτά που είπα δεν ήταν αστεία.
Θα του στείλω ένα αντίγραφο της απάντησής μου και μόλις λάβω τη συγκατάθεση της κ. Gradin για τη δημοσιοποίηση των επιστολών που ανταλλάξαμε, περιλαμβανομένης της προσωπικής μου επιστολής προς εκείνη της 25ης Ιανουαρίου, που εγράφη υπό επίσημη ιδιότητα, θα μπορέσει να το καταλάβει.
Αλλά είμαι βέβαιος ότι κατανοεί, ως κάποιος που δίνει σημασία στην ευγένεια και αναγνωρίζει τη βάση στην οποία γράφεται μια προσωπική επιστολή, ότι δεν έχω το δικαίωμα να δημοσιοποιήσω μια επιστολή την οποία απηύθυνα στην κ. Gradin.
Αν η κ. Gradin θέλει να τη δημοσιοποιήσει ή μου δώσει την άδεια να το κάνω εγώ, τότε δεν έχω κανένα πρόβλημα, και όπως είπα πριν, έχει δείξει με έμμεσο τρόπο ότι θα ήταν σύμφωνη με κάτι τέτοιο.
Δεν με εκπλήσσει το γεγονός αυτό - γνωρίζω πολύ καλά την Anita Gradin - αλλά μέχρι να λάβω την επίσημη διαβεβαίωση δεν μπορώ να δημοσιοποιήσω την επιστολή.
Δεν πρόκειται σε καμία περίπτωση για μυστικό.
Απλά ελπίζω οι δυνατότητες κατανόησης του κ. Gahrton να έχουν βελτιωθεί σημαντικά όταν θα διαβάσει την επιστολή γιατί κατά τη διάρκεια της συμμετοχής του στη συζήτηση δεν έδειξε να διαθέτει τίποτα περισσότερο από την πιο στοιχειώδη αντίληψη.
Έχω να θέσω ένα συμπληρωματικό ερώτημα που αφορά το γραφείο ενημέρωσης της Επιτροπής στη Στοκχόλμη και την πρώην διευθύντριά του, Linda Steneberg.
Όπως σίγουρα θα γνωρίζει ο Επίτροπος, διεξάγεται τη στιγμή αυτή έρευνα σχετικά με οικονομικές παρατυπίες στα γραφεία της Επιτροπής στη Στοκχόλμη.
Η σουηδική αστυνομία έχει αρχίσει να ανακρίνει πολλούς από τους υπαλλήλους του γραφείου και θέλει να εξετάσει την κ. Steneberg, η οποία πήρε εν τω μεταξύ προαγωγή και εργάζεται στην Επιτροπή στις Βρυξέλλες.
Η κ. Steneberg αρνείται να συνεργαστεί με τη σουηδική αστυνομία και να μεταβεί στη Στοκχόλμη για εξέταση από την αστυνομία.
Δεν θα ήταν λογικό να καλέσετε εσείς ως υπεύθυνος τους υπαλλήλους σας, ακόμα και να τους διατάξετε, να δεχθούν να εξεταστούν, έτσι ώστε να αντιμετωπιστεί το οικονομικό έγκλημα που συνέβη σε χώρο ευθύνης της Επιτροπής;
.
(ΕΝ) Η ερώτηση αυτή δεν έχει καμία σχέση με την ερώτηση που είναι στην ημερήσια διάταξη.
Θα απαντήσω, ωστόσο, για χάρη της διαφάνειας.
Το άτομο που κατονομάζεται από τον αξιότιμο βουλευτή είναι υπάλληλος της Επιτροπής και έχει εκφράσει την προθυμία της να απαντήσει σε όλες τις ερωτήσεις του σουηδού εισαγγελέα.
Αυτό θα συμβεί εν ευθέτω χρόνο.
Ερώτηση αριθ.
53 της κ.
(H-0083/01):
Θέμα: Υποψήφιοι για θέσεις Γενικών Διευθυντών Το υπόμνημα της Επιτροπής 'Targets for the Recruitment and Appointment of Women 2000' ορίζει ότι η αναλογία των γυναικών σε θέσεις Α1 και Α2 πρέπει να αυξηθεί κατά 20% μέχρι το 2005.
Σύμφωνα με τις πλέον πρόσφατες πληροφορίες που έχω στη διάθεσή μου, μόνο 3 γυναίκες υπάρχουν μεταξύ των 49 Γενικών Διευθυντών της Επιτροπής.
Προκαλεί συνεπώς έκπληξη το γεγονός ότι η Επιτροπή για άλλη μία φορά διόρισε άνδρα στη θέση του Γενικού Διευθυντή Αναπτυξιακής Βοήθειας παρόλο που υπήρχε υποψήφια γυναίκα με πολύ καλά προσόντα.
Η εξεταστική επιτροπή απαρτιζόταν από 8 άνδρες.
Πώς διασφαλίζεται η ισότητα των ευκαιριών κατά το διορισμό των Γενικών Διευθυντών της Επιτροπής;
.
(ΕΝ) Η Επιτροπή έχει πλήρη επίγνωση της ανάγκης να αυξηθεί το ποσοστό των γυναικών στις θέσεις βαθμού Α1 και Α2.
Για το λόγο αυτό, από το 1995 και μετά, τίθενται στόχοι για το διορισμό γυναικών σε αυτές και σε άλλες ανώτερες θέσεις της διοίκησης.
Ο γενικός στόχος της Επιτροπής, όπως αναγγέλθηκε στην αρχή της θητείας μας το 1999, είναι να διπλασιάσει τον αριθμό των γυναικών σε αυτές τις δυο βαθμίδες κατά τη διάρκεια της θητείας της, αυξάνοντας συνεπώς τον αριθμό των γυναικών στις θέσεις Α1 και Α2 σε 44 ή ποσοστό περίπου 20% μέχρι το 2005.
Για να το επιτύχουμε, θέτουμε ετήσιους στόχους βάσει της προβλεπόμενης αντικατάστασης του προσωπικού στις διάφορες βαθμίδες κάθε χρόνο.
Το 2002 ο στόχος για το διορισμό γυναικών σε θέσεις Α1 ήταν δυο διορισμοί και ο στόχος για τις θέσεις Α2 ήταν πέντε διορισμοί.
Οι στόχοι αυτοί ξεπεράστηκαν με τρεις νέους διορισμούς στη βαθμίδα Α1 και επτά νέους διορισμούς στη βαθμίδα Α2.
Ως αποτέλεσμα, σήμερα τέσσερις από τις 54 θέσεις Α1 ανήκουν σε γυναίκες ενώ υπάρχουν 21 γυναίκες μεταξύ των 178 υπαλλήλων σε θέσεις Α2.
Η Επιτροπή σκοπεύει να συνεχίσει την πρακτική της να θέτει στόχους διότι είναι φανερό ότι βοήθησε στη βελτίωση της ισόνομης κατανομής μεταξύ των δυο φύλων, αν και προφανώς όχι αρκετά.
Η Επιτροπή θα αποφασίσει τον ετήσιο στόχο για το 2001 τον επόμενο μήνα.
Πέρα από την πολιτική του προσδιορισμού στόχων, υπενθυμίζεται στις εξεταστικές επιτροπές ότι κατά τη διαδικασία της επιλογής των υποψηφίων πρέπει να λαμβάνουν υπόψη τις αρχές της ισότητας των ευκαιριών.
Η Επιτροπή επιζητεί να διορίζει τον καταλληλότερο υποψήφιο σε μια θέση και, όταν υπάρχουν τα ίδια προσόντα όσον αφορά την συγκεκριμένη θέση, να δίνει προτεραιότητα σε γυναίκες υποψήφιες.
Η τελική επιλογή πρέπει να είναι το αποτέλεσμα αντικειμενικής αξιολόγησης που πραγματοποιεί η αρμόδια αρχή για κάθε περίπτωση ξεχωριστά και επομένως δεν είναι αυτόματη για τα άτομα είτε του ενός είτε του άλλου φύλου.
Στην περίπτωση στην οποία αναφέρεται η αξιότιμη βουλευτής, η συμβουλευτική επιτροπή διορισμών συμπεριέλαβε στη λίστα με τους επικρατέστερους υποψήφιους μια γυναίκα υποψήφια με αξιόλογα προσόντα.
Η Επιτροπή θεώρησε ότι ο υποψήφιος που επελέγη διέθετε ένα προφίλ που ταίριαζε περισσότερο στα καθήκοντα της εν λόγω θέσης.
Ευχαριστώ κύριε Επίτροπε!
Δυστυχώς εμείς οι γυναίκες αντιμετωπίζουμε αόρατα εμπόδια ακόμα και μέσα στα όργανα της ΕΕ.
Σας ευχαριστώ και χαίρομαι για το πρόγραμμα δράσης με συγκεκριμένους στόχους που υιοθετήσατε, απαιτείται όμως και ένα συγκεκριμένο χρονοδιάγραμμα.
Χαίρομαι τα μάλλα που θέλετε να καταπολεμήσετε τις διακρίσεις.
Καθώς όμως για άλλη μία φορά η Επιτροπή διόρισε έναν άνδρα γενικό διευθυντή - αυτή τη φορά στη ΓΔ Ανάπτυξης - διερωτώμαι εάν οι στόχοι της Επιτροπής είναι κενά λόγια και μόνο.
Οι οκτώ άνδρες που συμμετείχαν στην εξεταστική επιτροπή είχαν να επιλέξουν μεταξύ μίας γυναίκας με μεγάλη πολιτική και διοικητική πείρα σε υψηλό επίπεδο και με σημαντική πείρα στο εξωτερικό και ενός άνδρα χωρίς πολιτική σταδιοδρομία, με λιγότερη διοικητική πείρα και χωρίς πείρα στο εξωτερικό.
Το μόνο συμπέρασμα που μπορώ να βγάλω είναι ότι προτιμήθηκε ο άνδρας υποψήφιος.
Σε τέτοιες περιπτώσεις στη Σουηδία μπορεί να προσφύγει κανείς στο Δικαστήριο Εργατικών Διαφορών, και δρέπει μάλιστα επιδοκιμασίες, για περιπτώσεις που αποτελούν ουσιαστικά λιγότερο κατάφωρη διακριτική μεταχείριση από τη συγκεκριμένη.
Είναι διατεθειμένος ο Επίτροπος να σκίσει στα δύο το χαρτί της απόφασής του και να προσλάβει την πλέον ικανή υποψήφια, ή θα πρέπει αυτή να προσφύγει στο Δικαστήριο των Ευρωπαϊκών Κοινοτήτων;
Είναι διατεθειμένη η Επιτροπή να περιλαμβάνει στο εξής 50% γυναίκες στις εξεταστικές επιτροπές της αντί για 100% άνδρες;
.
(ΕΝ) Όπως τονίζει η αξιότιμη βουλευτής, το σύστημα που προσπαθούμε να αναπτύξουμε δεν μπορεί να υποστεί καμία σύγκριση με τις ρυθμίσεις που υπάρχουν εδώ και κάποια χρόνια στη Σουηδία, αλλά και σε ορισμένα άλλα κράτη μέλη.
Δεν μπορούμε να κάνουμε τίποτα περισσότερο υπό τις παρούσες συνθήκες από το να προσπαθήσουμε σκληρά να εκπληρώσουμε τα καλύτερα πρότυπα τα οποία συνιστούμε θερμά και στους άλλους σε ολόκληρη την Ευρωπαϊκή Ένωση.
Πρόκειται για πρότυπα που εγώ και οι συνάδελφοι μου στη σημερινή Επιτροπή θέλουμε ειλικρινά να εκπληρώσουμε.
Αν μπορούσα να απαντήσω στα συγκεκριμένα ζητήματα τα οποία έθεσε η αξιότιμη βουλευτής, θα έλεγα ότι δεν υπάρχει ικανοποιητική εκπροσώπηση των γυναικών σε κανένα επίπεδο, συμπεριλαμβανομένου του επιπέδου των ανώτερων διευθυντικών στελεχών, σε κανένα από τα θεσμικά όργανα της Ευρωπαϊκής Ένωσης.
Κάνουμε, όπως η αξιότιμη βουλευτής είχε την ευγένεια να αναγνωρίσει, μια σοβαρή προσπάθεια για να βελτιώσουμε την κατάσταση αυτή στην Ευρωπαϊκή Επιτροπή.
Αλλά στο Ευρωπαϊκό Κοινοβούλιο, για παράδειγμα, νομίζω ότι αληθεύει ότι στους δέκα διευθυντές μόνο μία είναι γυναίκα.
Η κατάσταση στο Συμβούλιο, αν μη τι άλλο, είναι ακόμη χειρότερη.
Έτσι σε όλα τα θεσμικά όργανα, συμπεριλαμβανομένων και των υπολοίπων, όπως το Δικαστήριο και το Ελεγκτικό Συνέδριο, απαιτείται εμφανέστατα σημαντική βελτίωση και είμαι ευτυχής που έχω την ευκαιρία σε αυτή την Ώρα των Ερωτήσεων στο Κοινοβούλιο να το υπογραμμίσω για άλλη μια φορά.
Πιστεύω ότι θα εκπληρώσουμε αυτούς τους στόχους μέχρι το 2005.
Δεν είναι στόχοι υπερβολικά φιλόδοξοι.
Πράγματι, κάποιοι από εμάς στη σημερινή Επιτροπή θα έλεγαν ότι είναι υπερβολικά μετριοπαθείς.
Είναι ωστόσο ρεαλιστικοί δεδομένου του σημείου εκκίνησής μας.
Αυτό που ελπίζουμε να συμβεί είναι ότι εξασφαλίζοντας ότι τουλάχιστον ένα 20% των ανώτερων διευθυντικών θέσεων θα καλύπτεται από γυναίκες μέχρι το τέλος αυτής της Επιτροπής, θα δώσουμε στην επόμενη Επιτροπή μια πολύ σταθερότερη και υψηλότερη βάση από την οποία θα εργαστεί προς την κατεύθυνση της ισότιμης συμμετοχής ανδρών και γυναικών σε όλα τα επίπεδα της Επιτροπής, ιδιαίτερα στις διευθυντικές θέσεις.
Δέχομαι την άποψη που εξέφρασε η αξιότιμη βουλευτής σχετικά με τη σύνθεση της εξεταστικής επιτροπής που απαρτιζόταν από άτομα του ενός φύλου.
Δεν είναι στην πραγματικότητα μια εξεταστική επιτροπή.
Είναι μια συμβουλευτική επιτροπή διορισμών.
Η τελική επιλογή γίνεται από τον Επίτροπο χαρτοφυλακίου, από εμένα ως Επίτροπος αρμόδιος για τη διοίκηση προσωπικού, και από τον Πρόεδρο.
Η βάση επί της οποίας έγινε η επιλογή, όπως είπα νωρίτερα, δεν περιελάμβανε καμία επίκριση, ή έλλειψη σεβασμού για τα υψηλά προσόντα της γυναίκας υποψηφίου που παρουσιάστηκε ενώπιον μας· αφορούσε, όπως είπα, το γεγονός ότι ο υποψήφιος που επελέγη διέθετε ένα προφίλ που ταίριαζε καλύτερα στα καθήκοντα της εν λόγω θέσης.
Δεν επεδείχθη καμία προτίμηση σε άνδρα λόγω του φύλου του.
Κύριε Πρόεδρε, συνεχίζοντας τη συζήτηση, θα ήθελε ο κ. Kinnock να διαβεβαιώσει ότι η ανάπτυξη της επαγγελματικής σταδιοδρομίας με βάση τις επιδόσεις και τα προσόντα θα είναι το θεμέλιο των μεταρρυθμίσεων τις οποίες ενέκρινε το Σώμα τον περασμένο χρόνο;
Θα εκμεταλλευτεί επίσης την ευκαιρία για να μας πει ποια είναι η πρόοδος που έχει σημειώσει όσον αφορά την εισαγωγή της διαρθρωμένης αξιολόγησης της επίδοσης σε ολόκληρη την Επιτροπή και σχετικά με τις κινήσεις του προς την κατεύθυνση της γραμμικής διάρθρωσης της σταδιοδρομίας.
.
(ΕΝ) Κύριε Πρόεδρε, η ερώτηση αυτή, όπως θα γνωρίζει ο κ. Harbour, έχει άμεση σχέση με την ερώτηση που έθεσε η κ. Theorin διότι πιστεύουμε ότι ανάμεσα στους πολλούς άλλους λόγους για να κάνουμε αλλαγές, όσον αφορά την αξιολόγηση και την εξέλιξη προς μια περισσότερο γραμμική διάρθρωση της σταδιοδρομίας, είναι για να προσφέρουμε δικαιότερη μεταχείριση στις γυναίκες υπαλλήλους, και για να κάνουμε πράγματι την Επιτροπή πιο ελκυστική για την απασχόληση των γυναικών, ειδικά των γυναικών που έχουν οικογενειακές υποχρεώσεις.
Όσον αφορά την πρόοδο, στις 28 Φεβρουαρίου 2001 η Επιτροπή θα εξετάσει μια σειρά οκτώ λεπτομερών σχεδίων προτάσεων τα οποία στη συνέχεια θα υποβληθούν για διαβούλευση σε όλο το προσωπικό και για επίσημες διαπραγματεύσεις στους εκπροσώπους του προσωπικού, καθώς και δυο έγγραφα προσανατολισμού, το ένα από τα οποία αφορά τις αποδοχές και τις συντάξεις και το άλλο το πιο γραμμικό σύστημα σταδιοδρομίας.
Βρισκόμαστε επομένως στο σημείο - σχετικά με το γραμμικό σύστημα σταδιοδρομίας, τη συστηματική αξιολόγηση και ένα πλήθος συμπληρωματικών δραστηριοτήτων - να κάνουμε επίσημες προτάσεις και να ξεκινήσουμε τις αναλυτικές διαβουλεύσεις σχετικά με αυτές.
Αυτό γίνεται με σκοπό να καταρτίσουμε, μέχρι τη θερινή διακοπή, οριστικές προτάσεις είτε για τις αποφάσεις της Επιτροπής - που έχουν την ισχύ νόμου - είτε για προτάσεις στο Σώμα αυτό και το Συμβούλιο όπου απαιτούνται τροποποιήσεις στον κανονισμό υπηρεσιακής κατάστασης των υπαλλήλων.
Η υποστήριξη και το ενδιαφέρον του Σώματος είναι ανεκτίμητα σε όλες αυτές τις ενέργειες της μεταρρύθμισης, τόσο σε αυτές που αφορούν τη βελτίωση της ισότιμης συμμετοχής των δυο φύλων, και πολύ γενικότερα, σε αυτές που στοχεύουν σε βελτιώσεις της αποδοτικότητας των υπαλλήλων της Επιτροπής και της επαγγελματικής υποστήριξης προς αυτούς.
Ελπίζω ότι αυτή η υποστήριξη και η κατανόηση θα συνεχίσουν.
Κύριε Πρόεδρε, κύριε Επίτροπε, θα ήθελα να μάθω αν κριτήριο για την επιλογή γυναικών αποτελεί και η χώρα καταγωγής.
.
(ΕΝ) Κύριε Πρόεδρε, η Επιτροπή προσπαθεί να εκπληρώσει τις υποχρεώσεις της να διατηρήσει μια εύλογη ισόρροπη συμμετοχή των δύο φύλων, όχι μόνο στις διευθυντικές θέσεις αλλά σε όλα τα επίπεδα του προσωπικού της Επιτροπής.
Ο λόγος για τον οποίο το πράττουμε είναι επειδή είναι μια μοναδική πολυεθνική και πολύγλωσση Ένωση κρατών, και είναι ουσιώδες η εκτελεστική διοίκηση της Ένωσης να αντανακλά την ποικιλομορφία των πολιτισμών και των γλωσσών στη στελέχωση της Επιτροπής.
Το ίδιο ισχύει και για την προσπάθεια να εξασφαλίσουμε μια πολύ καλύτερη ισορροπία μεταξύ των δυο φύλων.
Μπορώ ειλικρινά να πω στον αξιότιμο κύριο ότι δεν δείχνεται καμία προτίμηση βάσει του φύλου ενός ατόμου ή της σημαίας της χώρας στην οποία έτυχε να γεννηθεί ή του διαβατηρίου που κατέχει.
Κατά συνέπεια θα προσπαθήσουμε να μεγιστοποιήσουμε την αξία που δίνεται στα προσόντα, προσπαθώντας παράλληλα, με ποικίλους πρακτικούς τρόπους, να διατηρήσουμε μια βελτιωμένη ισορροπία στη συμμετοχή των δυο φύλων και να διασφαλίσουμε μια περιφερειακή γεωγραφική ισορροπία, ως αρμόζει στον πολυεθνικό οργανισμό μας.
Ερωτήσεις προς τον κ. Byrne
Ερώτηση αριθ.
54 του κ.
(H-0011/01):
Θέμα: Αποφάσεις στο πλαίσιο της κρίσης της ΣΕΒ Μπορεί η Επιτροπή να αναφέρει ποια είναι η κατάσταση στα μεμονωμένα κράτη μέλη ύστερα από τις αποφάσεις που ελήφθησαν στον τομέα της καταπολέμησης της ΣΕΒ το Δεκέμβριο 2000;
Πώς εφαρμόζονται οι αποφάσεις στα μεμονωμένα κράτη και πώς ελέγχει η Επιτροπή την τήρηση των αποφάσεων αυτών;
Ποια μέτρα ελέγχου λαμβάνονται;
Με ποιον τρόπο ελέγχει η Επιτροπή την απουσία κρέατος ή οστεάλευρου στις ζωοτροφές στα διάφορα κράτη μέλη;
Έχουν όλα τα κράτη μέλη επαρκή αποθέματα και εφαρμόζουν άραγε πλήρη καταγραφή όλου του ζωικού κεφαλαίου, ούτως ώστε να είναι δυνατή η ανίχνευση οποιασδήποτε ενδεχόμενης μόλυνσης;
Πόσα ζώα έχουν αποθηκευθεί στα μεμονωμένα κράτη;
Πόσα απορρίμματα σφαγίων έχουν συσσωρευθεί τα οποία θα πρέπει να καταστραφούν, και πώς αποθηκεύονται αυτά;
.
(ΕΝ) Η Επιτροπή έλαβε πρόσφατα πληροφορίες από τα κράτη μέλη σχετικά με την εφαρμογή των μέτρων ελέγχου της ΣΕΒ και συγκεκριμένα για τα νέα μέτρα σχετικά με τις ζωοτροφές και τον έλεγχο των ζώων για ΣΕΒ.
Οι πληροφορίες συγκεντρώθηκαν με τη βοήθεια ενός ερωτηματολογίου το οποίο εστάλη στα κράτη μέλη στις 5 Ιανουαρίου 2001.
Το ερωτηματολόγιο αυτό έδωσε τη δυνατότητα στην Κοινότητα να αποκτήσει μια αρκετά ολοκληρωμένη εικόνα του τρόπου με τον οποίο εφαρμόζονται τα μέτρα, και αυτός φαίνεται γενικά ικανοποιητικός.
Ένα έγγραφο εργασίας το οποίο συνοψίζει τις απαντήσεις των κρατών μελών στο ερωτηματολόγιο αυτό κυκλοφόρησε επίσης προς συζήτηση στο Συμβούλιο Γεωργίας στις 29 Ιανουαρίου.
Τα κράτη μέλη είναι υπεύθυνα για την εφαρμογή των μέτρων αυτών.
Στην περίπτωση της απαγόρευσης των ζωοτροφών, η εφαρμογή περιλαμβάνει τακτικούς μικροσκοπικούς ελέγχους των ζωοτροφών και επιθεωρήσεις των εργοστασίων ζωοτροφών.
Στη συνέχεια γίνεται έλεγχος από το προσωπικό του Γραφείου Τροφίμων και Κτηνιατρικών Θεμάτων που επισκέφτηκε ήδη ορισμένα κράτη μέλη για το σκοπό αυτό από το Δεκέμβριο 2000 και σκοπεύει να επισκεφτεί τα υπόλοιπα στις αρχές του 2001.
Οι εκθέσεις σχετικά με αυτές τις επισκέψεις επιθεώρησης θα διατεθούν στο Κοινοβούλιο και θα δημοσιευθούν στο Διαδίκτυο με τον συνηθισμένο τρόπο.
Η νομοθεσία για τον εντοπισμό και την καταγραφή των βοοειδών ορίζει ότι κάθε κράτος μέλος πρέπει να δημιουργήσει μια εθνική βάση δεδομένων για τα βοοειδή και ότι οι ηλεκτρονικές βάσεις δεδομένων πρέπει να είναι πλήρως λειτουργικές το αργότερο μέχρι την 31η Δεκεμβρίου 1999.
Ο πλήρως λειτουργικός χαρακτήρας των εθνικών βάσεων δεδομένων για τα βοοειδή πιστοποιήθηκε από την Επιτροπή όσον αφορά την Αυστρία, το Βέλγιο, τη Δανία, τη Φινλανδία, το Λουξεμβούργο, τις Κάτω Χώρες και το Ηνωμένο Βασίλειο όσον αφορά τη Βόρεια Ιρλανδία.
Η Πορτογαλία, η Γαλλία και η Γερμανία έχουν ζητήσει την αναγνώριση του πλήρως λειτουργικού χαρακτήρα των εθνικών τους βάσεων και η Επιτροπή είναι στη διαδικασία της μελέτης των αιτήσεων αυτών.
Η Επιτροπή δεν διαθέτει ακριβή στοιχεία για το ποσό των κατεργασμένων ζωικών πρωτεϊνών που έχει συσσωρευτεί στα κράτη μέλη.
Είναι γνωστό ότι η διάθεση του υλικού αυτού αποτελεί ένα πρόβλημα για ορισμένα κράτη μέλη και ότι τα κράτη αυτά ζητούν ενεργά μια λύση.
Σας ευχαριστώ για την απάντησή σας, κύριε Επίτροπε.
Είμαι πολύ ικανοποιημένος με το γεγονός ότι θα πληροφορηθούμε το αποτέλεσμα του ερωτηματολογίου στην επόμενη συνεδρίαση της Επιτροπής Γεωργίας.
Ωστόσο αισθάνομαι ότι στην απάντησή σας υπάρχει τεράστια διαφορά ανάμεσα στην κατάσταση των μεμονωμένων κρατών, πράγμα που γνωρίζαμε ήδη πριν από την 1η Δεκεμβρίου.
Αναμφίβολα έχει περάσει ελάχιστος χρόνος.
Δεδομένης της κατάστασης για την υγεία, δεν πρέπει να περάσει πολύς χρόνος, τόσο για το καλό των καταναλωτών όσο και των αγροτών.
Αυτό μάλιστα επιτείνεται επειδή αυτόν τον καιρό υπάρχει στρέβλωση του ανταγωνισμού μεταξύ των αγροτών στα διάφορα κράτη μέλη, καθώς οι αποζημιώσεις διαφέρουν πολύ.
Ελπίζω, κύριε Επίτροπε, η ταχύτητα να μην καθοριστεί από τις πολύ αργές χώρες αλλά από τις πολύ γρήγορες, διότι είμαι αρκετά πεπεισμένος ότι με αυτόν τον τρόπο θα καταλήξουμε σε ένα αποτέλεσμα σύμφωνα με το οποίο και τα έντεκα τωρινά κράτη μέλη της Ευρωπαϊκής Ένωσης θα εφαρμόσουν τις εν λόγω αποφάσεις για τη ΣΕΒ.
.
(ΕΝ) Ενδιαφέρομαι πολύ να διαβεβαιώσω ότι υπάρχουν κοινοτικά μέτρα σε σχέση με όλα αυτά τα θέματα και ότι όλα τα κράτη μέλη εφαρμόζουν το κοινοτικό δίκαιο με τον ίδιο τρόπο.
Αυτό δεν συνέβαινε υποχρεωτικά στην αρχή και προς το τέλος του περασμένου χρόνου, αλλά βλέπω κάποια σημάδια ότι μπορεί να επιτευχθεί ακολουθώντας τα κοινοτικά μέτρα τα οποία τώρα προωθήθηκαν.
Έχω κάθε ελπίδα ότι οποιεσδήποτε διαφορές προκύπτουν στα κράτη μέλη θα αποτελούν σύντομα παρελθόν.
Ερώτηση αριθ.
55 του κ.
(H-0019/01):
Θέμα: Ασθένεια των τρελών αγελάδων Ποια συνέχεια δόθηκε από την Επιτροπή και τα διάφορα κράτη μέλη στην έκθεση του Ευρωπαϊκού Κοινοβουλίου του 1997 σχετικά με την λεγόμενη ασθένεια "των τρελών αγελάδων" και ποια μέτρα λαμβάνει η Επιτροπή προκειμένου να επιτύχει την τήρηση του ισχύοντος κοινοτικού ρυθμιστικού πλαισίου για την πρόληψη της ασθένειας στα διάφορα κράτη μέλη;
.
(ΕΝ) Η Επιτροπή απάντησε με την τελική συνολική της έκθεση στην έκθεση του Κοινοβουλίου του 1997 σχετικά με τη ΣΕΒ καθορίζοντας ένα φιλόδοξο πρόγραμμα εργασίας.
Σε δυο ακόμη διετείς εκθέσεις παρακολούθησης προς το Κοινοβούλιο έδωσε μια γενική επισκόπηση των μέτρων έκτακτης ανάγκης τα οποία ελήφθησαν για την καταπολέμηση της ΣΕΒ, για τη βελτίωση της ασφάλειας των ζωοτροφών και την εφαρμογή της νέας προσέγγισης στους τομείς των επιστημονικών συμβουλών, της ανάλυσης κινδύνου και του ελέγχου.
Οι υπηρεσίες της Επιτροπής αναδιαρθρώθηκαν έκτοτε για να διασφαλίσουν την ανεξαρτησία και τη διαφάνεια των επιστημονικών επιτροπών, την ενίσχυση των επιθεωρήσεων και το διαχωρισμό της προστασίας των καταναλωτών από τις αγορές.
Έχει εισαχθεί ένα στέρεο σώμα νομοθετικών μέτρων σχετικά με τα οποία η Επιτροπή υποβάλλει τακτικά εκθέσεις στο Κοινοβούλιο.
Τα μέτρα αυτά περιλαμβάνουν για παράδειγμα, την απαίτηση για απομάκρυνση και καταστροφή των ειδικών υλικών κινδύνου, την επεξεργασία υπό πίεση των ζωικών αποβλήτων και την εντατική έρευνα των ζωικών πληθυσμών για ανίχνευση των ΜΣΕ.
Η Επιτροπή χρησιμοποίησε επίσης τη νέα νομική διάταξη της Συνθήκης του Αμστερνταμ για να προτείνει κανονισμούς σύμφωνα με τη διαδικασία της συναπόφασης σχετικά με την πρόληψη και τον έλεγχο των μεταδοτικών σπογγωδών εγκεφαλοπαθειών και την επεξεργασία των ζωικών υποπροϊόντων.
Οι κανονισμοί αυτοί θα ενώσουν σε ένα ενιαίο ουσιαστικό νομικό κείμενο μια ευρεία γκάμα μέτρων τα οποία βασίζονται σήμερα στις διατάξεις του ελέγχου διασφαλίσεων της κοινοτικής κτηνιατρικής νομοθεσίας.
Αν οι διαπραγματεύσεις εξελιχθούν κατά το αναμενόμενο ο κανονισμός σχετικά με τις ΜΣΕ υπολογίζεται ότι θα εγκριθεί τον επόμενο μήνα.
Ο προτεινόμενος κανονισμός σχετικά με τα ζωικά υποπροϊόντα αναμένεται να ψηφιστεί από το Κοινοβούλιο σύντομα.
Στο μεταξύ η Επιτροπή εξακολουθεί να παρακολουθεί την κατάσταση επί τόπου, ζητώντας επιστημονικές συμβουλές και λαμβάνοντας νομικά μέτρα όπου χρειάζεται.
Οι αποδείξεις που προκύπτουν από τις πολύ τακτικές επισκέψεις του Γραφείου Τροφίμων και Κτηνιατρικών Θεμάτων και τις επιστημονικές γνωμοδοτήσεις της επιστημονικής συντονιστικής επιτροπής συνιστούν τη βάση της πολιτικής προστασίας των καταναλωτών της Επιτροπής.
Κύριε Πρόεδρε, ευχαριστώ τον Επίτροπο για την απάντησή του και σημειώνω, πράγματι, ότι από νομοθετική άποψη, η Επιτροπή έχει κάνει αρκετές προόδους από το 1997.
Θα ήθελα να κάνω μία συμπληρωματική ερώτηση, λόγω της σύγχυσης των ψηφοφόρων μου ενώπιον των τρομερών λαθών και αντιφάσεων των ισπανικών αρχών.
Συγκεκριμένα, ένα Υπουργός Γεωργίας της περιφέρειας διέταξε την ρίψη των νεκρών αγελάδων σε ένα ανοικτό ορυχείο.
Υπήρξαν δηλώσεις κατά τις οποίες ένας υπουργός έλεγε κάτι και ένας άλλος έλεγε ακριβώς το αντίθετο.
Στην Γερμανία, τουλάχιστον, ορισμένοι υπουργοί παραιτήθηκαν.
Η ερώτησή μου είναι η εξής: εκτός από τα νομοθετικά μέτρα, εξετάζει η Επιτροπή το ενδεχόμενο να λάβει εκτελεστικά μέτρα αναφορικά με τα κράτη μέλη;
Είναι δυνατό να σημειωθεί μία μεγαλύτερη παρουσία της Επιτροπής στα κράτη μέλη για να παράσχει εγγυήσεις στους πολίτες μας;
Σκέφτηκε ποτέ η Επιτροπή να χρησιμοποιήσει την διαδικασία επί παραβάσει, μέσω της επιστολής επί παραβάσει, ούτως ώστε οι πολίτες της κοινότητας να αντιληφθούν ότι η Επιτροπή φροντίζει πράγματι για την ασφάλεια και την υγεία τους;
.
(ΕΝ) Η εφαρμογή από τα κράτη μέλη των μέτρων ασφαλείας που έχουν θεσπιστεί σε κοινοτικό επίπεδο έχει καθοριστική σημασία.
Η έγκριση νομοθεσίας σε κοινοτικό επίπεδο δεν έχει μεγάλο νόημα, αν δεν εφαρμόζεται πλήρως και αυστηρά από τα κράτη μέλη.
Στην περίπτωση που ένα κράτος μέλος αδυνατεί επί μονίμου βάσεως να εφαρμόσει ορθά αυτούς τους νόμους ασφαλείας, η Επιτροπή διαθέτει ορισμένες δυνατότητες αντίδρασης όπως, για παράδειγμα, την εκκίνηση διαδικασιών επί παραβάσει κατά του εν λόγω κράτους μέλους, ή εναλλακτικά, τη λήψη κοινοτικών μέτρων που θα πρέπει να εννοηθεί ως εφαρμογή μέτρων ασφαλείας για την παρεμπόδιση της εξαγωγής του προϊόντος από το κράτος μέλος.
Στην προκειμένη περίπτωση, υποθέτω ότι, όταν αναφέρεστε σ' αυτά τα θέματα, αναφέρεστε στο βόειο κρέας.
Είναι προφανές ότι αυτά τα μέτρα είναι πολύ αυστηρά.
Πρέπει να τίθενται σε εφαρμογή όταν τα κράτη μέλη δεν εφαρμόζουν τις διατάξεις ασφαλείας.
Ωστόσο, η εφαρμογή των μέτρων αυτών είναι σκόπιμη μόνο σε περιπτώσεις συνεχών παραβιάσεων.
Πρέπει να υπάρχει ένα μοτίβο συμπεριφοράς παραβίασης της νομοθεσίας από το κράτος μέλος.
Ένα ή δύο περιστατικά δεν θα δίδουν έναυσμα για διαδικασίες επί παραβάσει, ούτε θα απαιτούν τη λήψη κοινοτικών μέτρων.
Είναι ένα θέμα το οποίο παρακολουθείται συνεχώς, από τις υπηρεσίες μου και εμένα προσωπικά, προκειμένου να διασφαλισθεί ότι υπάρχει πλήρης συμμόρφωση και ότι οι καταναλωτές απολαμβάνουν πλήρους και σωστής προστασίας, μέσω των νόμων και της εφαρμογής των νόμων.
Κύριε Πρόεδρε δεν πρόκειται να αναλώσω ούτε να χάσω τον χρόνο μου απαντώντας ή επικρίνοντας τα κράτη μέλη που τηρούν ή δεν τηρούν την νομοθεσία, αλλά θέλω να κάνω μια σειρά συγκεκριμένων ερωτήσεων στον Επίτροπο σχετικά με το θέμα της εναρμόνισης.
Αν απαιτείται από τα κράτη μέλη, και προσωπικά συμφωνώ μ' αυτό, κύριε Επίτροπε, να τηρούν την κοινοτική νομοθεσία, τότε η νομοθεσία αυτή πρέπει να είναι σαφής και κοινή για όλους.
Τι βαθμό συμμόρφωσης μπορούμε να απαιτούμε όταν μιλάμε για την εφαρμογή των δοκιμών;
Συμφωνούνται και επιβάλλονται στα κράτη μέλη 30 μήνες, και όμως, υπάρχουν ορισμένα κράτη μέλη που εφαρμόζουν 24 μήνες.
Τι εγγυήσεις παρέχονται στον καταναλωτή;
Δεν νομίζετε ότι το θέμα αυτό προκαλεί μια σημαντική ανησυχία και ανασφάλεια μεταξύ των καταναλωτών;
Θα μπορούσα να σας πω το ίδιο σχετικά με το ζήτημα της αφαίρεσης της σπονδυλικής στήλης όσον αφορά τα υλικά κινδύνου.
Μιλάμε για αφαίρεση της σπονδυλικής στήλης μόνο σε δύο κράτη μέλη και για ζώα άνω των 30 μηνών.
Υπάρχουν ορισμένες παρεκκλίσεις για ορισμένα κράτη μέλη, αλλά ποια;
Και γιατί αυτές οι παρεκκλίσεις;
Γιατί στις 7 Φεβρουαρίου του τρέχοντος έτους η Μόνιμη Κτηνιατρική Επιτροπή πραγματοποίησε μία αξιολόγηση για την αφαίρεση της σπονδυλικής στήλης σε ζώα άνω των 12 μηνών;
Πού είναι η εναρμόνιση;
Είναι πολύ δύσκολο, κύριε Επίτροπε, να δοθούν εγγυήσεις ασφάλειας στο καταναλωτή για το βόειο κρέας όταν υπάρχουν αυτές οι νομοθετικές δυσλειτουργίες.
.
(ΕΝ) Είναι σημαντικό να καταλάβουμε για ποιο πράγμα μιλάμε.
Υποθέτω ότι το ερώτημα του αξιότιμου βουλευτή αφορά το μέτρο που αποφασίστηκε την προηγούμενη εβδομάδα στη Μόνιμη Κτηνιατρική Επιτροπή σχετικά με την αφαίρεση της σπονδυλικής στήλης, χωριστά από το νωτιαίο μυελό.
Ο νωτιαίος μυελός έχει χαρακτηριστεί ειδικό υλικό κινδύνου εδώ και πολύ καιρό, οπότε και αφαιρείται σε πολλά κράτη μέλη εδώ και καιρό.
Βάσει της νομοθεσίας, αφαιρείται τώρα σε όλα τα κράτη μέλη της Ευρωπαϊκής Ένωσης από την 1η Οκτωβρίου 2000.
Αν αναφέρεστε στη σπονδυλική στήλη, θα απαντήσω σ' αυτήν την πτυχή της ερώτησής σας λέγοντας ότι η πρόταση που υπέβαλα προς απόφαση στη Μόνιμη Κτηνιατρική Επιτροπή την προηγούμενη εβδομάδα βασίστηκε καθαρά στη γνωμοδότηση της Επιστημονικής Συντονιστικής Επιτροπής.
Η κατάσταση έχει ως εξής: η μολυσματικότητα εντοπίζεται σε ποσοστό λίγο πάνω από το 95% στο υλικό ειδικού κινδύνου του μολυσμένου ζώου.
Οι επιστήμονες θεωρούν ότι η αφαίρεση της σπονδυλικής στήλης αντιστοιχεί σε δύο με τρεις επιπλέον ποσοστιαίες μονάδες, επομένως, στο γενικότερο πλαίσιο της αφαίρεσης του ειδικού υλικού κινδύνου, πρόκειται για ένα μέτρο εξαιρετικά υψηλής προφύλαξης.
Στη γνωμοδότησή της σχετικά με το κατά πόσον πρέπει να εφαρμόζεται, η Επιστημονική Συντονιστική Επιτροπή εξέτασε τα υπάρχοντα αποδεικτικά στοιχεία από τα κράτη μέλη και κατέληξε στο συμπέρασμα ότι η αφαίρεση της σπονδυλικής στήλης ενδείκνυται σε περιπτώσεις όπου τα κράτη μέλη δεν έχουν ένα ουσιαστικά απαλλαγμένο από τη ΣΕΒ καθεστώς ή δεν διαθέτουν τα μέτρα ελέγχου που θα αναλογούσαν σε μια πολύ μικρή συχνότητα εμφάνισης ΣΕΒ.
Λαμβάνοντας υπόψη τη συγκεκριμένη γνωμοδότηση, συναγάγαμε το συμπέρασμα ότι ήταν σκόπιμο να παραχωρήσουμε εξαιρέσεις στα πέντε κράτη μέλη στα οποία αναφέρεστε, στα δύο εξ αυτών διότι είχαν ιδιαίτερα αυστηρά μέτρα ελέγχου, και στα υπόλοιπα τρία διότι ανήκαν στην κατηγορία 2 της γεωγραφικής αξιολόγησης κινδύνου που δημοσιεύτηκε τον Ιούλιο του προηγούμενου έτους, ορίζοντας έτσι ότι τα εν λόγω κράτη μέλη είναι κράτη πολύ χαμηλού κινδύνου.
Εξ ου και δόθηκαν οι εξαιρέσεις στην συγκεκριμένη περίσταση.
Πρόκειται για κοινοτικό μέτρο.
Ισχύει για όλα τα κράτη μέλη.
Ωστόσο, όταν κρίνεται απαραίτητο, στην περίπτωση ενός μεμονωμένου κράτους μέλους, και αυστηρά κατόπιν σχετικής γνωμοδότησης των επιστημονικών μου συμβούλων, θεωρήθηκε σκόπιμο να επιτραπούν εξαιρέσεις.
Αυτή η απόφαση δεν βασίστηκε μόνο στην άποψη της Επιστημονικής Συντονιστικής Επιτροπής, αλλά στο ίδιο συμπέρασμα κατέληξε και η Μόνιμη Κτηνιατρική Επιτροπή, όπως και η Επιτροπή.
Αυτή ήταν μια λογική απάντηση.
Υπάρχουν πολλά κράτη μέλη που υποστηρίζουν ότι προχώρησα υπερβολικά μακριά.
Υπάρχουν κράτη μέλη που υποστηρίζουν ότι δεν προχώρησα αρκετά μακριά.
Σ' αυτήν την περίπτωση, προσπαθήσαμε να επιτύχουμε μια συμμετρική αντιμετώπιση.
Σχετικά με τους 24 μήνες, υποθέτω ότι αναφέρεστε στην απαίτηση ελέγχου των ζώων ηλικίας άνω των 30 μηνών.
Υπάρχει ένα κράτος μέλος που κατέβασε αυτό το όριο στην επικράτειά του στους 24 μήνες, αλλά τούτο δεν έχει καμία απολύτως επίπτωση στις εμπορικές σχέσεις αυτού του κράτους με τα άλλα κράτη μέλη.
Το εν λόγω κράτος μέλος φαίνεται ότι κατέληξε στο συμπέρασμα ότι θα άξιζε τον κόπο να περιορίσει το διάστημα στους 24 μήνες, λόγω των ηλικιακών χαρακτηριστικών ενός ζεύγους μολυσμένων ζώων που εντοπίστηκε εκεί.
Συμφωνώ ουσιαστικά με τη βάση του ερωτήματός σας, ότι δηλαδή είναι καλύτερο να υπάρχουν γενικά κοινοτικά μέτρα παρά ατομικά μέτρα, αλλά ορισμένες φορές τα μεμονωμένα κράτη μέλη, ή ένα συγκεκριμένο μέτρο που διαφέρει κάπως από το κοινοτικό μέτρο, μπορεί να δικαιολογηθεί σε περιπτώσεις όπου σ' ένα κράτος μέλος παρατηρείται μια εντελώς ιδιόμορφη κατάσταση.
Ερώτηση αριθ.
56 της κ.
(H-0021/01):
Θέμα: ΣΕΒ και κατανάλωση οστών βοδινού Η ισπανίδα Υπουργός Υγείας δημιούργησε ανησυχίες στους ισπανούς καταναλωτές, συμβουλεύοντας τις "νοικοκυρές" να μην αγοράζουν κρέας σε τιμή ευκαιρίας και να μην χρησιμοποιούν οστά βοδινού στη σούπα.
Πιστεύει η Επιτροπή ότι υπάρχει κάποια σχέση ανάμεσα στην τιμή του κρέατος στην αγορά και τις εγγυήσεις που παρέχονται στον καταναλωτή;
Πιστεύει η Επιτροπή ότι τα οστά βοδινού παρουσιάζουν κινδύνους και ότι πρέπει να απαγορευθούν;
Υπάρχει κάποιο κράτος μέλος όπου απαγορεύεται η πώλησή τους;
Εάν ναι, πρόκειται για μία γενική απαγόρευση ή αφορά μόνον συγκεκριμένο τύπο οστών;
.
(ΕΝ) Η κοινοτική νομοθεσία υγιεινής ισχύει για όλα τα κρέατα ή προϊόντα κρέατος ανεξαρτήτως της τιμής τους, διασφαλίζοντας το ίδιο υψηλό επίπεδο προστασίας των καταναλωτών.
Είναι απαράδεκτο να είναι το φθηνό κρέας λιγότερο ασφαλές από το πιο ακριβό κρέας.
Η Επιτροπή παρακολουθεί με ιδιαίτερη προσοχή όλα τα θέματα που σχετίζονται με υλικό το οποίο θα μπορούσε να ενέχει κινδύνους για μεταδοτικές σπογγώδεις εγκεφαλοπάθειες.
Σ' αυτό το πλαίσιο, έδωσε στην Επιστημονική Συντονιστική Επιτροπή τη σημαντική εντολή να αναθεωρήσει τον υφιστάμενο κατάλογο των λεγόμενων ειδικών υλικών κινδύνου, αν προκύψουν νέα επιστημονικά στοιχεία σ' αυτόν τον τομέα.
Τον Ιούνιο 2000, η Επιτροπή ενέκρινε την απόφαση 2000/418/EΚ, η οποία απαιτεί την αφαίρεση μιας σειράς βοείων, προβείων και χοιρείων ιστών από τα τρόφιμα και τις τροφικές αλυσίδες.
Συγκεκριμένα, προβλέπει ότι τα οστά του κρανίου των ζώων ηλικίας άνω των 12 μηνών θα πρέπει να απαγορευθούν σε όλα τα κράτη μέλη.
Επιπλέον, συμπεριλαμβάνει στον κατάλογο των ειδικών υλικών κινδύνου τη σπονδυλική στήλη των βοοειδών ηλικίας άνω των 30 μηνών στο Ηνωμένο Βασίλειο και την Πορτογαλία.
Ύστερα από περαιτέρω γνωμοδοτήσεις της Επιστημονικής Συντονιστικής Επιτροπής, η Επιτροπή υπέβαλε μια πρόταση στη Μόνιμη Κτηνιατρική Επιτροπή της 7ης Φεβρουαρίου, όπου η σπονδυλική στήλη ορίζεται ως υλικό ειδικού κινδύνου, το οποίο πρέπει να αφαιρείται και να καταστρέφεται στα ζώα ηλικίας άνω των 12 μηνών.
Αυτή η πρόταση έγινε δεκτή από τη Μόνιμη Κτηνιατρική Επιτροπή και, όταν εγκριθεί επισήμως, τα κράτη μέλη θα πρέπει να μεριμνούν για την αφαίρεση της σπονδυλικής στήλης.
Αυτό μπορεί να γίνεται στον τόπο πώλησης, δηλαδή στα κρεοπωλεία, από 31ης Μαρτίου 2001.
Η πρόταση συμπεριλάμβανε διατάξεις σχετικά με παρεκκλίσεις από την υποχρέωση αφαίρεσης της σπονδυλικής στήλης, βάσει των γνωμοδοτήσεων της Επιστημονικής Επιτροπής, για πέντε κράτη μέλη - Αυστρία, Φινλανδία, Πορτογαλία, Σουηδία και Ηνωμένο Βασίλειο.
Αυτή η παρέκκλιση εξαρτάται από τη συνεχιζόμενη και βελτιούμενη εποπτεία για την παρουσία της ΣΕΒ στα εν λόγω κράτη μέλη, ενώ απαιτείται αύξηση των ελέγχων σε ορισμένες κατηγορίες ζώων.
Αν χρειαστεί, οι παρεκκλίσεις θα επανεξεταστούν υπό το πρίσμα των αποτελεσμάτων των εν λόγω ελέγχων και των περαιτέρω επιστημονικών γνωμοδοτήσεων.
Κύριε Πρόεδρε, πιστεύω ότι η κ. Redondo το εξέφρασε πολύ καλά στην παρέμβασή της και πράγματι, σχετικά με την κρίση της ΣΕΒ υπάρχουν κράτη μέλη που είναι οι καλοί μαθητές, που προετοιμάζονται για τις εξετάσεις μήνες πριν, και άλλα, όπως το δικό μας, όπως η κυβέρνηση της χώρας μου, που είναι οι τελευταίες στην τάξη, που προετοιμάζονται για τις εξετάσεις πέντε λεπτά πριν και όταν μένουν μετεξεταστέοι ρίχνουν το σφάλμα στον καθηγητή.
Και ο καθηγητής είστε εσείς, κύριε Επίτροπε.
Η ισπανική κυβέρνηση εντόπισε το πρώτο κρούσμα ΣΕΒ τον Οκτώβριο, αλλά το κράτησε κρυφό μέχρι τον Δεκέμβριο.
Στην έλλειψη διαφάνειας και την προχειρότητα με την οποία αντιδρά η κυβέρνηση της χώρας μου ενώπιον της κρίσης απαντώνται τα αίτια της τεράστιας πτώσης της κατανάλωσης στην Ισπανία, την οποία πληρώνει ο τομέας της κτηνοτροφίας, και κυρίως στην περιοχή μου, την Γαλικία, όπου οι αγελάδες αποτελούν ένα στοιχείο κοινωνικής συνοχής και, πέραν τούτου, είναι - όπως λέει ένας γνωστός και διακεκριμένος συγγραφέας - ένα σύμβολο.
Γι' αυτό σας ερωτώ: μπορεί ο κ. Επίτροπος να δώσει εγγυήσεις στους καταναλωτές ότι στην Ισπανία πληρούνται απόλυτα τα μέτρα που ενέκρινε η Ευρωπαϊκή Ένωση;
Υπάρχει κάποιο μελλοντικό μέτρο για το οποίο θα πρέπει να προετοιμαστούμε;
.
(ΕΝ) Όπως είπα απαντώντας σε μια προηγούμενη ερώτηση, πιστεύω κατηγορηματικά ότι η εφαρμογή των μέτρων ασφαλείας έχει καθοριστική σημασία και ότι αυτή η εφαρμογή πρέπει να γίνεται αυστηρά σε όλα τα κράτη μέλη.
Έχω γράψει στα κράτη μέλη, έχω τακτικές επαφές με τα κράτη μέλη, συζητώ τακτικά το θέμα στο Συμβούλιο Γεωργίας, και η σημασία της εφαρμογής των νόμων είναι ένα γεγονός που συνειδητοποιούν πλήρως οι Υπουργοί Γεωργίας και οι κυβερνήσεις των κρατών μελών.
Συμφωνώ μαζί σας ότι, αν αποτύχουμε στην εφαρμογή των νόμων που έχουμε θεσπίσει, το αποτέλεσμα μπορεί να είναι η απώλεια της εμπιστοσύνης των καταναλωτών.
Αν οι καταναλωτές έχουν την εντύπωση ότι οι νόμοι, που έχουν θεσπιστεί για το δικό τους συμφέρον, δεν εφαρμόζονται πλήρως, θα θεωρήσουν ότι κινδυνεύουν.
Πιστεύω ότι τώρα όλα τα κράτη μέλη κατανοούν πλήρως τη σημασία αυτού του γεγονότος.
Ίσως στο παρελθόν υπήρξε κάποια επιείκεια σε ορισμένα κράτη μέλη, αλλά τώρα, όπως παρατηρώ την κατάσταση και ακούω τις παρατηρήσεις, κυρίως, των Υπουργών Γεωργίας και Υγείας στα διάφορα Συμβούλια, είμαι πεπεισμένος ότι υπάρχει πλήρης κατανόηση της ανάγκης για πλήρη εφαρμογή της νομοθεσίας.
Όλα τα κράτη μέλη καταβάλλουν νέες προσπάθειες γι' αυτό το σκοπό, προς το συμφέρον της υγείας των καταναλωτών.
Κύριε Επίτροπε, γνωρίζετε μήπως και αν ναι, συμφωνείτε μ' αυτό, ότι στην Ισπανία η δημοτική αστυνομία είναι η νέα αρχή επιφορτισμένη να επαγρυπνά για την διατροφική ασφάλεια των ευρωπαίων πολιτών, ότι είναι αυτή επιφορτισμένη με την εγγύηση της ασφάλειας των τροφίμων σε σχέση με την ΣΕΒ;
Γνωρίζετε ότι η δημοτική αστυνομία δεν ενημερώνει για την ταυτότητα ορισμένων από τους συλληφθέντες για απάτη των ζωικών αλεύρων;
Είστε σύμφωνος μ' αυτό;
Γνωρίζετε ότι σήμερα το απόγευμα ο κ. Fischler μας είπε, σ' αυτήν ακριβώς την αίθουσα, ότι δεν είναι απαραίτητο να θυσιάσουμε όλα τα ζώα μιας μονάδας στην οποία εντοπίστηκε μία μόνο περίπτωση;
Και γνωρίζετε ότι ο ισπανός Υπουργός Γεωργίας - την Υπουργό Υγείας δεν την αφήνουν να μιλήσει - υποστηρίζει ότι πρέπει να θανατώνονται όλα τα ζώα;
Δεν είναι αντιφατικό αυτό;
Γνωρίζετε ότι αυτό που λαμβάνει ο πολίτης είναι αυτές οι αντιφατικές και χαοτικές πληροφορίες;
Τι μπορείτε να μου πείτε για το ζήτημα της δημοτικής αστυνομίας;
Απαντήστε μου, σας παρακαλώ!
.
(ΕΝ) Κύριε Πρόεδρε, φαντάζομαι ότι η συμμετοχή της ισπανικής δημοτικής αστυνομίας σ' αυτήν την περίπτωση σχετίζεται μάλλον με αυτό που επισημάνατε εσείς ο ίδιος: όταν ένα εργοστάσιο κρέατος ή κάποιος άλλος υπεύθυνος για την επεξεργασία του κρέατος δεν συμμορφώνεται με τη νομοθεσία, ενδέχεται να έχει διαπράξει ποινικό αδίκημα και σε τέτοιες περιστάσεις είναι μάλλον σκόπιμο να διεξαχθεί ποινική έρευνα.
Δεν έχω αναλυτικές πληροφορίες για τις λεπτομέρειες της ανάμειξης της δημοτικής αστυνομίας σ' αυτό το συγκεκριμένο θέμα, αλλά υποθέτω ότι η ανάμειξή της έχει το νόημα που προσδιόρισα.
Προς απάντηση στο ερώτημά σας σχετικά με τη θανάτωση των ζώων όταν βρεθεί κρούσμα σε κάποιο κοπάδι, επί του παρόντος εναπόκειται στο ενδιαφερόμενο κράτος μέλος να λάβει την απόφαση για το κατά πόσον ενδείκνυται να θανατωθεί ολόκληρο το κοπάδι ή όχι.
Η απόφαση είναι θέμα των κρατών μελών.
Ορισμένα κράτη μέλη το κάνουν.
Αλλα κράτη μέλη προτιμούν να θανατώσουν όλες τις κοόρτες, που είναι προφανώς ένα διαφορετικό μέτρο άμυνας ή προστασίας, και υπάρχουν εκείνοι που υποστηρίζουν ότι αυτό είναι εξίσου καλό, ίσως μάλιστα και καλύτερο.
Όπως δήλωσα, είναι θέμα του κάθε κράτους μέλους να αποφασίσει πώς θα αντιδράσει σ' αυτές τις περιστάσεις.
Θέλω επίσης να επιστήσω την προσοχή σας στο γεγονός ότι ο κανονισμός σχετικά με τις μεταδοτικές σπογγώδεις εγκεφαλοπάθειες βρίσκεται τώρα στη φάση της νομοθετικής διαδικασίας, όπως ανέφερα απαντώντας σε μια προηγούμενη ερώτηση.
Αυτός ο κανονισμός προβλέπει τη θανάτωση των κοπαδιών και των κοορτών, καθώς επίσης και τη λήψη άλλων μέτρων τα οποία το κράτος μέλος κοινοποιεί στην Επιτροπή, και η Επιτροπή, μέσω των επιστημονικών της συμβούλων, τα δέχεται εφόσον προσφέρουν τουλάχιστον τον ίδιο βαθμό προστασίας για την υγεία των καταναλωτών.
Σε τέτοιες περιστάσεις μπορεί να επιτραπεί αυτό το άλλο μέτρο.
Απαντώντας στο ερώτημά σας για τη θανάτωση του συνόλου του κοπαδιού, αυτή η απόφαση είναι θέμα της απόλυτης αρμοδιότητας του κράτους μέλους.
Κύριε Πρόεδρε, θα ήθελα να ερωτήσω συγκεκριμένα τον Επίτροπο: τα οστά για ζωμό σούπας, εκτός από τα οστά της σπονδυλικής στήλης και του κρανίου, είναι εντελώς ασφαλή και μπορούν να χρησιμοποιηθούν;
Το osso buco, που νομίζω προέρχεται από το κνημικό οστό των βοοειδών, και η ουρά του βοδιού, που νομίζω ότι στην ουσία αποτελεί προέκταση της σπονδυλικής στήλης, μπορούν να καταναλωθούν;
.
(ΕΝ) Όπως ανέφερα στο προηγούμενο τμήμα της απάντησής μου, τα οστά που ορίζεται ότι πρέπει να αφαιρούνται, είναι τα οστά που αποτελούν ειδικό υλικό κινδύνου.
Οποιοδήποτε άλλο μέρος του ζώου, το οποίο δεν υπάγεται στον ορισμό του ειδικού υλικού κινδύνου, είναι κατάλληλο για ανθρώπινη κατανάλωση.
Τον λόγο έχει ο κ. Carnero Gonzαlez για ένα θέμα επί της διαδικασίας.
Κύριε Πρόεδρε, θα προσπαθήσω να είμαι ακριβής και σύντομος εκφράζοντας την έκπληξή μου για το γεγονός ότι οι οκτώ ερωτήσεις, ισάριθμων βουλευτών, που αναφέρονται στο ίδιο θέμα, της Δυτικής Σαχάρας ενεγράφησαν στο τρίτο μέρος του καταλόγου των ερωτήσεων αυτής της συνόδου, και κατ' αυτόν τον τρόπο καθίσταται αδύνατη η απάντησή τους από την Επιτροπή.
Θα ήθελα να μου εξηγήσει η Προεδρία του Κοινοβουλίου βάσει ποιών κριτηρίων λαμβάνονται τέτοιου είδους αποφάσεις.
Διότι, ειλικρινά, μου φαίνονται ακατανόητες.
Κύριε Carnero, στην αρχή της Ώρας των Ερωτήσεων, υπενθύμισα ποια είναι τα κριτήρια, σύμφωνα με τον Κανονισμό και τις διατάξεις του Κανονισμού καθώς και τις επιστολές που η Προεδρία του Κοινοβουλίου - όχι της συνεδρίασης - αποστέλλει στους αξιότιμους βουλευτές.
Το πρόβλημα κατόπιν είναι η τήρηση των κριτηρίων.
Εν πάση περιπτώσει, σημειώνω το ζήτημα αυτό, το οποίο θα διαβιβάσω, φυσικά, στην Προεδρία του Κοινοβουλίου.
Δεδομένου ότι ο χρόνος που προβλέπεται για την Ώρα των Ερωτήσεων προς την Επιτροπή, έχει εξαντληθεί, οι ερωτήσεις 59 ως 118 θα απαντηθούν γραπτώς.
Η Ώρα των Ερωτήσεων προς την Επιτροπή έληξε.
(Η συνεδρίαση διακόπτεται στις 19.30 και συνεχίζεται στις 21.00)
Σκόπιμη ελευθέρωση γενετικώς τροποποιημένων οργανισμών στο περιβάλλον (συνέχεια)
Η ημερήσια διάταξη προβλέπει τη συνέχιση της συζήτησης σχετικά με τη σκόπιμη ελευθέρωση γενετικά τροποποιημένων οργανισμών στο περιβάλλον.
Κύριε Πρόεδρε, πρέπει να συγχαρώ τον κ. Bowe για την έκθεσή του και για τη θέση που έλαβε, η οποία, δεδομένου του ακανθώδους προβλήματος των γενετικώς τροποποιημένων οργανισμών, είναι μια θέση πραγματικά ισορροπημένη.
Ποιο είναι το συμπέρασμα;
Το συμπέρασμα είναι ότι είναι χρήσιμοι οι κανόνες και οι έλεγχοι.
Βέβαια, όλο και κάποιο σημείο θα έχουμε να βελτιώσουμε - έμειναν, για παράδειγμα, άλυτα τα προβλήματα της ανιχνευσιμότητας και της επισήμανσης - όμως έναντι της επείγουσας ανάγκης να αποκτήσουμε σχετική νομοθεσία, πιστεύω ότι το καθήκον σε μεγάλο βαθμό επιτελέσθηκε.
Δεν πρέπει να ξεχνάμε, εξάλλου, ότι στο πολύπλοκο αυτό θέμα των γενετικώς τροποποιημένων οργανισμών διακυβεύονται πολλά στοιχεία· μπορούμε μάλιστα να δηλώσουμε ότι, από πολλές απόψεις, διακυβεύεται ο ίδιος ο ρόλος της Ευρωπαϊκής Ένωσης έναντι πολλών μελλοντικών της δεσμεύσεων: αρκεί να σκεφθούμε τη μεταρρύθμιση του Παγκόσμιου Οργανισμού Εμπορίου, το ερευνητικό πρόγραμμα που ετοιμαζόμαστε να ξεκινήσουμε, τα προγράμματα ανάπτυξης και απασχόλησης, τις σχέσεις που θα προκύψουν από τη δημιουργία νέων αγορών, τις διαδικασίες που σχετίζονται με την παγκοσμιοποίηση του αναπροσδιορισμού των οικονομικών διαδικασιών.
Λοιπόν, σε σχέση με τους ΓΤΟ ας μην ξεχνάμε πως υπάρχουν πολλές πραγματικότητες.
Αναφέρω ορισμένες χώρες στην τύχη: την Κίνα, τη Νότια Αφρική, το Μεξικό, που καλλιεργούν ήδη ΓΤΟ, και άλλες, όπως η Κούβα, που ξέρουμε ότι ετοιμάζονται να αρχίσουν· άλλες πάλι, όπως η Νιγηρία, η Ταϊλάνδη και οι Φιλιππίνες, δείχνουν εξαιρετικό ενδιαφέρον για τις βιοτεχνολογικές δυνατότητες.
Το ερώτημα λοιπόν είναι: τι ρόλο σκοπεύει να έχει η Ένωση σε ένα μέλλον που είναι πλέον παρόν;
Πιστεύω ότι η απάντηση που ταιριάζει περισσότερο στο ρόλο του Ευρωπαϊκού Κοινοβουλίου μπορεί να είναι μόνο η θέσπιση μιας πορείας και μιας στρατηγικής που να αντικατοπτρίζουν μια θέση πλήρους συμμετοχής.
Αυτό δεν σημαίνει ούτε αποδοχή ούτε απόρριψη, ούτε πίεση ούτε παράταση χρόνου.
Σημαίνει προπαντός καθιέρωση ενός είδους green light, ενός πράσινου φωτός για κάθε μελέτη, εφαρμογή ή δίπλωμα ευρεσιτεχνίας που περιλαμβάνει τις βιοτεχνολογίες.
Πρόκειται για ένα αποτέλεσμα στο οποίο κατέληξε εν πολλοίς η έκθεση Bowe.
Κύριε Πρόεδρε, το αποτέλεσμα της συνδιαλλαγής που έχουμε ενώπιόν μας αποτελεί σαφή βελτίωση των κανόνων για την ελευθέρωση γενετικώς τροποποιημένων οργανισμών στο περιβάλλον.
Αποκτούμε ορισμένους αυστηρότερους κανόνες όσον αφορά την αξιολόγηση κινδύνου.
Πρέπει επίσης να κοιτάξουμε τις μακροπρόθεσμες επιπτώσεις των πολυάριθμων αδειών.
Αποκτούμε καλύτερη παρακολούθηση και αποκτούμε καλύτερο χρονικό περιορισμό των μεμονωμένων αδειών.
Θεωρώ ότι όλα αυτά συμβάλλουν σημαντικά στην προστασία του περιβάλλοντος και στην προστασία της υγείας των ανθρώπων.
Ωστόσο, έχω μερικές ερωτήσεις για την Επιτροπή που αφορούν ορισμένα πράγματα, τα οποία κατά τη γνώμη μου είναι σημαντικό να διασαφηνιστούν σήμερα, διότι συνεχίζουν να υφίστανται κάποιες ελλείψεις στον συγκεκριμένο τομέα.
Πρώτα απ' όλα, θέλω να παρακαλέσω την Επιτροπή να δώσει σήμερα μια βεβαίωση ότι όταν προβαίνουμε σε κάθετη νομοθεσία σε διάφορους τομείς που αφορούν τους ΓΤΟ πρέπει επίσης να φροντίζουμε ότι η εν λόγω κάθετη νομοθεσία σέβεται τη γενική οδηγία για την ελευθέρωση που τώρα ψηφίζουμε.
Η δεύτερη ερώτησή μου αφορά τη σήμανση και τον εντοπισμό προέλευσης, διότι πραγματικά θεωρώ ότι είναι ανησυχητικό το γεγονός ότι η Επιτροπή ακόμη δεν έχει μπορέσει να υποβάλει πρόταση για τη σήμανση τη συγκεκριμένη χρονική στιγμή.
Και εδώ θα ήθελα να παρακαλέσω να μας γίνει μια ανάλυση της επιστολής που έστειλαν οι Επίτροποι κύριος Byrne και κυρία Walstrφm στα μέλη της Επιτροπής Περιβάλλοντος, όπου αναφέρεται ότι θα παρασχεθεί καλύτερη ενημέρωση στους πολίτες όσον αφορά τους ΓΤΟ.
Θεωρώ ότι η λέξη "καλύτερη" δεν αρκεί.
Είναι σημαντικό να παρασχεθεί πλήρης ενημέρωση, δηλαδή να μην καταλήξουμε σε ένα σύστημα το οποίο είναι γεμάτο κενά όσον αφορά την πληροφόρηση που παρέχεται στους πολίτες για τους ΓΤΟ.
Δεν έχουμε καμία όρεξη να αγοράσουμε γουρούνι στο σακί.
Είναι σημαντικό οι καταναλωτές να έχουν γνήσια επιλογή αφενός και να μην γίνονται απάτες στο ζύγι αφετέρου, οπότε ελπίζω σήμερα να μας δοθούν εξηγήσεις επ' αυτού του θέματος.
Εξάλλου θα επιθυμούσα μια βεβαίωση από την Επιτροπή ότι δεν θα χορηγηθούν νέες άδειες, όπως ανέφεραν ορισμένοι, πριν τεθούν σε ισχύ οι νέοι κανόνες το έτος 2002.
Είναι πολύ καλό ότι θα θέσουμε ορισμένες προϋποθέσεις που θα αντιστοιχούν στους νέους κανόνες, στις νέες άδειες που θα χορηγήσουμε προτού ο νόμος τεθεί σε ισχύ, όμως εάν ο νόμος δεν έχει τεθεί σε ισχύ δεν θα μπορούμε βέβαια να επιβάλουμε τους εν λόγω κανόνες εάν οι εταιρίες που έχουν λάβει άδεια παραβιάσουν τους κανόνες.
Ως εκ τούτου, πιστεύω κατηγορηματικά ότι πρέπει να σεβαστούμε ότι η νομοθεσία θα τεθεί πρώτα σε ισχύ προτού αρχίσουμε να χορηγούμε άδειες βάσει των νέων κανόνων.
Αυτός είναι ο μόνος τρόπος για να εξασφαλίσουμε ότι θα μπορούμε πολύ απλά να τους εφαρμόσουμε.
Κύριε Πρόεδρε, ο εισηγητής κ. Bowe συμπεραίνει ότι η διαδικασία συνδιαλλαγής σχετικά με την σκόπιμη ελευθέρωση γενετικά τροποποιημένων μηχανισμών στο περιβάλλον κατέληξε σε ένα γενικά ικανοποιητικό αποτέλεσμα.
Η Ομάδα των Φιλελευθέρων συμφωνεί με τον εισηγητή, παρόλο που εξακολουθούμε βέβαια να εκφράζουμε κάποιες επιθυμίες, για παράδειγμα σε σχέση με την προστασία της βιοποικιλότητας, ωστόσο μπορούμε να επανέλθουμε στα ζητήματα αυτά στο μέλλον.
Στόχος της νέας οδηγίας παραμένει πρώτα από όλα η ασφάλεια του περιβάλλοντος και της δημόσιας υγείας.
Η λογική απόρροια αυτού είναι ότι, παρόλο που η χρήση των ΓΤΟ μπορεί να είναι αποδεκτή, θα πρέπει πάντοτε, προτού γίνει η ελευθέρωσή τους στο περιβάλλον, να πραγματοποιείται συστηματική, ανεξάρτητη και ενδελεχέστατη έρευνα σχετικά με τους ενδεχόμενους κινδύνους για το περιβάλλον και τη δημόσια υγεία.
Σημαντικοί στο πλαίσιο αυτό είναι οι υποχρεωτικοί έλεγχοι που πραγματοποιούνται μετά την ελευθέρωση των ΓΤΟ στο περιβάλλον, καθώς και το γεγονός ότι η πρώτη άδεια ελευθέρωσής τους ισχύει για δέκα χρόνια κατ' ανώτατον.
Με τον τρόπο αυτό μπορεί να ενισχυθεί η έρευνα και η χρήση των ΓΤΟ, η ελευθέρωσή τους ωστόσο παραμένει συγχρόνως ελέγξιμη.
Τέτοιες πληροφορίες είναι υπέρ της δυνατότητας επιλογής των καταναλωτών.
Οι καταναλωτές θα πρέπει να είναι σε θέση να γνωρίζουν με απόλυτη ασφάλεια εάν ένα συγκεκριμένο προϊόν περιέχει ή όχι ΓΤΟ.
Κάτι τέτοιο είναι δυνατό μόνο μέσω σήμανσης η οποία να μην αφήνει κανένα περιθώριο ασάφειας.
Για το λόγο αυτό πληροφορηθήκαμε με ικανοποίηση το γεγονός ότι η Επιτροπή προτίθεται να υποβάλει γρήγορα προτάσεις σχετικά.
Χαίρομαι, τέλος, ιδιαίτερα για το γεγονός ότι η Επιτροπή δεσμεύτηκε να υποβάλει προτάσεις πριν από το τέλος του 2001 σχετικά με συμπληρωματικές διατάξεις περί αστικής ευθύνης για τις διάφορες μορφές ζημίας στο περιβάλλον σε όλους τους τομείς της Ευρωπαϊκής Ένωσης.
Είναι εξαιρετικά σημαντικό να παρακολουθούμε προσεκτικά όλους τους κινδύνους για ζημία στο περιβάλλον και στη δημόσια υγεία και να περιορίζουμε τους κινδύνους αυτούς με κάθε δυνατό μέσο.
Κύριε Πρόεδρε, κύριε Επίτροπε, το ερώτημα που τίθεται σήμερα είναι αν η αυριανή ψήφος μας θα επιφέρει την άρση της απαγόρευσης των αδειών καλλιέργειας και διάθεσης στην αγορά των ΓΤΟ, ή όχι.
Η απάντηση είναι ξεκάθαρη: όχι.
Το μορατόριουμ πρέπει να διατηρηθεί, διότι η αναθεώρηση της οδηγίας 90/220 δεν ανταποκρίνεται σε όλες τις απαιτήσεις που είχαμε καθορίσει αρχικά.
Βέβαια αναγνωρίζουμε ότι υπάρχει βελτίωση, μεταξύ άλλων σχετικά με τη βιολογική επιτήρηση των ζωνών στις οποίες θα υπάρχουν μελλοντικά τέτοιες καλλιέργειες, υπό την προϋπόθεση ότι θα είναι δυνατό να γνωρίζουμε πραγματικά την ύπαρξή τους, αλλά αυτό θα εναπόκειται στην εκτίμηση των αρμοδίων αρχών.
Ο τελικός συμβιβασμός δεν ανταποκρίνεται στις ανησυχίες των καταναλωτών, οι οποίοι επιθυμούν τη διασφάλιση της ασφάλειας των τροφίμων και την πλήρη αξιολόγηση του κινδύνου της ελευθέρωσης ΓΤΟ στο περιβάλλον.
Η κρίση της ΣΕΒ θα μπορούσε να είχε εξαλειφθεί αν είχαν ληφθεί περισσότερο τολμηρές αποφάσεις με τα πρώτα ανησυχητικά κρούσματα.
Ας μην επαναλάβουμε αυτό το σφάλμα.
Η Επιτροπή πρέπει να μας παρουσιάσει γρήγορα προτάσεις που θα εγγυώνται την πλήρη ανιχνευσιμότητα των ΓΤΟ και την καθιέρωση αξιόπιστης επισήμανσης για το σύνολο των προϊόντων που προέρχονται από ΓΤΟ.
Μόνο τότε θα μπορέσουμε να επιτρέψουμε την ελευθέρωση ΓΤΟ στο περιβάλλον.
Κύριε Πρόεδρε, έχει δίκιο ο εισηγητής, κ. Bowe, όταν είπε απόψε ότι όχι μόνο το έργο του αλλά και το έργο του Κοινοβουλίου βοήθησε στην προώθηση αυτής της οδηγίας, όσον αφορά τους κανόνες και την υποχρεωτική της ισχύ.
Ωστόσο, θα ήθελα να σας υπενθυμίσω ποιοι ήταν οι προβληματισμοί, στην Επιτροπή Περιβάλλοντος και σ' αυτό το Κοινοβούλιο, κατά την πρώτη και δεύτερη ανάγνωση.
Πιστεύω ότι δεν μπορούμε να μιλήσουμε τώρα για όλους, με τον χρόνο που έχουμε στη διάθεσή μας, όμως θα αναφέρω την χρήση των ανθεκτικών στα αντιβιοτικά γονιδίων, την ανάγκη να γίνει σεβαστός ο συμβιβασμός της Καρθαγένης - η διεθνής συμφωνία - η ρήτρα αστικής ευθύνης, η πρόληψη για να μην επεκταθούν αυτές οι καλλιέργειες και σε άλλα φυτά, η δημόσια καταγραφή των καλλιεργειών και ο εντοπισμός των γενετικά τροποποιημένων οργανισμών και το, τόσο σημαντικό, θέμα της εξαγωγής κατόπιν έγκρισης και συμφωνίας.
Πράγματι, ορισμένοι από αυτούς τους προβληματισμούς συμπεριλήφθηκαν στην διαδικασία της συνδιαλλαγής, όμως υπάρχουν άλλοι που αποτελούν ακόμη μία δέσμευση και ορισμένοι άλλοι που απαιτούν ίσως, μεγάλα χρονικά περιθώρια, για παράδειγμα η απάλειψη της χρήσης των γονιδίων που είναι ανθεκτικά στα αντιβιοτικά.
Κατά την άποψή μας, σήμερα δεν υπάρχουν προβλήματα δημόσιας υγείας ως προς το θέμα της ανθεκτικότητας στα αντιβιοτικά και, υπάρχουν νόσοι οι οποίες θεραπεύονταν, και τώρα πια δεν θεραπεύονται, φυσικά όχι μόνο εξαιτίας των γενετικά τροποποιημένων οργανισμών, αλλά και εξαιτίας άλλων αντιβιοτικών, όπως για παράδειγμα στην κτηνοτροφία.
Ωστόσο, τα χρονικά περιθώρια είναι μεγάλα και το πρόβλημα είναι ήδη εδώ.
Εμείς πιστεύουμε ότι υπάρχουν και άλλες υποσχέσεις, οι οποίες είναι μόνο υποσχέσεις, που μπορούν να εκπληρωθούν και ίσως τις εκπληρώσει η Επιτροπή.
Όμως πιστεύουμε ότι η απαγόρευση πρέπει να συνεχίσει μέχρις ότου όλη αυτή η νομοθεσία τεθεί σε ισχύ, κύριε Πρόεδρε.
Τελειώνω λέγοντας ότι απόψε υπήρξε μία παρέμβαση του κ. Fischler στην οποία μίλησε για την οικονομική καταστροφή που συνεπάγεται η ΣΕΒ στην Ευρώπη.
Ας μην κάνουμε άλλη μια φορά το ίδιο λάθος, δηλαδή ας μην λάβουμε βεβιασμένα μέτρα, λαμβάνοντας υπόψη τα οικονομικά συμφέροντα, αν αυτό ενδέχεται να διακυβεύσει την ασφάλεια των τροφίμων και μπορεί να οδηγήσει στην συνέχεια και σε μία οικονομική εκτός από μια διατροφική καταστροφή.
Κύριε Πρόεδρε, τα τελευταία χρόνια μας έχουν προσφέρει ένα εντελώς καινούριο πλαίσιο: τη μετατροπή των φαρμακευτικών εταιρειών σε εταιρίες βιοτεχνολογίας, την απότομη αύξηση του αριθμού των επιχειρήσεων ανάπτυξης γενετικά τροποποιημένων οργανισμών, τη διάθεση ολοένα και περισσότερων κεφαλαίων δημοσίων και ιδιωτικών στην υποστήριξη της έρευνας στον τομέα της γενετικής, το νομικό καθεστώς των μητρώων σπόρων ΓΤΟ έως και των μητρώων χειρισμού του ανθρώπινου γονιδιώματος, την πραγματικά ταχύτατη συγχώνευση και διάσπαση των επιχειρήσεων βιοτεχνολογίας, και ακόμη το κατεπείγον των νέων πολιτικών συνόρων και μιας νέας συζήτησης σχετικά με τη δεοντολογία, τη γεωργία, τη δημόσια υγεία, το περιβάλλον, την πείνα και τη φτώχεια.
Εν κατακλείδι, η βιοτεχνολογία αποτελεί μια πραγματική επιστημονική, οικονομική και πολιτική επανάσταση.
Μια επανάσταση ελπίδας αλλά και κινδύνων.
Για αυτόν τον λόγο οι φονταμενταλισμοί του τύπου "ναι γιατί έτσι" ή "όχι γιατί όχι" δεν μας οδηγούν πουθενά.
Η απάντηση βρίσκεται στη σωστή ισορροπία μεταξύ της ελευθερίας της έρευνας και του επιτακτικού χαρακτήρα της προστασίας της δημόσιας υγείας και του περιβάλλοντος.
Θεωρώ πως αυτό το έργο της αναθεώρησης της οδηγίας σχετικά με τη σκόπιμη ελευθέρωση ΓΤΟ στο περιβάλλον σέβεται αυτήν την ισορροπία, γιατί αφενός δεν περιορίζει την έρευνα και τα πειράματα, και αφετέρου γιατί ορίζει σαφέστερους και πιο περιοριστικούς κανόνες σχετικά με την ελευθέρωση ΓΤΟ στο περιβάλλον, προστατεύοντας τον καταναλωτή και τη βιοποικιλότητα.
Ωστόσο, η αναθεώρηση αυτής της οδηγίας θα είναι πλήρης μόνο όταν η Επιτροπή προχωρήσει σε νομοθετικές πρωτοβουλίες που να συγκεκριμενοποιούν, χωρίς να αφήνουν περιθώρια για αμφιβολίες, τις αρχές που αναφέρθηκαν σχετικά με την ευθύνη για το περιβάλλον και τη σήμανση και την παρακολούθηση των προϊόντων που περιέχουν ΓΤΟ.
) Κύριε Πρόεδρε, ειπώθηκαν ήδη πολλά εδώ στο Κοινοβούλιο σχετικά με τους γενετικά τροποποιημένους οργανισμούς.
Ορισμένοι από εμάς πιστεύουν στο λαμπρό μέλλον της βιοτεχνολογίας, ενώ άλλοι είναι διστακτικοί και υπογραμμίζουν τους κινδύνους που υπάρχουν καθώς και την επιστημονική αβεβαιότητα.
Σε ζητήματα σχετικά με ΓΤΟ το Ευρωπαϊκό Κοινοβούλιο έχει τρία καθήκοντα.
Ένα πρώτο καθήκον του Κοινοβουλίου είναι η δημιουργία μίας προοπτικής, μίας προοπτικής η οποία να προσφέρει κατευθύνσεις και να δημιουργεί μία βάση για συνέχεια των συζητήσεων.
Στο σημείο αυτό ακριβώς, το Κοινοβούλιο αντιμετώπισε σημαντικές δυσκολίες.
Η πλειοψηφία του Κοινοβουλίου δεν ξέρει τι να αποφασίσει μεταξύ της θέσης των ΜΚΟ και των επιχειρήσεων.
Δεδομένης της πόλωσης απαιτούνται οι κατάλληλες διαδικασίες για την παροχή άδειας, διαδικασίες οι οποίες να εγγυώνται την ασφάλεια και να εξασφαλίζουν την προστασία του καταναλωτή και του περιβάλλοντος σεβόμενες την αρχή της πρόληψης.
Η αναθεώρηση της οδηγίας 90/220 προσφέρει την κατάλληλη ισορροπία.
Πράγματι, είναι το καλύτερο που θα μπορούσε να συμβεί.
Πιστεύω ότι μπορούμε να συμμεριστούμε την υπερηφάνεια του εισηγητή για το αποτέλεσμα των διαπραγματεύσεων.
Το δεύτερο καθήκον του Κοινοβουλίου είναι να λαμβάνει αποφάσεις και να καθιστά δυνατή τη λήψη αποφάσεων.
Θα πρέπει να θέσουμε τέλος στη νομική ανασφάλεια που επικρατεί στον κλάδο.
Δημιουργήθηκε μία δυσχερής κατάσταση τα τελευταία χρόνια.
Επικρατεί ένα de facto μορατόριουμ, ωστόσο δεν αποφασίστηκε ποτέ επίσημα κάτι τέτοιο.
Θα πρέπει να θέσουμε τέλος σε αυτή την κατάσταση, ωστόσο κάτι τέτοιο είναι δυνατό μόνον εφόσον υπάρχουν επαρκείς εγγυήσεις για τους καταναλωτές και εφόσον τους προσφέρουμε νομική ασφάλεια.
Αυτοί θα πρέπει να έχουν τη δυνατότητα επιλογής και η Επιτροπή θα πρέπει να τους εξασφαλίζει τις απαραίτητες εγγυήσεις.
Το τρίτο καθήκον του Κοινοβουλίου είναι η ανάληψη ευθυνών.
Εφόσον κάνουμε κάτι δεκτό, θα πρέπει να αναλαμβάνουμε και τις ευθύνες για την απόφασή μας.
Μπορούμε να δικαιολογούμε τη θετική μας απόφαση υπογραμμίζοντας ότι η παλαιότερη κατάσταση ήταν χειρότερη και ότι η νέα κατάσταση καθιστά δυνατό αυτό το μορατόριουμ.
Πιστεύω ωστόσο ότι θα πρέπει να τολμούμε να αναφέρουμε ότι στην οδηγία αυτή έχουμε περιλάβει επαρκείς εγγυήσεις προκειμένου να δώσουμε μία ευκαιρία στη βιοτεχνολογία στην Ευρώπη.
Θα πρέπει να εξεταστεί ανά προϊόν εάν αυτό ανταποκρίνεται στις ισχύουσες προδιαγραφές, ωστόσο η ευθύνη μας δεν σταματά εδώ.
Το Κοινοβούλιο θα πρέπει να εξακολουθεί να ζητά μία μορφή κοινωνικού ελέγχου στη βιοτεχνολογία.
Ο στόχος αυτός δεν θα πρέπει να περιορίζεται αποκλειστικά στην ασφάλεια.
Η κοινωνική χρήση των εφευρέσεων της βιοτεχνολογίας θα πρέπει να περιληφθεί στην πολιτική του κράτους και των επιχειρήσεων, έτσι ώστε να κάνουμε ένα βήμα πέρα από την ασφάλεια.
Κάτι τέτοιο θα είναι προς όφελος των καταναλωτών ολόκληρου του πλανήτη, καθώς επίσης και της βιομηχανίας.
Κύριε Πρόεδρε, θα ήθελα να υπογραμμίσω ένα παράδοξο: οι πολυεθνικές των διαγονιδιακών φυτών ισχυρίζονται ότι είναι ήδη έτοιμες να αντικαταστήσουν τα γονίδια αντοχής στα αντιβιοτικά με εναλλακτικά μέσα.
Αν αληθεύει όμως αυτό, τότε γιατί ζητούν να παραταθεί η χρήση αυτών των δεικτών ως το 2004 και στο εργαστήριο ως το 2008;
Και το γεγονός ότι σχεδιάζουν την αντικατάστασή τους δεν ισοδυναμεί με ομολογία ότι είναι επικίνδυνοι, αντίθετα από ό,τι ισχυρίζονταν πάντοτε;
Ας υπενθυμίσουμε λοιπόν πως όλα εκείνα τα διαγονιδιακά φυτά που θέλουν να εντάξουν στο περιβάλλον και στις αγορές διαθέτουν αυτά τα γονίδια, με αποτέλεσμα να διαμορφώνεται μια διπλή αλήθεια και οι διπλές αλήθειες είναι πάντα ψέματα.
Δεν είμαι βέβαια κατά της επιστήμης, αλλά κατά των επιπόλαιων επιστημόνων που συχνά σκέφτονται, όχι την πρόοδο της γνώσης, αλλά το χρυσωρυχείο των διπλωμάτων ευρεσιτεχνίας.
Ας θυμηθούμε, μεταξύ των άλλων, τη ΣΕΒ!
) Κύριε Πρόεδρε, μόνο μετά από πάρα πολλά χρόνια θα αποδειχθεί εάν η γενετική τροποποίηση οργανισμών αποτελεί ευλογία ή κατάρα για την ανθρωπότητα και τον πλανήτη.
Ανθρωποι ήταν αυτοί που προκάλεσαν τη μάστιγα των κουνελιών στην Αυστραλία, ενώ οι αμερικανικοί μοσχοπόντικες υπέσκαψαν τα φράγματα στην Ολλανδία.
Κατόπιν οι άνθρωποι γέμισαν τον πλανήτη με ζώνες μολυσμένες από χημικά δηλητήρια και χώρους διάθεσης ραδιενεργών αποβλήτων.
Τα τελευταία χρόνια αφήσαμε να μαίνεται η επιδημία του Aids και δημιουργήσαμε την σπογγώδη εγκεφαλοπάθεια.
Σε όλες αυτές τις περιπτώσεις υπήρξε ένας συνδυασμός άγνοιας, ανυπομονησίας, οκνηρίας και κυνηγιού του κέρδους.
Στερνή μου γνώση να σ' είχα πρώτα!
Αν γνωρίζαμε τότε αυτά που γνωρίζουμε σήμερα, σίγουρα δεν θα είχαμε κάνει ότι κάναμε.
Εάν ξαφνικά αρχίσει ο κόσμος να αρρωσταίνει από την κατανάλωση νέων προϊόντων, εάν εκτοπίζονται τα φυτά και τα ζώα που γνωρίζουμε από άλλα, καινούργια, και αν χαθεί η αντίσταση των σημερινών όντων στις νέες ασθένειες, θα καταλάβουμε τότε ότι διαπράξαμε εκ νέου ένα φοβερό λάθος.
Γι' αυτό θα πρέπει με κάθε τρόπο να περιοριστούμε για την ώρα στην επιστημονική έρευνα, και να απομονώσουμε όλα τα νέα προϊόντα της έρευνας αυτής.
Δυστυχώς σήμερα πραγματοποιούνται υποχωρήσεις στην πίεση των επιχειρήσεων οι οποίες επιδιώκουν την εμπορική εφαρμογή αυτών των ανακαλύψεων.
Είναι αναμφίβολα εξαιρετικά κερδοφόρες για τις επιχειρήσεις, αλλά μπορεί μακροπρόθεσμα να έχουν τεράστιο κόστος για την κοινωνία.
Σχετικά με τη γενετική τροποποίηση θα πρέπει τώρα να επιλέξουμε μεταξύ της διατήρησης της παλαιάς νομοθεσίας η οποία δεν είναι καλή, περιέχει ωστόσο ένα μορατόριουμ, και της νέας νομοθεσίας η οποία είναι καλύτερη, αίρει όμως το μορατόριουμ αυτό.
Διαπιστώνω ότι η έκθεση δεν μας παρέχει πραγματική ευκαιρία επιλογής.
Κύριε Πρόεδρε, η παρουσία ΓΤΟ στη διατροφή μας, οι αβεβαιότητες που επικρατούν σχετικά με τις επιπτώσεις τους για τον άνθρωπο και το περιβάλλον του, αποτελούν πλέον δημόσια ζητήματα, και ευτυχώς.
Έτσι, στη Γαλλία, ο Τύπος ασχολήθηκε σε μεγάλο βαθμό με την ψηφοφορία του Ευρωπαϊκού Κοινοβουλίου σε δεύτερη ανάγνωση επί της εν λόγω οδηγίας.
Οι Γάλλοι, οι Ευρωπαίοι πολίτες, περιμένουν μια σαφή στάση από τα άτομα που εξέλεξαν: αυτό το δικαίωμα τους το δίδουν, παρόλο που δεν υπάρχει ανάγκη για κάτι τέτοιο, τα δράματα του μολυσμένου αίματος και των τρελών αγελάδων.
Πιστεύω, όπως και άλλοι, ότι τα αποτελέσματα που επιτύχαμε στην επιτροπή συνδιαλλαγής είναι ελάχιστα ικανοποιητικά σε σχέση με τις ανησυχίες και τον προβληματισμό που εκφράζονται στις κοινωνίες μας.
Η περιβόητη ανεπάρκεια της υποχρέωσης ανιχνευσιμότητας θα αποτελεί πρόκληση εναντίον όλων αυτών των γυναικών και ανδρών που θέλουν να ενημερώνονται με θεμιτό τρόπο.
Ωστόσο, το δικαίωμα στην πληροφόρηση δεν αναγνωρίζεται πάντοτε.
Οι κανονιστικές προτάσεις θα έπρεπε να εγγυώνται την πραγματική επισήμανση και ανιχνευσιμότητα των ΓΤΟ και των παραγώγων προϊόντων.
Επιπλέον, πρέπει να τονιστεί η ευθύνη αυτών που παράγουν και ελευθερώνουν τους ΓΤΟ.
Η ομάδα πίεσης ορισμένων ασυνείδητων εργαστηρίων και οι πολυεθνικές που τα εκπροσωπούν πρέπει να καταγγελθούν.
Τέλος, επ' ευκαιρία της τελευταίας ανάγνωσης της οδηγίας, θα ήθελα να υπογραμμίσω την ευθύνη του Συμβουλίου, το οποίο δεν δέχθηκε όλες τις τροπολογίες που ακολουθούσαν αυτή την κατεύθυνση ήδη από την πρώτη ανάγνωση, ούτως ώστε να συνταχθεί ένα διαφορετικό κείμενο.
Με την τελική έγκριση, υπάρχει ο κίνδυνος να αρθεί το de facto μορατόριουμ που είχε επιτευχθεί τον Ιούνιο 1999, ενώ αντίθετα η αρχή της προφύλαξης θα έπρεπε να θέτει σε πρώτη μοίρα τη ζωή και την υγεία των ανδρών και των γυναικών έναντι οποιουδήποτε άλλου επιχειρήματος, ιδίως όταν πρόκειται για οικονομικά επιχειρήματα.
.
(ΕΝ) Κύριε Πρόεδρε, θα ήθελα καταρχάς να ευχαριστήσω τον εισηγητή κ. Bowe, καθώς και τα μέλη της επιτροπής, για την εξαιρετική και ευέλικτη συνεργασία τους κατά τη διάρκεια της συνδιαλλαγής γι' αυτό το τόσο περίπλοκο νομοθέτημα.
Πλησιάζουμε τώρα στο τέλος μιας μακράς συζήτησης που ξεκίνησε το Δεκέμβριο 1996, όταν η Επιτροπή παρουσίασε την έκθεση για την αναθεώρηση της οδηγίας 90/220 σχετικά με τους ΓΤΟ.
Τότε, η ευρωπαϊκή κοινή γνώμη άρχιζε να αντιλαμβάνεται όλο και περισσότερο την εφαρμογή των νέων τεχνολογιών και να θέτει γνήσιες και δικαιολογημένες ανησυχίες, ιδίως όσον αφορά τους διάφορους τρόπους με τους οποίους η βιοτεχνολογία μπορεί να επηρεάσει την καθημερινή ζωή.
Η Επιτροπή είναι απολύτως βέβαιη ότι το εν λόγω νομοθέτημα ανταποκρίνεται σ' αυτές τις ανησυχίες κατά τρόπο διαφανή και υπεύθυνο και συνιστά ένα σημαντικό πρώτο σταθμό στην πορεία της ανάκτησης της εμπιστοσύνης της κοινής γνώμης και των αγορών.
Κατά τη συζήτηση, πολλοί βουλευτές του Κοινοβουλίου υπενθύμισαν στην Επιτροπή την πρόθεσή της να υποβάλει τις ενδεδειγμένες προτάσεις σχετικά με την ανιχνευσιμότητα και την επισήμανση των ΓΤΟ και των παραγώγων προϊόντων τους.
Η διαδικασία έχει ήδη ξεκινήσει και μπορώ να επιβεβαιώσω ότι χθες ξεκίνησε η διυπηρεσιακή διαβούλευση στο εσωτερικό της Επιτροπής σχετικά με ένα σχέδιο πρότασης κανονισμού του Ευρωπαϊκού Κοινοβουλίου και του Συμβουλίου για την ανιχνευσιμότητα και την επισήμανση των ΓΤΟ.
Η απόφαση της Επιτροπής θα ληφθεί στις αρχές Μαρτίου.
Αυτή η πρόταση θα εγγυάται, μεταξύ άλλων, ότι κάθε καταναλωτικό προϊόν το οποίο περιέχει έναν ΓΤΟ θα φέρει τη σχετική σήμανση στην ετικέτα.
Θα εγγυάται επίσης ότι οι ΓΤΟ θα μπορούν να εντοπίζονται σε όλα τα στάδια της αλυσίδας παραγωγής.
Θα επιτρέπει επίσης τη λήψη μέτρων ελέγχου για την απομάκρυνση από την αγορά, σε περίπτωση απρόβλεπτων γεγονότων μετά την κυκλοφορία στην αγορά και την ενδεδειγμένη επισήμανση.
Μέχρι τον Ιούνιο 2001, η Επιτροπή θα παρουσιάσει προτάσεις επισήμανσης που θα παρέχουν στον καταναλωτή περισσότερες πληροφορίες για τα τρόφιμα που προέρχονται από ΓΤΟ.
Συγκεκριμένα, εξετάζουμε το ενδεχόμενο αλλαγής της τρέχουσας προσέγγισης βάσει του κριτηρίου DNA-πρωτεϊνης.
Μια τέτοια προσέγγιση θα προσφέρει στους καταναλωτές τη μέγιστη δυνατή επιλογή μεταξύ γενετικώς τροποποιημένων και συμβατικών προϊόντων.
Αυτές οι προτάσεις θα περιλαμβάνουν τα επεξεργασμένα τρόφιμα στα συστήματα επισήμανσης.
Τέλος, θα επαναλάβω εκ νέου την πρόθεση της Επιτροπής να υποβάλει, πριν από τα τέλη του έτους, μια πρόταση οδηγίας σχετικά με την περιβαλλοντική ευθύνη, στην οποία θα συμπεριλαμβάνονται οι ΓΤΟ.
Όπως είπα προηγουμένως, πλησιάζουμε τώρα στο τέλος μιας μακράς συζήτησης σχετικά με την αναθεώρηση της οδηγίας 90/220.
Αυτό το κείμενο περιέχει ήδη ορισμένες γενικές νομικές υποχρεώσεις σχετικά με την ανιχνευσιμότητα και την επισήμανση.
Θα θεσπίσει τους βασικούς κανόνες για ένα γενικό νομοθετικό πλαίσιο στον τομέα της βιοτεχνολογίας.
Συνεπώς, είναι άκρως σημαντικό να εγκριθεί τώρα η εν λόγω οδηγία, ανοίγοντας το δρόμο προς ένα αυστηρό, διαφανές, αποτελεσματικό και προβλέψιμο σύστημα χορήγησης αδειών για ΓΤΟ.
.
(ΕΝ) Κύριε Πρόεδρε, έχοντας εργαστεί τρία χρόνια γι' αυτή την έκθεση, είναι δύσκολο να μην νιώθω κάπως συγκινημένος.
Αφού άκουσα αυτά που είπαν απόψε οι συνάδελφοί μου, θέλω καταρχάς να πω πόσο εκτιμώ τα ευγενικά τους λόγια για το έργο που έφερα σε πέρας αυτά τα τρία τελευταία χρόνια και πόσο χαίρομαι για το τελικό αποτέλεσμα: ένα νομοθέτημα που θα παρέχει τους αυστηρότερους νόμους για τους ΓΤΟ παγκοσμίως.
Δεν υπάρχει καμία αμφιβολία ότι το Σώμα, καθώς και τα άλλα θεσμικά όργανα, θα αναλάβουν σοβαρά τις ευθύνες τους απέναντι στους πολίτες της Ευρώπης, όταν εγκρίνουν την εν λόγω νομοθεσία αύριο.
Υπάρχει ένα σημείο σύγχυσης που θα ήθελα να ξεκαθαρίσω.
Πολλοί ομιλητές μίλησαν για το πρόβλημα της απαγόρευσης.
Αυτή είναι μια ανεπίσημη συμφωνία κυρίων, όπως αποκαλείται, μεταξύ Επιτροπής και Συμβουλίου.
Η αυριανή έγκριση της νομοθεσίας μας, δεν θα επηρεάσει καθόλου την άρση αυτής της απαγόρευσης ή την αλλαγή της κατάστασης σχετικά με την απαγόρευση.
Αυτή είναι μια απόφαση που πρέπει να ληφθεί μεταξύ των κρατών μελών και της Επιτροπής.
Από αυτούς εξαρτάται το τι θα συμβεί με την απαγόρευση, όχι από αυτό που θα κάνουμε εμείς αύριο.
Αυτό που πρέπει να κάνουμε αύριο, είναι να υποστηρίξουμε αυτό το νομοθέτημα, διότι χωρίς αυτό δεν προχωρούμε προς τα εμπρός, αλλά προς τα πίσω.
Χωρίς αυτό, δεν προχωρούμε προς την κατεύθυνση ενός ισχυρού συστήματος νομοθετικού ελέγχου, οπισθοχωρούμε προς την παλιά οδηγία, την αναξιόπιστη οδηγία, που είναι εντελώς άχρηστη σε όλους μας.
Είχε ως αποτέλεσμα να παγώσουν η Επιτροπή και το Συμβούλιο την έγκριση των ΓΤΟ και να επεξεργάζεται το Κοινοβούλιο την αντικατάστασή της επί τρία σχεδόν χρόνια.
Γνωρίζουμε πολύ καλά ότι αυτό είναι μόνο το πρώτο βήμα της διαδικασίας.
Υπάρχει και άλλη νομοθεσία εν εξελίξει.
Είχαμε το προνόμιο - και ευχαριστώ την Επιτροπή γι' αυτό - να δούμε το νομοθετικό σχέδιο, τον κανονισμό που ήδη σήμερα υποβλήθηκε για διαβούλευση στο εσωτερικό της Επιτροπής.
Εκ πρώτης όψεως, αυτό το έγγραφο φαίνεται να είναι ένα σημαντικό και πολύ καλό βήμα προς τη σωστή κατεύθυνση και είμαι βέβαιος ότι σε λίγους μήνες θα ενταχθεί, μαζί με την αναθεωρημένη οδηγία 90/220, στο νομοθετικό πλαίσιο για τον έλεγχο των ΓΤΟ.
Το μόνο που μπορώ να πω στο Σώμα είναι ότι πρέπει να δεχθούμε τις ευθύνες μας.
Πρέπει να κάνουμε αυτό που οφείλουμε να κάνουμε για το λαό της Ευρώπης, δηλαδή να υποστηρίξουμε αύριο το εν λόγω νομοθέτημα.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Κοινοτικό σύστημα οικολογικής διαχείρισης και ελέγχου (EMAS)
Η ημερήσια διάταξη προβλέπει τη συζήτηση της έκθεσης (A5-0033/2001) της κ. Garcνa-Orcoyen Tormo, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που επιτρέπει την εκούσια συμμετοχή οργανισμών σε κοινοτικό σύστημα οικολογικής διαχείρισης και οικολογικού ελέγχου (EMAS) (C5-0661 - 1998/0303(COD)).
, εισηγήτρια.
(ES) Κύριε Πρόεδρε, συμπληρώθηκαν σχεδόν οκτώ χρόνια από την εμφάνιση, τον Ιούνιο του 1993, του κοινοτικού κανονισμού που επιτρέπει την εκούσια συμμετοχή των επιχειρήσεων του βιομηχανικού τομέα σ' ένα κοινοτικό σύστημα οικολογικής διαχείρισης και οικολογικού ελέγχου.
Αυτός ο κανονισμός, γνωστός με τα αρχικά EMAS, καθιέρωνε την χρήση των μηχανισμών αγοράς για την εκούσια δέσμευση των οργανισμών να υιοθετήσουν μια δραστήρια προσέγγιση για την βελτίωση της περιβαλλοντικής τους επίδοσης.
Από την επιτυχία του εξαρτήθηκε κατά ένα μεγάλο μέρος η προώθηση της αντίληψης ότι το περιβάλλον μπορεί και πρέπει να ενσωματωθεί στην επιχειρησιακή στρατηγική ως ένας παράγοντας ο οποίος όχι μόνο παρέχει περιβαλλοντική ασφάλεια, αλλά προσδίδει επίσης προστιθέμενη αξία στην ίδια την επιχείρηση.
Προϋποθέτει μία σημαντική αλλαγή νοοτροπίας για τον κόσμο των επιχειρήσεων η αντίληψη του σεβασμού του περιβάλλοντος ως ένας ακόμη παράγοντας ανταγωνιστικότητας και προόδου, αντί για μια ενοχλητική νομική υποχρέωση, σε πολλές περιπτώσεις υψηλού οικονομικού κόστους και αμφίβολης εκτίμησης της προσπάθειας εκ μέρους των καταναλωτών.
Αυτός ο αναθεωρημένος και εκσυγχρονισμένος κανονισμός συνεπάγεται μία σημαντική συμβολή στην σύγχρονη περιβαλλοντική πολιτική, σύμφωνα με τις αρχές της αειφόρου ανάπτυξης, σημαντική για την πραγματική βελτίωση της περιβαλλοντικής επίδοσης των επιχειρήσεων και επίσης για την αναγνώριση αυτής της βελτίωσης από τρίτους, ιδιαίτερα από τους καταναλωτές.
Κατά την διάρκεια αυτών των οκτώ ετών της πρακτικής εφαρμογής του, πήραμε πολλά μαθήματα.
Το πρώτο από αυτά είναι η χρησιμότητά του ως όργανο αγοράς.
Σχεδόν 3 100 βιομηχανικές εγκαταστάσεις σε όλη την Ευρώπη συμμετείχαν σ' αυτό το σύστημα, και ο αριθμός τους αυξάνεται με ρυθμό σχεδόν 50% ετησίως.
Παρά τη σημαντική αυτή ανάπτυξη, υπάρχει ακόμη δυνατότητα προόδου.
Γι' αυτόν τον λόγο, ο νέος κανονισμός ενσωματώνει αρκετές προβλέψεις που διευκολύνουν την συμμετοχή των ευρωπαϊκών επιχειρήσεων σ' αυτό το σύστημα της περιβαλλοντικής βελτίωσης.
Πρέπει να επισημάνουμε την διεύρυνση του πεδίου εφαρμογής σε όλους τους οργανισμούς, συμπεριλαμβανομένου του τομέα των υπηρεσιών και την πιθανότητα ενσωμάτωσης και της ίδιας της δημόσιας διοίκησης, την καθιέρωση κινήτρων και ειδικών προβλέψεων, εκ μέρους των δημόσιων αρχών προς τις πιστοποιημένες επιχειρήσεις κατά την ανάθεση δημοσίων συμβάσεων, την προαγωγή της συμμετοχής των μικρών και μεσαίων επιχειρήσεων, τον συντονισμό μεταξύ του ευρωπαϊκού συστήματος και άλλων διεθνών συστημάτων περιβαλλοντικής επίδοσης.
Από αυτή την τελευταία άποψη πραγματοποιήθηκε μία σημαντική απλούστευση και ενοποίηση της ονοματολογίας και των απαιτήσεων, που θα διασαφηνίσει σημαντικά το ρόλο που πρέπει να αναλάβει το EMAS σε ευρωπαϊκό επίπεδο.
Ένα άλλο από τα μαθήματα που πήραμε ήταν η αναγκαιότητα της διατήρησης, ακόμη και της ενίσχυσης της αξιοπιστίας του συστήματος.
Στο κείμενο αυτό ενισχύθηκαν τα μέτρα που διασφαλίζουν την ποιότητα και την αξιοπιστία του, όπως και την πρόσβαση του κοινού στην πληροφόρηση.
Ο ρόλος της περιβαλλοντικής δήλωσης ενισχύεται επίσης όπως και το έργο των περιβαλλοντικών επαληθευτών, οι οποίοι πρέπει να επαληθεύουν ότι οι οργανισμοί πληρούν τις αντίστοιχες απαιτήσεις του παρόντος κανονισμού.
Οι απαιτήσεις αυτές ενισχύθηκαν από τις τροπολογίες του Κοινοβουλίου, μεταξύ των οποίων ξεχωρίζουν: η υποχρέωση τήρησης της περιβαλλοντικής νομοθεσίας από τις επιχειρήσεις που συμμετέχουν στο σύστημα· η καθιέρωση πιο απαιτητικών προτύπων για την ειδίκευση και την κατάρτιση των επαληθευτών περιβάλλοντος που πιστοποιούν τις επιδόσεις των επιχειρήσεων· η πραγματοποίηση δημόσιων εκθέσεων της περιβαλλοντικής διαγωγής των επιχειρήσεων, παρέχοντας πλήρη αξιοπιστία έναντι τρίτων· μια μεγαλύτερη ανάμειξη των ενδιαφερόμενων μερών στην διαδικασία ελέγχου και παρακολούθησης της περιβαλλοντικής διαγωγής των επιχειρήσεων και, ιδιαίτερα, των εργατών και των χρηστών· μια διεύρυνση της περιβαλλοντικής υπευθυνότητας που επεκτείνεται πέρα από τις εγκαταστάσεις της επιχείρησης, περιλαμβάνοντας δείκτες διαγωγής προϊόντων και υπηρεσιών, σύμφωνα με την γραμμή εστίασης των νέων περιβαλλοντικών οδηγιών.
Και επίσης μια αύξηση του ρόλου των οργάνων συντονισμού με σκοπό την διευκόλυνση της ομοιογενούς εφαρμογής του συστήματος στα διάφορα κράτη μέλη.
Οφείλω να πω ότι η διαδικασία της συνδιαλλαγής ήταν ιδιαίτερα θετική και ενδιαφέρουσα για να φτάσουμε στα αποτελέσματα που μόλις ανέφερα.
Είχαμε αρχικά 24 τροπολογίες, από τις οποίες μόνο 4 έγιναν δεκτές χωρίς τροποποίηση και 3 αποσύρθηκαν κατά τη διάρκεια της διαπραγμάτευσης.
Οι τροπολογίες που έγιναν δεκτές μέσω συμβιβαστικών λύσεων ήταν 20, γεγονός που δίνει μία ιδέα για την ένταση και την επιτυχία της διαπραγμάτευσης.
Θέλω, επομένως, να ευχαριστήσω για την εργασία που κατέβαλλαν όλη αυτή την περίοδο τους τεχνικούς του Κοινοβουλίου, της Επιτροπής και του Συμβουλίου, όπως επίσης και τα μέλη της επιτροπής συνδιαλλαγής, δεδομένου ότι η μεγάλη πλειοψηφία των τροπολογιών τους ενσωματώθηκαν αυτούσιες ή αναθεωρημένες στο κοινό κείμενο, και προτείνω, επομένως, να εγκριθεί αύριο στην Ολομέλεια στην τρίτη ανάγνωση.
Κύριε Πρόεδρε, η εισηγήτρια είπε ήδη ότι το Ευρωπαϊκό Κοινοβούλιο έχει συνεισφέρει στην εντονότερη διατύπωση των κανόνων του EMAS II, όπως ονομάζεται, ώστε να μην απισχνασθεί, αλλά ότι και η επιτροπή συνδιαλλαγής δεν υποχώρησε και δεν απομακρύνθηκε από τις βασικές προδιαγραφές ενός τέτοιου εκούσιου συστήματος οικολογικών ελέγχων.
Ακριβώς επειδή πρόκειται για εκούσιο σύστημα πρέπει να το καταστήσουμε αξιόπιστο, και αυτό το επιτύχαμε παρά την αντίδραση του Συμβουλίου.
Πιστεύω ότι είναι ελάχιστη απαίτηση το να ζητάμε το EMAS II να τηρεί την ισχύουσα περιβαλλοντική νομοθεσία.
Θα ήταν όνειδος να μην εγκρινόταν η αρχή αυτή κατά την τρίτη ανάγνωση.
Επίσης επιτύχαμε περισσότερη διαφάνεια, δηλαδή καλύτερη ενημέρωση της κοινής γνώμης και των ενδιαφερομένων κύκλων.
Για την Ομάδα μου σημαντικό επίσης ήταν να συμπεριληφθεί και η ενεργός συμμετοχή των εργαζομένων και των αντιπροσωπευτικών τους οργάνων στην οργάνωση.
Η απαίτηση αυτή συζητήθηκε πολύ και απ' ότι φαίνεται, η πιο περίπλοκη διατύπωση που υπάρχει στο κείμενο ικανοποιεί περισσότερο τις κυρίες και τους κυρίους του Συμβουλίου από ότι μία σαφής απαίτηση, που είχε διατυπώσει εξαρχής το Ευρωπαϊκό Κοινοβούλιο.
Παρόλ' αυτά, η Ομάδα μου είναι ικανοποιημένη και θα ήθελα για μία ακόμη φορά να υπογραμμίσω εξ ονόματος της σοσιαλδημοκρατικής ομάδας ότι στο EMAS II είναι σημαντική και η τήρηση των διατάξεων και η συμμετοχή των εργαζομένων και των εκπροσώπων τους· αναμένω λοιπόν με ανυπομονησία την αξιολόγηση της Επιτροπής.
Κύριε Πρόεδρε, θέλω επίσης να συγχαρώ την εισηγήτρια της έκθεσης για το γεγονός ότι το αποτέλεσμα είναι καλό για το Κοινοβούλιο.
Θεωρώ επίσης εξαιρετικά σημαντικό το γεγονός ότι ελήφθη ως αφετηρία ότι πρέπει πρώτα να εγκριθεί η υπάρχουσα κοινοτική νομοθεσία και βάσει αυτής να συναφθούν οι προαιρετικές συμβάσεις.
Στην πραγματικότητα, επί της βάσης αυτής μπορούμε να θεωρήσουμε ότι και στο μέλλον θα συναφθούν νέες συμβάσεις με τις επιχειρήσεις.
Πρέπει να καθοριστούν σαφώς οι περιοχές εκείνες, στις οποίες, στο πλαίσιο της νομοθεσίας, επιδιώκουμε να επιτύχουμε ταχύτερα και ενδεχομένως αποτελεσματικότερα τους σημαντικούς στόχους για το περιβάλλον.
Η παρούσα πρόταση διευρύνει τώρα το σύστημα που υφίσταται από το 1993, συμπεριλαμβάνοντας σ' αυτό τους διάφορους οργανισμούς που επηρεάζουν το περιβάλλον.
Δεν γίνεται πλέον λόγος μόνον για τις επιχειρήσεις του βιομηχανικού τομέα, πράγμα που είναι καλό.
Η δραστηριοποίηση στα περιβαλλοντικά θέματα είναι σημαντική όχι μόνο για το περιβάλλον, αλλά και για τις ίδιες τις επιχειρήσεις.
Ο σημερινός καταναλωτής δίνει όλο και περισσότερο έμφαση στις περιβαλλοντικές επιπτώσεις λαμβάνοντας τις δικές του αποφάσεις για τα προϊόντα που καταναλώνει.
Πολύ σωστά ελέχθη ότι η αποτελεσματική υλοποίηση του συστήματος αυτού προϋποθέτει τη δέσμευση του προσωπικού στις κοινές αξίες.
Και αυτό, με τη σειρά του, προϋποθέτει ότι πρέπει να παρέχεται πληροφόρηση στους εργαζόμενους, αλλά και δυνατότητα να προσφέρουν τη δική τους συμβολή στην ανάπτυξη δραστηριοτήτων φιλικών προς το περιβάλλον.
Η συμμετοχή στο σύστημα οικολογικής διαχείρισης είναι απαραίτητο να προϋποθέτει τη δέσμευση για τακτικές και επικυρωμένες από ανεξάρτητους εμπειρογνώμονες περιβαλλοντικές δηλώσεις, καθώς και για τη δημοσιοποίησή τους.
.
(ΕΝ) Πιστεύω ότι μας χαροποιεί όλους ιδιαίτερα το γεγονός ότι ο κανονισμός EMAS, τον οποίο πρότεινε η Επιτροπή τον Οκτώβριο 1998, εισέρχεται τώρα στο τελευταίο στάδιο της έγκρισής του.
Ο κανονισμός EMAS που εξετάζετε, θα δημιουργήσει ένα στέρεο σύστημα περιβαλλοντικής διαχείρισης που θα επιτρέψει τη βελτίωση των περιβαλλοντικών επιδόσεων των οργανισμών σε πολλούς τομείς δραστηριότητας.
Θα ανταποκριθεί με κατάλληλο τρόπο στην ανάγκη να αντιληφθούν τόσο ο ιδιωτικός όσο και ο δημόσιος τομέας τις ευθύνες που έχουν απέναντι στο περιβάλλον μας, το οποίο επηρεάζουν οι δραστηριότητες τους.
Τέλος, αλλά εξίσου σημαντικό, ο κανονισμός EMAS θα επιφέρει την αποκάλυψη αξιόπιστων περιβαλλοντικών πληροφοριών και θα εξασφαλίσει την αλληλεπίδραση μεταξύ των διαφόρων ομάδων συμφερόντων.
Αυτό θα είναι ένα σημαντικό βήμα που θα βοηθήσει την οικοδόμηση μιας γέφυρας μεταξύ των οικονομικών φορέων και των δημόσιων αρχών αφενός, και των πολιτών αφετέρου.
Επομένως, με μεγάλη ικανοποίηση χαιρετίζω τη συμφωνία επί του κοινού κειμένου, στην οποία κατέληξε η επιτροπή συνδιαλλαγής στις 22 Νοεμβρίου 2000.
Θα ήθελα να συγχαρώ την εισηγήτρια κ. Garcνa-Orcoyen Tormo, καθώς και όλα τα μέλη της αντιπροσωπείας του Κοινοβουλίου και της επιτροπής συνδιαλλαγής.
Επιτρέψατέ μου επίσης να ελπίζω ότι τα ευρωπαϊκά θεσμικά όργανα θα δώσουν το καλό παράδειγμα της συμμετοχής στην ανάπτυξη του EMAS, εφαρμόζοντάς το.
Αυτό θα είναι καλό για το περιβάλλον και ευεργετικό για την αξιοπιστία των ευρωπαϊκών θεσμικών οργάνων.
Ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Συμπληρώματα διατροφής
Η ημερήσια διάταξη προβλέπει τη συζήτηση της έκθεσης (A5-0025/2001) της κ. Emilia Franziska Mόller, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τη σύγκλιση των νομοθεσιών των κρατών μελών σχετικά με τα συμπληρώματα διατροφής (COM(2000) 222 - C5-0234/2000 - 2000/0080(COD)).
Κύριε Πρόεδρε, θα ήθελα να ζητήσω τον λόγο επί του Κανονισμού.
Η πρόταση οδηγίας που συζητάμε πρέπει να απορριφθεί βάσει του άρθρου 143 του Κανονισμού, ο οποίος καθορίζει ότι κατά την αρχή της συζήτησης ενός συγκεκριμένου σημείου της ημερήσιας διάταξης μπορούν να υποβληθούν προτάσεις για την απόρριψη του εν λόγω θέματος λόγω τυπικών αιτιών.
Υποβάλλω μια τέτοια πρόταση και η αιτία είναι ότι θεωρώ πως η πρόταση οδηγίας πρέπει να απορριφθεί, διότι κατά τη γνώμη μου έρχεται σε σύγκρουση με τη Συνθήκη.
Έρχεται σε σύγκρουση με το άρθρο 152 της Συνθήκης, το οποίο αφορά τη δημόσια υγεία και δεν υπάρχει η παραμικρή αμφιβολία ότι η εν λόγω πρόταση οδηγίας κατά βάση κινητοποιείται από το ενδιαφέρον για τη διασφάλιση της υγείας του πληθυσμού.
Στο άρθρο 152 καθορίζεται ότι μπορεί να ψηφιστούν ενθαρρυντικά μέτρα χωρίς όμως να αναφέρεται οποιαδήποτε μορφή εναρμόνισης των νόμων και των διοικητικών διατάξεων των κρατών μελών.
Η ανά χείρας πρόταση περιέχει μια τέτοια άκρως έντονη εναρμόνιση των νόμων και των διοικητικών διατάξεων των κρατών μελών και ως εκ τούτου έρχεται σε σύγκρουση με το άρθρο 152.
Επιχείρησα εις μάτην να γίνει εκτίμηση αυτού του ζητήματος νομικής βάσης στην πρόταση της Επιτροπής και στην έκθεση της κ. Mόller.
Θεωρώ ότι η συζήτηση πρέπει να απορριφθεί μέχρις ότου καταστεί σαφές σε ποιον βαθμό το πρόβλημα νομικής βάσης είναι λυμένο, οπότε ζητώ να γίνει ψηφοφορία.
Υπάρχει κανένας ομιλητής υπέρ αυτής της πρότασης;
Κύριε Πρόεδρε, θα ήθελα να αναφερθώ στην πρόταση, διότι πρέπει να είναι αυτονόητο ότι το Κοινοβούλιο πρέπει να τηρεί τις βάσεις της Συνθήκης.
Εάν υπάρχει η παραμικρή υποψία ότι το Κοινοβούλιο κινείται εκτός των ορίων που θέτει η Συνθήκη πρέπει η συζήτηση να σταματήσει μέχρις ότου διασαφηνιστεί το ζήτημα.
Υπάρχει ομιλητής που θέλει να παρέμβει κατά της πρότασης να θεωρηθεί η έκθεση απαράδεκτη;
Κύριε Πρόεδρε, κύριε Επίτροπε, αξιότιμοι συνάδελφοι, όταν η Επιτροπή μάς υποβάλλει μία πρόταση οδηγίας, θεωρώ δεδομένο ότι αυτή θα είναι νομοτεχνικά άρτια.
Για το λόγο αυτό εξάλλου ορίστηκα εισηγήτρια.
Πιστεύω λοιπόν ότι δεν υπάρχει αμφιβολία ότι πρέπει να ψηφίσουμε την οδηγία.
Ακούσαμε μία παρέμβαση υπέρ και μία κατά.
Για διευκρίνιση: όποιος ψηφίζει υπέρ θεωρεί την έκθεση αυτή απαράδεκτη· όποιος ψηφίζει κατά τη θεωρεί, αντίθετα, παραδεκτή και επομένως θα συνεχίσουμε τη συζήτηση.
Κύριε Πρόεδρε, για ένα τόσο σημαντικό θέμα, είναι απαραίτητο να ενημερωθούν όλοι όσοι βρίσκονται ακόμα μέσα στο κτίριο, για το ότι γίνεται ψηφοφορία.
Είναι πολύ ασυνήθιστο να ανακοινώνεται ψηφοφορία με αυτόν τον τρόπο, ενώ στην αίθουσα βρίσκονται σχεδόν 12 βουλευτές.
Πολλοί άλλοι έξω δεν έχουν καμία ιδέα - όπως ούτε εμείς, που βρισκόμαστε εδώ επειδή τυγχάνει να θέλουμε να μιλήσουμε σ' αυτήν την συζήτηση - ότι εξετάζεται αυτό το θέμα.
Αν υπάρχει ένας τρόπος να ειδοποιηθούν όσοι βρίσκονται στο κτίριο του Κοινοβουλίου για το ότι υπάρχει ψηφοφορία και να διακόψουμε τη συνεδρίαση μέχρι να έλθουν, ίσως έχουμε ένα πιο αντιπροσωπευτικό αποτέλεσμα.
Κύριε Whitehead, δεν έχω τη δυνατότητα να ενημερώσω όσους είναι παρόντες στο κτίριο.
Όποιος επιθυμεί να είναι στην Αίθουσα ακολουθεί και τις εργασίες.
Προχωρούμε στην ψηφοφορία επί της πρότασης.
) Κύριε Πρόεδρε, πολύ σπάνια εκφράζεται κανείς τόσο αντιδημοκρατικά, κάνοντας σχόλια κατά τη διάρκεια της ψηφοφορίας.
Πάντως ψηφίσαμε τώρα.
Θα πρέπει να ανακοινώσετε το αποτέλεσμα της ψηφοφορίας και να συνεχίσουμε, κύριε Πρόεδρε, τη συζήτηση.
Πιστεύω ότι αυτή είναι η μοναδική δυνατότητα και ο καλύτερος τρόπος για τη συζήτηση αυτού του ζητήματος το οποίο έχουμε συζητήσει επανειλημμένως.
(Το Σώμα απορρίπτει την πρόταση)
Κύριε Πρόεδρε, αγαπητοί συνάδελφοι, όταν ομιλούμε περί συμπληρωμάτων διατροφής, εννοούμε κατά κύριο λόγο βιταμίνες, ανόργανες ουσίες, λιπαρά οξέα, αμινοξέα και άλλα.
Δεν ομιλούμε δηλαδή περί εμπλουτισμένων τροφών ούτε περί προσθετικών στις τροφές.
Ομιλούμε περί συμπυκνωμάτων θρεπτικών ουσιών, τα οποία διατίθενται, είτε μεμονωμένα, είτε συνδυασμένα, σε κάψουλες, δισκία, σκόνη και άλλες παρόμοιες μορφές.
Οι βιταμίνες και οι ανόργανες ουσίες συμμετέχουν σε πληθώρα βιοχημικών διεργασιών στον οργανισμό του ανθρώπου.
Η επαρκής πρόσληψη των ουσιών αυτών είναι καθοριστική για την υγεία και την απόδοση του ανθρώπου.
Κρίνω ως πολύ θετική τη δυνατότητα να εμπλουτίζουμε την καθημερινή μας διατροφή με πρόσθετες βιταμίνες και ανόργανες ουσίες.
Με την οδηγία αυτή για τα συμπληρώματα διατροφής επιτυγχάνουμε την εξίσωση των νομοθετικών διατάξεων στα κράτη μέλη.
Ορισμένα κράτη μέλη κατατάσσουν τα συμπληρώματα διατροφής στα τρόφιμα, ενώ άλλα στα φάρμακα.
Η οδηγία τα κατατάσσει σαφώς στα τρόφιμα.
Με τον τρόπο αυτό αίρουμε τις όποιες διακρίσεις εις βάρος των παρασκευαστών.
Έτσι καταργούνται και οι υφιστάμενοι φραγμοί στο εμπόριο στην εσωτερική αγορά.
Ταυτόχρονα εξασφαλίζουμε ασφάλεια δικαίου για τον ευρωπαίο καταναλωτή.
Κατά βάσιν είναι ευπρόσδεκτη η πρόταση της Επιτροπής.
Οι εργασίες στο Κοινοβούλιο όμως έδειξαν ότι χρειάζονται τροποποιήσεις σε επί μέρους σημεία της προτάσεως.
Πρέπει να διαγραφεί το πεδίο εφαρμογής.
Όσον αφορά τις καλυπτόμενες ουσίες, η πρόταση της Επιτροπής ακολουθεί μία στενή προσέγγιση.
Αυτό κυρίως ισχύει για τις επιτρεπόμενες ανόργανες ουσίες και τις ενώσεις τους.
Ορισμένες σημαντικές ανόργανες ουσίες δεν καλύπτονται από την πρόταση της Επιτροπής, παρότι χρησιμοποιούνται σε πολλά κράτη της Ευρωπαϊκής Ένωσης.
Αυτές οι ουσίες θα έπρεπε καταρχήν να εγκριθούν.
Επιπλέον, οι χημικές ενώσεις πρέπει να υποβληθούν σε επιστημονική επαλήθευση και μάλιστα προ της θέσεως εν ισχύ της οδηγίας, ώστε να μη χρειασθεί να απομακρυνθούν από την αγορά σημαντικά συμπληρώματα διατροφής.
Πέραν των βιταμινών και των ανοργάνων ουσιών, εμπίπτουν στην έννοια των συμπληρωμάτων διατροφής και άλλες ουσίες.
Δεν πρέπει όμως και να ορίζουμε υπερβολικούς στόχους και να προσπαθούμε να ρυθμίσουμε με μιας κάθε διατιθέμενο στην αγορά συμπλήρωμα διατροφής.
Υφίσταται συμφωνία, όπως ισχύει και για τις βιταμίνες και τις ανόργανες ουσίες, να υποβάλλονται και άλλες ουσίες σε επιστημονική εξέταση, πριν να υπαχθούν στην κάλυψη της οδηγίας.
Κατά τα άλλα, ένας ορισμός αυτών των πρόσθετων ουσιών με τη γενική έννοια "φυσιολογικές" θα δημιουργούσε νέα προβλήματα οριοθέτησης σε σχέση ειδικά με ιατρικά και φαρμακευτικά προϊόντα, και αντίθετα με τον επιδιωκόμενο από την οδηγία σκοπό, θα οδηγούσε την αγορά σε μία άκρως ασαφή κατάσταση.
Αν θολώσουν τα όρια μεταξύ φαρμακευτικών προϊόντων και συμπληρωμάτων διατροφής, θα επακολουθήσει αβεβαιότητα ως προς τις αναφορές περί υγιεινής, οι οποίες δεν έχουν ακόμη ρυθμισθεί.
Η οδηγία για τα συμπληρώματα διατροφής δεν μπορεί να έχει ως στόχο κάτι τέτοιο.
Όσον αφορά τη δοσολογία, και ως εκ τούτου την υγεία του καταναλωτή, το σύστημα της ασφαλούς μέγιστης ποσότητας είναι ευπρόσδεκτο.
Πρέπει όμως και να μεριμνήσουμε να μην εκτεθεί ο καταναλωτής στον κίνδυνο με τα δισκία βιταμινών που παίρνει καθημερινά να υπερβαίνει ουσιωδώς τις ημερήσιες ανάγκες σε συμπληρώματα διατροφής.
Κάτι τέτοιο, επί παραδείγματι στην περίπτωση των βιταμινών A, D και B6, μπορεί να βλάψει την υγεία.
Η πρόταση της Επιτροπής λαμβάνει προφανώς υπόψη αυτό το γεγονός.
Υποστηρίζω την προσέγγιση αυτή πλήρως.
Όσον αφορά την επισήμανση των συμπληρωμάτων διατροφής, η πρόταση οδηγίας προβλέπει την πολύ σημαντική επικοινωνία με τον καταναλωτή.
Η επισήμανση θα πρέπει να καθοδηγεί τον καταναλωτή σε μία σωστή χρήση των προϊόντων που περιέχουν βιταμίνες και ανόργανες ουσίες.
Για τα προϊόντα αυτά προσδιορίζονται οι υψηλότερες προδιαγραφές καθαρότητας και ποιότητας.
Η παρασκευή τόσο των επί μέρους ουσιών όσο και ολόκληρου του προϊόντος θα πρέπει να λαμβάνει χώρα βάσει καλών πρακτικών παρασκευής.
Για να εξασφαλισθεί ο έλεγχος από τις αρχές, απαιτείται η υποχρεωτική κοινοποίηση των προϊόντων, η οποία εξυπηρετεί το σκοπό της κυρίως όταν ισχύει ομοιόμορφα σε όλα τα κράτη μέλη.
Με την οδηγία αυτή οι καταναλωτές της Ευρώπης θα διαθέτουν νομοθετικές συνθήκες πλαισίου, οι οποίες αποδίδουν μεγάλη αξία στην ασφάλεια των προϊόντων και την ορθή επισήμανση, χωρίς να περιορίζεται η προσφορά των προϊόντων στα ράφια των καταστημάτων, δηλαδή, θα υφίσταται μία νομοθετική ρύθμιση, η οποία θα υποστηρίζει την ελεύθερη κυκλοφορία των προϊόντων, εξασφαλίζοντας ταυτόχρονα υψηλό επίπεδο προστασίας.
Κλείνοντας, θα ήθελα να ευχαριστήσω την εισηγήτρια θερμά για τη συνεργασία της.
Σας ευχαριστώ, κυρία Corbey!
) Κύριε Πρόεδρε, θα ήθελα να συγχαρώ την εισηγήτρια, κ. Emilia Mόller, για την έκθεσή της.
Θαυμάζω ιδιαίτερα τον πολύ ανοικτό τρόπο με τον οποίο εργάστηκε διαβουλευόμενη με όλους τους ενδιαφερόμενους.
Γι' αυτό και δεν καταλαβαίνω γιατί προσπαθούν στα μουλωχτά, σαν κλέφτες μέσα στη νύχτα, διότι η εισηγήτρια διαβουλεύτηκε και με την Ομάδα για την Ευρώπη της Δημοκρατίας και της Διαφοράς, οι κκ Bonde, Blokland και οι συν αυτοίς, χωρίς διαβούλευση με την εισηγήτρια, να αναβάλουν τη συζήτηση.
Τέτοιες απόπειρες δεν συνάδουν με τις παραδόσεις του Κοινοβουλίου.
Να εκφράσω επίσης το σεβασμό μου για τη βαθιά γνώση με την οποία αντιμετωπίζει η εισηγήτρια τις τεχνικές λεπτομέρειες του ζητήματος.
Στην εισηγήτρια οφείλεται επίσης η διεύρυνση και η βελτίωση του κειμένου αυτής της οδηγίας.
Τα διατροφικά συμπληρώματα χρησιμοποιούνται, συχνά μάλιστα είναι αναγκαία για τους καταναλωτές, η πρακτική όμως που ακολουθείται στα διάφορα κράτη μέλη είναι πολύ διαφορετική και μπορεί κανείς να παραγγέλλει τα πάντα μέσω του Διαδικτύου σήμερα, μπορεί να βρίσκει ό,τι θέλει κανείς, έχουν δημιουργηθεί ειδικές επιχειρήσεις μάλιστα για το σκοπό αυτό, γι' αυτό ακριβώς χρειάζεται ακόμα περισσότερο να δημιουργήσουμε μία κοινή αγορά υπέρ του καταναλωτή.
Αυτό σημαίνει βέβαια εναρμόνιση, εναρμόνιση υπέρ του καταναλωτή.
Ο καταναλωτής θα πρέπει να ενημερώνεται σωστά, θα πρέπει να γνωρίζει τι επιτρέπεται και τι όχι, καθώς και τι χρειάζεται.
Είναι ωστόσο αναγκαίο κάτι τέτοιο και για τον κλάδο καθώς θα έχει τώρα τη δυνατότητα να εφοδιάζει ολόκληρη την ευρωπαϊκή αγορά.
Η κ. Mόller πρότεινε να διευρυνθεί σε διάφορα σημεία η οδηγία, κάτι που ικανοποιεί ιδιαίτερα, όχι μόνο τους καταναλωτές, αλλά και τον κλάδο.
Ξεκίνησε μία συζήτηση σχετικά με τη φυσιολογία.
Διαπίστωσα, και το ανέφερα σήμερα στους αντιπροσώπους του κλάδου, ότι όταν τους επισκεφτήκατε για πρώτη φορά δεν είχατε κανένα πρόβλημα στο ζήτημα της φυσιολογίας και στο τέλος αυτής της μακράς συζήτησης, μου είπαν ναι, καταλαβαίνουμε ότι θα πρέπει να τηρήσουμε τα όσα αναφέρονται στη νομοθεσία των διαφόρων χωρών, ωστόσο ποθούμε διακαώς αυτή τη "λιχουδιά" .
Είναι εξαιρετικός ο τρόπος με τον οποίο παρουσιάζει τη διευρυμένη πρότασή της η κ. Mόller και την ευχαριστώ θερμά γι' αυτό.
) Κύριε Πρόεδρε, συζητούμε σήμερα μία σημαντική οδηγία.
Η αγορά συμπληρωμάτων διατροφής αναπτύσσεται ταχέως.
Αυτό οφείλεται στον τρόπο ζωής και στις διατροφικές συνήθειες.
Οφείλεται επίσης στην αβεβαιότητα του καταναλωτή για ζητήματα που αφορούν την υγεία του.
Το σημαντικότερο για όλους είναι η υγεία.
Τα συμπληρώματα διατροφής μπορούν να συμβάλλουν στην υγεία των ανθρώπων.
Όποιος λοιπόν έχει τα αναγκαία χρήματα, ευχαρίστως "αγοράζει υγεία" .
Θα πρέπει ωστόσο να διαπιστώσουμε ότι οι αβέβαιοι καταναλωτές πείθονται εύκολα ότι χρειάζεται να "αγοράζουν υγεία" , ενώ η ποιότητα αυτών των προϊόντων δεν είναι πάντοτε εγγυημένη.
Θα πρέπει λοιπόν να διακρίνουμε την ήρα από το σιτάρι.
Ο καταναλωτής δικαιούται να αγοράζει ένα ασφαλές προϊόν και να λαμβάνει την κατάλληλη ενημέρωση.
Όσον αφορά τα συμπληρώματα διατροφής, διακυβεύονται μεγάλα οικονομικά συμφέροντα.
Δεν υπάρχει εσωτερική αγορά, υπάρχουν ωστόσο πολλές, διαφορετικές εθνικές νομοθεσίες.
Το γεγονός αυτό είναι δυσάρεστο, ωστόσο για την Ομάδα του ΕΣΚ προέχει τελικά η προστασία των καταναλωτών.
Με όλες αυτές τις διιστάμενες εθνικές νομοθεσίες, με την αβεβαιότητα σχετικά με την ασφάλεια των προϊόντων και την αναπτυσσόμενη αγορά αυτών, είναι σαφές ότι χρειάζεται απαραίτητα μία ευρωπαϊκή οδηγία περί συμπληρωμάτων διατροφής.
Γι' αυτό είναι τόσο σημαντική η πρόταση της Επιτροπής.
Η Επιτροπή δημιούργησε μία σαφή βάση για τον καθορισμό των ανώτατων ασφαλών ποσοτήτων βιταμινών και ιχνοστοιχείων.
Θα ήθελα να συγχαρώ την κ. Mόller για την συνεπή, γεμάτη γνώση και σοβαρότητα προσέγγισή της στο θέμα.
Εξ ονόματος της Ομάδας του ΕΣΚ θα ήθελα να αναφερθώ σε τρία ζητήματα.
Πρώτον, το εύρος της πρότασης.
Η Επιτροπή προτείνει να εμπίπτουν όλες οι βιταμίνες και τα ιχνοστοιχεία στο πεδίο εφαρμογής της πρότασης.
Το καταλαβαίνω αυτό, ωστόσο αυτή η προσέγγιση δεν λαμβάνει επαρκώς υπόψη την πρακτική που εφαρμόζεται σήμερα.
Στα διατροφικά συμπληρώματα χρησιμοποιούνται επίσης εκχυλίσματα βοτάνων, αμινοξέα και λιπαρά οξέα.
Πιστεύω ότι είναι σημαντικό το πεδίο εφαρμογής της πρότασης να είναι όσο το δυνατόν ευρύτερο.
Θα πρέπει δηλαδή να καλύπτει ουσίες που έχουν τόσο θρεπτική όσο και φυσιολογική λειτουργία.
Το πλεονέκτημα ενός τέτοιου ευρέως ορισμού θα είναι η νομική ασφάλεια για τους παραγωγούς και οι ευρείες δυνατότητες επιλογής ασφαλών προϊόντων για τους καταναλωτές.
Το δεύτερο ζήτημα που θα ήθελα να θίξω αφορά την ανάγκη επιστημονικών δοκιμών.
Αναμφίβολα το σημαντικότερο στοιχείο της πρότασης είναι η αρχή ότι θα επιτρέπονται αποκλειστικά εκείνα τα προϊόντα τα οποία έχουν δοκιμαστεί επιστημονικά.
Οι ανώτατες επιτρεπόμενες ποσότητες θα πρέπει να ορίζονται σύμφωνα με τα κριτήρια που περιλαμβάνει το άρθρο 5.
Αυτά αποτελούν τη βάση για την οικοδόμηση της εμπιστοσύνης των καταναλωτών.
Φυσικά κάθε χώρα μπορεί να αποφασίζει μόνη της να επιτρέπει συστατικά που δεν έχουν δοκιμαστεί.
Κάτι τέτοιο δεν το απαγορεύει η οδηγία αυτή.
Ωστόσο, πιστεύω ότι συστατικά που δεν έχουν δοκιμαστεί δεν θα πρέπει να διατίθενται έτσι απλά στην εσωτερική αγορά.
Γι' αυτό χρειάζεται να πραγματοποιούνται επιστημονικές έρευνες και να παρέχεται έγκριση για τη χρήση αυτών των ουσιών.
Θα ήθελα ακόμα, τέλος, να αναφερθώ στη σήμανση.
Είναι πολύ σημαντικό να περιλαμβάνει σωστές πληροφορίες και να προειδοποιεί κατά της υπερβολικής δόσης τέτοιων ουσιών.
Η καλή διατροφή είναι αποφασιστικής σημασίας και συμβάλλει στην καλή υγεία.
Κανένας καταναλωτής δεν θα πρέπει να χρυσοπληρώνει αυτά τα προϊόντα λόγω της παραπλανητικής σήμανσής τους και δεν θα πρέπει να αισθάνεται υποχρεωμένος να "αγοράζει υγεία" .
Θεωρώ, καταλήγοντας, ότι η πρόταση αυτή είναι εξαιρετική.
Επαναλαμβάνω για άλλη μία φορά τις θερμές μου ευχαριστίες προς την εισηγήτρια.
Υποστηρίζουμε την έκθεση αυτή εφόσον εξασφαλιστεί ότι τα συστατικά που χρησιμοποιούνται σε αυτά τα προϊόντα θα δοκιμάζονται επιστημονικά.
Κύριε Πρόεδρε, περισσότερα από 1,6 δισεκατομμύρια ευρώ, αυτός είναι ο τζίρος των πωλήσεων που πραγματοποιήθηκαν στην Ένωση το 1999 μόνο για τις βιταμίνες και τις ανόργανες ουσίες, χωρίς να αναφέρω όλα τα άλλα συμπληρώματα διατροφής.
Καταλαβαίνετε ότι έχουν γίνει ένα πραγματικό φαινόμενο της μόδας, κάτι που, σε τελική ανάλυση, είναι αρκετά φυσικό.
Η καλή υγεία και η διατήρηση της καλής υγείας είναι πιθανότατα η επιθυμία των περισσότερων ανθρώπων.
Καθημερινά λοιπόν, εκατομμύρια ευρωπαίοι πολίτες καταναλώνουν δισεκατομμύρια κάψουλες, δισκία ή φύσιγγες.
Καταλαβαίνετε πόσο επείγον και απαραίτητο είναι να ρυθμίσουμε στην Ευρώπη αυτήν την αγορά η οποία βρίσκεται σε πλήρη ανάπτυξη, αλλά χαρακτηρίζεται από λίγη διαφάνεια, και κυρίως, όπως είπαμε, από σημαντικές διαφορές μεταξύ των κρατών μελών.
Πρόκειται για διακυμάνσεις που, σε ορισμένες περιπτώσεις, είναι πολύ μεγάλες και αφορούν τη σύνθεση του προϊόντος, τη δοσολογία του, τα κριτήρια καθαρότητας, την επισήμανση ή ακόμα τις διαδικασίες χορήγησης αδειών.
Έπρεπε λοιπόν να συμπληρώσουμε αυτά τα κενά προκειμένου να προστατεύσουμε και να προσφέρουμε την καλύτερη και ακριβέστερη δυνατή ενημέρωση στον καταναλωτή, επιτρέποντας συγχρόνως την ελεύθερη κυκλοφορία των εμπορευμάτων στο εσωτερικό της Ένωσης.
Όλοι θα συμφωνήσουν με αυτό.
Στην ψηφοφορία επί της εξαιρετικής έκθεσης της κ. Muller, την οποία πρέπει και εμείς να συγχαρούμε, η Επιτροπή Περιβάλλοντος συμπεριέλαβε στον ορισμό των συμπληρωμάτων διατροφής όχι μόνο τις βιταμίνες και τις ανόργανες ουσίες, αλλά και άλλες ουσίες που περιλαμβάνονται στα παραρτήματα.
Εκφράζουμε την ικανοποίησή μας γι' αυτό.
Στόχος μας είναι να φροντίσουμε να μπορέσει τελικά η οδηγία να καλύψει όλα τα συμπληρώματα διατροφής που ήδη κυκλοφορούν στην ευρωπαϊκή αγορά, έτσι ώστε οι ευρωπαίοι καταναλωτές να χαίρουν της ίδιας εγγύησης ασφαλείας.
Με το ίδιο πνεύμα, η Ομάδα μας κατέθεσε τρεις επιπλέον τροπολογίες, τις τροπολογίες 33, 34 και 35, οι οποίες υποβλήθηκαν επίσης, με διαφορετικούς αριθμούς, από τους σοσιαλιστές, με στόχο να συμπεριληφθούν στο πεδίο εφαρμογής της οδηγίας οι ουσίες που έχουν φυσικές ιδιότητες, δηλαδή οι μη θρεπτικές ουσίες, που είναι όμως απαραίτητες για την καλή κατάσταση του καθενός από εμάς.
Σ' αυτές τις ουσίες συγκαταλέγονται οι ίνες, που είναι γνωστό ότι έχουν ευεργετικά αποτελέσματα για την πέψη, όπως και τα φυτικά εκχυλίσματα.
Υπογραμμίζω ότι αυτή η πρόταση συμπεριλαμβανόταν ήδη στο κείμενο της γαλλικής Προεδρίας, και σήμερα βρίσκεται και στο κείμενο της σουηδικής Προεδρίας.
Ο λόγος της σημερινής μας συνεδρίασης, ουσιαστικά, είναι η δημιουργία ενός νομικού πλαισίου για την εναρμόνιση της διάθεσης αυτών των συμπληρωμάτων διατροφής στο εμπόριο.
Ας μην δημιουργήσουμε ένα ευρωπαϊκό νομικό κενό γύρω από τα συστατικά που επιδρούν στον ανθρώπινο οργανισμό.
Εκατομμύρια καταναλωτές δεν θα το καταλάβουν.
Κύριε Πρόεδρε, χαιρετίζω θερμά τις κατευθυντήριες αρχές αυτής της οδηγίας, δηλαδή την ασφάλεια των καταναλωτών και την ενιαία αγορά.
Η βασική αρχή της νομοθεσίας για την ασφάλεια των τροφίμων είναι ότι η ασφάλεια θα πρέπει να βασίζεται σε μια επιστημονική αξιολόγηση των κινδύνων και ότι οι καταναλωτές θα πρέπει να είναι σε θέση να αγοράζουν τα προϊόντα της επιλογής τους με την προϋπόθεση ότι αυτά είναι ασφαλή.
Τα κριτήρια ασφαλείας είναι σημαντικό να αποτελέσουν τη βάση της οδηγίας, αντί των αυθαίρετων συνιστώμενων ημερήσιων δόσεων, που θα είναι άσκοπα περιοριστικές και άσχετες με την ασφάλεια.
Στο Ηνωμένο Βασίλειο και την Ιρλανδία έχουμε πράγματι ένα φιλελεύθερο καθεστώς και οι καταναλωτές δεν θέλουν να περιοριστούν τα δικαιώματά τους.
Οι περισσότερες βιταμίνες και ανόργανες ουσίες έχουν μια σαφή θρεπτική λειτουργία.
Αλλα συστατικά που συμπεριλαμβάνονται συχνά στα συμπληρώματα διατροφής δεν είναι θρεπτικές ουσίες και συνεπώς δεν έχουν θρεπτική λειτουργία, έχουν όμως φυσιολογική λειτουργία.
Ο ορισμός του συμπληρώματος διατροφής στην οδηγία θα πρέπει να αντιστοιχεί σε όλα τα συμπληρώματα.
Αν εξαιρεθούν τώρα κάποια προϊόντα από το γενικό ορισμό, υπάρχει στο μέλλον ο κίνδυνος να μην υπάγονται τα σχετικά προϊόντα στο πεδίο εφαρμογής της νομοθεσίας και να παραμένουν εκτός πεδίου ρύθμισης.
Συνιστώ θερμά να λάβετε υπόψη τη φυσιολογική λειτουργία, για την οποία η εισηγήτρια - με την οποία διαφωνώ - ζήτησε δυστυχώς να αποκλειστεί από την έκθεση.
Κύριε Πρόεδρε, σχετικά με τη συζήτηση στο Κοινοβούλιο της πρότασης οδηγίας για την εναρμόνιση των κανόνων για τα συμπληρώματα διατροφής έλαβα εκατοντάδες προσφυγές υπό τη μορφή περίπου 500 υπογραφών διαμαρτυρίας και πάρα πολλά εκτενή ηλεκτρονικά μηνύματα και επιστολές από ανήσυχους Δανούς πολίτες αλλά και από ειδικούς, οι οποίοι ανησυχούν ότι η πρόσβαση που έχουν στα συμπληρώματα διατροφής θα περιοριστεί.
Από αυτό συμπεραίνω ότι δεν είναι μόνοι οι δανοί καταναλωτές που εκφράζουν τόσο μεγάλο ενδιαφέρον για την οδηγία.
Το βασικό στοιχείο που διέπει όλες τις προσφυγές είναι ότι πάρα πολλοί ειδικοί έχουν θέσει πολλά ερωτηματικά για τις έρευνες που δείχνουν ότι ειδικά οι βιταμίνες C, E και Α μπορούν να είναι επιβλαβείς σε υπερβολικά υψηλές δόσεις και ότι συγκεκριμένες εμπειρίες από εναλλακτικές θεραπείες μοιάζουν να δείχνουν ότι οι υψηλές δόσεις των εν λόγω βιταμινών έχουν θετική επίδραση χωρίς παρενέργειες.
Με άλλα λόγια ισχυρισμοί εναντίον ισχυρισμών.
Δεδομένου ότι η ανάγκη για βιταμίνες εξαρτάται από πολλούς παράγοντες, οι οποίοι διαφέρουν από κράτος μέλος σε κράτος μέλος, όπως λόγου χάρη το κλίμα και ποιες βιταμίνες περιέχονται στην παραδοσιακή διατροφή, το ερώτημα είναι εάν ο συγκεκριμένος τομέας επιδέχεται οιασδήποτε μορφής κοινοτική εναρμόνιση.
Ο κ. Ole Krarup διετύπωσε επίσης αμφιβολίες ως προς τη νομική βάση.
Αν λάβουμε υπόψη μας αυτές τις διαφορές και πάρουμε στα σοβαρά το τεράστιο συμφέρον των καταναλωτών τότε το συμπέρασμά μου είναι ότι πρέπει να ψηφίσουμε κατά της πρότασης οδηγίας.
Οι κανόνες για τα συμπληρώματα διατροφής πρέπει να θεσπίζονται σε εθνικό επίπεδο, όπου και ο κάθε καταναλωτής και οι οργανώσεις συμφερόντων έχουν πολύ μεγαλύτερη δυνατότητα να προβάλουν τις απόψεις τους και όπου συνεπώς οι νομοθέτες έχουν επίσης καλύτερη δυνατότητα να εκτιμήσουν τις διάφορες θέσεις.
Κύριε Πρόεδρε, λυπούμαι που οι περισσότεροι απ' αυτούς που προσπάθησαν να σταματήσουν αυτήν τη συζήτηση, δεν μπήκαν στον κόπο να μείνουν και να την ακούσουν.
Συγχαίρω την εισηγήτρια για την έκθεσή της, καθώς και για όλη την προσπάθεια που κατέβαλε.
Τα συμπληρώματα διατροφής μπορούν να τονώσουν ή να βοηθήσουν την υγεία.
Σε σπάνιες περιπτώσεις, η φύση του συμπληρώματος ή η φύση ενός συγκεκριμένου ατόμου ενέχει τον κίνδυνο η πολύ μεγάλη δόση να είναι επιβλαβής, γι' αυτό, επί σειρά γενεών, εμείς και άλλες χώρες έχουμε ορίσει ανώτατα όρια ασφαλείας.
Με αυτά τα όρια, καθώς και με την κατάλληλη σήμανση, ο καταναλωτής μπορεί να προβεί σε μια ασφαλή, ελεύθερη επιλογή κατόπιν ενημέρωσης.
Στη Βρετανία, στην Ιρλανδία και αλλού δεν ακολουθήσαμε την κατεύθυνση ορισμένων από τα υπόλοιπα κράτη μέλη, δηλαδή να λάβουμε την ελάχιστη προβλεπόμενη ημερήσια δόση που όρισε η αμερικανική κυβέρνηση το 1943 προκειμένου να διασφαλίσει ότι οι στρατιώτες που υπηρετούσαν στην Ευρώπη δεν θα πάθαιναν σκορβούτο και πολυνευρίτιδα (μπέρι-μπέρι), και να τη θεωρήσουμε ως βάση για τον καθορισμό της μέγιστης δόσης, πριν από την ταξινόμηση της ουσίας ως φαρμακευτικού προϊόντος.
Φοβούμαστε ότι αυτή η οδός συνεπάγεται υψηλότερο κόστος για τον καταναλωτή ή αποτελεί κίνητρο για τη χρησιμοποίηση αλλοδαπών προμηθευτών εκτός πεδίου ρύθμισης.
Πιστεύουμε ότι αυτά τα δύο συστήματα μπορούν να συνυπάρξουν.
Αυτός είναι ο σκοπός της τροπολογίας αρ.
50, που υπογράφουν η κ. Doyle, ο υποφαινόμενος και άλλοι.
Επιτρέπει να λαμβάνεται υπόψη η συνιστώμενη ημερήσια δόση όταν είναι κοντά στο ανώτατο όριο ασφαλείας.
Πιστεύω ότι ο θετικός κατάλογος, όπως έχει, είναι υπερβολικά περιορισμένος.
Το ελάχιστο που μπορούμε να κάνουμε είναι να τον επεκτείνουμε με τις σχετικές τροπολογίες.
Η επισήμανση πρέπει να δίνει ακριβή μηνύματα για την υγεία, όπως για το φολικό οξύ.
Τέλος, υποστηρίζω την επανεισαγωγή της λέξης "φυσιολογικός" μαζί με τη λέξη "θρεπτικός" , διότι σε διαφορετική περίπτωση ένας σημαντικός αριθμός ειδών προς πώληση, που είναι αποδεκτά σήμερα, κινδυνεύουν να απαγορευθούν.
Νομίζω ότι η λέξη αυτή συμπεριλήφθηκε κατόπιν εντολής της ομάδας εργασίας εμπειρογνωμόνων του Συμβουλίου.
Ένα παράδειγμα είναι το φολικό οξύ.
Αυτές δεν είναι απλά οι δικές μου απόψεις και της αντιπροσωπείας μου.
Είναι οι απόψεις της βρετανικής κυβέρνησης των Εργατικών και οι απόψεις της νεοσυσταθείσας Υπηρεσίας για τις Προδιαγραφές των Τροφίμων του Ηνωμένου Βασιλείου.
Κύριε Πρόεδρε, χαίρομαι που είμαι σε θέση να συμφωνήσω με κάποιον που υποστήριξε τόσο σθεναρά την κυβέρνηση των Εργατικών, όπως έκανε μόλις ο κ. Bowis.
Θα ήθελα επίσης να συγχαρώ την εισηγήτρια, ύστερα από την ενίοτε θυελλώδη συζήτηση της έκθεσής της και από τη μικρή ενέδρα που λίγο έλειψε να υποστεί απόψε.
Στο Ηνωμένο Βασίλειο είμαστε ο μεγαλύτερος παρασκευαστής - αλλά και καταναλωτής - διαφόρων ειδών συμπληρωμάτων υγείας, βιταμινών και ανοργάνων ουσιών που συμπληρώνουν τη διατροφή.
Έχουμε λάβει αυστηρά μέτρα έτσι ώστε να διασφαλίσουμε ότι δεν θα γίνονται ποτέ ψευδείς ισχυρισμοί γι' αυτές τις ουσίες, και γι' αυτό στο Ηνωμένο Βασίλειο δεν έχουν ποτέ κυκλοφορήσει ως φάρμακα.
Ωστόσο, παρέχουν πραγματικά οφέλη σε εκατομμύρια άτομα που τα αποδέχονται ως συμπλήρωμα, αλλά όχι υποκατάστατο, μιας ισορροπημένης διατροφής.
Πιστεύουμε ότι τα ανώτατα όρια ασφαλείας αρκούν για να καταστεί ακόμα σαφέστερη η διαφορά μεταξύ τροφίμων και φαρμάκων.
Προφανώς, η κατάσταση διαφέρει σε ορισμένα άλλα κράτη μέλη, και η οποιαδήποτε προσπάθεια ρύθμισης της κατάστασης είναι λογική στο γενικό πλαίσιο της αναπτυσσόμενης νομοθεσίας για τα τρόφιμα.
Υποστηρίζω την άποψη της εισηγήτριας ότι όλες οι ουσίες που χρησιμοποιούνται με έγκυρο τρόπο στα κράτη μέλη, βάσει των εθνικών νομοθεσιών τους, θα πρέπει να συνεχίσουν μέχρις ότου είναι δυνατό να ελεγχθούν και αποδειχθούν ενδεχομένως ανεπαρκείς.
Αμφιβάλλω ότι θα είναι πολλές, και δεν πιστεύω ότι τα παραρτήματα απέχουν πολύ του να περιλαμβάνουν τον αριθμό εξαιρέσεων που θα έπρεπε.
Κάθε ημέρα που περνά, ακούμε για άλλες ουσίες που δημιουργούν ανησυχία επειδή ενδέχεται να εξαιρεθούν.
Γι' αυτό, η λέξη "φυσιολογικός" - και ικετεύω την εισηγήτρια να το ξανασκεφτεί ακόμα και αυτήν την περασμένη ώρα - είναι σημαντική για τα άτομα που υποφέρουν πραγματικά και αντλούν μεγάλο όφελος από αυτά τα προϊόντα.
Θα έπρεπε σήμερα να ακούσουμε από τον Επίτροπο ότι θα υπάρξει μετρημένη πρόοδος προς την ουσιαστική πραγματοποίηση των αναλύσεων, μέχρι την απαιτούμενη προθεσμία, το 2004 ή αργότερα.
Η αποτελεσματική επισήμανση είναι η καλύτερη λύση, προκειμένου οι καταναλωτές να μπορούν να επιλέγουν και το περιεχόμενο και τη δοσολογία των ουσιών που λαμβάνουν.
Αυτό θα βοηθήσει πολλούς καταναλωτές και δεν θα ανησυχήσει κανέναν.
Κύριε Πρόεδρε, θα ήθελα να υποστηρίξω τα όσα είπε η συνάδελφος Nuala Ahern, ότι θα πρέπει να υπαχθούν εδώ και τα φυσιολογικά προϊόντα.
Θεωρώ πάντως θετικό ότι οι βιταμίνες και οι ανόργανες ουσίες κατατάσσονται στα τρόφιμα, καθώς πιστεύω ότι είναι απαραίτητο να μπορεί να τις χρησιμοποιήσει ο υπεύθυνος καταναλωτής.
Πιστεύω, όμως, ότι η Επιτροπή θα πρέπει να διερωτηθεί γιατί απολλύουν τόσο ποσοστό των βιταμινών τους τα τρόφιμα, γιατί, επί παραδείγματι, το μπρόκολο έχει τα τελευταία δέκα χρόνια απωλέσει το 80% των βιταμινών του;
Είναι άκρως απαραίτητη η επισήμανση, όχι μόνο για τα συστατικά, αλλά και για τον τρόπο παραγωγής.
Υπάρχουν βιταμίνες οι οποίες, όταν παράγονται τεχνητά, δεν είναι το ίδιο δραστικές όπως στη φυσική τους μορφή.
Φρονώ ότι ο καταναλωτής έχει επί πλέον το δικαίωμα να γνωρίζει αν έχουν παραχθεί με γενετική τεχνολογία ή όχι.
Θα ήθελα να αναφερθώ σε ένα τελευταίο σημείο, αυτό που έθιξε η κ. Sandbaek.
Παρακαλώ ρητά την Επιτροπή να μην επιτρέψει την καταστρατήγηση αυτής της έκθεσης για την υποστήριξη των "λειτουργικών" τροφίμων, διότι συμφωνώ με τη συνάδελφο, ότι τα παραδοσιακά τρόφιμα δεν πρέπει να εμπλουτίζονται τεχνητά με βιταμίνες.
Τονίζω όμως ότι θεωρούμε θετική την ευκαιρία αυτή, διότι ο καταναλωτής πρέπει να έχει τη δυνατότητα να συμπληρώνει τη διατροφή του με βιταμίνες.
Κύριε Πρόεδρε, στο Ηνωμένο Βασίλειο δεν υπάρχουν ειδικοί νόμοι για τον έλεγχο της πώλησης των συμπληρωμάτων που πωλούνται ως τρόφιμα.
Κατά συνέπεια, οι καταναλωτές στο Ηνωμένο Βασίλειο έχουν πρόσβαση σε ένα σχετικά ευρύ φάσμα προϊόντων, με ελάχιστους περιορισμούς και ανταγωνιστικές τιμές.
Κανείς δεν είναι υποχρεωμένος να αγοράσει αυτά τα προϊόντα και όσοι τα αγοράζουν τείνουν να είναι καλά ενημερωμένοι για τις αγορές τους.
Συνεπώς, όταν η Επιτροπή προτείνει να προσεγγίσουμε τις νομοθεσίες μας σχετικά με τα συμπληρώματα διατροφής, προτείνει ουσιαστικά τη δημιουργία νόμων που, επί του παρόντος, δεν υπάρχουν στο Ηνωμένο Βασίλειο.
Ο λόγος για τον οποίο η κυβέρνηση του Ηνωμένου Βασιλείου δεν έχει δημιουργήσει τέτοιους νόμους, είναι διότι δεν έχει υπάρξει ανάγκη γι' αυτούς.
Γενικά, η αγορά αυτορυθμίζεται και, όπου υπάρχουν ψευδείς ισχυρισμοί ή κυκλοφορούν στο εμπόριο ανθυγιεινά και δυνητικώς επικίνδυνα προϊόντα, οι υπάρχουσες νομικές δομές έχουν αποδειχθεί επαρκείς.
Ούτε στην αγορά, όπου υπάρχει σημαντικό διεθνές εμπόριο, έχουν παρατηρηθεί σημαντικές δυσκολίες με την κίνηση των αγαθών, ενώ στο Διαδίκτυο έχει αναπτυχθεί και επεκτείνεται ένα υγιές εμπόριο.
Φαίνεται ότι εδώ θα ταίριαζε το αξιοθαύμαστο ρητό: "Μην φτιάχνεις κάτι που δεν έχει σπάσει" .
Εκτός από την ανάγκη να απασχολούνται οι γραφειοκράτες παρεμβαίνοντας όλο και περισσότερο στη ζωή των άλλων ανθρώπων, δεν υπάρχει καμία ανάγκη για πρόσθετη νομοθεσία σα αυτόν τον τομέα.
Η Επιτροπή δεν θα έπρεπε να επιχειρεί κάτι τέτοιο.
Θα ήμαστε καλύτερα χωρίς αυτό.
Κύριε Πρόεδρε, θα ήθελα να συγχαρώ θερμά την κ. Emilia Mόller για τη μεγάλη ισορροπία που επέδειξε σ' αυτήν την έκθεση.
Πράγματι, ως ερευνητής δεν μπορώ να μην εκτιμήσω την επιστημονική αυστηρότητα με την οποία αντιμετωπίστηκε ένα τόσο ευαίσθητο θέμα, στο οποίο παρατηρήθηκε η παρουσία ενός πλαισίου διαφορετικών και ενίοτε αλληλοσυγκρουόμενων θέσεων.
Ευχαριστώ ειλικρινά την επιτροπή που ενέκρινε και την τροπολογία μου σχετικά με την ανάγκη να ακολουθηθεί μια ορθή κατασκευαστική πρακτική κατά την παρασκευή των διάφορων συμπληρωμάτων βιταμινών και ανόργανων ουσιών, διότι αυτό αποτελεί τη μέγιστη εγγύηση ποιότητας για την προστασία των καταναλωτών.
Με ανάλογο τρόπο, λογικά, δεν εγκρίθηκε μια εξαιρετικά επιτρεπτική θέση όσον αφορά τις χρησιμοποιούμενες δόσεις· πράγματι, αυτές διατηρήθηκαν στο πλαίσιο της αναφοράς της ημερήσιας κατανάλωσης, υπερβαίνοντας έτσι την αντίληψη πως όσο περισσότερο αυξάνεται η δόση τόσο μεγαλύτερα είναι τα αποτελέσματα.
Ως φαρμακοποιός, πρέπει να υπενθυμίσω ότι, τόσο για φαρμακοκινητικούς όσο και για φαρμακοδυναμικούς και τοξικολογικούς λόγους, για παράδειγμα, υπερβολικές δόσεις ενδέχεται να έχουν μέχρι και αντίθετα από τα επιθυμητά αποτελέσματα ή, ακόμη, πάρα πολύ μακρές περίοδοι λήψης ενδέχεται να προξενήσουν βλάβες σε σημαντικά όργανα και συστήματα του οργανισμού, πράγμα που σημαίνει ότι δεν υπάρχει καμία ανάγκη αύξησης της δόσης των ανόργανων βιταμινών μέχρι το μέγιστο ανεκτό επίπεδο.
Εν κατακλείδι, κύριε Πρόεδρε, πιστεύω ότι το έγγραφο που εγκρίθηκε από την επιτροπή μπορεί να εγκριθεί οριστικά από την Ολομέλεια.
Κύριε Πρόεδρε, επιθυμώ και εγώ να συγχαρώ την κ. Emilia Franziska Mόller για την εξαιρετική της δουλειά σ' αυτή την οδηγία.
Υπάρχουν δύο αρχές που διέπουν την κοινοτική νομοθεσία τροφίμων πάνω στις οποίες δυστυχώς, βασίζεται επίσης αυτή η οδηγία: η ασφάλεια των τροφίμων και η εγγύηση ότι η ετικέτα παρέχει την απαραίτητη και σωστή πληροφόρηση.
Είναι αναγκαίο να εξαλείψουμε οποιοδήποτε κίνδυνο για την υγεία του καταναλωτή, που προκαλείται από την ελεύθερη επιλογή και να διασφαλίσουμε ότι μπορεί να κάνει την επιλογή του βασισμένος σε μία ακριβή και σαφή πληροφόρηση που δεν προκαλεί καμιά σύγχυση ή εξαπάτηση.
Ο καταναλωτής πρέπει να έχει στην διάθεσή του ορισμένες σαφείς οδηγίες σχετικά με την δοσολογία και την χρήση του προϊόντος.
Σε αρκετές περιπτώσεις, όπως ήδη ελέχθη, παρατηρήθηκε ότι η πρόσληψη ορισμένων συμπληρωμάτων διατροφής σε υπερβολικές δόσεις δημιουργεί σημαντικά προβλήματα για την υγεία.
Αυτό είναι απαράδεκτο και καθιστά αναγκαίο η κοινοτική νομοθεσία να εγγυηθεί μια ομοιογενή καλή πληροφόρηση σε όλα τα κράτη μέλη.
Εστιάζοντας την προσοχή μου στο άρθρο 2, τόσο η εργασία της κ. Emilia Franziska Mόller όπως και εκείνη της Επιτροπής Περιβάλλοντος στο σύνολό τους εξασφαλίζουν ένα ισορροπημένο νομοθετικό πλαίσιο για τα συμπληρώματα διατροφής.
Το πεδίο εφαρμογής του δεν είναι υπερβολικά περιοριστικό ούτε τόσο ευρύ ώστε να επιτρέπει προϊόντα που δεν πληρούν τις προϋποθέσεις των συμπληρωμάτων διατροφής να μπορούν να χαρακτηριστούν ως τέτοια.
Όσον αφορά το Παράρτημα I, πιστεύω ότι, εντέλει, η πρόταση της Επιτροπής Περιβάλλοντος, η οποία διευρύνθηκε σταδιακά με συμβιβαστικές τροπολογίες, είναι σωστή και πρέπει να λάβει την έγκριση του Κοινοβουλίου.
Αναφορικά με το άρθρο 5, το οποίο καθορίζει ποιες είναι οι μέγιστες ποσότητες βιταμινών και ανόργανων ουσιών στα συμπληρώματα διατροφής σχετικά με τα σημεία α), β), και γ) της παραγράφου 1, θεωρώ ότι είναι απαραίτητο να διατηρηθούν αυτά τα σημεία, διότι η προσέγγιση μας σε ευρωπαϊκό επίπεδο πρέπει να είναι αυστηρή, διατηρώντας τον μέγιστο βαθμό ελέγχου των βιταμινών και των ανόργανων ουσιών που βασίζεται στα μέγιστα επίπεδα ακίνδυνης κατανάλωσης.
Σ' αυτό το σημείο θέλω να υποστηρίξω την ιδέα ότι μια ευρωπαϊκή προσέγγιση πρέπει να επιλέξει την καλύτερη προστασία του καταναλωτή αντί μιας μεγαλύτερης απορύθμισης.
Από την άποψη αυτή, χαίρομαι που ήμασταν 16 έναντι 15.
Κύριε Επίτροπε, θα ήθελα να ευχαριστήσω την κ. Emilia Franziska Mόller για την υπομονή που είχε μαζί μου που της έκανα τη ζωή πολύ δυσκολότερη απ' όσο θα ήταν διαφορετικά.
Για να είμαι ειλικρινής, πολλά από αυτά που είπε ο κ. Titford με βρίσκουν ιδιαίτερα σύμφωνη.
Χρειάστηκε να με πείσουν σχετικά με το λόγο ύπαρξης μιας τέτοιας οδηγίας.
Δέχομαι τελικά ότι τίθεται ένα θέμα ασφάλειας, για παράδειγμα, σχετικά με τις λιποδιαλυτές βιταμίνες.
Ωστόσο, αφού μελέτησα εξονυχιστικά την ιατρική βιβλιογραφία και ζήτησα από συναδέλφους να μου δώσουν επιστημονικά και ιατρικά στοιχεία, δεν μπορώ να βρω παραδείγματα ατόμων που πήραν υπερβολική δόση ή αυτοκτόνησαν με βιταμίνη C και διάφορα άλλα.
Κύριε Επίτροπε, επειδή είστε ένας από τους πιο πολυάσχολους Επιτρόπους, με εκπλήσσει το γεγονός ότι έπρεπε να βγάλετε από το σωρό αυτήν ειδικά την οδηγία, δεδομένου του φόρτου εργασίας που έχετε.
Δεν μπορώ να καταλάβω για ποιο λόγο έλαβε προτεραιότητα, αλλά δέχομαι ότι υπάρχει μια γενική ανάγκη εναρμόνισης στα ανώτατα επίπεδα ασφαλείας.
Βασικά, στόχος μας πρέπει να είναι η ενημερωμένη επιλογή και η ασφάλεια των καταναλωτών.
Πρέπει να υποθέσουμε ότι ο μέσος ευρωπαίος πολίτης διαθέτει έναν λογικό δείκτη νοημοσύνης.
Πρέπει να συγκρατηθούμε και να μην φερόμαστε σαν "νταντάδες" .
Θα τολμούσα να προτείνω η επόμενη οδηγία - επειδή βλέπω ότι έχετε τέτοια διάθεση τώρα, Επίτροπε - να είναι μια οδηγία για το βραδινό ύπνο!
Όταν ξυπνούμε το πρωί, μπορούμε να κοιμηθούμε το βράδυ;
Φαίνεται να υπάρχει η ανάγκη να καθοδηγήσετε τις ζωές μας, να ελαχιστοποιήσετε τους κινδύνους και να μας υπαγορεύσετε τι να κάνουμε.
Σας παρακαλώ να μη με λάβετε σοβαρά υπόψη.
Αλλά είμαι πραγματικά απογοητευμένη από το δρόμο που έχουμε πάρει.
Τα σημεία που αφορούν τις φυσιολογικές λειτουργίες πρέπει να επανεισαχθούν.
Μέσω του Προέδρου, απευθύνω έκκληση στη συνάδελφό μου να επανεξετάσει αυτό το σημείο.
Με έχει ενοχλήσει αρκετά ο τρόπος με τον οποίο εισέβαλε η προφορική τροπολογία.
Δεν θέλω να μου λένε ότι δεν μπορώ να καταναλώνω ίνες, σκόρδο, χυμό μούρων ή φολικό οξύ, αν τύχει να είμαι έγκυος.
Δεν θέλω να μου ρυθμίζουν σε τέτοιο βαθμό τη ζωή.
Καταστρέφει το καλό όνομα της Επιτροπής και του ευρωπαϊκού σχεδίου στα μάτια πολιτών που, κατά τα άλλα, δεν είναι καθόλου ευρωσκεπτικιστές.
Σας παρακαλώ να βρείτε τη σωστή ισορροπία.
Είναι άκρως σημαντικό.
Κύριε Πρόεδρε, κύριε Επίτροπε, θέλω και εγώ με την σειρά μου να συγχαρώ την κ. εισηγήτρια, η οποία πιστεύω ότι έκανε μια εξαιρετική εργασία, όπως και τα υπόλοιπα μέλη της Επιτροπής Περιβάλλοντος, που επίσης εργάστηκαν σκληρά.
Ένας από τους στόχους αυτής της οδηγίας είναι η εναρμόνιση, και αυτή η οδηγία προσπάθησε - και το λέει η Επιτροπή - να εξαλείψει τα εμπόδια στο εξωτερικό εμπόριο.
Όμως δεν οδηγεί σε πλήρη εναρμόνιση δεδομένου ότι μεταξύ των κρατών μελών μπορεί να υπάρχουν διαφορές μεταξύ των εθνικών πρακτικών, όσον αφορά τις δηλώσεις σχετικά με τα προϊόντα.
Κυρίες και κύριοι, οι εσωτερική αγορά δεν λειτουργεί.
Τα τέλη του έτους 2000 ο αριθμός των διαδικασιών επί παραβάσει που κίνησε η Επιτροπή σχετικά με αυτό το πρόβλημα ανερχόταν σε 27.
Σύμφωνα με την Επιτροπή, αυτή η διαφοροποίηση της νομοθεσίας έχει δημιουργήσει εμπόδια στο κοινοτικό εμπόριο και η αρχή της αμοιβαίας αναγνώρισης δεν έλυσε τα προβλήματα.
Συνεπώς, η εναρμόνιση είναι αναγκαία.
Πρόκειται να αναφερθώ συγκεκριμένα στην τροπολογία 51, που παρουσιάσαμε μία ομάδα ατόμων που αντιμετωπίζουμε μία σειρά προβλημάτων, δεδομένου ότι η απροσδιόριστη κατάσταση την οποία παρουσιάζουν σήμερα οι νομοθεσίες των οκτώ κρατών μελών θα μπορούσε να οδηγήσει στην απαγόρευση της παραγωγής και της εμπορίας των συμπληρωμάτων διατροφής που δεν συμπεριλαμβάνονται σ' αυτή την οδηγία εφόσον εφαρμοστεί.
Από την άλλη, η εθνική νομοθεσία αυτών των κρατών μελών που ρυθμίζουν αυτά τα συμπληρώματα διατροφής θα επέτρεπε την παραγωγή τους και, κατά συνέπεια των κανόνων της εσωτερικής αγοράς, την εμπορία τους σε όλη της Ευρωπαϊκή Ένωση.
Επίτροπε, αυτό δεν είναι εναρμόνιση.
Είναι απαραίτητο να επιτραπεί η παραγωγή και η εμπορία αυτών των ουσιών στις χώρες όπου δεν υπάρχει εθνική νομοθεσία, εφόσον η σύνθεσή τους είναι ίδια με τις ουσίες που διατίθενται ήδη στο εμπόριο σε ένα ή σε διάφορα κράτη μέλη, ενώ η κοινοτική νομοθεσία, μέσω των επιστημονικών επιτροπών, διευρύνει το πεδίο εφαρμογής της παρούσας οδηγίας.
.
(ΕΝ) Κύριε Πρόεδρε, χαίρομαι που βρίσκομαι εδώ απόψε για την εξέταση της πρότασης οδηγίας σχετικά με τα συμπληρώματα διατροφής.
Αυτή η πρόταση αποσκοπεί στην εναρμόνιση των ιδιαιτέρως αποκλινόντων εθνικών κανόνων, εξασφαλίζοντας ότι οι καταναλωτές θα είναι σε θέση να επιλέγουν μεταξύ ασφαλών προϊόντων που θα φέρουν την κατάλληλη και ενδεδειγμένη επισήμανση.
Θα ήθελα να ευχαριστήσω την κ. Mόller για τις σημαντικές της προσπάθειες για την προετοιμασία αυτής της έκθεσης και για τη συνολική υποστήριξή της στην πρόταση.
Γνωρίζω ότι είχε μια πολύ δύσκολη αποστολή.
Αυτό είναι προφανές από τον αριθμό των τροπολογιών που υποβλήθηκαν στην Επιτροπή Περιβάλλοντος και από τον αριθμό των πρόσθετων τροπολογιών που έχουν υποβληθεί για την Ολομέλεια.
Το πλέον λεπτό ζήτημα, κρίνοντας από τις υποβληθείσες τροπολογίες, φαίνεται να είναι το φάσμα των συστατικών που μπορεί να περιέχουν τα συμπληρώματα διατροφής.
Η αιτιολογική σκέψη αρ.
6 της πρότασης της Επιτροπής αναγνωρίζει το γεγονός ότι διάφορες θρεπτικές ουσίες, συμπεριλαμβανομένων των βιταμινών, των ανόργανων ουσιών και άλλων ουσιών, όπως είναι οι ίνες, τα φυτικά εκχυλίσματα και τα εκχυλίσματα βοτάνων, μπορούν να είναι συστατικά των συμπληρωμάτων διατροφής.
Θεσπίζει ειδικές διατάξεις μόνο για τις βιταμίνες και τις ανόργανες ουσίες, οι οποίες είναι θρεπτικές ουσίες, ως ένα πρώτο στάδιο, διότι μέχρι εδώ μας επιτρέπουν να φθάσουμε σήμερα οι επιστημονικές μας γνώσεις.
Πρόθεσή μας είναι να θεσπίσουμε συγκεκριμένους κανόνες για άλλες θρεπτικές ουσίες και συστατικά σε ένα μεταγενέστερο στάδιο, καθώς θα βελτιώνονται οι επιστημονικές γνώσεις.
Εννοείται ότι, μέχρι την έγκριση ειδικών εναρμονισμένων κοινοτικών διατάξεων και με την επιφύλαξη των διατάξεων της Συνθήκης, μπορούν να ισχύουν οι εθνικές διατάξεις για τις υπόλοιπες θρεπτικές ουσίες και συστατικά.
Συμφωνώ με την τελευταία πρόταση της αιτιολόγησης για την τροπολογία αρ.
1.
Οι ειδικοί κανόνες για τις βιταμίνες και τις ανόργανες ουσίες που ορίζονται στη μελλοντική οδηγία θα πρέπει να ισχύουν για τα συμπληρώματα διατροφής που περιέχουν βιταμίνες, ανόργανες ουσίες και άλλα συστατικά.
Ειδάλλως, θα ήταν πολύ εύκολο για έναν ασυνείδητο κατασκευαστή να αποφύγει την εφαρμογή αυτών των κανόνων προσθέτοντας μια μικρή μόνο ποσότητα ενός άλλου συστατικού σε ένα προϊόν.
Συνεπώς, μπορώ να δεχθώ την τροπολογία αρ.
1 επί της αρχής, με τις απαραίτητες συντακτικές αλλαγές που θα εξαρτηθούν από την τελική διατύπωση του άρθρου 2.
Οι τροπολογίες αρ.
29, 37 και 41, προσθέτουν στο κείμενο της τροπολογίας αρ.
1 την αρχή, σύμφωνα με την οποία θα πρέπει να εκπονηθούν ειδικοί κανόνες για τις υπόλοιπες θρεπτικές ουσίες και συστατικά όταν η επιστήμη μας επιτρέψει να το κάνουμε.
Δέχομαι αυτήν την αρχή.
Ωστόσο, από πλευράς διατύπωσης, μπορώ να δεχθώ την τροπολογία αρ.
37 με ορισμένες συντακτικές αλλαγές, αλλά δεν μπορώ να δεχθώ τις τροπολογίες αρ.
29 και 41.
Η τροπολογία αρ.
5 επιχειρεί να συμπεριλάβει στον ορισμό του άρθρου 2 αυτά που εξηγούνται στην αιτιολογική σκέψη 6.
Τα συμπληρώματα διατροφής είναι συμπυκνωμένες πηγές θρεπτικών ουσιών και άλλων ουσιών, ή συστατικών όπως ονομάζονται στην αιτιολογική σκέψη αρ.
6.
Αυτό θα έκανε σαφέστερο τον ορισμό, που είναι ένα σημαντικό μέρος της οδηγίας.
Επομένως, μπορώ να δεχθώ την τροπολογία αρ.
5 επί της αρχής, με ορισμένες αλλαγές στη διατύπωση ώστε να είναι συνεκτικό το κείμενο.
Οι τροπολογίες αρ.
33 και 44 έχουν τον ίδιο στόχο με την τροπολογία αρ.
5, κάνοντας μια περαιτέρω διευκρίνιση, ότι δηλαδή αυτές οι ουσίες έχουν μια θρεπτική λειτουργία, όπως οι βιταμίνες, οι ανόργανες ουσίες και τα αμινοξέα, ή μια φυσιολογική λειτουργία, όπως οι ίνες ή ορισμένα αντιόξινα που προέρχονται από τα φυτά.
Συνεπώς, μπορώ να δεχθώ τις τροπολογίες αρ.
33 και 44, με την προϋπόθεση ότι θα είναι ιδιαίτερα σαφές το καθεστώς των ουσιών που θα ενταχθούν μ' αυτόν τον τρόπο στο πεδίο εφαρμογής της οδηγίας, όσον αφορά τόσο τα κριτήρια που θα πρέπει να ισχύουν για την κατάρτιση θετικών καταλόγων, όσο και το καθεστώς τους μέχρι την έγκριση αυτών των θετικών καταλόγων.
Οι τροπολογίες αρ.
34 και 46 αφορούν επίσης το άρθρο 2 και είναι αποδεκτές διότι ακολουθούν την ίδια λογική με την τροπολογία αρ.
33.
Ωστόσο, από συντακτικής πλευράς, η προτεινόμενη προσθήκη θα πρέπει να είναι χωριστά από τη διάταξη του άρθρου 2(β), ώστε να μπορώ να τις δεχθώ με αυτή τη συντακτική αλλαγή.
Η τροπολογία αρ.
45, εναλλακτική λύση προς τις τροπολογίες αρ.
34 και 36, συμβαδίζει με την τροπολογία αρ.
5 την οποία δέχθηκα.
Και εδώ, η προτεινόμενη προσθήκη θα πρέπει να είναι χωριστά από τις διατάξεις του άρθρου 2(β).
Μπορώ λοιπόν να δεχθώ την τροπολογία αρ.
45 με τις απαραίτητες συντακτικές αλλαγές.
Η τροπολογία αρ.
6 για το ίδιο σημείο, είναι μια εναλλακτική λύση που δημιουργεί σύγχυση.
Η αιτιολόγηση που δίδεται στην έκθεση της επιτροπής φαίνεται να συμβαδίζει με την αιτιολογική σκέψη και με το προτεινόμενο κείμενο της τροπολογίας αρ.
5, αν αναγνωρίσουμε ότι τα συστατικά όπως τα αμινοξέα, τα λιπαρά οξέα και τα φυτικά εκχυλίσματα συμπεριλαμβάνονται στα συμπληρώματα διατροφής.
Αλλά το προτεινόμενο κείμενο έρχεται σε αντίθεση με αυτά, καθώς περιορίζει τα εν λόγω συστατικά σε αυτά που έχουν θρεπτική λειτουργία.
Δεν βλέπω το λόγο γι' αυτόν τον περιορισμό και συνεπώς δεν μπορώ να δεχθώ την τροπολογία αρ.
6.
Μπορώ να δεχθώ την τροπολογία αρ.
2 στην αιτιολογική σκέψη 7, καθώς και την τροπολογία αρ.
4 στην αιτιολογική σκέψη 14, η οποία είναι μια τεχνική διόρθωση του κειμένου της πρότασης.
Η τροπολογία αρ.
7 αφορά τον ορισμό των δοσιμετρικών μορφών.
Πρόκειται για ένα ιδιαίτερα τεχνικό ζήτημα.
Κατανοώ τις ανησυχίες που εκφράζονται από πολλές πηγές για την ανάγκη ενός ρεαλιστικού ορισμού που να απεικονίζει τις τρέχουσες πρακτικές.
Αυτός είναι και ο δικός μας στόχος.
Μπορώ να δεχθώ την τροπολογία αρ.
7 επί της αρχής, αλλά με τις απαραίτητες συντακτικές αλλαγές προκειμένου να επιτευχθεί ο επιθυμητός στόχος ευελιξίας.
Η τροπολογία αρ.
8 θα πρόσθετε μια νέα παράγραφο στο άρθρο 3, με το ίδιο κείμενο που προτείνεται ως προσθήκη στην αιτιολογική σκέψη 6.
Ως προς την τροπολογία αρ.
1, δεν έχουμε πρόβλημα με την αρχή, αλλά δεν είναι απαραίτητη η συμπερίληψη του ίδιου κειμένου σ' αυτό το άρθρο.
Συνεπώς, δεν θα δεχθώ την τροπολογία αρ.
8.
Η τροπολογία αρ.
51 έχει εν μέρει παρόμοιους στόχους με την τροπολογία αρ.
8 και προχωρεί περισσότερο θέτοντας κανόνες σχετικά με την αρχή της ελεύθερης κυκλοφορίας των προϊόντων.
Ελπίζω να συμφωνήσετε ότι τούτο δεν μπορεί να γίνει μέσα σε λίγες γραμμές σ' αυτήν την συγκεκριμένη οδηγία, και δεν μπορώ να δεχθώ την τροπολογία αρ.
51.
Η τροπολογία αρ.
9 αναφέρεται στο άρθρο 4 και στα κριτήρια καθαρότητας των ουσιών που απαριθμώνται στο Παράρτημα II.
Μπορώ να καταλάβω την επιθυμία να είμαστε πιο συγκεκριμένοι σ' αυτό το σημείο.
Μάλιστα, μετά την υποβολή της εν λόγω πρότασης, έχει συμφωνηθεί η κατάλληλη διατύπωση σχετικά με τα κριτήρια καθαρότητας και έχει περιληφθεί στην κοινοτική νομοθεσία, δηλαδή στην οδηγία περί των θρεπτικών ουσιών που μπορούν να χρησιμοποιούνται για την παρασκευή τροφίμων για συγκεκριμένες θρεπτικές χρήσεις.
Αυτό το κείμενο αναφέρεται στα κοινοτικά κριτήρια καθαρότητας που έχουν ήδη εγκριθεί για ορισμένες από τις ουσίες του Παραρτήματος ΙΙ και στα κριτήρια καθαρότητας που συνιστούν οι διεθνείς οργανώσεις.
Για λόγους συνεκτικότητας, το ίδιο κείμενο θα πρέπει να συμπεριληφθεί σ' αυτήν την προτεινόμενη οδηγία.
Μπορώ να δεχθώ το πνεύμα της τροπολογίας αρ.
9, αλλά με μια διατύπωση που θα συμφωνεί με τα ήδη εγκεκριμένα κοινοτικά κείμενα.
Η τροπολογία αρ.
3 στην αιτιολογική σκέψη 9 ανήκει σε μια σειρά τροπολογιών που αφορούν τις διαδικασίες και τους κανόνες εργασίας για τη διαχείριση της οδηγίας.
Όσον αφορά την αναθεώρηση των καταλόγων των παραρτημάτων, η Επιτροπή μπορεί να ανταποκριθεί σ' ένα αίτημα ενός κράτους μέλους, ενός μετόχου και ενός παρασκευαστή, ή να λάβει πρωτοβουλία για την εκκίνηση των διαδικασιών προσθήκης στα Παραρτήματα, ή μπορεί να απορρίψει το αίτημα ενός παρασκευαστή.
Η τροπολογία αρ.
3 δεν είναι αποδεκτή, διότι περιορίζει το δικαίωμα πρωτοβουλίας της Επιτροπής.
Η τροπολογία αρ.
10 υποβαθμίζει τη διαδικασία τροποποίησης των Παραρτημάτων, η οποία περιλαμβάνει τόσο επιστημονικές εκτιμήσεις όσο και την επακόλουθη έγκριση κοινοτικής οδηγίας, σε μια διαδικασία αξιολόγησης της ασφάλειας των ουσιών.
Αποσκοπεί επίσης στο να οριστούν σ' αυτήν την οδηγία οι κανόνες εργασίας της Επιστημονικής Επιτροπής Τροφίμων.
Αυτό δεν είναι θέμα προς νομοθέτηση.
Επομένως, η τροπολογία αρ.
10 δεν είναι αποδεκτή και, για τον ίδιο λόγο, δεν μπορώ να δεχθώ την τροπολογία αρ.
25, η οποία επίσης θεσπίζει διαδικασίες εργασίας για την Επιστημονική Επιτροπή Τροφίμων.
Η τροπολογία αρ.
11 θέτει τα ίδια προβλήματα που ανέφερα σχετικά με την τροπολογία αρ.
6.
Θέτει επίσης διαδικαστικά προβλήματα.
Η Επιτροπή πρέπει να διατηρήσει το δικαίωμα πρωτοβουλίας για την επιλογή του χρόνου υποβολής προτάσεων.
Κατά συνέπεια, δεν μπορώ να δεχθώ την τροπολογία αρ.
11.
Για τους ίδιους θεσμικούς λόγους, δεν μπορώ να δεχθώ τις τροπολογίες αρ.
35 και 47, παρά το γεγονός ότι περιέχουν αναφορές σε συστατικά με θρεπτικές ή φυσιολογικές λειτουργίες.
Η τροπολογία αρ.
13, η τελευταία επί της διαδικασίας, προτείνει να υπόκειται στην αρχή της διαφάνειας η διαδικασία της επιτροπολογίας που αναφέρεται στο άρθρο 5(3).
Ασφαλώς δεν μπορώ να το αρνηθώ αυτό, αλλά με προβληματίζει η αναφορά αυτού του σημείου σε μια ειδική, κάθετη οδηγία περί των συμπληρωμάτων διατροφής.
Η αρχή της διαφάνειας είναι μια γενική αρχή που πρέπει να ισχύει για τις διαδικασίες που αφορούν τα προϊόντα εν γένει.
Επί του παρόντος, εξετάζετε την πρότασή μας σχετικά με μια Πράξη για τα Τρόφιμα, η οποία περιλαμβάνει διατάξεις για τη διαφάνεια που ισχύουν για όλα τα τρόφιμα.
Συνεπώς, δεν μπορώ να δεχθώ την τροπολογία αρ.
13.
Η τροπολογία αρ.
12 στο άρθρο 5(1) αναφέρει ένα σωστό επιχείρημα, ότι δηλαδή οι απαιτήσεις για παιδιά και ενήλικες θα πρέπει να λαμβάνονται υπόψη κατά τον καθορισμό των ανωτάτων επιπέδων για τις βιταμίνες και τις ανόργανες ουσίες.
Οι αρχές μπορούν να επεκταθούν και να λαμβάνουν υπόψη, παραθέτω, "τις ευαισθησίες των διαφορετικών ομάδων καταναλωτών" και όχι μόνο των παιδιών και των ενηλίκων.
Επιπλέον, αυτό το σημείο μπορεί να εισαχθεί σε μια καταλληλότερη θέση στο άρθρο αντί της προτεινόμενης θέσης, συνεπώς μπορώ να δεχθώ την τροπολογία αρ.
12 επί της αρχής, αλλά με τον όρο να γίνουν συντακτικές αλλαγές.
Έρχομαι τώρα σε έναν αριθμό τροπολογιών που αφορούν τις διατάξεις της πρότασης σχετικά με την επισήμανση.
Η τροπολογία αρ.
14 αφορά την ονομασία του προϊόντος.
Από πλευράς επισήμανσης, η ουσιαστική διαφορά μεταξύ του ονόματος του προϊόντος και της επισήμανσης είναι ελάχιστη.
Το όνομα του προϊόντος πρέπει να ορίζεται στην κοινοτική νομοθεσία, ειδάλλως τα κράτη μέλη μπορούν να το ορίσουν σε εθνικό επίπεδο.
Αυτό θα δημιουργήσει σύγχυση στους καταναλωτές.
Γι' αυτό, δεν μπορώ να δεχθώ την τροπολογία αρ.
14, αλλά λαμβάνω υπόψη το αίτημά σας να συμπεριλαμβάνονται στο όνομα του προϊόντος οι λέξεις "συμπλήρωμα διατροφής" .
Το κείμενο που προτείνουν οι τροπολογίες αρ.
15 και 28 δεν διατυπώνει μια διαφορετική αρχή από το κείμενο της πρότασης.
Πρόκειται για τροπολογίες συντακτικού χαρακτήρα και δεν είμαι πεπεισμένος ότι προσδίδουν μεγαλύτερη σαφήνεια στο συγκεκριμένο σημείο, επομένως δεν θα δεχθώ τις τροπολογίες αρ.
15 και 28.
Θεωρώ ότι η δήλωση ότι τα συμπληρώματα διατροφής δεν θα πρέπει να χρησιμοποιούνται ως υποκατάστατο μιας ποικίλης δίαιτας είναι σημαντική για τους καταναλωτές, τόσο για την ενημέρωσή τους όσο και για την εκπαίδευσή τους.
Δεν μπορώ λοιπόν να δεχθώ την τροπολογία αρ.
16 που προτείνει τη διαγραφή αυτής της διάταξης.
Μπορώ να δεχθώ την τροπολογία αρ.
17 που προτείνει να αναγράφεται στην ετικέτα ότι τα συμπληρώματα διατροφής πρέπει να φυλάσσονται μακριά από παιδιά.
Μια τέτοια δήλωση θα παρέχει επιπλέον ασφαλιστικές δικλείδες για την αποφυγή της ακούσιας κατάποσης αυτών των προϊόντων.
Η τροπολογία αρ.
18, αν και είμαι βέβαιος ότι έχει καλές προθέσεις, εγείρει μια σειρά περίπλοκων ζητημάτων.
Οποιοδήποτε συμπλήρωμα διατροφής προορίζεται για βρέφη κάτω του ενός έτους, θα πρέπει κατά την άποψή μου να είναι ένα προϊόν για ιδιαίτερες θρεπτικές χρήσεις και θα πρέπει να εξαιρείται από το πεδίο εφαρμογής της παρούσης οδηγίας, όπως αναφέρεται στο άρθρο 1.
Η περίπτωση των συμπληρωμάτων για τις εγκύους γυναίκες θα τροφοδοτούσε μια παρόμοια συζήτηση.
Η τροπολογία αρ.
18 θα ήταν δυνητικά αντιφατική με το άρθρο 1 και δεν μπορώ να την δεχθώ.
Μπορώ να δεχθώ την τροπολογία αρ.
19.
Μπορώ επίσης να δεχθώ την τροπολογία αρ.
20 επί της αρχής, αλλά με συντακτικές αλλαγές που θα συμβαδίζουν με την αιτιολόγηση της τροπολογίας που δίδεται στην έκθεσή σας.
Η τροπολογία αρ.
21 προτείνει την προσθήκη δύο προτάσεων στο άρθρο 9.
Η αρχή που διατυπώνεται στην πρώτη πρόταση, ότι θα πρέπει να αποφεύγονται οι υπερβολικές δόσεις, καλύπτεται ήδη στο άρθρο 6.
Η δεύτερη πρόταση αναφέρεται στην αρχή των ορίων ανοχής για τις δηλούμενες τιμές ορισμένων θρεπτικών ουσιών που παρουσιάζουν προβλήματα σταθερότητας.
Πρόκειται για ιδιαίτερα τεχνικό ζήτημα, το οποίο πρέπει να εξεταστεί από τους κατάλληλους εμπειρογνώμονες και αν χρειαστεί, να αντιμετωπιστεί με τεχνικά μέτρα εφαρμογής.
Συνεπώς, δεν μπορώ να δεχθώ την τροπολογία αρ.
21.
Η τροπολογία αρ.
22 προτείνει την έγκριση των αρχών των ορθών παρασκευαστικών πρακτικών με νομικώς δεσμευτικά μέτρα.
Αυτή δεν είναι η συνήθης πρακτική στον τομέα των τροφίμων και θα δημιουργούσε προηγούμενο.
Έχουμε οριζόντιους κανόνες για την υγιεινή και τον έλεγχο που ισχύουν για όλα τα τρόφιμα και θα ισχύουν επίσης για τα συμπληρώματα διατροφής.
Έχουμε κριτήρια καθαρότητας για πολλές από τις ουσίες που αναφέρονται στο Παράρτημα ΙΙ και σκοπεύουμε να εγκρίνουμε κριτήρια και για τις υπόλοιπες.
Θεωρούμε ότι αυτοί οι οριζόντιοι δεσμευτικοί κανόνες αρκούν.
Συνεπώς, δεν μπορώ να δεχθώ την τροπολογία αρ.
22.
Ασφαλώς, τίποτα δεν εμποδίζει τον κλάδο να εγκρίνει οικειοθελώς μια ειδική ορθή παρασκευαστική πρακτική για ένα συγκεκριμένο προϊόν.
Αυτό συμβαίνει συχνά στον τομέα των τροφίμων.
Η τροπολογία αρ.
23 θα υποχρέωνε τα κράτη μέλη να απαιτούν από τους παρασκευαστές να κοινοποιούν στις αρχές τα συμπληρώματα διατροφής όταν κυκλοφορούν στο εμπόριο.
Η Επιτροπή επιτρέπει την απαλλαγή των κρατών μελών από αυτήν την απαίτηση, αν μπορούν να παρακολουθούν διαφορετικά τα εν λόγω προϊόντα στην επικράτειά τους.
Τα κράτη μέλη είναι αντίθετα με αυτήν την υποχρέωση, διότι θεωρούν ότι πρόκειται για θέμα επικουρικότητας και επιθυμούν να έχουν τη διακριτική ευχέρεια για την παρακολούθηση αυτών των προϊόντων.
Δεν μπορώ να δεχθώ την τροπολογία αρ.
23.
Η τροπολογία αρ.
24 σχετίζεται επίσης με τις διαδικασίες και αποσκοπεί στην επιβολή αυστηρών χρονικών ορίων για τη λήψη αποφάσεων από την Επιτροπή.
Οι σχετικές αποφάσεις μπορεί να εξαρτώνται από την Επιστημονική Επιτροπή Τροφίμων, από τις θέσεις των κρατών μελών και από άλλους παράγοντες υπεράνω του ελέγχου της Επιτροπής.
Γι' αυτόν το λόγο, δεν μπορώ να δεχθώ την τροπολογία αρ.
24.
Οι τροπολογίες αρ.
26 και 27 προσθέτουν στα Παραρτήματα I και II περισσότερες ανόργανες ουσίες, βιταμίνες, ιδιοσκευάσματα και μεταλλικά άλατα.
Πρέπει να είμαι σαφής σ' αυτό το σημείο: δεν μπορώ να δεχθώ προσθήκες εδώ, αν δεν υπάρχει μια θετική αξιολόγηση της ασφάλειάς τους από την Επιστημονική Επιτροπή Τροφίμων.
Δεν μπορώ να δεχθώ τις τροπολογίες αρ.
26 και 27.
Από την άλλη πλευρά, οι τροπολογίες αρ.
30, 31, 32, 36, 38, 39, 42, 48 και 49 αποσκοπούν στη θέσπιση ενός καταλόγου βιταμινικών σκευασμάτων που θα πρέπει να έχουν προτεραιότητα στην αξιολόγηση της ασφάλειας και στην ενδεχόμενη ένταξή τους στον κατάλογο των ουσιών που μπορούν να χρησιμοποιούνται για την παρασκευή συμπληρωμάτων διατροφής.
Μπορώ να συμφωνήσω με την πρόταση να διατυπωθεί αυτή η αρχή σε μια νέα αιτιολογική σκέψη, όπως προτείνουν οι τροπολογίες αρ.
30, 38 και 42.
Θα πρέπει να σημειωθεί ότι το Παράρτημα ΙΙ περιέχει μόνο βιταμινικά σκευάσματα και μεταλλικά άλατα.
Δεν περιέχει άλλα συστατικά.
Θα πρέπει επίσης να σημειωθεί ότι η διαδικασία που αναφέρεται στο άρθρο 13 δεν ισχύει για την αξιολόγηση των εν λόγω ουσιών.
Αυτή η διαδικασία αφορά την προσθήκη ουσιών στον κατάλογο και συμπεριλαμβάνει την αξιολόγηση ως ένα στάδιο.
Επομένως, η νέα αιτιολογική σκέψη που προτείνεται θα πρέπει να διατυπωθεί κατάλληλα.
Μπορώ να δεχθώ τις τροπολογίες αρ.
30, 38 και 42 με τις κατάλληλες συντακτικές αλλαγές.
Ωστόσο, το ανάλογο άρθρο που προτείνουν οι τροπολογίες αρ.
31, 36 και 48, δεν είναι αποδεκτό ούτε από συντακτικής, ούτε από θεσμικής πλευράς.
Συνεπώς, πρέπει να πω "όχι" στις τροπολογίες αρ.
31, 36 και 48.
Θα πρέπει όμως να το συζητήσουμε περαιτέρω στη συνέχεια, προκειμένου να καταλήξουμε σε μια ικανοποιητική λύση για όλους.
Μια πρόταση προς διερεύνηση απ' όλα τα θεσμικά όργανα που συμμετέχουν στη διαδικασία θα μπορούσε να είναι ένα άρθρο που θα συμβαδίζει με την αιτιολογική σκέψη και θα αναφέρεται στην προτεραιότητα αξιολόγησης ορισμένων ουσιών που θα απαριθμώνται σε ένα χωριστό παράρτημα.
Οι τροπολογίες αρ.
32, 39 και 49 δεν μπορούν να γίνουν δεκτές, διότι σχετίζονται άμεσα με τις τροπολογίες αρ.
31, 36 και 48.
Ωστόσο, αυτό δεν θα πρέπει να εκληφθεί ως κρίση για τις ουσίες που συμπεριλαμβάνονται σ' αυτές.
Θα ήθελα να ευχαριστήσω το Κοινοβούλιο διότι υποστηρίζει την πρόταση της Επιτροπής να χρησιμοποιηθεί η επιστημονική αξιολόγηση των κινδύνων ως βασικό κριτήριο για τον καθορισμό των ανωτάτων επιπέδων των βιταμινών και των ανόργανων ουσιών στα συμπληρώματα διατροφής.
Το άρθρο 5 διαθέτει τη λεπτή ισορροπία που απαιτείται για τη διασφάλιση του απαραίτητου υψηλού επιπέδου προστασίας του καταναλωτή.
Οι τροπολογίες αρ.
40 και 50 θα διατάρασσαν αυτήν την ισορροπία και, γι' αυτό, δεν μπορούν να γίνουν δεκτές.
Τέλος, έρχομαι στην τροπολογία αρ.
43.
Δεν καταλαβαίνω ποιες είναι οι διαδικασίες ελέγχου που ορίζονται στην παρούσα οδηγία, με τις οποίες θα πρέπει να συμμορφώνονται τα άλλα συστατικά.
Συνεπώς, δεν μπορώ να δεχθώ την τροπολογία αρ.
43.
Εν κατακλείδι, η Επιτροπή μπορεί να δεχθεί τις τροπολογίες αρ.
2, 4, 17, 19, 33 και 44 ως έχουν, και τις τροπολογίες αρ.
1, 5, 7, 9 12, 20, 30, 34, 37, 38, 42, 45 και 46 επί της αρχής, με συντακτικές αλλαγές.
Η Επιτροπή δεν μπορεί να δεχθεί τις τροπολογίες αρ.
3, 6, 8, 10, 11, 13, 14, 15, 16, 18, 21, 22, 23, 24, 25, 26, 27, 28, 29, 31, 32, 35, 36, 39, 40, 41, 43, 47, 48, 49, 50 και 51.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Δίκυκλα ή τρίκυκλα οχήματα με κινητήρα
Η ημερήσια διάταξη προβλέπει τη συζήτηση της έκθεσης (A5-0025/2001) του κ. Lange, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 97/24/ΕΚ σχετικά με ορισμένα στοιχεία και χαρακτηριστικά των δίκυκλων ή τρίκυκλων οχημάτων με κινητήρα (COM(2000) 314 - C5-0334/2000 - 2000/0136(COD)).
Κύριε Επίτροπε, μηχανοκίνητα δίκυκλα και τρίκυκλα, δηλαδή μοτοποδήλατα και σκουτεράκια, χρησιμοποιούνται για δύο λόγους.
Αφενός προς ικανοποίηση των αναγκών μετακίνησης στις αστικές ζώνες, αφετέρου ως μέσα αναψυχής, ιδιαιτέρως στις ευπαθείς ζώνες της υπαίθρου με τις πολλές ωραίες στροφές.
Και στους δύο τομείς, και αυτό το λέω εγώ, ο μανιακός της μοτοσικλέτας, ο οδηγός ενός τέτοιου οχήματος φέρει ιδιαίτερη ευθύνη, διότι η επιβάρυνση, τόσο στις αστικές ζώνες, όσο και στην ευάλωτη ύπαιθρο, δεν πρέπει να είναι μεγαλύτερη από αυτήν που προκαλούν τα αυτοκίνητα.
Έτσι, καλό είναι να μεριμνούμε ώστε τα μηχανοκίνητα δίκυκλα και τρίκυκλα να έχουν το ίδιο επίπεδο εκπομπών με τα αυτοκίνητα.
Το Ευρωπαϊκό Κοινοβούλιο εισήγαγε υποδειγματική και πολύ επιτυχή νομοθεσία, η οποία περιορίζει τις εκπομπές των αυτοκινήτων με τις προδιαγραφές EURO III και EURO IV για τα ελαφρά αλλά και τα βαρέα φορτηγά οχήματα, για να βελτιωθεί η ποιότητα του ατμοσφαιρικού αέρα στις πόλεις και τις πιο ευάλωτες περιοχές της Ευρώπης.
Και δεν είναι δυνατό να αποτελέσουν εξαίρεση τα μοτοποδήλατα και τα μηχανάκια.
Εξ ου και η πρόταση να επιλέξουμε και για τα μοτοποδήλατα μία προσέγγιση σε δύο φάσεις, το 2003 μείωση, αλλά προ πάντων, και αυτό είναι το σημαντικό, δεύτερη φάση μείωσης το 2006.
Φυσικά και χρειάζεται η βιομηχανία χρόνο για να αναπτύξει νέους κινητήρες και νέα συστήματα αντιρρυπαντικής τεχνολογίας.
Πρέπει να διαθέσουμε το χρόνο αυτόν στη βιομηχανία, και γι' αυτό προβλέπεται η δεύτερη φάση το 2006.
Αυτά που προτείνει η επιτροπή για το 2003 είναι ουσιαστικά η τρέχουσα εξέλιξη της τεχνολογίας.
Τα οχήματα, τα οποία οφείλουν να τηρούν αυτές τις τιμές, ήδη κυκλοφορούν στους δρόμους.
Δεν είναι τυχαίο ότι κυκλοφορεί ένας κατάλογος των αριθμών εγκρίσεων, ο οποίος αναφέρει ότι άνω των 80 οχημάτων με κινητήρα πληρούν ήδη τις τιμές για το 2003.
Δε θέλουμε να κολλήσουμε σε αυτά τα επίπεδα, επιθυμούμε ένα δεύτερο υποχρεωτικό στάδιο για το 2006, το οποίο να ορίζει για τα δίκυκλα με κινητήρα το επίπεδο που ισχύει δυνάμει του EURO III για τα επιβατικά οχήματα το 2000.
Για το 2003 όμως, θέλουμε ήδη να εφαρμόσουμε αυτό που έχουμε εισαγάγει στα αυτοκίνητα και στα ελαφρά και βαρέα φορτηγά οχήματα, δηλαδή εστίαση στη διάρκεια ζωής των στοιχείων που σχετίζονται με τις εκπομπές ρύπων.
Δεν έχει βέβαια νόημα να τηρεί υψηλές προδιαγραφές εκπομπών ένα δίκυκλο όταν ελέγχεται πριν από τη θέση του σε κυκλοφορία, ύστερα όμως από μερικά χιλιόμετρα να λησμονούνται αυτές οι οριακές τιμές.
Γι' αυτό θέλουμε να εισαγάγουμε την αρχή της διάρκειας ζωής για το 2003 για τα δίκυκλα με κινητήρα και για την περίπτωση κατά την οποία υφίσταται βάσιμη υποψία ότι ορισμένοι τύποι δεν τηρούν μακροπρόθεσμα αυτές τις οριακές τιμές εκπομπών, και προβλέπουμε τη δυνατότητα για τις αρχές να επιθεωρούν τα εν κυκλοφορία οχήματα, και να ελέγχουν την τήρηση των τιμών με βάση την "κατά τη χρήση συμμόρφωση" .
Ακουσα να λέγεται ότι δεν μπορούμε να κάνουμε τίποτε για το 2006, διότι δεν έχουμε ακόμη κύκλο δοκιμών για τα μοτοποδήλατα.
Πρέπει λοιπόν πρώτα να αναπτύξουμε αυτόν τον κύκλο, και μετά να κάνουμε κάτι.
Αυτής της γνώμης είμαι.
Όπως και με τα βαρέα φορτηγά, είπαμε ότι θα ήταν ωραία να είχαμε ένα παγκοσμίως αποδεκτό κύκλο, αλλά θέλουμε να ορίσουμε το στόχο μας.
Στόχος μας είναι να επιτύχουμε για το 2006 το ίδιο επίπεδο με αυτό των αυτοκινήτων για το 2000, να δώσουμε λίγο περισσότερο χρόνο για τα μοτοποδήλατα, αλλά μετά την πάροδο αυτού θα πρέπει να επιτύχουν το στόχο.
Και αν μέχρι τότε δεν υφίσταται άλλος κύκλος δοκιμών, θα χρησιμοποιήσουμε απλά αυτόν ο οποίος ισχύει για τα αυτοκίνητα.
Ο κ. Goodwill και εγώ δώσαμε λίγο περισσότερο χρόνο προσαρμογής στους μικρούς παραγωγούς, για να προσαρμόσουν την παραγωγή τους· πιστεύω ότι αυτή η επιλογή είναι σκόπιμη και δεν επηρεάζει το συνολικό αποτέλεσμα.
Είμαι της γνώμης ότι αν δεχθούμε τις προτάσεις της Επιτροπής Περιβάλλοντος, Δημόσιας Υγείας και Πολιτικής των Καταναλωτών και ξεκινήσουμε τη διαδικασία διαπραγματεύσεων με το Συμβούλιο, θα γίνει στο μέλλον πραγματικότητα για τους μοτοσικλετιστές η αναγνώριση της υπευθυνότητάς τους και της ελευθερίας επιλογής τους· κι αυτός πρέπει να είναι ο κοινός μας στόχος.
.
(NL) Κύριε Πρόεδρε, κύριε Επίτροπε, η πρόσφατη διάσκεψη για το κλίμα στη Χάγη συζήτησε τις απαιτήσεις του Πρωτοκόλλου του Κυότο, με τα γνωστά πενιχρά αποτελέσματα.
Το γεγονός αυτό καθιστά πρόδηλη τη σοβαρότητα της κατάστασης, την οποία αντιμετωπίζει ο τομέας των μεταφορών με μηχανοκίνητα οχήματα.
Το ποσοστό αυτών των μεταφορών στις εκπομπές διοξειδίου του άνθρακα και οξειδίων του αζώτου είναι σημαντικό.
Το μεγαλύτερο ποσοστό εκπομπών που προέρχονται από τις μεταφορές οφείλεται στις οδικές μεταφορές.
Το ποσοστό των δίκυκλων και τρίκυκλων οχημάτων στο σύνολο των οχημάτων και στις οδικές μεταφορές είναι βέβαια περιορισμένο.
Γι' αυτό είναι ακόμα πιο εντυπωσιακό το γεγονός ότι το ποσοστό των καυσαερίων από αυτά τα οχήματα είναι σχετικά υψηλό.
Εάν δούμε τις προβλέψεις του προγράμματος Auto-Olie ΙΙ, διαπιστώνουμε ότι, εφόσον δεν αλλάξει η σημερινή πολιτική, το ποσοστό τους θα αυξάνεται διαρκώς.
Η σημερινή γενεά δίκυκλων και τρίκυκλων οχημάτων εξακολουθεί να πληροί τους όρους που είχαν τεθεί για άλλα, παλαιότερα οχήματα.
Ωστόσο, οι κατηγορίες αυτές αντιμετωπίζουν διαρκώς αυστηρότερες προδιαγραφές για τις εκπομπές καυσαερίων.
Προκειμένου να έχουν τη βέλτιστη δυνατή απόδοση και τα δίκυκλα και τα τρίκυκλα οχήματα, θα πρέπει να τροποποιούνται διαρκώς οι προδιαγραφές περί εκπομπών.
Προσωπικά θεωρώ ικανοποιητική τη γραμμή που προτείνει ο εισηγητής.
Ως συντάκτης γνωμοδότησης της Επιτροπής Περιφερειακής Πολιτικής, Μεταφορών και Τουρισμού, χαίρομαι που ο εισηγητής προτείνει μία μακρύτερη περίοδο, αν και όχι τόσο μακρά όσο είχε ζητήσει η επιτροπή μας, για τους μικρότερους παραγωγούς δίκυκλων και τρίκυκλων οχημάτων.
Κύριε Πρόεδρε, με ικανοποιεί γενικά η έκθεση του συναδέλφου Lange.
Η εφαρμογή της θα αποτελέσει ένα βήμα προς την κατεύθυνση ενός αειφόρου συστήματος μεταφορών, κάτι που επιθυμούμε βέβαια εδώ στο Κοινοβούλιο.
Κύριε Πρόεδρε, αυτή η τροποποίηση της οδηγίας αποτελεί τμήμα της διαδικασίας τακτοποίησης των εκκρεμοτήτων που δεν καλύπτονται από το πρόγραμμα Auto/Oil.
Αδημονώ για την εμφάνιση των άλλων οδηγιών σχετικά με τα σκάφη αναψυχής με κινητήρα ανάφλεξης με σπινθηριστή για να ολοκληρωθεί η ιστορία.
Οι μοτοσικλέτες αποτελούν ένα πολύ μικρό ποσοστό του όγκου κυκλοφορίας.
Οι πρόοδοι στην τεχνολογία του κινητήρα των αυτοκινήτων και φορτηγών οχημάτων, σε συνδυασμό με μια αύξηση 6% της διανυθείσης απόστασης με μοτοσικλέτα κατά τη δεκαετία του ' 90, δείχνουν ότι το ποσοστό ρύπανσης από τα δίκυκλα οχήματα αυξάνεται.
Για αυτό χαιρετίζω την εν λόγω πρόταση, αλλά με ορισμένες επιφυλάξεις.
Η βασική μου ανησυχία αφορά το μικρό χρονικό διάστημα που μεσολαβεί μεταξύ του 2003, όταν θα αρχίσουν να εφαρμόζονται οι νέες προδιαγραφές στα νέα μοντέλα, και της ημερομηνίας επέκτασής τους σε όλες τις νέες μοτοσικλέτες.
Τούτο θα δημιουργήσει τρομακτικές πιέσεις στους μικρότερους ευρωπαίους κατασκευαστές, όπως την Triumph και την CCM στο Ηνωμένο Βασίλειο.
Παρότι αυτές οι τροποποιήσεις είναι εφικτές από τεχνικής πλευράς, οι μικρές επιχειρήσεις δεν διαθέτουν τους πόρους που χρειάζονται για να τις φέρουν σε πέρας μέσα σε 12 μήνες μόνο, ενώ οι δαπάνες ανάπτυξης θα πρέπει να ανακτηθούν από ένα μικρότερο αριθμό οχημάτων.
Αυτό θα επιφέρει ανταγωνιστικό μειονέκτημα για τους ευρωπαίους κατασκευαστές, σε σύγκριση με τους "μεγάλους" της Απω Ανατολής.
Ωστόσο χαίρομαι που ο εισηγητής το έχει αναγνωρίσει αυτό, επεκτείνοντας αυτή τη μεταβατική φάση σε δύο έτη.
Θα ήθελα επίσης να συγχαρώ τον εισηγητή που δίνει το καλό παράδειγμα τοποθετώντας καταλύτη στο οπίσθιο μέρος της κλασικής μηχανής Χάρλεϋ Ντέιβιντσον που έχει.
Δεν ανήκει στην κατηγορία αυτής της πλευράς του Σώματος που άλλα λέει και άλλα κάνει.
Έχω ορισμένες επιφυλάξεις σχετικά με τα ενσωματωμένα στο όχημα συστήματα διάγνωσης και τους ελέγχους των εν κυκλοφορία οχημάτων.
Σχετικά με τα ενσωματωμένα στο όχημα συστήματα διάγνωσης, η μηχανή είναι συχνά το πρώτο όχημα που αγοράζει ένα νεαρό άτομο με περιορισμένους πόρους και επομένως, αυτό θα καταστήσει πιο ακριβό το όχημα.
Δεύτερον, με αρκετό σαρκασμό σκέφτομαι τι θα κάνει ο ιδιοκτήτης της μηχανής όταν ανάψει το πράσινο λαμπάκι που υποδεικνύει ότι το σύστημα της εξάτμισης δεν λειτουργεί σύμφωνα με τις προδιαγραφές.
Υποψιάζομαι ότι θα μπει στον πειρασμό να βγάλει απλά τη λυχνία.
Ίσως σ' αυτό το στάδιο του παιχνιδιού, καλό θα ήταν να έχουμε υπόψη και τις δύο εκδοχές και να δούμε πώς θα εξελιχθεί το παιχνίδι προς τη δεύτερη ανάγνωση και την πιθανή συνδιαλλαγή.
Τέλος, σχετικά με τα φορολογικά μέτρα, ενώ υποστηρίζω τις λύσεις της αγοράς, για παράδειγμα τα φορολογικά κίνητρα, τα κράτη μέλη θα πρέπει να τα εφαρμόζουν βάσει εθνικών κριτηρίων, εφόσον το επιθυμούν.
Αυτή η πρόταση θα βασίζεται στο άρθρο 95, δηλαδή ψηφοφορία με ειδική πλειοψηφία, και παρά τα 28 δικαιώματα αρνησικυρίας από τα οποία παραιτήθηκε ο Τόνυ Μπλερ στη Νίκαια, το Ηνωμένο Βασίλειο δεν έχει ακόμα παραιτηθεί από το δικαίωμά του να καθορίζει τους δικούς του φόρους, και, ως εκ τούτου, αυτό δεν θα έπρεπε να βρίσκεται εντός του πεδίου εφαρμογής της εν λόγω οδηγίας.
Η επικουρικότητα είναι κάτι που πρέπει να προστατεύσουμε.
Κύριε Πρόεδρε, η πρόταση οδηγίας που ετοιμαζόμαστε να ψηφίσουμε αποτελεί ένα συγκεκριμένο βήμα μπροστά στη βούληση της Ένωσης να επιδιώξει φιλόδοξους στόχους σε θέματα περιορισμού της ατμοσφαιρικής ρύπανσης.
Σήμερα βρισκόμαστε, πράγματι, σε μια παράδοξη κατάσταση: αν και οι μοτοσικλέτες αποτελούν μόνο το 2-3% του συνολικού όγκου των μεταφορών, το ποσοστό τους σε σχέση με τις συνολικές εκπομπές αυξάνεται προοδευτικά.
Οι τροπολογίες που πρότεινε ο συνάδελφος Lange, καθώς και πρακτικά όλες όσες εγκρίθηκαν στην Επιτροπή Περιβάλλοντος, βελτιώνουν την πρόταση της Επιτροπής.
Ιδιαίτερα, η επιμονή στον ορισμό κύκλων δοκιμών ειδικά σχεδιασμένων για τις μοτοσικλέτες και ενιαίων σε όλη την Ευρώπη, αλλά και η αίτηση να εξαρτηθεί η έγκριση τύπου από την επιβεβαίωση της λειτουργικότητας των αντιρρυπαντικών εξοπλισμών, είναι σημάδια της βούλησης του Ευρωπαϊκού Κοινοβουλίου να παρέμβει με αποφασιστικό τρόπο σε έναν τόσο ευαίσθητο τομέα.
Εδώ θεωρώ σημαντικό να υπογραμμίσω ότι οι επιχειρήσεις του τομέα συμφωνούν με το μεγαλύτερο μέρος αυτών των στόχων.
Αυτό σημαίνει, αφενός, ότι ο κ. Lange έκανε καλές διαπραγματεύσεις μαζί τους και, αφετέρου, ότι η επίγνωση ότι πρέπει να συμβάλουν στη βελτίωση των περιβαλλοντικών μας συνθηκών αυξάνει μεταξύ των παραγωγών.
Επομένως, η επιλογή να ορισθούν από τώρα, όχι μόνο η ημερομηνία αναθεώρησης των πρώτων ορίων που καθορίστηκαν - το 2006 - αλλά και τα ίδια τα όρια αυτής της δεύτερης φάσης είναι σύμβολο της επιλογής του Κοινοβουλίου να ωθεί όλο και πιο μπροστά τις επιχειρήσεις.
Εξάλλου, η καθιέρωση της δυνατότητας αναθεώρησης των ίδιων των ορίων, σε σύνδεση με την προβλεπόμενη τεχνολογική εξέλιξη, είναι σημάδι της βούλησης να συνεχισθεί και μετά ο διάλογος με τους παραγωγούς.
) Κύριε Πρόεδρε, θα ήθελα να ευχαριστήσω το συνάδελφο Lange για μία ακόμα εξαιρετική έκθεση που εκπόνησε για ένα σημαντικό ζήτημα: ατμοσφαιρική μόλυνση και εκπομπές όζοντος.
Δύο τρεις εκατοντάδες χιλιάδες μοτοποδηλάτων προκαλούν στη χώρα μου, την Ολλανδία, τόση ατμοσφαιρική μόλυνση όσο τα 6,5 εκατομμύρια αυτοκινήτων συνολικά.
Πώς γίνεται να υποχρεούνται τα νέα αυτοκίνητα από το 2005 και μετά να είναι ιδιαίτερα καθαρά ενώ το μοτοποδήλατα παραμένουν στο απυρόβλητο;
Αλλά και τα φορτηγά αυτοκίνητα υποχρεούνται να είναι ιδιαίτερα καθαρά μετά το 2007, ενώ τα μοτοποδήλατα παραμένουν στο απυρόβλητο.
Ελπίζω επομένως ότι αύριο όλοι οι συνάδελφοι θα ψηφίσουν υπέρ του υποχρεωτικού καταλύτη το 2006 για τα νέα μοτοποδήλατα.
Θα ήθελα, τέλος, να θέσω ένα ερώτημα προς την Επιτροπή.
Θεωρώ ότι είναι τώρα καιρός να αρθεί η παρέκκλιση του 1978 για τους ντιζελοκινητήρες στα τρένα.
Και τα τρένα θα πρέπει να καταστούν πολύ καθαρότερα.
Ελπίζω να μου δώσει απάντηση η Επιτροπή στο ερώτημα αυτό.
Κύριε Πρόεδρε, κύριε Επίτροπε, είναι μια αναμφισβήτητη πραγματικότητα ο αυξανόμενος αριθμός των μοτοσικλετών που κυκλοφορούν στους δρόμους και τις πόλεις της Ένωσης, κυρίως στα μεσογειακά κράτη, που απολαμβάνουν καλό καιρό καθόλη τη διάρκεια του έτους.
Η έκθεση του κ. Lange, την οικολογική ανησυχία της οποίας συμμερίζεται η Ομάδα μας, συγκρίνει τα δίκυκλα και τρίκυκλα οχήματα με τα τετράτροχα.
Δίχως αμφιβολία, η ευκολία χρήσης τους, η ευελιξία που προσφέρουν στην τροχοφόρα κυκλοφορία μέσα στις πόλεις, η ευκολία στη στάθμευσή τους και το χαμηλό κόστος αγοράς και συντήρησης αποτελούν αρκετά σημαντικά κίνητρα ώστε τα απαραίτητα μέτρα κατά της ρύπανσης να μην μετατραπούν σε μέτρα που θα οδηγήσουν στον περιορισμό της χρήσης τους.
Η ευρωπαϊκή βιομηχανία χρειάζεται περισσότερο χρόνο για να εφαρμόσει τα προτεινόμενα μέτρα.
Ζητώ λοιπόν από την Επιτροπή να αξιολογήσει, σε συνεργασία με τους κατασκευαστές, την εφαρμοσιμότητα και την σχέση κόστους-αποδοτικότητας αυτών των μέτρων και βασικά των προτεινόμενων χρονικών περιόδων, διότι διατρέχουμε τον κίνδυνο να ευνοήσουμε, έμμεσα, τις μεγάλες εταιρείες του τομέα, οι οποίες βέβαια δεν είναι ευρωπαϊκές.
Χρειαζόμαστε φορολογικά κίνητρα για να διευκολύνουμε την αγορά και την χρήση λιγότερο ρυπογόνων οχημάτων, απλών στην χρήση, που βελτιώνουν την κυκλοφορία και ενσωματώνονται καλύτερα στις πόλεις μας.
Κύριε Πρόεδρε, αξιότιμοι κυρίες και κύριοι, θα ήθελα καταρχάς να ευχαριστήσω τον εισηγητή κ. Lange, γιατί χάρις σ' αυτόν διεξάγεται εδώ μία πολύ σημαντική για το μέλλον συζήτηση.
Πιστεύω ότι τα δίκυκλα και τρίκυκλα οχήματα είναι του συρμού, είναι σύγχρονα και θα έπρεπε να κάνουμε το παν ώστε να εξασφαλίζεται ότι θα ακολουθούν την τελευταία τεχνολογία και στο επίπεδο των εκπομπών.
Η έρευνα στο πεδίο αυτό έχει πραγματοποιήσει αλματώδεις προόδους και πλέον καλούμεθα εμείς να τις θέσουμε σε εφαρμογή.
Ο απολογισμός εκπομπών, που θεσπίζει η Επιτροπή, καταδεικνύει τι πρόοδοι είναι δυνατές για τα επίπεδα των οξειδίων του αζώτου, στους τετράχρονους κινητήρες έως 80%, στους δίχρονους έως 70%.
Πρόκειται όντως για θεαματικές αλλαγές!
Γι' αυτό το λόγο υποστηρίζω και εγώ τη σταδιακή μείωση, η οποία θα εξασφαλίσει ασφαλώς στους μοτοσικλετιστές και σε εκείνους οι οποίοι χρησιμοποιούν το μηχάνημα αυτό σημαντικά πλεονεκτήματα στο μέλλον.
Κύριε Πρόεδρε, θα ήθελα καταρχάς να ευχαριστήσω το Ευρωπαϊκό Κοινοβούλιο και ιδιαιτέρως τον εισηγητή κ. Lange για την ταχεία επεξεργασία του θέματος.
Ο εισηγητής υποστηρίζει την πρόταση της Επιτροπής σχετικά με τις οριακές τιμές που θα πρέπει να τηρούνται από το 2003.
Ωστόσο, ο εισηγητής προτείνει ένα δεύτερο στάδιο, κατά το οποίο θα πρέπει να τηρούνται υποχρεωτικές οριακές τιμές από το 2006.
Το στάδιο αυτό προτείνεται να βασίζεται στον κύκλο δοκιμών των επιβατικών αυτοκινήτων.
Η Επιτροπή αναγνωρίζει την αναγκαιότητα του δεύτερου σταδίου.
Θα υποβάλουμε επί του θέματος αυτού ειδική πρόταση πριν από το τέλος του 2002.
Η μελλοντική πρόταση θα βασίζεται σε πρόσθετες έρευνες, στις οποίες θα εξετάζονται οι τεχνικές επιδόσεις και η οικονομική αποδοτικότητα του βελτιωμένου αντιρρυπαντικού εξοπλισμού.
Στο εν λόγω δεύτερο στάδιο οι εκπομπές θα μετρούνται με βάση έναν βελτιωμένο κύκλο δοκιμών.
Κατ' αυτόν τον τρόπο, θα επιτύχουμε να ανταποκρίνεται η κατάσταση της μοτοσικλέτας κατά τη δοκιμή στη ρεαλιστική δυναμική της οδήγησής της.
Η Επιτροπή δεν συμπεριέλαβε στην πρότασή της τις υποχρεωτικές οριακές τιμές που θα πρέπει να τηρούνται από το 2006, διότι δεν έχει ακόμη στη διάθεσή της στοιχεία, τα οποία θα στήριζαν με πειστικό επιστημονικά τρόπο την καθιέρωση του νέου κύκλου δοκιμών.
Η Επιτροπή υποστηρίζει ενεργά την ανάπτυξη ενός παγκόσμιου και εναρμονισμένου κύκλου δοκιμών για τις μοτοσικλέτες.
Το έργο ξεκίνησε το 1999 και τον Μάιο του 2000 η Ευρωπαϊκή Οικονομική Επιτροπή του ΟΗΕ έδωσε στην Επιτροπή την επίσημη σχετική εντολή με την υποστήριξη των κρατών μελών της ΕΕ, της Ιαπωνίας και των Ηνωμένων Πολιτειών.
Το πρόγραμμα των εργασιών προχωρεί σύμφωνα με το χρονοδιάγραμμα.
Γι' αυτό πιστεύουμε ότι ο νέος κύκλος δοκιμών θα καθιερωθεί αρκετά νωρίς ώστε να μπορέσει η εφαρμογή του να ξεκινήσει το 2006.
Αυτός ο τρόπος δράσης συμφωνεί και με την άποψη του εισηγητή, κ. Lange.
Υπό αυτές τις συνθήκες, η Επιτροπή δεν μπορεί να υποστηρίξει τροπολογίες σύμφωνα με τις οποίες θα έπρεπε να αποφασίσουμε τώρα για την έναρξη του υποχρεωτικού δεύτερου σταδίου το 2006.
Το ζήτημα αυτό εξετάζεται στις τροπολογίες 3, 5, 10, 11, 23, 24 και 25.
Ωστόσο, η Επιτροπή είναι φυσικά έτοιμη να συμμετάσχει στη σύναψη μιας γενικής διοργανικής συμφωνίας το συντομότερο δυνατόν.
Ο εισηγητής αναφέρει διάφορες μεθόδους με τις οποίες μπορούμε να εξασφαλίσουμε καλύτερα την αποτελεσματική λειτουργία του αντιρρυπαντικού εξοπλισμού καθ' όλη τη διάρκεια ζωής του οχήματος.
Η Επιτροπή αναγνωρίζει ότι αυτές οι μέθοδοι κατέχουν σημαντική θέση, όταν θέλουμε να εξασφαλίσουμε την πραγματική μείωση των εκπομπών κατά την κυκλοφορία του οχήματος.
Ωστόσο, ως τεχνολογικό προϊόν, η μοτοσικλέτα διαφέρει πολύ από το επιβατικό αυτοκίνητο.
Η εφαρμογή των απαιτήσεων στις μοτοσικλέτες θα έχει σημαντικές επιπτώσεις, οι οποίες προϋποθέτουν μια ενδελεχή εκτίμηση του κατά πόσον είναι τεχνολογικά εφικτές και αποτελεσματικές ως προς το κόστος τους.
Θα μπορούσα να απαντήσω στην ερώτηση του κ. de Roo σχετικά με τις σιδηροδρομικές μεταφορές, ότι το θέμα βρίσκεται υπό εξέταση, όμως δεν υπάρχει ακόμη σχετική πρόταση.
Η Επιτροπή εγκρίνει καταρχήν τις τροπολογίες στις οποίες παροτρύνεται να εξετάσει τα προαναφερθέντα σημεία.
Ωστόσο, απορρίπτουμε τις τροπολογίες στις οποίες προτείνονται ημερομηνίες υποχρεωτικής εφαρμογής των απαιτήσεων ή διατάξεις στις οποίες δεν λαμβάνεται υπόψη η ολοκλήρωση των τελικών αποτελεσμάτων της έρευνας.
Εννοούμε με αυτό τις τροπολογίες 6, 13, 14, 15, 20 και 22.
Η ίδια θέση της Επιτροπής ισχύει επίσης για τις τροπολογίες 8 και 17, που εξετάζουν τις εκπομπές διοξειδίου του άνθρακα των μοτοσικλετών.
Η έκθεση περιέχει αρκετές τροπολογίες που η Επιτροπή είναι σε θέση να υποστηρίξει, όπως οι τροπολογίες 4 και 12, εάν δώσουμε τη δυνατότητα στα κράτη μέλη να ενθαρρύνουν τη μεταγενέστερη εγκατάσταση αντιρρυπαντικού εξοπλισμού και εξαρτημάτων στα παλαιότερα δίκυκλα ή τρίκυκλα οχήματα με κινητήρα.
Το ίδιο ισχύει για την τροπολογία 1 και για το δεύτερο μέρος της τροπολογίας 9, όπου προτείνεται η χορήγηση παρέκκλισης ενός έτους για την ειδική κατηγορία των μοτοσικλετών τύπου trial, και το ίδιο ισχύει για το πρώτο μέρος της τροπολογίας 9, στο οποίο μετατίθεται από τον Ιανουάριο στον Ιούλιο του 2004 η εφαρμογή της οδηγίας στους σημερινούς τύπους οχημάτων.
Η Επιτροπή, ωστόσο, απορρίπτει την τροπολογία 26, στην οποία η εφαρμογή της οδηγίας στους σημερινούς τύπους οχημάτων αναβάλλεται για ένα ολόκληρο έτος.
Καταρχήν, η Επιτροπή υποστηρίζει επίσης τις προτεινόμενες τροπολογίες 7 και 16, για τις απαιτήσεις σχετικά με τους μηχανισμούς διακοπής της λειτουργίας και τα άλλα συστήματα παράκαμψης του αντιρρυπαντικού εξοπλισμού, και θεωρεί ότι μπορεί να συμπεριλάβει τις απαιτήσεις αυτές στην παρούσα πρόταση.
Η Επιτροπή είναι δηλαδή σε θέση να εγκρίνει τις τροπολογίες 4, 9, 12 και 18 και καταρχήν τις τροπολογίες 2, 7, 8, 16 και 21, καθώς και εν μέρει τις τροπολογίες 1, 4, 19, 20 και 22.
Αντιθέτως, η Επιτροπή δεν μπορεί να εγκρίνει τις τροπολογίες 3, 5, 6, 10, 11, 13, 15, 17, ούτε και τις τροπολογίες 23 έως και 26.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Οχήματα άνω των οκτώ θέσεων καθημένων
Η ημερήσια διάταξη προβλέπει τη σύσταση για τη δεύτερη ανάγνωση (A5-0039/2001) της Επιτροπής Νομικών Θεμάτων και Εσωτερικής Αγοράς σχετικά με την κοινή θέση του Συμβουλίου για την έγκριση οδηγίας του Ευρωπαϊκού Κοινοβουλίου και του Συμβουλίου σχετικά με τις ειδικές διατάξεις για τα οχήματα που χρησιμοποιούνται για τη μεταφορά επιβατών και διαθέτουν άνω των οκτώ θέσεων εκτός της θέσεως του οδηγού και την τροποποίηση των οδηγιών 70/156/ΕΟΚ και 97/27/EΚ (9012/1/2000 - C5-0456/2000 - 1997/0176(COD)) (Εισηγητής: κ. Miller).
.
(EN) Κύριε Πρόεδρε, νωρίτερα σήμερα, στο πλαίσιο των δικαιωμάτων δημιουργού και της νομοθεσίας για τους ΓΤΟ, ακούσαμε ότι χρειάστηκαν τρία χρόνια προκειμένου το Κοινοβούλιο να φθάσει στο σημείο να είναι σε θέση να τα εγκρίνει.
Αυτή η έκθεση είναι υπό διαπραγμάτευση εδώ και εννέα χρόνια, και μόνο τώρα αποδίδει καρπούς.
Αφότου ανέλαβα καθήκοντα εισηγητή γι' αυτήν την έκθεση, προσπάθησα να συνεργαστώ με όλα τα ενδιαφερόμενα μέρη, από τους κατασκευαστές μέχρι τους χρήστες.
Από την πλευρά των κατασκευαστών, είχα πολλές συναντήσεις με την Ευρωπαϊκή Ένωση Κατασκευαστών, καθώς και με μεμονωμένες εταιρείες λεωφορείων.
Όλες αυτές οι οργανώσεις είναι ικανοποιημένες με την κοινή θέση και με τις τροπολογίες.
Πράγματι, χαιρετίζουν το γεγονός ότι ξεκαθαρίζει το τοπίο της αγοράς.
Ακουσα προσεκτικά τους χρήστες και είχα ευρείες διαβουλεύσεις, και μόνον ύστερα από αυτές τις διαβουλεύσεις, πρότεινα τις τροπολογίες που έχετε απόψε μπροστά σας.
Θα ήθελα επίσης να αποτίσω φόρο τιμής στους σκιώδεις εισηγητές που εργάστηκαν σκληρά μαζί μου σε όλη τη διάρκεια σύνταξης αυτής της έκθεσης.
Δυστυχώς δεν κατάφεραν όλοι να πείσουν τις Ομάδες τους να ακολουθήσουν τη γραμμή μας.
Οι τροπολογίες αρ.
1, 2, 3 και 5 είναι ιδιαιτέρως λεπτομερείς τεχνικές τροπολογίες που έχουν στόχο να βοηθήσουν τους κατασκευαστές και αφορούν τις κλίσεις διαδρόμου 12,5% στα υφιστάμενα οχήματα των κατηγοριών Ι και ΙΙ.
Αυτές οι τροπολογίες θα πρέπει να εξεταστούν σε συνδυασμό με την τροπολογία αρ.
7.
Ως προς την τροπολογία αρ.
6, επιδιώκω να την αντικαταστήσω με την τροπολογία αρ.
10 που αναφέρεται στο πρότυπο ISO και όχι στα χωριστά πρότυπα των κρατών μελών που είχα αρχικά συμπεριλάβει στην τροπολογία αρ.
6.
Η τροπολογία αρ.
4 αναφέρει λεπτομερέστερα τις ομάδες χρηστών που προσπαθεί να βοηθήσει αυτή η έκθεση.
Ωστόσο, αυτός ο κατάλογος δεν είναι ούτε πλήρης ούτε δεσμευτικός.
Δεν είχε ποτέ αυτό το στόχο, και αφήνει πολλά περιθώρια για τη συμπερίληψη άλλων ομάδων.
Η τροπολογία αρ.
8 διευρύνει την προσπέλαση στις δημόσιες μεταφορές σε όλες τις ομάδες που περιέχει η προαναφερθείσα τροπολογία αρ.
4.
Για πρώτη φορά, οι δημόσιες μεταφορές καθίστανται προσπελάσιμες από όλα τα άτομα μειωμένης κινητικής ικανότητας.
Αυτό θα επιτυγχάνεται με την παροχή ενός συστήματος χαμηλώματος της ανάρτησης, είτε με κεκλιμένο επίπεδο είτε με αναβατήρα, αλλά λαμβάνει επίσης υπόψη τις βελτιώσεις που έχουν γίνει από πλευράς υποδομής.
Θα έπρεπε ίσως να αποκαλύψω ένα προσωπικό ενδιαφέρον σ' αυτό το σημείο.
Μόλις πριν από τα Χριστούγεννα, η μητέρα μου έχασε απρόσμενα το φως της.
Ως γιος της, θέλω φυσικά να τη βοηθήσω, όπως θέλω να βοηθήσω όλα τα άτομα με προβλήματα όρασης στην Ευρωπαϊκή Ένωση.
Γι' αυτό έχω εκλεγεί, και είμαι σίγουρος ότι γι' αυτό έχει εκλεγεί και η τεράστια πλειοψηφία των μελών αυτού του Κοινοβουλίου.
Αυτοί οι πολίτες είναι οι πιο συχνοί χρήστες των δημοσίων μεταφορών και εξαρτώνται από εμάς στο Ευρωπαϊκό Κοινοβούλιο για να διορθώσουμε την κατάσταση.
Έχουμε αύριο αυτήν τη δυνατότητα, αν υπερψηφίσουμε τις προαναφερθείσες τροπολογίες.
Ωστόσο, οφείλω επίσης να αναφερθώ στην τροπολογία αρ.
9 που υποβλήθηκε αργότερα από την Ομάδα του ΕΛΚ.
Όταν ετέθη στην Επιτροπή Νομικών Θεμάτων, εγκρίθηκε ομόφωνα αλλά αίφνης ακούσαμε ότι η Ομάδα του ΕΛΚ θέλει να απορρίψει την κοινή θέση.
Εκφράζω τη λύπη και την απογοήτευσή μου για την τροπολογία τους περί απόρριψης της κοινής θέσης.
Θα καθυστερήσει για πολλά χρόνια τη δυνατότητα προσπέλασης των πολιτών που ανέφερα προηγουμένως.
Κατανοώ ότι ένας από τους λόγους για τους οποίους προτείνουν την απόρριψη της κοινής θέσης είναι γιατί θα αλυσοδέσει τη βιομηχανία.
Θα επιβαρύνει τη βιομηχανία με γραφειοκρατία.
Μπορώ να ερωτήσω τα μέλη του ΕΛΚ που σκοπεύουν να λάβουν το λόγο σχετικά, πώς θα ένιωθαν αν ήταν αλυσοδεμένοι σε μια αναπηρική πολυθρόνα ή σε μπαστούνια ή αν έπρεπε να χρησιμοποιούν έναν σκύλο ως οδηγό;
Αυτό θα πει αλυσοδένω, και όχι αυτό που προσπαθούμε να κάνουμε με τη βιομηχανία.
Θα ντραπώ αν ψηφιστεί η τροπολογία αρ.
9 που υπέβαλαν.
Θα ντραπώ για κάθε μέλος του Κοινοβουλίου που θα σηκώσει το χέρι ή θα πατήσει το κουμπί για να ψηφίσει υπέρ αυτής της τροπολογίας.
Γι' αυτό, σας απευθύνω έκκληση να καταψηφίσετε την τροπολογία αρ.
9, αλλά να υποστηρίξετε τις υπόλοιπες τροπολογίες.
Κύριε Πρόεδρε, ήταν, όπως πάντα, μεγάλη χαρά για μένα να συνεργαστώ με το φίλο μου Bill Miller γι' αυτές τις τεχνικές οδηγίες και πιστεύω ότι θα έχουμε βελτιώσει σημαντικά αυτήν την οδηγία εφόσον εγκριθεί.
Κατά συνέπεια, δεν θα αναφερθώ στις τροπολογίες.
Το έκανε ο ίδιος με επιτυχία.
Θέλω απλά να απαντήσω στο ερώτημα για ποιο λόγο εμείς, από αυτήν την πλευρά της αίθουσας, αποφασίσαμε να υποβάλουμε πρόταση απόρριψης.
Έχει σχέση με το όλο θέμα του κατά πόσον το Κοινοβούλιο θα πρέπει να ασχολείται με τεχνικές οδηγίες.
Υπενθυμίζω ότι, σε μια ομιλία του πριν από λίγο καιρό σ' αυτό το Κοινοβούλιο, ο Επίτροπος Liikanen μίλησε για ορισμένα από τα προβλήματα που αντιμετώπιζε με τη δυνητική νομοθεσία προστασίας των πεζών από τα αυτοκίνητα.
Μας παρουσίασε τουλάχιστον 60 σελίδες περίπλοκων τεχνικών μαθηματικών υπολογισμών και μας προκάλεσε να απαντήσουμε: με τέτοια θέματα πρέπει να ασχολείται το Κοινοβούλιο;
Αυτή η οδηγία έχει 150 σελίδες και έχει το δικό της μερίδιο τεχνικών υπολογισμών, γραφημάτων, διαγραμμάτων και άλλων λεπτομερών τεχνικών διατάξεων.
Ισχύουν τα ίδια επιχειρήματα.
Θέλω να σχολιάσω ένα σημείο που ανέφερε ο Bill Miller.
Σωστά μας προκαλεί για το θέμα της προσπέλασης των ατόμων με ειδικές ανάγκες, αλλά είπε και παραθέτω: "θα καταστήσει τις δημόσιες μεταφορές προσπελάσιμες σε όλους τους χρήστες " .
Δυστυχώς δεν ισχύει αυτό.
Αν ίσχυε, θα το υποστηρίζαμε.
Αυτό το έγγραφο περιλαμβάνει μια διάταξη για τη μεγαλύτερη προσπέλαση των χρηστών με ειδικές ανάγκες στα λεωφορεία, αλλά δεν ασχολείται με το όλο θέμα των κανόνων λειτουργίας για τα συστήματα των δημοσίων μεταφορών σε όλη την Ευρωπαϊκή Ένωση, δηλαδή τα θέματα που ο συνάδελφός μας κ. Howitt λέγει πολύ σωστά ότι θα έπρεπε να συμπεριλαμβάνονται: αλλαγή της υποδομής έτσι ώστε τα λεωφορεία να είναι περισσότερο προσπελάσιμα για τους χρήστες με ειδικές ανάγκες.
Τι έχουμε επιτύχει ουσιαστικά ύστερα από εννέα χρόνια;
Έχουμε πράγματι επιτύχει την αμοιβαία αναγνώριση των τεχνικών προδιαγραφών μεταξύ των χωρών;
Έχουμε πράγματι επιτύχει τις σημαντικές βελτιώσεις στην ασφάλεια που επιθυμούσαμε;
Έριξα μια ματιά σ' αυτές τις 150 σελίδες.
Ενδέχεται να κάνω λάθος - Επίτροπε, ίσως είστε σε θέση να μου το πείτε - αλλά δεν μπόρεσα να βρω εδώ καμία διάταξη για την υποχρεωτική τοποθέτηση ζωνών ασφαλείας.
Γιατί δεν υπάρχει, αν το Συμβούλιο σοβαρολογεί όταν μας λέει σ' αυτό το έγγραφο ότι κατέληξε σε μια εφικτή λύση με υψηλό ποσοστό ασφάλειας και φιλικότητας προς το χρήστη.
Αν το είχαμε πραγματικά επιτύχει, θα έπρεπε να ήμασταν υπερήφανοι γι' αυτό.
Υπάρχουν, ασφαλώς, διατάξεις για στοιχεία όπως η αντοχή της υπερδομής, αλλά το ανησυχητικό είναι - και ζητώ από τον Επίτροπο να μου απαντήσει - ότι δεν έχουμε φθάσει στο τέρμα.
Στο τέλος, υπάρχει ένας κατάλογος των στοιχείων που θέλουν να επαναφέρουν η Επιτροπή και το Συμβούλιο.
Δεν αναφέρονται στα σχολικά λεωφορεία.
Δεν αναφέρονται στις τελευταίες εξελίξεις της τεχνολογίας λεωφορείων.
Θα υπάρξουν νέες διατάξεις για τις υπερδομές.
Πότε θα τελειώσουν όλα αυτά;
Πότε θα έχουμε ρεαλιστικά και λογικά μέτρα και την τεχνική επιτροπή που σας ζήτησε το Κοινοβούλιο να παρουσιάσετε στην πρώτη ανάγνωση το 1997, και η οποία εδώ απλά απορρίπτεται;
Εν κατακλείδι παραθέτω: "η Επιτροπή δεν ήταν σε θέση να υποστηρίξει την προσέγγιση και συνεπώς δεν τροποποίησε την αρχική της πρόταση" .
Ούτε μια λέξη για εξήγηση!
Γι' αυτό, η Ομάδα μου θα συστήσει αύριο την απόρριψη της πρότασης.
Κύριε Πρόεδρε, υπάρχουν πολλά στο κείμενο για τη βελτίωση της προσπέλασης των ατόμων με ειδικές ανάγκες στα λεωφορεία - χειρολισθήρες για τους επιβάτες, αντιολισθητικές επιφάνειες, προδιαγραφές για αναπηρικές πολυθρόνες, καθώς και ένας ευρύς ορισμός για τα άτομα μειωμένης κινητικότητας που συμπεριλαμβάνει όλα τα άτομα με ειδικές ανάγκες.
Ωστόσο, το κλειδί της αποψινής συζήτησης είναι η τροπολογία αρ.
8: εγγύηση της ισοεπίπεδης πρόσβασης των ατόμων με μειωμένη κινητικότητα σε όλα τα νέα οχήματα στις αστικές περιοχές.
Για να επιτευχθεί αυτό, χρειάζεται ένα σύστημα επιβίβασης, κεκλιμένο επίπεδο ή αναβατήρας, διότι δεν αρκεί από μόνο του ένα λεωφορείο με χαμηλωμένο δάπεδο.
Αν δεν συμφωνήσουμε επ' αυτού του κρίσιμου σημείου του κειμένου, θα αφήσουμε τα άτομα με ειδικές ανάγκες να καταβαραθρωθούν στην κυριολεξία, και εμείς θα είμαστε υπεύθυνοι γι' αυτό.
Ο εισηγητής - στον οποίο εκφράζω τις θερμές μου ευχαριστίες - σφυρηλάτησε έναν συμβιβασμό που αποσκοπεί να μοιράσει την ευθύνη για την προσπέλαση, στους κατασκευαστές λεωφορείων, στους φορείς εκμετάλλευσης και στις αρχές τοπικού σχεδιασμού και μεταφορών.
Ωστόσο, καθώς διαπραγματευόμαστε την τελική έκβαση, λέγω στο Κοινοβούλιο και στην Επιτροπή ότι ακόμα και ένα υπερυψωμένο κράσπεδο σε όλες τις στάσεις λεωφορείων δεν θα είναι ποτέ η λύση για την πλήρη προσπέλαση.
Η κακή στάθμευση ή τα εμπόδια στο πεζοδρόμιο μπορούν ακόμα να εμποδίσουν την επιβίβαση, ενώ ένας απλός χειροκίνητος ανασυρόμενος αναβατήρας, στερεωμένος στο δάπεδο κάθε νέου οχήματος, είναι φθηνός και θα λειτουργεί πάντοτε.
Ενώ έχουν ήδη περάσει εννέα χρόνια από τότε που συζητήθηκε για πρώτη φορά αυτή η οδηγία, ενώ για πολλά χρόνια το κίνημα των ατόμων με ειδικές ανάγκες έχει θέσει στο επίκεντρο των αιτημάτων του την πρόσβαση στις δημόσιες μεταφορές, οι βουλευτές που βρίσκονται στην απέναντι πλευρά της αίθουσας απειλούν όχι μόνο να καταψηφίσουν την τροπολογία, αλλά να καταστρέψουν ολόκληρη την οδηγία.
Το κάνουν για λόγους κόστους;
Όχι.
Η μελέτη για την προσπελασιμότητα των λεωφορείων που διατάχθηκε από τη δική μου κυβέρνηση δείχνει ότι τα χαμηλά λειτουργικά έξοδα αντισταθμίζουν τα έκτακτα περιθωριακά έξοδα κεφαλαίου, ενώ η αύξηση των επιβατών κατά 14% αποφέρει επιπλέον έσοδα.
Το κάνουν λόγω αντιρρήσεων των κατασκευαστών;
Όχι.
Ένας έλεγχος σήμερα, και πάλι στη δική μου χώρα μέλος, δείχνει ότι οι βρετανοί κατασκευαστές και φορείς εκμετάλλευσης των λεωφορείων είναι ομόφωνα υπέρ της έγκρισης της οδηγίας.
Το κάνουν λόγω κάποιας γνήσιας δυσκολίας;
Όχι.
Διότι η κοινοβουλευτική επιτροπή που μελέτησε ενδελεχώς και ανέλυσε αυτές τις προτάσεις, τις υπερψήφισε ομόφωνα.
Κύριε Πρόεδρε, το μόνο μου συμπέρασμα, όπως ακούσαμε απόψε, είναι ότι αυτοί που αντιτίθενται, το κάνουν διότι συμμερίζονται την προκατάληψη ότι η προσπέλαση των ατόμων με ειδικές ανάγκες είναι μια άχρηστη τεχνική λεπτομέρεια.
Κάνουν λάθος.
Για τα άτομα με ειδικές ανάγκες, σημαίνει την ελευθερία να μετακινούνται ή, αλλιώς, τον περιορισμό να μένουν στο σπίτι.
Απόψε έχουμε την ευκαιρία να τους προσφέρουμε αυτήν την ελευθερία, ψηφίζοντας υπέρ των προσπελάσιμων δημόσιων υπηρεσιών.
Οφείλουμε να το πράξουμε και θα το πράξουμε.
Κύριε Πρόεδρε, κύριε Επίτροπε, αξιότιμοι κυρίες και κύριοι, έχουμε ενώπιόν μας την οδηγία για μία ενιαία γραμμή για τα λεωφορεία, την οποία είχαμε επεξεργασθεί ήδη σε πρώτη ανάγνωση.
Εισηγητής ήταν ο κ. Murphy.
Είναι, νομίζω, γνωστός ο Νόμος του Μέρφυ, όμως ο κ. Murphy τήρησε άψογη στάση, αναγνωρίζοντας ότι προσπαθούμε μέσω αυτής της οδηγίας να περάσουμε και σημαντικές πολιτικές αρχές, δηλαδή τη δυνατότητα πρόσβασης για ηλικιωμένους, παιδιά και άτομα με ειδικές ανάγκες.
Σ' αυτό συμφωνούμε απολύτως.
Κάτι πρέπει να κάνουμε γι' αυτές τις ομάδες ανθρώπων: πρέπει να είναι προσπελάσιμα γι' αυτούς τα λεωφορεία και οι δημόσιες μεταφορές, και σ' αυτόν το στόχο θα αφιερώσουμε τις δυνάμεις μας.
Τότε γιατί απορρίπτουμε αυτήν την οδηγία;
Διότι η Επιτροπή είχε υποβάλει σε πρώτη ανάγνωση μία πρόταση περί τις 100 σελίδες με λεπτομερείς ρυθμίσεις και διότι όλες οι Ομάδες είχαν συμφωνήσει, κατά τη συζήτηση επί της πρώτης ανάγνωσης, να απορρίψουν για λόγους αρχής αυτήν την οδηγία.
Και τώρα, η Επιτροπή και το Συμβούλιο επανέρχονται με μία κοινή θέση η οποία περιλαμβάνει όχι 100, αλλά 150 σελίδες!
Στην πρώτη ανάγνωση είχαμε πει ότι φανταζόμασταν ένα κείμενο το πολύ τριών σελίδων με τις βασικές πολιτικές αρχές.
Και τώρα βλέπουμε μερικά πραγματικά διαμάντια σ' αυτή την οδηγία, απ' αυτά που δε βρίσκει κανείς συχνά.
Επί παραδείγματι, έχουμε στη σελίδα 17 την εικόνα 17, όπου αναφέρεται το κατώτατο πλάτος των πίσω γωνιακών θέσεων, επισκόπηση της προβλεπόμενης επιφάνειας του καθίσματος, και για τις δύο πίσω γωνιακές θέσεις βλ. παράρτημα I τμήμα 7.7.8.6.3.4, και επί πλέον ορίζεται μέγιστη ακτίνα για το αμάξωμα του οχήματος 150 χιλιοστομέτρων.
Γνωρίζω ότι έχουμε ορίσει στην Ευρωπαϊκή Ένωση ακτίνα καμπύλης για την μπανάνα και το αγγούρι και για κι εγώ δεν ξέρω τι άλλο, αλλά το να ορίζουμε και ακτίνα καμπύλης για το ενιαίο ευρωπαϊκό λεωφορείο, ξεπερνά κάθε φαντασία!
Επί πλέον η οδηγία περιλαμβάνει μία διατύπωση, που μάλλον και μηχανικός θα δυσκολευόταν να κατανοήσει.
Πρέπει να πω ότι το έγγραφο αυτό δεν προσφέρεται για μία πολιτική απόφαση!
Επίσης, οι κατασκευαστές, οι αγοραστές λεωφορείων, οι οργανώσεις προστασίας των καταναλωτών, αλλά και οι ενώσεις ατόμων με ειδικές ανάγκες συμφωνούν μεν με την οδηγία, αλλά είναι πολύ δυσαρεστημένοι.
Όλοι λένε ότι στόχος είναι να εξασφαλίσουμε ότι στην Ευρώπη θα έχουμε λεωφορεία, στα οποία θα έχουν πρόσβαση τα άτομα με ειδικές ανάγκες.
Εμείς, το ΕΛΚ, θέλουμε στον τομέα αυτόν μία νέα προσέγγιση, η οποία να απαρτίζεται πολύ απλά από τα ουσιαστικά πολιτικά στοιχεία.
Πρόκειται καταρχάς για προδιαγραφές πρόσβασης για ηλικιωμένους, παιδιά και άτομα με ειδικές ανάγκες.
Αυτό είναι άκρως σημαντικό και πρέπει να εξασφαλισθεί.
Δεύτερον, θέλουμε την αρχή της αμοιβαίας αναγνώρισης, η οποία είναι τόσο σημαντική, διότι είναι αυτονόητο ότι άλλο θα είναι το λεωφορείο σε ένα μικρό φτωχό χωριό της Σικελίας, όπου κάνει πολλή ζέστη, άλλο το λεωφορείο στο Λονδίνο, την ώρα αιχμής, όπου κυκλοφορούν εκατομμύρια επιβατών στα μέσα μαζικών μεταφορών και όπου υφίστανται εντελώς διαφορετικές ανάγκες και μία τελείως διαφορετική δυναμική του λεωφορείου, και άλλο το λεωφορείο στη βόρειο Φινλανδία, το οποίο εκτίθεται σε ακραίες συνθήκες ψύχους και διανύει μεγάλες αποστάσεις, και όπου τα πράγματα είναι τελείως διαφορετικά.
Γι ' αυτόν το λόγο το ΕΛΚ θέλει να ζητήσει την αναπομπή της κοινής θέση και τη διεξαγωγή ψηφοφορίας.
Θεωρούμε σημαντικό να μην θέλουμε να τα φτιάχνουμε όλα ίδια στην Ευρώπη: αυτήν την άκρα εξομοίωση την απορρίπτει ο ευρωπαίος πολίτης.
Θέλουμε την αμοιβαία αναγνώριση.
Εγώ έχω εμπιστοσύνη και στα βρετανικά, και στα γαλλικά και στα γερμανικά λεωφορεία.
Έτσι θα πρέπει να είναι και στο μέλλον!
Κύριε Πρόεδρε, κατά την πρώτη ανάγνωση αυτής της οδηγίας το Κοινοβούλιο υπογράμμισε σαφέστατα απέναντι στο Συμβούλιο και την Επιτροπή την πρόθεσή του να αντικαταστήσει τις λεπτομερείς ρυθμίσεις με γενικές κατευθυντήριες γραμμές και να αναθέσει σε μία τεχνική επιτροπή να συντάξει λεπτομερείς ρυθμίσεις.
Τη στιγμή αυτή το Συμβούλιο αγνοεί απολύτως το Κοινοβούλιο στην κοινή θέση του.
Το Συμβούλιο αγνόησε απολύτως τις αποστάσεις που πήρε το Κοινοβούλιο από τη νομοθετική ρύθμιση λεπτομερειών.
Η έκθεση δεν αφορά μόνο κάποια λεωφορεία.
Αφορά τον τρόπο με τον οποίο νομοθετεί η ΕΕ.
Δεν έχω βέβαια αντιρρήσεις στο να φροντίσουμε ώστε τα άτομα με ειδικές ανάγκες να μπορούν να ανεβαίνουν στα ευρωπαϊκά λεωφορεία.
Με τη μέθοδο που ακολουθείται έχω αντιρρήσεις.
Θεωρώ απολύτως παράλογο να καθόμαστε εμείς οι πολιτικοί και να λαμβάνουμε αποφάσεις για το πόσα χιλιοστά θα είναι οι χειρολαβές και οι σχάρες στα λεωφορεία.
Στην πατρίδα μου η ΕΕ γίνεται συχνά περίγελος καθώς επιδιώκει να ρυθμίσει την παραμικρή λεπτομέρεια.
Πολύ σωστά οι πολίτες αμφισβητούν μία ΕΕ συχνά δυσκίνητη και με πάθος να ρυθμίζει τα πάντα.
Τίθεται εν αμφιβόλω η αξιοπιστία των βουλευτών, εφόσον λαμβάνουμε αποφάσεις για ζητήματα τα οποία αγνοούμε.
Ένα παράδειγμα βλέπουμε στο παράρτημα 5 της κοινής θέσης του Συμβουλίου.
Δεν ντρέπομαι να ομολογήσω ότι δεν κατανοώ το μαθηματικό τύπο με τον οποίο θα πρέπει να υπολογίζεται η ισχύς με την οποία θα κλείνουν οι μηχανικά κινούμενες θύρες.
Δεν θέλω να συμβάλω στο να γίνουμε εμείς και η ΕΕ περίγελος.
Παρά το γεγονός ότι δεν είχα συμμετάσχει στην πρώτη ανάγνωση το 1988, θα ήθελα να θυμίσω στο Σώμα ότι είχε τότε ψηφίσει με ψήφους 485 έναντι 1 τις γενικές κατευθυντήριες γραμμές και όχι τη ρύθμιση λεπτομερειών.
Γιατί να αλλάξει σήμερα το Κοινοβούλιο;
Το ζήτημα αυτό ήταν σημαντικό στη Σουηδία κατά την προεκλογική εκστρατεία του 1999 για το κόμμα μου, τους Moderater.
Οι ψηφοφόροι με εξέλεξαν δίνοντάς μου εντολή να αγωνιστώ κατά ενός κράτους που θέλει να χώνει τη μύτη του παντού.
Γι' αυτό δεν μπορώ να υπερψηφίσω την κοινή θέση του Συμβουλίου.
Καλώ και ολόκληρο το Σώμα να υπερψηφίσει την τροπολογία 9 του συναδέλφου Lehne η οποία απορρίπτει την κοινή θέση του Συμβουλίου.
.
(FR) Κύριε Πρόεδρε, θα ήθελα καταρχάς να απευθύνω τις ευχαριστίες μου προς τον εισηγητή κ. Miller, όπως και στην Επιτροπή Νομικών Θεμάτων και Εσωτερικής Αγοράς, που συνέβαλαν με το έργο τους στην ικανοποιητική έκβαση αυτού του φακέλου.
Όπως θα θυμάστε χωρίς αμφιβολία, αυτή η πρόταση οδηγίας για την κατασκευή λεωφορείων και πούλμαν προκάλεσε, κατά την πρώτη ανάγνωση, μακρές και δύσκολες συζητήσεις.
Το εν λόγω σχέδιο συζητείται εδώ και τρία χρόνια.
Από τότε, κύλησε πολύ νερό στο αυλάκι.
Διαφαίνεται συναίνεση μεταξύ Συμβουλίου, Κοινοβουλίου και Επιτροπής.
Πέραν των θεσμικών οργάνων, αρχίζει να επικρατεί συναίνεση και μεταξύ των διαφόρων ενδιαφερομένων μερών, των κατασκευαστών λεωφορείων και πούλμαν, των φορέων εκμετάλλευσης των δημόσιων μεταφορών και των ενώσεων των χρηστών, στις οποίες συμπεριλαμβάνονται οι ενώσεις που εκπροσωπούν τα άτομα περιορισμένης κινητικότητας.
Γι' αυτό, εκτιμούμε το έργο του εισηγητή, ο οποίος κατάφερε να κάνει μια σύνθεση των διαφόρων, ενίοτε αποκλινόντων μεταξύ τους, συμφερόντων.
Έτσι, θα είναι δυνατό να εγκριθεί γρήγορα η πρόταση, γεγονός που θα οδηγήσει στην αύξηση της ασφάλειας των λεωφορείων και των επιβατών τους.
Οι οκτώ τροπολογίες που προτείνει η Επιτροπή Νομικών Θεμάτων και Εσωτερικής Αγοράς μπορούν να γίνουν δεκτές από την Επιτροπή, είτε εξολοκλήρου είτε επί της αρχής.
Οι τροπολογίες 1, 7 και 8 είναι αποδεκτές ως έχουν.
Οι τροπολογίες 2, 3 και 5, οι οποίες αφορούν την επιτρεπόμενη κλίση του διαδρόμου των λεωφορείων είναι αποδεκτές επί της αρχής, αλλά θα μπορούσαν ίσως να επανεξεταστούν από πλευράς διατύπωσης.
Η τροπολογία 4, που δίνει έναν κατάλογο των ατόμων περιορισμένης κινητικότητας, θα αμφισβητηθεί μάλλον από τα κράτη μέλη, διότι ενέχει τον κίνδυνο της παράλειψης ορισμένων κατηγοριών χρηστών.
Δεν θα ήταν καλύτερα να εμμείνουμε στον γενικό ορισμό, που, ακριβώς επειδή είναι γενικός, είναι και πιο εξαντλητικός;
Τέλος, η τροπολογία 6, που αποσκοπεί στην τροποποίηση του σχήματος της αναπηρικής πολυθρόνας, είναι αποδεκτή επί της αρχής, αλλά όχι με τη μορφή που προτείνεται στην έκθεση.
Θα ήταν προτιμότερη η αναφορά σε ένα πρότυπο ISO ή σε μια πλάγια όψη, όπως πρότεινε ο εισηγητής στην τροπολογία 10, αλλά έχοντας υπόψη ότι ο όγκος και η μάζα της αναπηρικής πολυθρόνας, μαζί με το καθιστό άτομο, θα πρέπει να παραμένουν συμβατά με τα φυσικά χαρακτηριστικά των σημείων προσπέλασης.
Αντίθετα, η Επιτροπή δεν επιθυμεί να επαναληφθεί η συζήτηση που είχαμε κατά την πρώτη ανάγνωση σχετικά με την κανονιστική προσέγγιση για τα αυτοκίνητα.
Συνεπώς, δεν συμφωνούμε με την ιδέα να αμφισβητηθεί η σκοπιμότητα μιας οδηγίας, αναφέρομαι στην τροπολογία 9.
Συνοψίζοντας, η Επιτροπή μπορεί να δεχθεί τις τροπολογίες 2, 3, 4, 5, 6 και 10 επί της αρχής, και να δεχθεί τις τροπολογίες 1, 7 και 8.
Θέλω να απαντήσω στον κ. Harbour επ' αυτού του θέματος αρχής.
Από τη Λισαβόνα και εξής, όταν συζητούμε νέες προτάσεις, πρέπει να σκεπτόμαστε εναλλακτικές λύσεις.
Για παράδειγμα, συζητούμε τώρα για τις ειδικές ανάγκες.
Έχω κάνει πολλές συζητήσεις σχετικά με τις προδιαγραφές σχεδιασμού για τα άτομα με ειδικές ανάγκες στην κοινωνία της πληροφορίας, προκειμένου να βρεθούν τρόποι έτσι όλα τα μέσα της κοινωνίας της πληροφορίας να είναι διαθέσιμα για τα άτομα με διάφορες μορφές ειδικών αναγκών.
Θα πρέπει να προσπαθούμε να αναλύουμε κατά πόσον μια οδηγία νέας προσέγγισης μπορεί να χρησιμοποιηθεί έναντι οδηγιών παλαιάς προσέγγισης.
Πρέπει να εξετάζουμε τι είδους κανονιστικές μεταρρυθμίσεις μπορούμε να έχουμε, που θα εξυπηρετούν ευκολότερα αυτόν το στόχο.
Δεν επιθυμώ να γίνει τώρα αυτή η συζήτηση, διότι την έχουμε προγραμματίσει για τη μελλοντική πρόταση.
Με βάση την πρόοδο που έχουμε σημειώσει στο συγκεκριμένο θέμα, η Επιτροπή σκοπεύει να δεχθεί την πρόταση όπως σας την παρουσίασα.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Κοινοτικά μέτρα ενθάρρυνσης της απασχόλησης
Η ημερήσια διάταξη προβλέπει τη συζήτηση της έκθεσης (A5-0018/2001) της κ. Jensen, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου περί μέτρων ενθάρρυνσης στον τομέα της απασχόλησης (COM(2000) 459 - C5-0384/2000 - 2000/0195(COD)).
Κύριε Πρόεδρε, προτού ξεκινήσω θα ήθελα να ευχαριστήσω τους σκιώδεις εισηγητές των άλλων κομμάτων για την καλή συνεργασία που είχαμε σε αυτή την έκθεση.
Θεωρώ ότι είναι καλό να βλέπουμε ότι μπορούμε να πετύχουμε μια ευρεία πλειοψηφία για μια πρόταση που επεκτείνει προηγούμενες αποφάσεις του Κοινοβουλίου.
Με την ανά χείρας πρόταση, θέτουμε το πλαίσιο για την πολιτική απασχόλησης της ΕΕ για τα επόμενα πέντε έτη.
Η πολιτική απασχόλησης εδράζεται φυσικά σε αυτό που αποκαλούμε ανοιχτή μέθοδο συντονισμού, η οποία κατά την πρόσφατη Σύνοδο Κορυφής της Λισαβόνας υπογραμμίστηκε ως μια μέθοδος η οποία μπορεί να χρησιμοποιηθεί σε πολλούς άλλους τομείς πολιτικής.
Η ανοιχτή μέθοδος συντονισμού σημαίνει ότι τα κράτη μπορούν να χρησιμοποιήσουν διαφορετικούς δρόμους για να πετύχουν έναν κοινό στόχο.
Ο κοινός μας στόχος στην προκειμένη περίπτωση είναι η μείωση της ανεργίας και η αύξηση της απασχόλησης.
Υπάρχουν κατευθυντήριες γραμμές για την πολιτική των κρατών.
Τα κράτη μέλη πρέπει να υποβάλουν έκθεση για το τι αναλαμβάνουν να κάνουν προκειμένου να καταστήσουν τους ανέργους έτοιμους να αντιμετωπίσουν τις προκλήσεις της αγοράς εργασίας.
Πρέπει να μεριμνήσουν για την ενθάρρυνση των νέων ελεύθερων επαγγελματιών, πρέπει να μεριμνήσουν για την προώθηση της ευελιξίας στην αγορά εργασίας και τα κράτη πρέπει να εργαστούν για την προώθηση μιας καλύτερης αλληλεπίδρασης μεταξύ εργασιακής και οικογενειακής ζωής.
Η έκθεση που θα υποβάλλουν τα κράτη κάθε χρόνο δημιουργεί την αφετηρία για την ετήσια έκθεση της Επιτροπής για την απασχόληση στην ΕΕ, η οποία μαζί με τις αναλύσεις και τις στατιστικές της Επιτροπής για την ανάπτυξη δημιουργούν τη βάση για τις συστάσεις του Συμβουλίου προς το κάθε κράτος.
Η διαδικασία είναι ανοιχτή.
Υπάρχει ελεύθερη επιλογή πολιτικής, ενώ εάν ένα κράτος κινείται σε έντονα διαφορετική κατεύθυνση από αυτή που του έχει συσταθεί μπορεί να δεχτεί κριτική αλλά τίποτα περισσότερο.
Με άλλα λόγια, μήπως το σύστημα είναι υπερβολικά μη δεσμευτικό;
Ένα σωρό εκθέσεις, συνεδριάσεις, σύνοδοι και λόγια αλλά καμία εξασφάλιση ότι θα επιτευχθούν οι στόχοι.
Πράγματι, αν το δούμε επιφανειακά φαίνεται κάπως μη δεσμευτικό, αλλά αυτή η πολιτική, σύμφωνα με την οποία τα κράτη μετρούν τις προσπάθειες τα μεν των δε και ανταλλάσσουν εμπειρίες, benchmarking και best practices, όπως αποκαλούνται σε σύγχρονη γλώσσα, σημαίνει ότι υπάρχει μεγαλύτερη προβολή στον λαό ποια κράτη τα καταφέρνουν καλύτερα και ποια κράτη τα πάνε λιγότερο καλά.
Η ανοιχτή μέθοδος συντονισμού σε μεγάλο βαθμό θα λειτουργήσει επειδή θα αποτελέσει θέμα δημοσίων συζητήσεων και εθνικών συζητήσεων για την πολιτική απασχόλησης.
Στα κράτη όπου η ανεργία των νέων είναι υψηλή, ο λαός θα αναρωτηθεί: Πώς μπορεί οι πολιτικοί μας να μην πετυχαίνουν τα ίδια καλά αποτελέσματα όπως άλλα κράτη;
Υπάρχει κάτι που μπορούμε να μάθουμε από τις προσπάθειες άλλων κρατών;
Η διαφάνεια, όταν εννοείται ως δημοσιοποίηση, είναι στην πραγματικότητα ένα πολύ σημαντικό εργαλείο αυτής της διαδικασίας.
Επιθυμούμε λοιπόν μεγαλύτερη επικέντρωση στην ενημέρωση του κοινού και στη συμμετοχή των εταίρων της αγοράς εργασίας, των τοπικών και περιφερειακών αρχών σε πολύ μεγαλύτερο βαθμό απ' ό,τι ήταν ο στόχος της πρότασης της Επιτροπής.
Το άρθρο 129 προβλέπει τη δυνατότητα για τη θέσπιση πιλοτικών προγραμμάτων.
Επιθυμούμε την ανταλλαγή πληροφοριών ως προς το πώς θα μπορέσει να συμμετάσχει στη διαδικασία ο κόσμος σε τοπικό επίπεδο.
Αυτό θα μπορούσε να ήταν ένα πιλοτικό πρόγραμμα.
Δεν πρόκειται να έχουμε καινούργια προγράμματα που αντιγράφουν τα όσα ξέρουμε από το πλαίσιο του Ταμείου Κοινωνικής Συνοχής.
Πρόκειται για τη διαμόρφωση αναλύσεων, γνώσεων και πληροφοριών για μεθόδους συμμετοχής στην πολιτική απασχόλησης σε τοπικό και περιφερειακό επίπεδο.
Η Επιτροπή με την ανακοίνωσή της για τον ρόλο των τοπικών και περιφερειακών αρχών έχει ήδη εγκαινιάσει μια τέτοια εργασία.
Από την πλευρά του Κοινοβουλίου δε, με τον προϋπολογισμό αυτού του έτους θεσπίσαμε μια νέα θέση του προϋπολογισμού για προπαρασκευαστικές δράσεις για τοπική συμμετοχή στην πολιτική απασχόλησης.
Χάρη στο γεγονός ότι με την παρούσα πρόταση συμπεριλαμβάνουμε τη συμμετοχή των τοπικών και περιφερειακών αρχών και τον ρόλο τους στην πολιτική απασχόλησης, εξασφαλίζουμε ότι θα υπάρχει νομική βάση για τη συγκεκριμένη προσπάθεια.
Όταν λοιπόν ζητούμε από την Επιτροπή να κάνει περισσότερη δουλειά από αυτή που καθορίζει η πρόταση της ίδιας της Επιτροπής, πρέπει οι πιστώσεις φυσικά να είναι αντίστοιχες.
Η έκθεσή μου προτείνει συνεπώς μια αύξηση των πιστώσεων σε 65 εκατ. ευρώ σε σύγκριση με τα 55 εκατ. ευρώ της πρότασης της Επιτροπής.
Με λίγα λόγια, η ανοιχτή μέθοδος συντονισμού πρέπει να είναι ανοιχτή με διττή σημασία.
Πρέπει να είναι ανοιχτή με την έννοια ότι τα κράτη διατηρούν την ελευθερία να καθορίζουν τη δική τους πολιτική.
Πρέπει να υπάρχουν περισσότεροι δρόμοι για να πετύχουμε τον ίδιο στόχο.
Πρέπει ωστόσο να είναι επίσης ανοιχτή με την έννοια ότι θα συμμετάσχει το ευρύ κοινό πολύ περισσότερο από όσο σήμερα.
Η πολιτική απασχόλησης, η διαδικασία του Λουξεμβούργου είναι καλές, αλλά γιατί πρέπει να είναι τόσο κρυφές;
Κύριε Πρόεδρε, αξιότιμοι κυρίες και κύριοι, σήμερα ο Πρόεδρος Πρόντι μας ενημέρωσε ότι κατά το περασμένο έτος δημιουργήθηκαν ένα εκατομμύριο περισσότερες θέσεις εργασίας στην Ευρώπη, εκ των οποίων τα δύο τρίτα αφορούν γυναίκες.
Διαπιστώνουμε λοιπόν ότι τα προγράμματα απασχόλησης και η αντιπαράθεση με αυτό το θέμα μπορούν να φέρουν άκρως θετικά αποτελέσματα.
Πιστεύω ότι και η μέθοδος την οποία επέλεξε η Επιτροπή είναι η ορθή, δηλαδή οι βέλτιστες πρακτικές και η συγκριτική αξιολόγηση των επιδόσεων (benchmarking), κι έτσι μπορεί η Ευρώπη, με την κοινωνία της γνώσης, να έχει την καλύτερη προσφορά σε όλο τον κόσμο.
Επίσης, η Επιτροπή ήταν πολύ φειδωλή στη χρήση των χρημάτων αυτών.
Οι πληρωμές ανέρχονται σε μόνο 50% των δεσμεύσεων.
Αρα, με σχετικά λίγα κονδύλια επετεύχθησαν πολλά, κι αυτό είναι αξιέπαινο.
Ίσως στο μέλλον να καταστεί δυνατή και η εξοικονόμηση περισσότερων πόρων και από τις διοικητικές δαπάνες.
Εδώ υπάρχουν ασφαλώς δυνατότητες.
Από την άλλη θα πρέπει το πρόγραμμα αυτό να βελτιωθεί στο μέλλον και να διευρυνθεί.
Η αρμόδια επιτροπή έκανε εν προκειμένω προτάσεις, και το Ευρωπαϊκό Κοινοβούλιο θα ήταν υπερήφανο, αν συνεχίζονταν οι θετικές εξελίξεις του προσεχούς έτους.
Όπως και στην περίπτωση της τεχνολογίας των πληροφοριών, της κοινωνίας των πληροφοριών, δεν θα μπορέσουμε ως το 2004 να καλύψουμε περί το ένα εκατομμύριο θέσεις εργασίας, διότι δεν διαθέτουμε την απαραίτητη κατάρτιση.
Η ενασχόληση με αυτούς τους τομείς ή και τη βιοτεχνολογία, όπου με τη βοήθεια της έρευνας θα μπορούσαμε να λύσουμε τα προβλήματα της ΣΕΒ, αποτελεί κατ' εμέ μία ωραία πρόκληση για νέες, ενδιαφέρουσες και καλές θέσεις εργασίας.
Κύριε Πρόεδρε, κυρία Επίτροπε, θεμελιώδης στόχος της πρότασης της Επιτροπής είναι να ενθαρρύνει την συνεργασία μεταξύ των κρατών μελών όσον αφορά την ανάλυση, την έρευνα και την παρακολούθηση της πολιτικής για την απασχόληση καθορίζοντας τις βέλτιστες πρακτικές και προωθώντας την ανταλλαγή και την μεταφορά πληροφοριών και εμπειριών.
Έτσι λοιπόν, ξεκινώντας από την ανάγκη να υποστηριχθεί και να αναπτυχθεί η ευρωπαϊκή στρατηγική για την απασχόληση, η Επιτροπή προτείνει σειρά μέτρων που περιλαμβάνουν δραστηριότητες σε θέματα ανάλυσης, έρευνας και συνεργασίας μεταξύ των κρατών μελών στο πλαίσιο της απασχόλησης και θα συμβάλουν, σε μεγάλο βαθμό, να επιτευχθεί ο νέος στρατηγικός στόχος που τέθηκε στη Λισαβόνα, δηλαδή, να μετατραπεί η Ευρώπη σε μια οικονομία που θα βασίζεται στη γνώση, που θα είναι πιο η ανταγωνιστική και δυναμική στον κόσμο, με περισσότερες και καλύτερες θέσεις εργασίας και μεγαλύτερη κοινωνική συνοχή.
Επομένως, υποστηρίζουμε ανεπιφύλακτα την πρόταση της Επιτροπής, παρότι θεωρώ ότι μπορεί να βελτιωθεί σε ορισμένες πτυχές της, οι οποίες σε γενικές γραμμές είναι οι ακόλουθες: Καταρχήν, και όσον αφορά τα προβλεπόμενα κοινοτικά μέτρα, ένα από αυτά είναι η υποστήριξη μίας πιο στρατηγικής προσέγγισης της πολιτικής για την απασχόληση στην Ένωση, μέσω της ανάλυσης και της αξιολόγησης των παραγόντων που ερμηνεύουν τις τάσεις της απασχόλησης, το γενικό πολιτικό πλαίσιο κλπ.
Στο σημείο αυτό η πρόταση της Επιτροπής δεν προβλέπει ότι η ανάλυση και η αξιολόγηση θα πραγματοποιηθούν εξειδικευμένα για τους άντρες ή τις γυναίκες, κάτι που θεωρώ απαραίτητο, αν λάβουμε υπόψη ότι η ανεργία στην Ευρώπη αφορά, κατά το μεγαλύτερο μέρος της, τις γυναίκες.
Δεν είναι υπερβολικό να υποστηριχθεί ότι, αν δεν λάβουμε υπόψη την ανεργία των γυναικών, σε πολλές περιφέρειες της Ένωσης θα προέκυπταν ακόμη και καταστάσεις πλήρους απασχόλησης.
Υπό την έννοια αυτή, και δεδομένου ότι τα μέτρα ενθάρρυνσης της απασχόλησης πρέπει να αποτελούν ένα από τα αποτελεσματικά μέσα για την ανάπτυξη της ισότητας των ευκαιριών, πρέπει να ληφθεί υπόψη η αναγκαιότητα για την απασχόληση των γυναικών.
Πρέπει να εξεταστεί, επομένως, ποιες μελέτες πρέπει να εκπονηθούν για να υπάρχει μία καλύτερη προσφορά βρεφονηπιακών σταθμών και κατ' οίκον παροχή κοινωνικής βοήθειας.
Υπό την έννοια αυτή είναι ανάγκη να εξασφαλισθεί επαρκής προσφορά ποιοτικών υπηρεσιών κυρίως όσον αφορά επίσης τα οικογενειακά βάρη, τα οποία στην πλειοψηφία των περιπτώσεων τα επωμίζονται οι γυναίκες.
Πρέπει να ενθαρρυνθεί, επομένως, η ενσωμάτωση της γυναίκας στην αγορά εργασίας και η συνέχιση της επαγγελματικής δραστηριότητας με μια ισότιμη κατανομή οικογενειακών ευθυνών μεταξύ αντρών και γυναικών.
Πρέπει να λαμβάνεται υπόψη η επανένταξη των γυναικών και, δίχως καμιά αμφιβολία, η εξειδίκευση των μελετών ανά φύλο θα συνέβαλε στην κατανόηση των προβλημάτων που αυτή παρουσιάζει.
Κύριε Πρόεδρε, απόψε επιστρέψαμε στο Ευρωπαϊκό Κοινοβούλιο, στις 23.40, για να μιλήσουμε για ένα έγγραφο σχετικό με το κοινοτικό σχέδιο ενθάρρυνσης της απασχόλησης, ένα έγγραφο πραγματικά σημαντικό, που ασφαλώς δικαιολογεί, όχι μόνο την παρουσία τη δική μας, αλλά και της Επιτρόπου Διαμαντοπούλου, που επιδεικνύει έτσι ορισμένη ευαισθησία απέναντι στα προβλήματα της απασχόλησης.
Μεταξύ των άλλων, καθώς μένει ακόμα ένα τέταρτο της ώρας μέχρι τις 14 Φεβρουαρίου, του Αγίου Βαλεντίνου, επωφελούμαι της ευκαιρίας για να ευχηθώ σε όλους τους ερωτευμένους: ελπίζω να υπάρχουν και τέτοιοι σ' αυτό το άγριο, σκληρό και άκαρδο Κοινοβούλιο!
Σε σχέση με το εξεταζόμενο έγγραφο, υπέβαλα μία τροπολογία, εξ ονόματος της Ομάδας του Ευρωπαϊκού Λαϊκού Κόμματος, για να ζητήσω να ενταχθεί στο πεδίο εφαρμογής της οδηγίας η προοπτική έρευνα των πολιτικών εξελίξεων σχετικά με ορισμένες κατηγορίες ατόμων, όπως οι ηλικιωμένοι, τα άτομα με ειδικές ανάγκες και άλλες ευάλωτες ομάδες.
Αυτό το πρόγραμμα, κύριε Πρόεδρε, χορηγεί 55 εκατομμύρια ευρώ, για πέντε χρόνια, προπαντός για στατιστικές και την προετοιμασία της τεκμηρίωσης για τη στρατηγική της απασχόλησης· πρόκειται ως επί το πλείστον για ενισχύσεις προς τα κράτη μέλη για να πραγματοποιήσουν τις εν λόγω στατιστικές.
Ένα μικρό μέρος του ποσού, το οποίο ελπίζω να αυξηθεί, αφορά τα πειραματικά σχέδια για τον εντοπισμό νέων μορφών απασχόλησης και εργασίας.
Ανάμεσά τους, κατά τη γνώμη μου, συγκαταλέγεται ασφαλώς - όπως υπογράμμισε η Επίτροπος Διαμαντοπούλου στην πρώτη παρουσίασή της - η νέα δραστηριότητα της φροντίδας των ηλικιωμένων και των ατόμων με ειδικές ανάγκες, που είναι όλο και πιο πολυάριθμοι, από νέους εργαζόμενους που μπορούν να βρουν απασχόληση σ' αυτόν τον τομέα, διευκολύνοντας ταυτόχρονα τη ζωή των ηλικιωμένων.
Είχα υποβάλει αυτή την τροπολογία ήδη στην επιτροπή, κύριε Πρόεδρε, αλλά το αριστερό τμήμα του Κοινοβουλίου, δηλαδή οι σοσιαλιστές, δυστυχώς την καταψήφισε.
Την υποβάλω εκ νέου στην Ολομέλεια, ελπίζοντας ότι αυτή τη φορά η αίτηση θα ενταχθεί στο πεδίο εφαρμογής και αυτή η δραστηριότητα θα γίνει δεκτή από το τμήμα που δηλώνει πάντα ευαισθησία απέναντι στα προβλήματα των ηλικιωμένων και των ατόμων με ειδικές ανάγκες, που είναι το αριστερό τμήμα, και ότι το κεντρώο τμήμα της κ. Jensen θα θελήσει επίσης να ψηφίσει υπέρ αυτής της τροποποίησης.
Αύριο το πρωί θα ζητήσω ονομαστική ψήφο για αυτήν την τροποποίηση, αν και είμαι βέβαιος ότι κανονικά δεν θα χρειαστεί και ότι θα υπερψηφιστεί ομόφωνα.
Εύχομαι πραγματικά να ασχοληθεί η Ευρώπη επιτέλους και με τους ηλικιωμένους και τα άτομα με ειδικές ανάγκες στο πεδίο της απασχόλησης.
Κύριε Πρόεδρε, καταρχάς θα ήθελα να πω στον προηγούμενο ομιλητή, τον κ. Fatuzzo, ότι λυπάμαι που η Ομάδα του Κόμματος των Ευρωπαίων Σοσιαλιστών δεν μπορεί να υποστηρίξει την τροπολογία του, η οποία πολύ απλά δεν ταιριάζει στη συγκεκριμένη κατάσταση.
Ας επιστρέψουμε όμως στην έκθεση.
Πρώτα από όλα, θα ήθελα να συγχαρώ την εισηγήτρια.
Υπάρχουν πολλοί λόγοι να τη συγχαρώ, διότι είναι η πρώτη έκθεση της κ. Jensen και πραγματικά έκανε πολύ καλή δουλειά.
Η έκθεση, όπως γνωρίζουμε όλοι μας, ψηφίστηκε με πολύ μεγάλη πλειοψηφία στην επιτροπή.
Αυτό μας χαροποιεί, διότι πρόκειται για ένα πολύ σημαντικό έργο.
Η απόφαση αυτή θα εξασφαλίσει ότι η πολιτική απασχόλησης για την οποία μιλάμε τόσο πολύ δεν είναι μόνο ωραία λόγια αλλά ότι τελικά τα ωραία λόγια θα γίνουν πράξη και θα αποκτήσουν ισχύ.
Δεν πρέπει να υπάρχει η παραμικρή αμφιβολία ότι τα μέλη της Ομάδας του Κόμματος των Ευρωπαίων Σοσιαλιστών στηρίζουν την ανοιχτή μέθοδο συντονισμού, όταν η ανοιχτή μέθοδος συντονισμού είναι το αποτελεσματικότερο μέσο για την επίτευξη των επιθυμητών στόχων.
Η πολιτική απασχόλησης είναι τόσο σημαντική διότι είναι μια δοκιμασία - ένα test drive - της ανοιχτής μεθόδου συντονισμού, και έχει τεράστια σημασία να δείξουμε ότι η εν λόγω μέθοδος λαμβάνεται στα σοβαρά και επιτυγχάνει τα επιθυμητά αποτελέσματα.
Η πολιτική απασχόλησης πρέπει πολύ απλά να αποτελέσει πρότυπο για πολλούς άλλους τομείς, όπου θα θέλαμε και εκεί να χρησιμοποιήσουμε τη μέθοδο ανοιχτού συντονισμού, πολλούς τομείς οι οποίοι ήδη αποτελούν τμήμα του φιλόδοξου σχεδίου που ψηφίστηκε στη Λισαβόνα πέρυσι την Ανοιξη.
Θέλουμε δε καλώς εχόντων των πραγμάτων να επιβεβαιωθεί στις επόμενες εβδομάδες ότι η ανοιχτή μέθοδος συντονισμού μπορεί να χρησιμοποιηθεί όταν οι αρχηγοί κρατών και κυβερνήσεων λάβουν σοβαρά τον εξάψαλμο της Επιτροπής και επιτέλους δώσουν ώθηση στις πολλές εκκρεμείς πρωτοβουλίες για την παρακολούθηση της Συνόδου Κορυφής της Λισαβόνας.
Τα μέτρα ενθάρρυνσης πρέπει να στηρίξουν την πολιτική απασχόλησης και συνεπώς τα μέτρα αυτά είναι σημαντικά.
Ως εκ τούτου, χαίρομαι ιδιαίτερα που στις επιτροπές καταφέραμε να συμφωνήσουμε όσον αφορά κάποιες τροπολογίες και βελτιώσεις επί της πρότασης της Επιτροπής.
Οι τροπολογίες αυτές αφορούν πέντε διαφορετικά σημεία.
Πρώτον, πρέπει να υπάρχει πληροφόρηση για την πολιτική απασχόλησης.
Δεύτερον, πρέπει να συμμετέχουν οι εταίροι της αγοράς εργασίας και οι σχετικές τοπικές και περιφερειακές αρχές.
Τρίτον, πρέπει να εστιαστούμε στις ίσες ευκαιρίες για άντρες και γυναίκες, και επ' αυτού θα ήθελα να ευχαριστήσω την Επιτροπή για τα Δικαιώματα της Γυναίκας και τις Ίσες Ευκαιρίες.
Τέταρτον, πρέπει να ξεκινήσει μια αξιολόγηση και αναθεώρηση της ανοιχτής μεθόδου συντονισμού, ενώ πέμπτον, πρέπει το πρόγραμμα να διευρυνθεί ώστε να συμπεριλαμβάνει και πιλοτικά προγράμματα.
Με άλλα λόγια, οι τροπολογίες αφορούν μια πολύ περιεκτική τροποποίηση των μέτρων ενθάρρυνσης, τα οποία πάντως ήταν αρκετά καλά ήδη ευθύς εξαρχής.
Ως εκ τούτου, διευρύναμε την περιοχή εφαρμογής τους και ελπίζω επίσης ότι με αυτό τον τρόπο θα συμβάλουμε όλοι από κοινού στην προσπάθεια αύξησης των οικονομικών μέσων που υπάρχουν για την υλοποίηση των παραπάνω, ώστε το Κοινοβούλιο αν μη τι άλλο να μην κατηγορηθεί ότι προσφέρει μόνο ωραία λόγια και δεν τα στηρίζει με πραγματική δράση.
Ελπίζω ότι η Επιτροπή και το Συμβούλιο είναι έτοιμα να επιδείξουν την ίδια διαπραγματευτική ισχύ, όπως προσπαθήσαμε και εμείς εδώ ως Κοινοβούλιο.
Κύριε Πρόεδρε, κυρία Επίτροπε, παίρνω τον λόγο εξ ονόματος των ιταλών ριζοσπαστών.
Πιστεύω ότι αυτό το έγγραφο, παρά το καλό έργο που επιτέλεσε η συνάδελφος Jensen, δεν έχει μεγάλη εμβέλεια.
Γνωρίζω ότι υπάρχει πράγματι ανάγκη να κάνουμε ό,τι ζητούν η Επιτροπή, μέσω της πρότασής της, και οι ίδιες οι Συνθήκες, δηλαδή να φθάσουμε επειγόντως στη θεμελίωση των βέλτιστων πρακτικών, στην προαγωγή καινοτόμων διαδικασιών και προσεγγίσεων και στην αξιολόγηση των κεκτημένων εμπειριών.
Δεν πιστεύω, όμως, ότι για να το κάνουμε αυτό υπάρχει ακόμη ανάγκη, στη σημερινή Ευρώπη, να επενδύσουμε 55 εκατομμύρια ευρώ μέσα σε λίγα χρόνια για να αυξήσουμε τις λεπτομέρειες της ανάλυσης, για να καταβάλουμε προσπάθειες σύνδεσης μεταξύ των εμπειριών των χωρών, για να προωθήσουμε τη συνεργασία - που δεν καταλαβαίνω καλά τι σημαίνει στο πεδίο της απασχόλησης - από πλευράς των μεμονωμένων χωρών.
Πιστεύουμε αλήθεια ότι για να κάνουμε συγκριτική αξιολόγηση, σήμερα, πρέπει να προσθέσουμε και άλλες μελέτες στις μελέτες, να μοιράσουμε σε χίλιες μεριές, λιγότερο ή περισσότερο πελατειακές - λίγο στα συνδικάτα, λίγο στις διάφορες επιχειρηματικές ενώσεις, λίγο στις μη κυβερνητικές οργανώσεις - βροχή τα ευρώ για να κάνουν νέες μελέτες που θα καταλήξουν μες στη σκόνη να πιάνουν χώρο στις βιβλιοθήκες;
Εγώ δεν πιστεύω, κύριε Πρόεδρε, ότι υπάρχει ανάγκη για κάτι τέτοιο.
Ίσως να υπάρχει ανάγκη να συντονίσουμε τη στατιστική αναπαράσταση ή να ενισχύσουμε και να καταστήσουμε πιο ενδεδειγμένες τις μεθόδους σύγκρισης της Eurostat - αυτό ναι - αλλά δεν πιστεύω ότι είναι ανάγκη να ξοδέψουμε χρήματα για περαιτέρω μελέτες και αναλύσεις, αντί για πληροφορίες, σε πειραματικά σχέδια που καταλήγουν και θα καταλήγουν να δημιουργούν τεχνητά θέσεις εργασίας που επιδοτούνται από τα ευρωπαϊκά, κρατικά ή τοπικά, δημόσια ταμεία, αλλά είναι καταδικασμένες να μην έχουν μετά κανένα πρακτικό αποτέλεσμα.
Μας παίρνει χρόνο, πετάμε στάχτη στα μάτια των ευρωπαίων ανέργων, αλλά δεν γίνονται εκείνες οι μεταρρυθμίσεις που είναι πραγματικά χρήσιμες και που γνωρίζουμε ήδη ποιες είναι.
Έγινε λόγος σε τούτη την Αίθουσα, πριν από λίγα λεπτά, για μειονεκτούσες κατηγορίες από άποψη απασχόλησης.
Στη χώρα μου, την Ιταλία, χάρη σε ορισμένες μεταρρυθμίσεις - εντελώς μετριοπαθείς, που πολεμήθηκαν από τα συνδικάτα - ελευθέρωσης της αγοράς εργασίας, τη χρονιά που μας πέρασε δημιουργήθηκαν εκατοντάδες χιλιάδες θέσεις εργασίας, οι οποίες χορηγήθηκαν ως επί το πλείστον στις μειονεκτικές περιοχές του Νότου, στις γυναίκες και στους νέους, αλλά με διαρθρωτικά μέτρα που είναι πραγματικά χρήσιμα και όχι - λυπάμαι - χάρη σε νέες και δαπανηρότατες μελέτες.
Κύριε Πρόεδρε, διαφωνώ με τον προηγούμενο ομιλητή, επομένως θέλω καταρχάς να συγχαρώ την εισηγήτρια κ. Jensen, γι' αυτήν την άρτια έκθεση.
Πράγματι, υπάρχουν πολλά στοιχεία που μπορούμε να υποστηρίξουμε σ' αυτήν την έκθεση, και ιδιαίτερα την έμφαση που δίδεται στην προτεινόμενη μεικτή προσέγγιση, σε κοινοτικό και σε τοπικό επίπεδο, για την πολιτική απασχόλησης.
Στην Επιτροπή για τα Δικαιώματα της Γυναίκας και τις Ίσες Ευκαιρίες, τονίζουμε ότι η ανάλυση και η αξιολόγηση αυτής της δράσης στον τομέα της απασχόλησης πρέπει να γίνεται με βάση το φύλο, δεδομένου ότι οι γυναίκες φέρουν το κύριο βάρος της ανεργίας στην Ευρώπη.
Κυρία Επίτροπε, οι στόχοι της Λισαβόνας για την αύξηση των ποσοστών της γυναικείας απασχόλησης, με στόχο το 60% για το 2010, μπορούν ήδη να θεωρούνται υπερβολικά φιλόδοξοι.
Στο Βασίλειο της Ισπανίας, όπου τα ποσοστά της γυναικείας απασχόλησης είναι μάλλον τα χαμηλότερα στην Ευρωπαϊκή Ένωση, μετά βίας ανέρχονται στο 30% του ενεργού πληθυσμού.
Γι' αυτόν το λόγο, η Επιτροπή για τα Δικαιώματα της Γυναίκας ζήτησε να γίνει μια ανάλυση των αιτίων αυτού του τρομακτικού χάσματος: μειωμένο ωράριο εργασίας, εγκυμοσύνη, γονική άδεια, οικιακές ευθύνες, κτλ.
Ως εκ τούτου, εμείς, το Euskal Herritarok, ζητούμε απ' όλα τα μέλη αυτού του Σώματος να υποστηρίξουν το σύνολο των τροπολογιών που προτείνει η Επιτροπή για τα Δικαιώματα της Γυναίκας, καθώς φυσικά και την ίδια την έκθεση της κ. Jensen.
Κύριε Πρόεδρε, μετά τη χαμένη ευκαιρία της Συνόδου της Νίκαιας, καλό είναι να υπενθυμίζουμε ένα γεγονός που προσέδωσε μεγάλη δυναμική στην ΕΕ: τη σύνοδο του Λουξεμβούργου για την απασχόληση.
Εκεί κατέστη δυνατό να πεισθούν τα κράτη μέλη να αναλάβουν με αποφασιστικότητα περισσότερες πρωτοβουλίες για την απασχολησιμότητα και την προσαρμοστικότητα, για το επιχειρησιακό πνεύμα και την ισότητα ευκαιριών.
Έκτοτε τα πρότυπα μέτρα των κρατών μελών αποτελούν ένα κεντρικό στοιχείο της ευρωπαϊκής πολιτικής για την απασχόληση.
Πρέπει πολύ προσεκτικά να ελεγχθεί και να αξιολογηθεί το σύνολο των επιτευγμάτων τους: επάνοδος στον επαγγελματικό βίο, δραστηριότητες για μεγαλύτερη ισότητα ευκαιριών, αλλαγή της νοοτροπίας αποκλεισμού, στοχοθετημένη σύσταση ενός ευνοϊκού περιβάλλοντος για τη δημιουργία μικρών και μεσαίων επιχειρήσεων.
Μήπως ισχύει, τελικά, το ρητό μας ότι προκύπτει ευρωπαϊκή υπεραξία όταν εξασφαλίζεται δικτύωση των δράσεων των κρατών μελών με κοινοτικές πρωτοβουλίες και με κοινοτικά προγράμματα για μόρφωση, κατάρτιση και μετεκπαίδευση;
Θέλουμε να ενισχυθεί η συμμετοχή των τοπικών και περιφερειακών φορέων σε πιλοτικά προγράμματα και ως εκ τούτου ζητούμε την αποθεματοποίηση των προτεινόμενων από την Επιτροπή κονδυλίων.
Για μένα προτεραιότητα έχει η βελτίωση της συμβατότητας της πολιτικής απασχόλησης με την οικονομική πολιτική.
Σε τελευταία ανάλυση, είναι οι δύο όψεις του ίδιου νομίσματος.
Ας επιδείξουμε επιτέλους την παρρησία να κάνουμε περισσότερα απ' όσα μας επιτρέπουν οι δυνατότητές μας, και όχι ν' ακούγεται η φωνή μας μόνο για τον προσδιορισμό των κατευθυντηρίων γραμμών για την απασχόληση, γιατί αυτό δεν αρκεί!
Πρέπει ως Ευρωπαϊκό Κοινοβούλιο να συνεργαστούμε με συνέπεια στην Εβδομάδα Για Την Απασχόληση το Νοέμβριο στις Βρυξέλλες και εδώ, στο Στρασβούργο, πρέπει επιτέλους να βρούμε το χρόνο να συζητήσουμε για μία ολόκληρη ημέρα τη δημιουργία θέσεων εργασίας για το μέλλον και για την εφαρμογή των εθνικών προγραμμάτων δράσεως, αφήνοντας ανοικτό το πεδίο για την παρουσίαση των επιτευγμάτων των κοινωνικών εταίρων και της εμπειρίας των πληγέντων από την ανεργία καθώς και των υποστηριζομένων από μέτρα δημιουργίας θέσεων εργασίας εργοδοτών.
Έτσι, κύριε Πρόεδρε, θα συμβάλουμε στην αποτελεσματικότητα της εκστρατείας για την ευρωπαϊκή στρατηγική για την απασχόληση.
Κύριε Πρόεδρε, η θέση απασχόλησης, η εργασία αποτελεί το σημαντικότερο μέσο για την πρόληψη του κοινωνικού αποκλεισμού.
Η Ευρωπαϊκή Ένωση έχει λίγες δυνατότητες να παρέμβει άμεσα στην απασχόληση.
Η αποκαλούμενη διαδικασία του Λουξεμβούργου, με την ετήσια έκθεση της για την απασχόληση και μέσω των βέλτιστων πρακτικών και της μεταφοράς του παραδείγματός της, είναι μια εξαιρετικά καλή προσπάθεια για την ενίσχυση της συνεργασίας μεταξύ των κρατών μελών και της αποτελεσματικότητας, καθώς και της διαφάνειας των δράσεων.
Ένα μεγάλο βήμα μπροστά θα είναι η επόμενη διαδικασία του Λουξεμβούργου, στην οποία θα δώσουμε έμφαση στη νέα τεχνολογία και θα επιχειρήσουμε με αυτή να οδηγήσουμε την Ευρώπη στον δρόμο της ανάπτυξης.
Οι δράσεις για την ενίσχυση της απασχόλησης θα πρέπει να εστιασθούν στους τομείς που αποδίδουν μεγαλύτερη προστιθέμενη αξία, δηλαδή στην εκπαίδευση, στην έρευνα και στην εφαρμογή της νέας τεχνολογίας ως μέσου ανάπτυξης και, ιδιαίτερα, ως μέσου αειφόρου ανάπτυξης.
Θα επιτύχουμε την ισότητα των ευκαιριών μέσω της μέριμνας για δημόσιες κοινωνικές υπηρεσίες που καθιστούν δυνατή την απερίσπαστη συμμετοχή και των γυναικών στην αγορά εργασίας.
Κύριε Πρόεδρε, καταρχάς θα ήθελα να συγχαρώ την εισηγήτρια, κ. Anne Jensen, για την εξαιρετική και επίκαιρη έκθεσή της.
Ένας από τους στόχους της Ένωσης είναι η προώθηση ενός υψηλού επιπέδου απασχόλησης.
Έτσι, στο πλαίσιο της διαδικασίας του Λουξεμβούργου, τα κράτη μέλη έχουν ήδη αρχίσει να συνεργάζονται σε θέματα πολιτικής για την απασχόληση, δεδομένου ότι είναι εντέλει αρμόδια για την επιλογή των συγκεκριμένων μέτρων για την εκτέλεσή της· εξάλλου δεν θα μπορούσε να ήταν και διαφορετικά.
Πιο πρόσφατα, το Ευρωπαϊκό Συμβούλιο της Λισαβόνας όρισε ως στρατηγικό στόχο της Ένωσης τη μετατροπή της στον δυναμικότερο και πιο ανταγωνιστικό οικονομικό χώρο του πλανήτη, βασιζόμενο στη γνώση και ικανό να εγγυηθεί μια αειφόρο οικονομική ανάπτυξη που θα δημιουργήσει περισσότερες και καλύτερες θέσεις εργασίας και μεγαλύτερη κοινωνική συνοχή.
Η συγκεκριμένη έκθεση αποσκοπεί στο να συμβάλλει στην αντιμετώπιση αυτής της νέας πρόκλησης που εμφανίστηκε στη Λισαβόνα, επιφέροντας την ισότητα των ευκαιριών μεταξύ ανδρών και γυναικών στην απασχόληση, που αποτελεί σημαντικό πυλώνα της ευρωπαϊκής στρατηγικής απασχόλησης.
Προτείνεται η ενίσχυση της συνεργασίας μεταξύ των κρατών μελών στην ανάλυση, έρευνα και παρακολούθηση της πολιτικής της αγοράς εργασίας, στο πλαίσιο μιας οικονομίας βασιζόμενης στη γνώση, που υποδεικνύει τις βέλτιστες πρακτικές, προωθώντας τις ανταλλαγές και μεταφορές εμπειρίας παράλληλα με μια ενεργή πολιτική ενημέρωσης, ούτως ώστε ο ευρωπαίος πολίτης να μαθαίνει εύκολα ποιοι είναι οι στρατηγικοί στόχοι στον τομέα της απασχόλησης.
Επιβάλλεται να εξασφαλιστεί η συμμετοχή των κοινωνικών εταίρων και των υπολοίπων τοπικών και περιφερειακών φορέων σε αυτήν την προσπάθεια, που θα πρέπει να αποτελεί προσπάθεια όλων.
Από την άλλη είναι εξίσου απαραίτητη μια αξιολόγηση της ύπαρξης υποδομών που διευκολύνουν την πρόσβαση ανδρών και γυναικών στην εργασία και την παραμονή τους σε αυτήν, όπως είναι οι βρεφονηπιακοί σταθμοί και η κοινωνική βοήθεια στο σπίτι, όπως αναφέρεται στη γνωμοδότηση της Επιτροπής για τα Δικαιώματα της Γυναίκας.
Το Ευρωπαϊκό Κοινοβούλιο αποτελεί ήδη στο πλαίσιο της διαδικασίας της διαβούλευσης ένα σημαντικό παράγοντα στον καθορισμό των ετήσιων κατευθυντήριων γραμμών για την απασχόληση.
Τώρα το σημαντικό είναι να συμμετάσχει επίσης στην ποσοτική και ποιοτική ανάλυση των σφαιρικών επιπτώσεων της ευρωπαϊκής στρατηγικής για την απασχόληση.
Θα πρέπει να γίνει μια τελευταία αναφορά στη χορήγηση πόρων στις προτεραιότητες της ενθάρρυνσης της απασχόλησης.
Η χρήση δημοσίων οικονομικών πόρων θα πρέπει να είναι πάντα ισορροπημένη και άκρως αυστηρή.
Έτσι μια αυξανόμενη πίστωση εντός του προϋπολογισμού σε αυτόν τον τομέα θεωρείται θετική και απαραίτητη.
Θα πρέπει επίσης να τονιστεί ότι η χορήγηση πόρων θα πρέπει να αφορά πραγματικές και συγκεκριμένες ανάγκες και να λαμβάνεται υπόψη η εκτέλεση κάθε θέσης του προϋπολογισμού.
Κύριε Πρόεδρε, θα ήθελα και εγώ, όπως οι συνάδελφοί μου, να ευχαριστήσω την κ. Jensen και να την συγχαρώ για την έκθεσή της.
Στον περιορισμένο χρόνο που διαθέτουμε, εφόσον ορισμένοι ομιλητές αναφέρθηκαν ήδη σε έναν αριθμό μειονεκτούντων ομάδων ή ομάδων που δεν τα καταφέρνουν τόσο καλά στους τομείς της απασχόλησης, είναι σημαντικό να εξετάσουμε ορισμένες πτυχές, εκ των οποίων οι τρεις πιο σημαντικές είναι οι εξής: ισότητα ευκαιριών, ισότητα πρόσβασης και ισότητα κατάρτισης.
Ισότητα ευκαιριών πρέπει να σημαίνει ότι όλες οι θέσεις εργασίας, όλες οι διαθέσιμες υπηρεσίες, είναι ανοικτές σε όλους, με τρόπο ισότιμο.
Ισότητα πρόσβασης σημαίνει ότι δεν θα πρέπει να υπάρχουν φυσικά εμπόδια στα άτομα που επιδιώκουν πρόσβαση στις δυνατότητες κατάρτισης ή απασχόλησης που υπάρχουν.
Ισότητα εκπαίδευσης σημαίνει ότι τα άτομα πρέπει να διαθέτουν τις δεξιότητες που απαιτούνται για τις θέσεις εργασίας που θα είναι διαθέσιμες.
Από τον καιρό που υπήρχαν βιομηχανικοί τομείς μεγάλης εκβιομηχάνισης και έντασης απασχόλησης, περάσαμε σε άλλα μικρότερα δίκτυα, σε μικρότερη συνεργασία.
Χρειάζεται να δώσουμε μεγαλύτερη έμφαση στην παροχή δεξιοτήτων και κατάρτισης στους νέους, στους μεσήλικες, στους ηλικιωμένους, και στα άτομα που ζουν στις αστικές περιοχές και στην ύπαιθρο, προκειμένου να διασφαλίσουμε ότι έχουν ίση πρόσβαση σ' αυτή την κατάρτιση και τις νέες θέσεις εργασίας.
Τα εθνικά προγράμματα δράσης για την απασχόληση, στα πλαίσια της διαδικασίας του Λουξεμβούργου, μας είναι πολύ χρήσιμα για να διασφαλισθεί ότι χρησιμοποιούμε την πειθώ και την απειλή κυρώσεων με τα κράτη μέλη.
Μπορούμε να παρέχουμε περισσότερους πόρους όταν προσφέρουν καλές θέσεις απασχόλησης και επιτυγχάνουν τους στόχους τους, και να τους παίρνουμε πίσω όταν δεν το επιτυγχάνουν.
Κύριε Πρόεδρε, επειδή πέρασαν τα μεσάνυχτα, σας εύχομαι, κύριε Πρόεδρε, και σε σας κυρία Επίτροπε, χρόνια πολλά για την Ημέρα του Αγίου Βαλεντίνου!
Πρόκειται για μια πολύ καλή έκθεση.
Το λέγω χωρίς έκπληξη, εφόσον προέρχεται από την κ. Jensen, οπότε φυσικά και είναι μια καλή έκθεση.
Ωστόσο, η έκθεση ήταν λίγο καλύτερη προτού τη "βελτιώσει" η Επιτροπή Απασχόλησης και Κοινωνικών Υποθέσεων.
Ορισμένες από τις τροπολογίες που εγκρίθηκαν, δεν βελτίωσαν το έγγραφο.
Αναφέρομαι μόνο σε δύο πτυχές.
Η πρώτη πτυχή - ρισκάροντας τη ζωή μου - αφορά ορισμένες από τις τροπολογίες της Επιτροπής για τα Δικαιώματα της Γυναίκας και τις Ίσες Ευκαιρίες.
Υποστηρίζω σθεναρά τα δικαιώματα των γυναικών.
Υποστηρίζω σθεναρά τα δικαιώματα των νέων ατόμων, των ηλικιωμένων ατόμων, των ατόμων με ειδικές ανάγκες και πολλών άλλων μειονοτήτων.
Αλλά μόνο οι γυναίκες έχουν τη δική τους επιτροπή να τις εκπροσωπεί.
Ορισμένες φορές, ίσως, η φωνή τους πνίγει τις φωνές κάποιων άλλων ομάδων, κατά την κρίση μου.
Αναφέρω ως παράδειγμα το άρθρο 3.1(1) όπου το αρχικό κείμενο έλεγε "στο μέγιστο δυνατό βαθμό, η ανάλυση θα γίνεται με βάση το φύλο" .
Συμφωνώ μ' αυτό.
Θα πρέπει να γίνεται με βάση το φύλο στο μέγιστο δυνατό βαθμό.
Όμως η Επιτροπή των Γυναικών αφαίρεσε τις λέξεις "στο μέγιστο δυνατό βαθμό" .
Προφανώς το "μέγιστο δυνατό" δεν είναι αρκετά μέγιστο.
Πιστεύω ότι ήταν μια χαρά όπως ήταν.
Το αναφέρω ως παράδειγμα, αλλά εξακολουθώ να υποστηρίζω τα δικαιώματα των γυναικών.
Φορώ αδιάβροχο κουστούμι για προστασία από τις τομάτες σε περίπτωση που σκεπτόσαστε να κάνετε κάτι.
Το δεύτερο σημείο αφορά τον προϋπολογισμό.
Πιστεύω ότι η Επιτροπή Προϋπολογισμών έκανε μια αναφορά για αύξηση του προϋπολογισμού από 50 σε 55 εκατομμύρια ευρώ, αλλά με την προϋπόθεση ότι θα πρέπει να είναι ανάλογη προς την εφαρμογή.
Ο προϋπολογισμός του προηγούμενου έτους ήταν 50 εκατομμύρια ευρώ.
Μόνο τα δύο τρίτα εξ αυτών δαπανήθηκαν: το 25% αναλώθηκε σε διοικητικές δαπάνες.
Η μετάβαση από τα 55 στα 65 εκατομμύρια ευρώ - σύμφωνα με την τελευταία τροπολογία - είναι κατά τη γνώμη μου δυσανάλογη.
Είναι ένας αντικατοπτρισμός του ενθουσιασμού της επιτροπής για το συγκεκριμένο σχέδιο.
Ορισμένες φορές, για να καταδειχθεί η σημασία ενός σχεδίου, είθισται να προσφέρονται σ' αυτό περισσότερα χρήματα.
Θα ήθελα να ελπίζω ότι, όλο και περισσότερο, θα καταλαβαίνουν οι συνάδελφοι ότι τα χρήματα δεν είναι μόνο αντικατοπτρισμός της σημασίας, και ότι είναι δυνατό να υπερψηφίσει κανείς μια έκθεση με σθεναρό τρόπο χωρίς να αυξήσει τα χρηματικά ποσά.
Φοβούμαι ότι μάλλον θα χρειαστεί θα περιμένω πολύ για να το δω αυτό.
Δεδομένης της προχωρημένης ηλικίας μου, ίσως οι απόγονοί μου δουν πρώτοι αυτήν την προσέγγιση.
.
(ΕΝ) Θα ήθελα να ευχαριστήσω και να συγχαρώ την κ. Jensen για την έκθεσή της.
Εκτιμώ ιδιαίτερα το γεγονός ότι οι περισσότεροι βουλευτές του Κοινοβουλίου αναφέρθηκαν στα συμπεράσματα της Λισαβόνας.
Αυτή είναι και η δική μας βασική φιλοδοξία σ' αυτήν την πρόταση.
Θέλουμε να χρησιμοποιήσουμε αυτήν την πρόταση, η οποία βασίζεται στο άρθρο 129 της Συνθήκης, για να υποστηρίξουμε, να εμβαθύνουμε και να αναπτύξουμε τη στρατηγική απασχόλησης και, μέσω αυτού, να επιτύχουμε το στόχο της Λισαβόνας για πλήρη απασχόληση.
Πριν ξεκινήσω την ομιλία μου και την αναφορά μου στις τροπολογίες, θα ήθελα να απαντήσω στον κ. Bushill-Matthews.
Θέλω να του πω ότι οι γυναίκες δεν είναι μια ομάδα, δεν είναι μια μειονότητα, δεν είναι μια κατηγορία.
Είναι το 51% του πληθυσμού.
Οι γυναίκες περιλαμβάνουν πολλές ομάδες.
Είναι ένα οριζόντιο πρόβλημα, γι' αυτό μην συγχέετε τις άλλες ομάδες με τις γυναίκες.
Αυτός είναι ο λόγος για τον οποίο οι γυναίκες έχουν τη δική τους επιτροπή.
Έχουμε εργαστεί πολύ καλά από κοινού και μπορώ να δεχθώ τις περισσότερες από τις τροπολογίες που προτείνετε.
Σε ορισμένες περιπτώσεις, θα ήθελα να δεχθώ το πνεύμα της πρότασής σας, αλλά με κάποια επαναδιατύπωση προκειμένου να διατηρηθεί η συνοχή του κειμένου.
Όσον αφορά την πρώτη τροπολογία, συμφωνώ, με μια ελαφρά αλλαγή της διατύπωσης, ότι θα πρέπει να τονίσουμε περισσότερο τα ισχυρά σημεία της ευρωπαϊκής στρατηγικής για την απασχόληση.
Αναλόγως, δέχομαι επί της ουσίας την τροπολογία αρ.
2, η οποία δίνει έμφαση στη σημασία του ρόλου που διαδραματίζει το Κοινοβούλιο στην ευρωπαϊκή στρατηγική για την απασχόληση.
Σχετικά με την τροπολογία αρ.
3 επί του άρθρου 2, μπορώ να την αποδεχθώ επί της ουσίας.
Συνεπώς θα προτείνω μια διατύπωση που λαμβάνει υπόψη και τα δύο τμήματα της τροπολογίας: "στην ανάλυση και στην προαγωγή μεθόδων συνεργασίας με τους κοινωνικούς εταίρους και τις ενδιαφερόμενες τοπικές και περιφερειακές αρχές, και στην εφαρμογή μιας ενεργού πολιτικής πληροφόρησης" .
Ένας αριθμός τροπολογιών σχετίζονται με το άρθρο 3, το οποίο ασχολείται με τις δραστηριότητες που θα διεξάγονται σ' αυτό το πρόγραμμα.
Επιτρέψατέ μου να αναφερθώ ειδικά στην τροπολογία αρ.
4 επί του άρθρου 3(1).
Για την τροπολογία αρ.
5, δέχομαι, επί της ουσίας, την ανάγκη αξιολόγησης των τρόπων συμμετοχής όλων των ομάδων συμφερόντων που μπορούν να συνεισφέρουν, στην εφαρμογή των εθνικών προγραμμάτων δράσης.
Μπορώ, ομοίως, να δεχθώ το αίτημα της τροπολογίας αρ.
6 για μια ποιοτική και ποσοτική αξιολόγηση των επιπτώσεων της ευρωπαϊκής στρατηγικής απασχόλησης και για μια ανάλυση της σχέσης μεταξύ αυτής και των γενικότερων οικονομικών και άλλων πολιτικών.
Ωστόσο, δεν εντάσσεται στο πεδίο εφαρμογής αυτού του προγράμματος η συναγωγή συμπερασμάτων για τη δυνατότητα μεταφοράς της προσέγγισης και της μεθόδου της στρατηγικής απασχόλησης σε άλλους τομείς πολιτικής.
Συμφωνώ ιδιαίτερα ότι πρέπει να ενδυναμώσουμε τη διαδικασία του Λουξεμβούργου.
Την έχουμε ήδη επεκτείνει σε άλλες πολιτικές, για παράδειγμα στην πολιτική κατά του αποκλεισμού, αλλά δεν μπορούμε να τη χρησιμοποιήσουμε εδώ.
Επομένως, δεν μπορώ να δεχθώ το τελευταίο τμήμα της τροπολογίας αρ.
6.
Συνεπής προς την πολιτική μου προσέγγιση σε άλλες νομοθετικές προτάσεις που έχω υποβάλει, υποστηρίζω το επιχείρημα της στήριξης των προσπαθειών των κρατών μελών σε θέματα ίσων ευκαιριών για τους άνδρες και τις γυναίκες.
Ένας αριθμός τροπολογιών έχει προταθεί για τις διάφορες παραγράφους του άρθρου 3 σχετικά με τις ίσες ευκαιρίες.
Το επικροτώ αυτό, αλλά προκειμένου να μην υπάρχει επικάλυψη και υπερβολικές λεπτομέρειες για τα συγκεκριμένα σχέδια που θα υποστηριχθούν, προτείνω μια νέα προσθήκη στο άρθρο 3(2), έτσι ώστε να λαμβάνονται σαφέστερα υπόψη οι αμοιβαίοι μας στόχοι σ' αυτά τα πλαίσια.
Αυτό θα καλύψει όλα τα θέματα που τίθενται στις τροπολογίες αρ.
7, 8 και 9, όπως ανάλυση και παρακολούθηση, κατάρτιση δεικτών, γονική άδεια, εργασία με μειωμένο ωράριο και δημοσίευση εκθέσεων.
Για παρόμοιους λόγους, δεν μπορώ να δεχθώ την τροπολογία αρ.
18 και θα απαντήσω στον κ. Fatuzzo ότι η ανάλυση των δραστηριοτήτων απασχόλησης που σχετίζονται με τη γήρανση του πληθυσμού καλύπτεται ήδη στο άρθρο 3(1).
Αλλα ειδικά προβλήματα αφορούν τις πολιτικές δραστηριότητες που έχουν σχέση με τις ομάδες των ηλικιωμένων, των ατόμων με ειδικές ανάγκες και των ευάλωτων ομάδων.
Η τροπολογία αρ.
4 αφορά επίσης τις ίσες ευκαιρίες.
Το άρθρο 3 της απόφασης αναφέρει ότι η ανάλυση που θα διεξάγεται στο εν λόγω πρόγραμμα, θα γίνεται στο μέγιστο δυνατό βαθμό με βάση το φύλο.
Ενώ συμφωνώ πλήρως με την ανάγκη, και τη σημασία, της ανάλυσης με βάση το φύλο, είμαι υποχρεωμένη να αναγνωρίσω ότι υπάρχουν προβλήματα με τα δεδομένα και τις στατιστικές υπηρεσίες σε πολλά κράτη μέλη.
Εργαζόμαστε ενεργά με την Eurostat και τα κράτη μέλη, και αυτή είναι μια από τις βασικές μας συστάσεις για τη στρατηγική απασχόλησης στην κοινή έκθεση απασχόλησης για πολλά κράτη μέλη, αλλά πρέπει να παραδεχθούμε ότι αντιμετωπίζουμε μεγάλα προβλήματα με πολλά κράτη μέλη όσον αφορά τα δεδομένα.
Λυπούμαι λοιπόν, αλλά δεν μπορώ να δεχθώ αυτήν την τροπολογία.
Η τροπολογία αρ.
10 για ένα νέο άρθρο 3 είναι αρκετά περίπλοκη.
Μπορώ να συμφωνήσω με την πρόταση να προστεθεί στο υπάρχον κείμενο η έμφαση στη διάσταση της τοπικής απασχόλησης στην ευρωπαϊκή στρατηγική για την απασχόληση.
Δεν μπορώ, ωστόσο, να δεχθώ τη δέσμευση μέρους των πιστώσεων για συγκεκριμένες δραστηριότητες που σχετίζονται με την τοπική ανάπτυξη, εφόσον αυτοί θα καλύπτονται από τους γενικούς στόχους του προγράμματος.
Ομοίως, δεν μπορώ να δεχθώ την τροπολογία σύμφωνα με την οποία αυτό το πρόγραμμα θα πρέπει να χρησιμοποιείται για τοπικά σχέδια απασχόλησης, εφόσον αυτό καλύπτεται από τα άλλα προγράμματα, όπως το πρόγραμμα EQUAL και τα προγράμματα που προβλέπονται στο άρθρο 6 του κανονισμού των ευρωπαϊκών διαρθρωτικών ταμείων και του ταμείου συνοχής.
Επομένως, μπορώ να δεχθώ μόνο την τροπολογία αρ.
10 εν μέρει.
Δέχομαι επί της ουσίας τις προτεινόμενες τροπολογίες αρ.
11 και 12 για το άρθρο 4, σχετικά με τη σημασία της διάδοσης των αποτελεσμάτων της ευρωπαϊκής στρατηγικής για την απασχόληση.
Συμμερίζομαι την ανησυχία σας να διασφαλισθεί η συνεκτικότητα και η συμπληρωματικότητα μεταξύ των δραστηριοτήτων που καλύπτει η εν λόγω απόφαση και αυτών που περιλαμβάνονται σε άλλα κοινοτικά προγράμματα όπως ορίζει η τροπολογία αρ.
13.
Συνεπώς, μπορώ να δεχθώ το πνεύμα των σχετικών τροπολογιών για το σκοπό αυτό.
Σχετικά με το πρώτο τμήμα της τροπολογίας αρ.
14, φαίνεται να υπάρχει κάποια παρεξήγηση.
Η αναφορά στη συνεργασία με την Επιτροπή Απασχόλησης γίνεται στο άρθρο 8.
Κατά συνέπεια, η τροπολογία που αποσκοπεί να αναφέρεται σ' αυτήν και το άρθρο 7 είναι περιττή.
Σχετικά με το δεύτερο τμήμα της τροπολογίας αρ.
14 που αναφέρεται στην εκπροσώπηση των γυναικών σ' αυτές τις επιτροπές, η Επιτροπή έχει ήδη επιτύχει μια ισορροπία μεταξύ των δύο φύλων στις επιτροπές και έχουμε το στόχο της συμμετοχής ενός ποσοστού τουλάχιστον 40% από το κάθε φύλο σε όλες τις επιτροπές και τις ομάδες εμπειρογνωμόνων.
Αυτός ο ειδικός στόχος που αφορά τις επιτροπές και τις ομάδες εμπειρογνωμόνων, αναφέρεται ξεκάθαρα στην απόφαση της Επιτροπής της 19ης Ιουνίου 2000.
Αποτελεί μέρος μιας ευρύτερης προσπάθειας να αυξηθεί ο αριθμός των γυναικών που συμμετέχουν στη διαδικασία λήψης αποφάσεων στα οικονομικά ζητήματα και στην πολιτική.
Ωστόσο, η συμπερίληψη μιας ειδικής διάταξης για την εκπροσώπηση σ' έναν αριθμό επιτροπών που έχουν σχέση με την απασχόληση, υπερβαίνει το πεδίο της εν λόγω απόφασης.
Το Κοινοβούλιο θα μπορούσε να διαδραματίσει ένα σημαντικό ρόλο για τον ορισμό ανδρών και γυναικών σ' αυτές τις επιτροπές.
Συνεπώς, δεν μπορώ να δεχθώ την τροπολογία αρ.
14.
Η τροπολογία αρ.
15 σχετικά με τη δημιουργία συνδέσμων με την αρμόδια ειδική επιτροπή του Ευρωπαϊκού Κοινοβουλίου πρέπει να απορριφθεί για θεσμικούς λόγους.
Σε ό,τι αφορά τον προϋπολογισμό, έχει προταθεί ο προϋπολογισμός των 55 εκατομμυρίων ευρώ για την εφαρμογή αυτής της απόφασης, και έχουν υπολογισθεί προσεκτικά οι απαραίτητοι ανθρώπινοι πόροι προκειμένου η Επιτροπή να εφαρμόσει αποτελεσματικά την απόφαση.
Αντικατοπτρίζει το ποσό που προβλέπεται στο δημοσιονομικό προγραμματισμό της Επιτροπής στο πλαίσιο της κατηγορίας ΙΙΙ "δαπάνες" .
Συνεπώς, δεν μπορώ να δεχθώ μια σημαντική αύξηση του προϋπολογισμού, διότι τούτο θα δυσχέραινε την αποτελεσματική εφαρμογή του προγράμματος.
Επομένως, δεν μπορώ να δεχθώ τις τροπολογίες αρ.
16 και 17.
Συνοψίζοντας, μπορώ να δεχθώ επί της αρχής τις τροπολογίες αρ.
1, 2, 3, 5, 7, 8, 9, 11, 12 και 13.
Μπορώ επίσης να δεχθώ τμήματα των τροπολογιών 6 και 10.
Για τους λόγους που ήδη σας ανέφερα, πρέπει να απορρίψω τις τροπολογίες αρ.
4, 14, 15, 16, 17 και 18.
Θα ήθελα να ευχαριστήσω την εισηγήτρια κ. Jensen, για τη σημαντική και πολύτιμη συνεισφορά της.
Έπρεπε να αναφερθώ λεπτομερώς στις τροπολογίες, γι' αυτό χρειάστηκε να μιλήσω τόση πολύ ώρα.
Σας ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 00.20)