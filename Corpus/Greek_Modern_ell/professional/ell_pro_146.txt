# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Ασφάλεια των πλοίων
Η ημερήσια διάταξη προβλέπει την κοινή συζήτηση των δηλώσεων του Συμβουλίου και της Επιτροπής για την ασφάλεια της ναυσιπλοΐας και τη συζήτηση των ακολούθων εκθέσεων:
(A5-0343/2000) του κ. Watts, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 95/21/ΕΚ του Συμβουλίου για την επιβολή, σχετικά με τη ναυσιπλοΐα που συνεπάγεται χρήση κοινοτικών λιμένων ή διέλευση από ύδατα υπό τη δικαιοδοσία κράτους μέλους, των διεθνών προτύπων για την ασφάλεια των πλοίων, την πρόληψη της ρύπανσης και τις συνθήκες διαβίωσης και εργασίας επί των πλοίων (έλεγχος του κράτους του λιμένα) (COM(2000)0142 - C5-0174/2000 - 2000/0065(COD))
(A5-0344/2000) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την εσπευσμένη σταδιακή καθιέρωση απαιτήσεων διπλού κύτους ή αντίστοιχου σχεδιασμού για τα πετρελαιοφόρα μονού κύτους (COM(2000)0142 - C5-0173/2000 - 2000/0067(COD))
(A5-0342/2000) του κ. Ortuondo Larrea, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/57/ΕΚ του Συμβουλίου σχετικά με κοινούς κανόνες και πρότυπα για τους οργανισμούς επιθεώρησης και εξέτασης πλοίων και για τις συναφείς δραστηριότητες των ναυτικών αρχών (COM(2000)0142 - C5-0175/2000 - 2000/0066(COD))
(A5-0336/2000) της κ. McKenna, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού πλαισίου συνεργασίας στον τομέα της ακούσιας ή εκούσιας θαλάσσιας ρύπανσης (C5-0501/2000 - 1998/0350(COD)).
.
(FR) Κυρία Πρόεδρε, κυρίες και κύριοι βουλευτές, κυρία Επίτροπε, ο λόγος για τον οποίο επιθυμούσα ιδιαιτέρως να βρίσκομαι μαζί σας σήμερα σε αυτή τη συζήτηση για την πρώτη δέσμη μέτρων σχετικά με τη ναυσιπλοΐα στο Ευρωπαϊκό Κοινοβούλιο, είναι διότι θα εξετάσετε τρία σημαντικά κείμενα, που αποτελούν το απαραίτητο πρώτο βήμα για ένα θέμα το οποίο τα πρόσφατα γεγονότα έφεραν δυστυχώς στην ημερήσια διάταξη της επικαιρότητας.
Η Ευρωπαϊκή Ένωση διαθέτει 60 000 χλμ ακτών που βρέχονται από θάλασσες και ωκεανούς μεταξύ των πλέον πολυσύχναστων του κόσμου.
Ο ναυτικός χαρακτήρας της είναι αναμφισβήτητος, αλλά αυτό ακριβώς της προσδίδει μεγαλύτερη ευθύνη.
Από το ατύχημα του Erika, τον περασμένο Δεκέμβριο, μέχρι σήμερα, τα ευρωπαϊκά θεσμικά μας όργανα εργάστηκαν εντατικά για την επίτευξη προόδου.
Η πρώτη δέσμη μέτρων για το θέμα την οποία πρότεινε η Επιτροπή το Μάρτιο, εξετάστηκε από το Κοινοβούλιο και το Συμβούλιο.
Μια δεύτερη δέσμη μέτρων αναμένεται τις επόμενες ημέρες.
Το Ευρωπαϊκό Συμβούλιο του Μπιαρρίτς ασχολήθηκε με το θέμα αυτό, το οποίο θα συζητηθεί και κατά τη Σύνοδο Κορυφής της Νίκαιας.
Μετά από κάθε καταστροφή, οι ευρωπαίοι συμπολίτες μας εκφράζουν το θυμό τους μπροστά στην ανασφάλεια της ναυσιπλοΐας, στους κινδύνους που αντιπροσωπεύουν τα δεκάδες σκάφη τα οποία μεταφέρουν ρυπογόνες ή επικίνδυνες ουσίες και πλέουν καθημερινά στα ανοικτά των ακτών μας.
Νομίζω ότι πρέπει να κατανοήσουμε τη συγκίνηση και το θυμό τους.
Ασφαλώς, επιθυμούμε να κάνουμε τα πράγματα να προχωρήσουν.
Πώς μπορεί να δεχθεί κανείς ότι η ανάπτυξη των θαλασσίων μεταφορών, η οποία είναι τόσο απαραίτητη για το εμπόριο και τις συναλλαγές μας, είναι επιζήμια για την ασφάλεια των ανθρώπων και του περιβάλλοντος;
Πώς μπορεί να δεχθεί κανείς ότι όλο και περισσότερα, όλο και μεγαλύτερα, όλο και περισσότερο αυτοματοποιημένα πλοία πλέουν ανοικτά των ακτών μας χωρίς να τηρούν πάντα αυστηρούς κανόνες από άποψη ασφάλειας, ελέγχου της ναυσιπλοΐας, αλλά και τους κοινωνικούς κανόνες, όπως οι χερσαίες ή οι εναέριες μεταφορές;
Αυτό που δεν δεχόμεθα πλέον είναι η λογική που θέτει ως κανόνα της λειτουργίας των θαλασσίων μεταφορών την αναζήτηση της χαμηλότερης τιμής.
Αυτό που δεν δεχόμεθα πλέον, που δεν πρέπει να δεχθούμε, είναι αυτή η μορφή ευκαιριακής αντιμετώπισης, που υπάρχει, είναι γνωστό, από ορισμένα κράτη τα οποία νηολογούν, μερικές φορές για λίγα δολάρια, μερικά από τα πιο πεπαλαιωμένα, το πιο σκουριασμένα πλοία, από ορισμένους πλοιοκτήτες, οι οποίοι χρησιμοποιούν ανεπαρκώς εκπαιδευμένα και κακοπληρωμένα πληρώματα, από ορισμένους νηογνώμονες, οι οποίοι, για να μην χάσουν έναν πελάτη, δίνουν λίγη σημασία στην ποιότητα των πλοίων και του πληρώματός τους, από ορισμένους ναυλωτές που προσπαθούν, πριν από οτιδήποτε άλλο, να μειώσουν το κόστος τους.
Ορισμένοι, και μάλιστα στη Γαλλία, μου λένε ότι πρέπει να ληφθούν δραστικά εθνικά μέτρα για την προστασία των γαλλικών ακτών, μερικοί μάλιστα προτείνουν τη σύσταση γαλλικής ακτοφυλακής.
Αλλά το Erika, όπως το Ievoli Sun, δεν ήταν γαλλικά πλοία.
Ο πλοιοκτήτης τους ή οι νηογνώμονές τους δεν ήταν γαλλικοί και έπλεαν και τα δύο στα διεθνή ύδατα τη στιγμή του ναυαγίου τους.
Παρότι λοιπόν κάθε κράτος πρέπει να αναλάβει τις ευθύνες του, πρέπει να λάβουμε αποφάσεις σε ευρύτερη κλίμακα, και κυρίως σε ευρωπαϊκή τουλάχιστον.
Για το λόγο αυτό, οι ευρωπαίοι βουλευτές, όχι απλώς πρέπει να παίξουν κάποιο ρόλο, και γνωρίζω την αποφασιστικότητά σας σε αυτόν τον τομέα, αλλά πολύ περισσότερο, είναι απαραίτητοι για να προχωρήσει η κοινοτική νομοθεσία όσο το δυνατόν περισσότερο, όσο το δυνατόν γρηγορότερα.
Οι ευρωπαίοι πολίτες το έχουν καταλάβει, το βλέπουμε αυτές τις ημέρες στην περίπτωση των ζωικών αλεύρων και των τρελών αγελάδων.
Τώρα πια, μας θέτουν ενώπιον των ευθυνών μας.
Κατηγορούν τους διεθνείς θεσμούς και τους ζητούν να δείξουν όλη την αποτελεσματικότητά τους, διότι αν αύριο συμβεί στις ακτές μας ένα νέο ατύχημα, ένα νέο ναυάγιο, θα μας καταγγείλουν όλους, και δικαίως, για ανεπάρκεια, κατά κάποιο τρόπο, μπροστά σε αυτούς τους κανόνες που δεν επαρκούν.
Εγώ, θα ήθελα να σας πω, κυρίες και κύριοι βουλευτές, κυρία Πρόεδρε, ότι η εξέταση των προτάσεων, σήμερα, αποδεικνύει ακριβώς ότι το Ευρωπαϊκό Κοινοβούλιο είναι ένα αποτελεσματικό θεσμικό όργανο που μπορεί να λαμβάνει υπόψη γρήγορα και αποτελεσματικά τις ανησυχίες των συμπολιτών μας.
Γι' αυτό, χαίρομαι διότι, με την ώθηση του Ευρωπαϊκού Κοινοβουλίου, της Επιτροπής, του Συμβουλίου, πρόκειται να συγκεκριμενοποιηθεί μια σημαντική πρόοδος για μια ασφαλέστερη ναυτιλιακή Ευρώπη.
Πράγματι, βάσει των προτάσεων που υποβάλαμε τον περασμένο Φεβρουάριο, η Ευρωπαϊκή Επιτροπή παρουσίασε προτάσεις με τη μεγαλύτερη δυνατή ταχύτητα.
Σήμερα, εξετάζετε σε πρώτη ανάγνωση τα τρία αυτά κείμενα.
Μπόρεσα να διαπιστώσω ότι το Κοινοβούλιο και οι εισηγητές του κινούνται από μια πεισματική βούληση να ολοκληρωθεί σύντομα η έγκριση αποτελεσματικών κειμένων αναγκαστικής ισχύος για την ασφάλεια της ναυσιπλοΐας.
Διαπίστωσα επίσης ότι συμμεριζόμαστε τους ίδιους στόχους βελτίωσης της ασφάλειας της ναυσιπλοΐας και την ίδια ανάλυση για τα μέσα επίτευξης αυτού του στόχου.
Σημείωσα συγχρόνως, μαζί με τους εισηγητές, ότι απαιτείται ίσως ακόμη κάποια τεχνική εμβάθυνση όσον αφορά τα κείμενα για τους νηογνώμονες και τον έλεγχο από το κράτος λιμένα.
Αναρωτιέται κανείς αν το γεγονός ότι προβλέπεται νέα περίοδος συνόδου της ολομέλειας του Κοινοβουλίου το Δεκέμβριο δεν θα επέτρεπε την επίλυση και των προβλημάτων που μένουν να ξεπεραστούν.
Αυτό θα επέτρεπε, εξάλλου, από την άποψη της προεδρίας του Συμβουλίου, να διεξαχθούν συζητήσεις με τα κράτη μέλη για να επιτευχθεί συμφωνία στο Συμβούλιο σε σχέση με τις προτάσεις σας και να εγκριθεί το κείμενο κατά την πρώτη ανάγνωση, εν ανάγκη με ειδική πλειοψηφία.
Θα μπορούσαμε να αναζητήσουμε την ευρύτερη δυνατή συναίνεση σχετικά με το καθεστώς ευθύνης των νηογνωμόνων, με την ενίσχυση του καθεστώτος απαγόρευσης των σημαιών που περιλαμβάνονται στη "μαύρη λίστα" , με την τοποθέτηση μαύρων κουτιών, με την καθιέρωση επιθεωρήσεων που αφορούν απευθείας τα πλοία που παρουσιάζουν τους μεγαλύτερους κινδύνους.
Ήδη, δεν μπορούμε παρά να εκφράσουμε ικανοποίηση για την εργασία που πραγματοποίησε το Κοινοβούλιο σχετικά με ένα κείμενο θεμελιώδες για την ενίσχυση της ασφάλειας της ναυσιπλοΐας, την κατάργηση των πλοίων μονού κύτους, το οποίο θα επιτρέψει, αν υπερψηφιστεί όπως νομίζω ότι θα προτείνει ο εισηγητής σας, να καταργηθούν περισσότερα από το ένα τρίτο των πετρελαιοφόρων μονού κύτους έως το 2005 και τα δύο τρίτα έως το 2010.
Το ποσοστό είναι σημαντικό και θα επιτρέψει τη γρήγορη ανανέωση των επικίνδυνων πλοίων που παραπλέουν τις ακτές μας και τη μεγαλύτερη δυνατή ασφάλεια.
Κυρία Πρόεδρε, κυρίες και κύριοι βουλευτές, κυρία και κύριοι εισηγητές, βλέπετε ότι παρουσιάζεται εδώ η ευκαιρία να προωθήσουμε την ασφάλεια των θαλασσίων μεταφορών.
Όλοι γνωρίζουμε ότι τα μέτρα τα οποία θα συζητήσετε σήμερα δεν επαρκούν.
Οι αρχηγοί κρατών και κυβερνήσεων υπενθύμισαν ότι επείγει να εξεταστεί μια δεύτερη δέσμη μέτρων που θα αφορά την επίβλεψη, τη διαφάνεια των θαλασσίων μεταφορών, τη σύσταση ευρωπαϊκού οργανισμού και την ευαισθητοποίηση όλων των φορέων, των παραγόντων των θαλασσίων μεταφορών, επικινδύνων ή ρυπογόνων προϊόντων.
Η Γαλλία είχε, εξάλλου, επαναλάβει με την ευκαιρία αυτή ότι είναι απαραίτητο να αρχίσει μια κοινοτική εργασία για την κατάρτιση και τους όρους εργασίας των ναυτικών, και γνωρίζω ότι πολλοί από σας αντιμετωπίζουν με μεγάλη ευαισθησία και αυτή την ανησυχία.
Μέσα από αυτά τα λίγα λόγια, διαπιστώνετε ότι θεωρώ καθοριστική την αποφασιστικότητα όλων των κοινοτικών θεσμικών οργάνων και είμαι πεπεισμένος ότι είναι ολοκληρωτική.
Αυτή η αποφασιστικότητα αρχίζει να αποδίδει καρπούς εδώ, στις Βρυξέλλες, στο Ευρωπαϊκό Κοινοβούλιο.
Για να μπορούν να κυκλοφορούν μόνον ασφαλή και γερά πλοία με καταρτισμένα πληρώματα που θα ζουν και θα εργάζονται υπό φυσιολογικές συνθήκες, για να αναλάβει επιτέλους κάθε ένας από τους παράγοντες των θαλασσίων μεταφορών τις ευθύνες που του αναλογούν, για να εξελιχθούν επιτέλους οι κανόνες των θαλασσίων μεταφορών λαμβάνοντας υπόψη το δικαίωμα του παράκτιου κράτους και την προσδοκία του να προστατεύσει το περιβάλλον του.
.
(EN) Κυρία Πρόεδρε, δεν νομίζω ότι υπάρχει καμία αμφιβολία ότι η Επιτροπή, όπως και η γαλλική Προεδρία, θεωρεί το θέμα της θαλάσσιας ασφάλειας και της προστασίας του περιβάλλοντος υψίστης σημασίας.
Είναι άλλωστε θέματα πρώτης προτεραιότητας στην ημερήσια διάταξη της Επιτροπής από τότε που σημειώθηκε το τραγικό ναυάγιο του Erika πριν από 11 μήνες.
Ακόμα πιο πρόσφατα, πριν από λίγες μόνο εβδομάδες, άλλο ένα δεξαμενόπλοιο, το Ievoli Sun, που μετέφερε χημικά προϊόντα αυτή τη φορά, βυθίστηκε έξω από τις ακτές της Γαλλίας.
Ήταν άλλη μία υπενθύμιση των πιθανών καταστροφικών συνεπειών αυτού του είδους ατυχημάτων.
Η ευρωπαϊκή κοινή γνώμη δεν ανέχεται πλέον τη δημιουργία πετρελαιοκηλίδων ή άλλων περιβαλλοντικών καταστροφών που προκαλούνται από βιομηχανικά ατυχήματα στη ναυτιλία ή αλλού.
Οι πολίτες έχουν το δικαίωμα να απαιτούν την κυκλοφορία πλοίων που θα είναι ασφαλή και θα μπορούν να μεταφέρουν το φορτίο τους με τρόπο περιβαλλοντικά αποδεκτό χωρίς να θέτουν σε κίνδυνο τη ζωή και την οικονομία των κατοίκων των παράκτιων περιοχών.
Πρέπει να πω ότι είδα τις συνέπειες του ναυαγίου του Erika με τα μάτια μου, όταν επισκέφτηκα την περιοχή, και ξέρω ότι απαιτείται πάρα πολύς χρόνος και ανθρώπινο δυναμικό και, φυσικά, χρήματα για να καθαριστεί η περιοχή μετά από ένα τέτοιο ατύχημα.
Οι επιπτώσεις είναι καταστροφικές.
Είναι προφανές ότι, λόγω γεωγραφικής θέσης, οι ίδιες περιοχές θα αντιμετωπίζουν πάντα τον κίνδυνο που ενέχουν οι θαλάσσιες πετρελαϊκές μεταφορές, παρά το γεγονός ότι ολόκληρη η ΕΕ ως σύνολο απολαμβάνει τα οφέλη αυτών των μεταφορών.
Πήραμε το μήνυμα αυτό πολύ σοβαρά, πράγματι, και είναι εξαιρετικό το γεγονός ότι η Επιτροπή έδρασε με τέτοια ταχύτητα και συνέπεια προετοιμάζοντας έξι διαφορετικές νομοθετικές προτάσεις μέσα σε έναν χρόνο, οι οποίες καλύπτουν πολύ διαφορετικά θέματα.
Όλες οι προτάσεις αφορούν την ουσία της ναυτιλιακής νομοθεσίας στο σύνολό της και θα ήθελα να σας υπενθυμίσω ότι, εκτός από τις τρεις προτάσεις που πρόκειται να συζητηθούν εδώ σήμερα, την επόμενη εβδομάδα θα κατατεθεί προς συζήτηση και η δέσμη μέτρων Erika II, όπως ανέφερε ήδη ο κ. Gayssot.
Στη δεύτερη αυτή δέσμη μέτρων θα προτείνεται η δημιουργία μιας ευρωπαϊκής υπηρεσίας θαλάσσιας ασφάλειας, ενός νέου ευρωπαϊκού συστήματος για την κατάλληλη αποζημίωση των θυμάτων πετρελαϊκής ρύπανσης και ενός νέου συστήματος επιτήρησης της ναυσιπλοΐας στα ευρωπαϊκά ύδατα.
Η άμεση και εστιασμένη προσέγγιση που οδήγησε στις δύο δέσμες μέτρων Erika και στις έξι νομοθετικές προτάσεις δημιούργησε μία τεράστια κινητήρια δύναμη.
Πιστεύω, μάλιστα, ότι μόνο μετά την καταστροφή του Erika, τα κράτη μέλη και η διεθνής ναυτιλιακή κοινότητα αντιλήφθηκαν και συναισθάνθηκαν πλήρως την αποφασιστικότητα των ευρωπαϊκών οργάνων να ενισχύσουν τη θαλάσσια ασφάλεια.
Αντιλήφθηκαν ότι η αποφασιστικότητα αυτή παραμένει άκαμπτη ακόμα και αν παρόμοιες ενέργειες συνεπάγονται τριβές ανάμεσα στην ΕΕ και τους διεθνείς ναυτιλιακούς οργανισμούς και ένταση στις σχέσεις με τα οικονομικά συμφέροντα της ναυτιλιακής βιομηχανίας.
Τώρα που κατατέθηκαν οι προτάσεις της Επιτροπής δεν πρέπει να χάσουμε αυτήν την αποφασιστικότητα και να ξεχάσουμε το θέμα μέχρι να συμβεί το επόμενο ατύχημα.
Για να υπάρξει πραγματική αλλαγή στο θέμα της θαλάσσιας ασφάλειας, τα τρία όργανα, και κυρίως τα δύο συννομοθετικά όργανα, θα πρέπει να εγκρίνουν αυτά τα κείμενα.
Η νομοθεσία από μόνη της δεν αρκεί.
Τα κράτη μέλη θα πρέπει από την πλευρά τους να διασφαλίσουν ότι διαθέτουν τα αναγκαία μέσα για την εφαρμογή της, και αναφέρομαι ιδιαίτερα στην ανάγκη πρόσληψης ελεγκτών στο κράτος του λιμένα.
Αλλιώς το αποτέλεσμα της εφαρμογής αυτών των μέτρων δεν θα είναι αυτό που αναμένει από εμάς η κοινή γνώμη.
Εκ μέρους της Επιτροπής μπορώ να σας διαβεβαιώσω ότι πρόθεσή μας είναι να καταβάλουμε κάθε δυνατή προσπάθεια για να καταστήσουμε τα πλοία ασφαλέστερα και τις θάλασσές μας καθαρότερες, τόσο για τον επόμενο χρόνο όσο και για τα χρόνια που έρχονται.
Αυτό ισχύει για όλους τους τομείς των θαλάσσιων μεταφορών.
Θα ήθελα να κλείσω ευχαριστώντας τον Πρόεδρο του Συμβουλίου των Υπουργών Μεταφορών, κ. Gayssot, για τα ενθαρρυντικά του σχόλια.
Ελπίζουμε και περιμένουμε ότι το Συμβούλιο των Υπουργών Μεταφορών της 21ης Δεκεμβρίου θα συμπορευτεί με την αποφασιστικότητα που διακρίνει από κοινού τα ευρωπαϊκά όργανα για πραγματική βελτίωση στον τομέα της θαλάσσιας ασφάλειας, υιοθετώντας κοινές θέσεις και στα τρία κείμενα.
Η Επιτροπή δεν είναι διατεθειμένη να δεχτεί οποιοδήποτε συμβιβασμό απλά και μόνο για την επίτευξη συμφωνίας.
Τέλος, θα ήθελα να ευχαριστήσω το Σώμα και ιδιαίτερα τους εισηγητές, κ. Χατζηδάκη, κ. Ortuondo Larrea, κ. McKenna και κ. Watts, γιατί αντιλήφθηκαν τη σημασία της πρώτης δέσμης μέτρων Erika, όπως φάνηκε από τις εξαιρετικές εργασίες που εκπόνησαν σε τόσο περιορισμένο χρόνο, καθώς και για τη γενικότερη καλή συνεργασία ανάμεσα στο Κοινοβούλιο και την Επιτροπή για το θέμα της θαλάσσιας ασφάλειας.
.
(EN) Κυρία Πρόεδρε, σε λίγες μέρες κλείνει ένας χρόνος από το ναυάγιο του πετρελαιοφόρου Erika.
Από τότε, δυστυχώς, έχουν σημειωθεί πολλές άλλες θαλάσσιες καταστροφές, το γνωρίζουμε όλοι πολύ καλά.
Πολλά πλοία είχαν βυθιστεί και πριν από το ναυάγιο του Erika, με διαρροές πετρελαίου ή άλλων φορτίων ή, το τραγικότερο όλων, με απώλειες μελών του πληρώματος ή επιβατών.
Το μάθημα που πρέπει να αποκομίσει το Κοινοβούλιο από αυτή τη συζήτηση είναι ότι η ναυτική νομοθεσία σε όλον τον κόσμο βρίσκεται σε κατάσταση χάους και θα πρέπει να ξεκινήσουμε τη διαδικασία αποκατάστασής της.
Στο πλαίσιο αυτό, θα ήθελα να ευχαριστήσω την Επιτροπή, που πρότεινε τη δέσμη μέτρων Erika προκειμένου να επιχειρήσουμε να διορθώσουμε ορισμένα από αυτά τα λάθη και να αποτρέψουμε ένα νέο ναυάγιο τύπου Erika.
Θα ήθελα επίσης να ευχαριστήσω τη γαλλική Προεδρία, και ιδιαίτερα τον υπουργό, για την αποφασιστικότητα με την οποία προσπάθησε να διασφαλίσει, σε πολύ σύντομο χρονικό διάστημα, ότι το ναυάγιο του Erika μας έγινε μάθημα και ότι θα εφαρμόσουμε όσα μάθαμε έτσι ώστε να αποφευχθεί μία παρόμοια καταστροφή.
Χωρίς την αποφασιστικότητα του υπουργού, χωρίς την αποφασιστικότητα της γαλλικής Προεδρίας, η επιτροπή εργασίας του IMO δεν θα είχε συμφωνήσει μαζί μας ότι τα δεξαμενόπλοια μονού κύτους θα πρέπει να αποσυρθούν το συντομότερο δυνατόν σε όλον τον κόσμο.
Τους ευχαριστώ λοιπόν ιδιαίτερα για το επίτευγμα αυτό, το οποίο ελπίζω ότι θα επικυρωθεί και από την ολομέλεια της συνέλευσης του IMO πολύ σύντομα.
Το βασικό πρόβλημα που αντιμετωπίζεται παγκοσμίως δεν είναι η έλλειψη ναυτικής νομοθεσίας, αλλά η έλλειψη θέλησης από τις χώρες όλου του κόσμου να την εφαρμόσουν.
Για παράδειγμα, φοβάμαι ότι όλη η υπόθεση του ελέγχου από το κράτος του λιμένα οφείλεται στην έλλειψη θέλησης από την πλευρά των κρατών μελών της ΕΕ, αλλά και από την πλευρά των υπολοίπων κρατών, να εφαρμόσουν τους κατάλληλους ελέγχους.
Γι' αυτό και χαιρετίζουμε την πρόταση τροποποίησης της οδηγίας, γιατί μας δίνει τη δυνατότητα να διασφαλίσουμε ότι η οδηγία σχετικά με τον έλεγχο από το κράτος του λιμένα θα εφαρμόζεται αποτελεσματικά.
Ωστόσο, η προσωπική μου γνώμη, ως εισηγητή, είναι ότι η πρόταση της Επιτροπής παραμένει αρκετά περιορισμένη.
Δεν είναι αρκετά ισχυρή.
Κατά τη γνώμη μας, η πρόταση της Επιτροπής, εφόσον εφαρμοστεί, δεν θα μπορέσει να αποτρέψει άλλα ναυάγια τύπου Erika.
Αυτός είναι και ο λόγος που δεν μπορούμε να συμφωνήσουμε με την πρόταση της Επιτροπής, αλλά προτείνουμε τέσσερις προτάσεις οι οποίες, κατά τη γνώμη μας, θα ενισχύσουν σημαντικά την πρόταση και θα εξασφαλίσουν την υποστήριξη του Κοινοβουλίου.
Καταρχάς, συμφωνούμε ότι είναι αναγκαία η εφαρμογή διευρυμένων υποχρεωτικών επιθεωρήσεων για τα πλοία που θεωρούνται περισσότερο επικίνδυνα.
Όλοι συμφωνούμε σε αυτό, αλλά θα πρέπει να καταλήξουμε στη μεθοδολογία υλοποίησης αυτής της συγκεκριμένης προτεραιότητας, και θα πρέπει επίσης να επιτύχουμε συμφωνία μεταξύ των τριών οργάνων στο θέμα αυτό.
Πιστεύω ότι κάτι τέτοιο είναι εφικτό, αλλά θα πρέπει να διασφαλίσουμε ότι η συγκεκριμένη συμφωνία θα εφαρμοστεί.
Δεύτερον, ζητάμε και πάλι σήμερα τον εξοπλισμό των πλοίων με καταγραφείς δεδομένων ταξιδιού ή "μαύρα κουτιά" .
Όχι μόνον ορισμένα πλοία ή μόνον τα καινούργια πλοία, ή σε 10 ή 20 χρόνια, ή όποτε συμφωνήσει τελικά ο IMO.
Θέλουμε να εξοπλιστούν όλα τα πλοία με μαύρα κουτιά το συντομότερο δυνατόν.
Πρόκειται για ένα σαφέστατο και ουσιαστικό αίτημα, επί του οποίου δεν είμαστε διατεθειμένοι να δεχτούμε κανέναν συμβιβασμό.
Τρίτον, πιστεύουμε, και μαζί με εμάς και πολλοί άλλοι, ότι στα επικίνδυνα πλοία δεν πρέπει απλώς να απαγορεύεται ο απόπλους και στη συνέχεια να τους επιτρέπεται να επιστρέψουν στη θάλασσα.
Σε περίπτωση απαγόρευσης του απόπλου επί τρεις φορές σε διάστημα 24 ή 36 μηνών, θα πρέπει να απαγορεύεται η είσοδος του συγκεκριμένου πλοίου στα ύδατα της ΕΕ δια παντός - τρεις παραβιάσεις και έξω.
Το μήνυμα προς τα επικίνδυνα πλοία πρέπει να είναι σαφές: δεν θα ανεχθούμε να κυκλοφορούν στα ευρωπαϊκά ύδατα και στα ευρωπαϊκά λιμάνια.
Τέλος, θα θέλαμε να στείλουμε ένα σαφές μήνυμα στα κράτη που παρέχουν σημαίες ευκαιρίας, στα κράτη που περιλαμβάνονται στη μαύρη λίστα.
Χώρες όπως ο Λίβανος, η Λιβερία, η Συρία, το Αζερμπαϊτζάν, η Αλβανία, των οποίων οι στόλοι γνωρίζουμε όλοι ότι είναι συνολικά απαράδεκτοι.
Το εβδομήντα, ογδόντα, ενενήντα τοις εκατό του στόλου τους έχει σοβαρά προβλήματα.
Δεν μπορούμε να ανεχθούμε μία κατάσταση όπου τα ασυνείδητα αυτά κράτη σημαίας θα επιτρέπουν στα πλοία τους να πλέουν ελεύθερα στις επτά θάλασσες.
Θα πρέπει να διακηρύξουμε ξεκάθαρα τη βούλησή μας ως Σώμα, ότι σε μερικά χρόνια δεν θα τους επιτρέπουμε την είσοδο στα ευρωπαϊκά ύδατα.
Και στο θέμα αυτό ελπίζω ότι θα μπορέσει να υπάρξει συμφωνία μεταξύ των τριών οργάνων, έτσι ώστε να διασφαλιστεί η επίτευξη των στόχων που γνωρίζω ότι συμμεριζόμαστε όλοι.
Τα επικίνδυνα πλοία πρέπει να αποσυρθούν.
Πρέπει να προστατεύσουμε το περιβάλλον μας και, σε τελική ανάλυση, πρέπει να προστατεύσουμε τις ζωές των ανθρώπων που ταξιδεύουν στη θάλασσα.
, Εισηγητής.
Κυρία Πρόεδρε, κύριε Υπουργέ, κύριε Επίτροπε, είναι προφανής νομίζω η σημασία του θέματος της ασφάλειας στην ναυσιπλοΐα, το ζήσαμε στην Γαλλία δύο φορές τον τελευταίο χρόνο με το Εrika και Ievoli Sun, το ζήσαμε και στην πατρίδα μου την Ελλάδα με το ναυάγιο του Σαμίνα, ένα ανθρώπινο δράμα.
Χάθηκαν 80 ζωές και η τελευταία πράξη του δράματος παίχθηκε μόλις χθες, με την αυτοκτονία του διευθύνοντος συμβούλου της Εταιρείας που είχε το πλοίο.
Ποιά είναι η στάση του Κοινοβουλίου στο συγκεκριμένο θέμα;
Θέλω να υπενθυμίσω ότι από την αρχή το Κοινοβούλιο ζήτησε μέτρα, από την ημέρα του ναυαγίου του Εrika, και κάλεσε την Επιτροπή να προωθήσει προτάσεις προς ψήφιση.
Εξετάσαμε τις προτάσεις και επειδή υπάρχουν ορισμένες παρεξηγήσεις, θέλω να πω ότι συμφωνήσαμε με την γαλλική Προεδρία όσον αφορά και το χρονοδιάγραμμα.
Για αυτό το λόγο συζητάμε τώρα, σήμερα, πριν από το δεύτερο Συμβούλιο των Υπουργών Μεταφορών, ώστε αν είναι δυνατόν να ληφθούν αποφάσεις ακόμη και κατά την πρώτη ανάγνωση.
Φθάσαμε σε ένα σημείο να συμφωνήσουμε όσον αφορά την δική μου έκθεση και πιστεύω ότι με την πρώτη ανάγνωση της δικής μου εκθέσεως τελειώνουμε και μπορούμε να προχωρήσουμε όσον αφορά στην απόσυρση των δεξαμενόπλοιων μονού τοιχώματος.
Για τις άλλες δύο εκθέσεις υπάρχουν, όπως ξέρετε, ακόμα προβλήματα.
Και είναι πολλά τα σημεία εκείνα, όπως εξήγησε ήδη ο κ. Watts, στα οποία το Ευρωπαϊκό Κοινοβούλιο έχει πιο αυστηρή τοποθέτηση από ό,τι φαίνεται να έχει το Συμβούλιο.
Κατανοώ και χαιρετίζω την προσπάθεια του υπουργού να τελειώνουμε το γρηγορότερο δυνατόν και με τις δύο αυτές εκθέσεις, άρα θεωρώ ότι καταρχήν είναι θετική η πρότασή του να κουβεντιάζαμε, αν μπορούσαμε, το θέμα το Δεκέμβριο.
Όμως, κ. Υπουργέ, φοβάμαι από τις συζητήσεις που είχα σήμερα ότι η πρότασή σας αυτή ήρθε λίγο καθυστερημένα.
Διότι από πολλές πλευρές εκφράσθηκε η αμφιβολία στο Κοινοβούλιο ότι τεχνικά δεν προλαβαίνουμε, μέσα στην μια εβδομάδα που έχουμε, να συζητήσουμε το θέμα από την αρχή ουσιαστικά και να το ψηφίσουμε τον Δεκέμβριο.
Σε κάθε περίπτωση, πρέπει να ξέρετε ότι το Κοινοβούλιο είναι στη διάθεση του Συμβουλίου, θα ψηφίσει τις εκθέσεις του, θα έρθουν στο Συμβούλιο, το Συμβούλιο μπορεί να εγκρίνει μια κοινή θέση και εμείς το ταχύτερο δυνατόν ­ θα είναι η πρώτη μας προτεραιότητα ­ , θα εξετάσουμε τις εκθέσεις αυτές και μέχρι την άνοιξη θα έχουμε τελειώσει, εφόσον το Συμβούλιο κινηθεί ταχέως και εφόσον υπάρξουν επιτυχείς διμερείς διαπραγματεύσεις, οι οποίες πιστεύω ότι θα είναι επιτυχείς γιατί υπάρχει βούληση και από τις δυο πλευρές.
Τώρα, όσον αφορά στην απόσυρση των δεξαμενόπλοιων, για να έρθω και στην έκθεσή μου.
Προφανώς, η απόσυρση των δεξαμενόπλοιων μονού τοιχώματος είναι ένα θετικό βήμα, άλλωστε έχει ξεκινήσει να γίνεται κάτι τέτοιο και από τον ΙΜΟ, με την σύμβαση Marpol, εδώ και κάποια χρόνια και νομίζω ότι είναι ακόμη πιο θετικό το ότι επισπεύδεται η απόσυρση των δεξαμενόπλοιων αυτών, χωρίς να σημαίνει ότι αυτό είναι πανάκεια, βεβαίως.
Το είδαμε στο Ievoli Sun, που ήταν και νέο σε ηλικία και διπλού τοιχώματος.
Αυτό μας οδηγεί στο συμπέρασμα ότι δεν φθάνει μόνο ένα μέτρο.
Χρειάζεται να πάρουμε ουσιαστικά μέτρα και στο θέμα των νηογνωμόνων και στο θέμα των λιμενικών ελέγχων.
Πρέπει να προχωρήσουμε σε όλα τα μέτωπα.
Μα αυτό το πνεύμα θέλω να πω ότι ήταν σημαντική η πρωτοβουλία της γαλλικής Προεδρίας να απευθυνθεί στον ΙΜΟ, στον Διεθνή Ναυτιλιακό Οργανισμό, προκειμένου να εξευρεθεί μια λύση, διότι έχουμε να κάνουμε με ένα διεθνές πρόβλημα και στα διεθνή προβλήματα χρειάζονται διεθνείς λύσεις.
Και θέλω να προσθέσω ότι ήταν σημαντική η πρωτοβουλία της Επιτροπής να παρουσιάσει αυτή τη θέση διότι η πρωτοβουλία αυτή λειτούργησε ως δαμόκλειος σπάθη, ως αποτελεσματική πίεση στον ΙΜΟ προκειμένου να καταλήξει.
Και κατέληξε η ομάδα εργασίας του ΙΜΟ σε μια καταρχήν συμφωνία, απομένουν κάποια θέματα να διευκρινιστούν, αλλά τα περισσότερα έχουν ήδη διευκρινιστεί.
Ποιά είναι λοιπόν η βασική κατεύθυνση στην έκθεσή μου;
Ακολουθώ για τα μεγάλα τάνκερς το χρονοδιάγραμμα του ΙΜΟ, του Διεθνούς Ναυτιλιακού Οργανισμού.
Στη δεύτερη κατηγορία, στα post-Marpol τάνκερς, ακολουθώ εκεί όπου υπάρχουν κάποιες διαφορετικές προσεγγίσεις την κοινή ευρωπαϊκή προσέγγιση.
Και νομίζω ότι τελικά πετυχαίνουμε μια ισορροπία.
Προστατεύουμε το περιβάλλον, εξασφαλίζουμε την ασφάλεια στην ναυσιπλοΐα, αλλά από την άλλη μεριά δεν θίγουμε την ανταγωνιστικότητα της ναυτιλίας και τον ομαλό εφοδιασμό της αγοράς.
Στα μικρά τάνκερς υιοθετούμε μια συμβιβαστική θέση μεταξύ των 5.000 τόνων που είχε τεθεί ως όριο από τον ΙΜΟ και των 600 τόνων που έθεσε ως όριο η Επιτροπή.
Συμβιβάζουμε την ανάγκη για ασφάλεια με την ανάγκη τροφοδότησης ορισμένων περιοχών της Ευρώπης, όπως είναι ιδιαίτερα οι νησιωτικές περιοχές.
Κυρία Πρόεδρε, πιστεύω ότι σήμερα κάνουμε ένα βήμα μπροστά, ένα βήμα πολύ ουσιαστικό.
Το Κοινοβούλιο τοποθετείται με σαφήνεια και καθαρότητα απέναντι στις προτάσεις της Επιτροπής, είμαστε στη διάθεση του Συμβουλίου, επαναλαμβάνω και πάλι, ώστε το ταχύτερο δυνατόν να κλείσουμε το ζήτημα, διότι όλοι μας εδώ, και το Συμβούλιο και η Επιτροπή και εμείς, είμαστε ιδιαίτερα ευαισθητοποιημένοι για το μεγάλο αυτό θέμα.
Κυρία Πρόεδρε, κύριε Πρόεδρε του Συμβουλίου, κυρία Επίτροπε, αγαπητοί συνάδελφοι, το ατύχημα του πλοίου Erika της 12ης Δεκεμβρίου του περασμένου έτους και του Ievoli Sun πιο πρόσφατα κατέδειξαν σαφώς τα όρια δράσης ορισμένων νηογνωμόνων όσον αφορά τον έλεγχο της ναυπήγησης και, προπαντός, την παρακολούθηση των προϋποθέσεων αξιοπλοΐας των πλοίων που βρίσκονται στο πεδίο της ευθύνης των κρατών σημαίας.
Ωστόσο και ιδιαίτερα στον τομέα αυτό, αυτοί που εγγυώνται τη διατήρηση του περιβάλλοντος και ένα μέγιστο βαθμό ασφάλειας της ναυτιλίας, καθώς και την υποχρέωση ναυσιπλοΐας με τη δέουσα συμμόρφωση στις υφιστάμενες κανονιστικές διατάξεις, είναι οι δημόσιοι οργανισμοί που είναι επιφορτισμένοι με το αναπόφευκτο καθήκον να ανταποκρίνονται στις απαιτήσεις των πολιτών αναπτύσσοντας νομοθετικές πρωτοβουλίες.
Προς τούτο και για να εξαλειφθούν οι διαβόητες διαφορές που υπάρχουν σε διεθνές επίπεδο μεταξύ των διαφόρων νηογνωμόνων όσον αφορά την ικανότητα των επιθεωρητών τους, το επίπεδο ανάπτυξης των ηλεκτρονικών τους πόρων και τον βαθμό τεχνικών απαιτήσεων των ελέγχων τους, η Επιτροπή μας παρουσίασε μια πρόταση τροποποίησης της οδηγίας 94/57/ΕΚ, η οποία θα εφαρμόζεται σε όλα τα πλοία, συμπεριλαμβανομένων των πετρελαιοφόρων, και καθορίζει τους κανόνες που θα πρέπει να πληρούν τα κράτη μέλη και οι εξουσιοδοτημένοι νηογνώμονες τους.
Η προαναφερθείσα πρόταση αναλύθηκε από την Επιτροπή Περιφερειακής Πολιτικής και Μεταφορών, λαμβάνοντας υπόψη τις αντίστοιχες γνωμοδοτήσεις των Επιτροπών Περιβάλλοντος και Βιομηχανίας.
Επιπλέον, διεξήχθησαν συναντήσεις με τους ενδιαφερόμενους τομείς και πραγματοποιήθηκαν επίσης πολυάριθμες επαφές με την γαλλική Προεδρία με σκοπό να μπορέσουμε να φθάσουμε σε ένα συναινετικό κείμενο, το οποίο θα μπορέσει να εγκριθεί γρήγορα από τα δύο νομοθετικά όργανα: το Συμβούλιο και το Ευρωπαϊκό Κοινοβούλιο.
Σαν αποτέλεσμα όλων αυτών, εκπονήσαμε μια κοινοβουλευτική έκθεση τροποποίησης της οδηγίας, η οποία προβλέπει βελτιώσεις σε διάφορες πτυχές που συμβάλλουν στην ενίσχυση του συστήματος κατάταξης ως έγκυρου μέσου και εργαλείου για την εγγύηση της ασφάλειας της θαλάσσιας κυκλοφορίας.
Έτσι, κατά πρώτο λόγο, θεωρούμε ότι κανένα στοιχείο της παρούσας οδηγίας δεν πρέπει να ερμηνευτεί ως εξαίρεση από την απόλυτη και αδιαπραγμάτευτη υποχρέωση του πλοιοκτήτη να διατηρεί και να χρησιμοποιεί πλοία σε αξιόπλοη κατάσταση.
Στη συνέχεια, προβλέπεται εναρμόνιση των κριτηρίων που πρέπει να πληρούν οι νηογνώμονες, ενώ είναι αρμοδιότητα της Επιτροπής, επικουρούμενης από μια συμβουλευτική επιτροπή, τόσο η χορήγηση όσο και, αν συντρέχει περίπτωση, η ανάκληση ή η αφαίρεση της ευρωπαϊκής αναγνώρισης, λαμβάνοντας υπόψη προς τούτο τους συντελεστές επικινδυνότητας και τα αποτελέσματα των συμβάντων και των ατυχημάτων που έχουν σημειωθεί στα πλοία που έχει νηολογήσει καθένας τους.
Υπό το πρίσμα αυτό, υποστηρίζεται η ενίσχυση της ποιότητας των επιθεωρήσεων των πλοίων ως μέτρο πρόληψης των θαλάσσιων ατυχημάτων.
Από την μια πλευρά, ορίζεται ότι οι νηογνώμονες πρέπει να έχουν δικό τους σύστημα εσωτερικού ελέγχου για να αξιολογούν την ποιότητα των υπηρεσιών τους σε όλους τους τόπους εργασίας, καθώς και σαφείς κανόνες ευθύνης και ελέγχου όλων των υποκαταστημάτων τους και του προσωπικού τους.
Από την άλλη, επιβάλλεται να διεξάγονται οι έλεγχοι μόνο από εμπειρογνώμονες επιθεωρητές με αποκλειστική σύμβαση, οι οποίοι δεν πρέπει να έχουν οποιαδήποτε σχέση ή εξάρτηση από τον πλοιοκτήτη και ο τελευταίος δεν μπορεί να ελέγχει τον νηογνώμονα του πλοίου.
Από μια άλλη οπτική γωνία, επιβάλλεται απόλυτη διαφάνεια στην ενημέρωση σχετικά με τα αποτελέσματα των ελέγχων που πραγματοποιήθηκαν στα πλοία, με τις συνθήκες εκμετάλλευσης ή περιορισμού λειτουργίας και με τις αλλαγές, ανακλήσεις και αφαιρέσεις κατηγορίας.
Τα στοιχεία αυτά θα πρέπει να τίθενται στην διάθεση των ευρωπαϊκών, κρατικών και λιμενικών αρχών, καθώς επίσης του ενδιαφερόμενου κοινού.
Με τον ίδιο τρόπο, καθορίζεται ο τρόπος μεταβίβασης ενός πλοίου από μία κατηγορία σε άλλη - αλλαγή νηογνώμονα - όταν πληροί πλέον ικανοποιητικά όλα τα απαιτούμενα κριτήρια και προληπτικά μέτρα που ενδέχεται να εκκρεμούν, και καθιερώνονται επίσης περιοδικοί έλεγχοι και επιθεωρήσεις που θα εκτελούνται από την Επιτροπή και τα κράτη μέλη, για να επαληθεύεται η εκπλήρωση της παρούσας οδηγίας εκ μέρους των αναγνωρισμένων σε ευρωπαϊκό επίπεδο οργανισμών.
Τέλος, επισημαίνεται ότι η Επιτροπή θα πρέπει να καθιερώσει αυστηρούς κανόνες και μέτρα ελέγχου της συντήρησης των πλοίων, με σκοπό να αποδοθούν οι ευθύνες σε όλα τα ενδιαφερόμενα μέρη.
Στο πλαίσιο αυτό, οι πρώτες προτάσεις της Επιτροπής και οι τροπολογίες του Κοινοβουλίου αφορούσαν τον καθορισμό του καθεστώτος της οικονομικής ευθύνης των οργανισμών κατάταξης και ελέγχου.
Ωστόσο, η Επιτροπή έχει ήδη εξαγγείλει μια δεύτερη δέσμη μέτρων για την ασφάλεια στη ναυτιλία, όπου προτείνεται ένα καθεστώς καταλογισμού ευθυνών σε όλα τα εμπλεκόμενα μέρη σε περίπτωση ατυχημάτων: στους πλοιοκτήτες, στους ιδιοκτήτες του φορτίου, στους νηογνώμονες κλπ.
Επομένως, πιστεύω ότι οι διάφορες κοινοβουλευτικές ομάδες δεν πρέπει να αναλωθούμε τώρα σε μια αποσπασματική και ταυτόχρονα στείρα συζήτηση, που απομακρύνει την τελική έγκριση, σχετικά με την οικονομική ευθύνη των νηογνωμόνων, αλλά θα ήταν προτιμότερο να την αφήσουμε για τη δεύτερη δέσμη και να προχωρήσουμε αμέσως στην επίτευξη συμβιβασμού κατά την πρώτη ανάγνωση με τη γαλλική Προεδρία, ούτως ώστε στο επόμενο Συμβούλιο Υπουργών στις 20 Δεκεμβρίου να υπάρχει συμφωνία με το Κοινοβούλιο και να μπορεί να εγκριθεί οριστικά η πρώτη δέσμη εντός του τρέχοντος έτους.
.
(EN) Η ρύπανση της θάλασσας, ακούσια ή εκούσια, αποτελεί μία από τις μεγαλύτερες απειλές για το θαλάσσιο περιβάλλον της δυτικής Ευρώπης.
Η περιοχή αυτή είναι μία από τις πιο βιομηχανοποιημένες στον κόσμο, όπου χημικά, ραδιενεργά και πετρελαϊκά προϊόντα ρίπτονται τακτικά στο θαλάσσιο περιβάλλον ή μεταφέρονται από φορτηγά πλοία.
Η περιοχή περιλαμβάνει επίσης μία από τις μεγαλύτερες συγκεντρώσεις ναυτιλιακών εταιρειών καθώς και ορισμένες από τις πιο πυκνές οδούς ναυσιπλοΐας στον κόσμο.
Αρκετά είναι τα τραγικά παραδείγματα ακούσιας θαλάσσιας ρύπανσης από πετρελαιοφόρα και άλλα πλοία μεταφοράς επικίνδυνων φορτίων.
Όπως ήδη ακούσαμε, δύο από τα πιο πρόσφατα ήταν το ναυάγιο του ιταλικού δεξαμενόπλοιου μεταφοράς χημικών, που βυθίστηκε στη διώρυγα της Μάγχης, και το πετρελαιοφόρο Erika, νηολογημένο στη Μάλτα, που βυθίστηκε έξω από τις ακτές της Βρετάνης προκαλώντας τεράστια περιβαλλοντική καταστροφή.
Το γεγονός ότι δεν έχει σημειωθεί ακόμα κανένα σοβαρό ατύχημα με πλοίο που μεταφέρει ραδιενεργά υλικά οφείλεται περισσότερο στην καλή μας τύχη παρά στην ύπαρξη σχεδιασμού.
Ιστορικά, το θαλάσσιο περιβάλλον έχει χρησιμοποιηθεί ως τελικός τόπος απόρριψης πολλών βιομηχανικών αποβλήτων.
Αν και η απόρριψη βιομηχανικών και ραδιενεργών αποβλήτων συνεχίζεται από διάφορες πηγές, η πρακτική της απευθείας απόρριψης των αποβλήτων αυτών στη θάλασσα χωρίς καμία φροντίδα για το μέλλον θεωρείται πλέον σήμερα από τους περισσότερους απαράδεκτη.
Ωστόσο, η κληρονομιά όλων εκείνων των ετών, όπου τα απόβλητα απλώς πετάγονταν στη θάλασσα, παραμένει και ορισμένες φορές έχει επιστρέψει για να μας στοιχειώσει, συχνά με πολύ σοβαρές συνέπειες.
Είναι ένα μάθημα που μας διδάσκει ότι όταν προσπαθούμε να εξαφανίσουμε κάτι πετώντας το κάπου αλλού, στην πραγματικότητα δεν εξαφανίζουμε τίποτα γιατί το "αλλού" δεν υπάρχει.
Η παρούσα έκθεση αναγνωρίζει την ανάγκη συνεργασίας στον τομέα της ακούσιας θαλάσσιας ρύπανσης.
Επιπλέον, υπάρχει ανάγκη διεύρυνσης του ορισμού της ακούσιας θαλάσσιας ρύπανσης έτσι ώστε να συμπεριλάβει τις λειτουργικές, ιστορικές, ραδιενεργές και άλλες βλαβερές ουσίες.
Αν και δίκαια δίνεται μεγάλη σημασία στις επιπτώσεις των ατυχημάτων στη θάλασσα, αυτό που θα πρέπει να μας ανησυχεί περισσότερο όσον αφορά τη μακροχρόνια ρύπανση είναι οι λειτουργικές διαρροές και απορρίψεις πετρελαϊκών και ραδιενεργών υλικών καθώς και άλλων βλαβερών ουσιών, διότι οι απορρίψεις αυτές δεν γίνονται ευρέως αντιληπτές.
Οι επιπτώσεις στο περιβάλλον παραμένουν οι ίδιες, είτε οι ουσίες αυτές απορρίπτονται ακούσια είτε εκούσια.
Επιπλέον, αν και η άμεση απόρριψη βιομηχανικών αποβλήτων, συμπεριλαμβανομένης της πόντισης πλεοναζόντων πυρομαχικών από το στρατό, έχει εγκαταλειφθεί από τα περισσότερα κράτη μέλη, οι περιοχές πόντισης αυτών των υλικών εξακολουθούν να υπάρχουν και να συνιστούν κίνδυνο για την αλιεία ή και απειλή για την ανθρώπινη ασφάλεια.
Συχνά κινδυνεύει η ζωή των ψαράδων, όπως και η υγεία και η ευημερία των ανθρώπων που είτε επισκέπτονται είτε κατοικούν στις παράκτιες αυτές περιοχές.
Η διασυνοριακή φύση του θαλάσσιου περιβάλλοντος, που σημαίνει ότι η ρύπανση σε μια περιοχή μπορεί να έχει επιπτώσεις ευρύτερα, οδηγεί στην ανάγκη θέσπισης ενός κοινοτικού πλαισίου συνεργασίας στον τομέα της ακούσιας θαλάσσιας ρύπανσης.
Η ανταλλαγή πληροφοριών γύρω από τις πετρελαϊκές, ραδιενεργές και άλλες βλαβερές ουσίες που μεταφέρονται μέσω θαλάσσης ή απορρίπτονται σε αυτή, ή έχουν ήδη απορριφθεί στο πλαίσιο ενός ιστορικού καθεστώτος πόντισης παρόμοιων ουσιών, αποτελεί καίρια προϋπόθεση για τη διευκόλυνση της προετοιμασίας και του συντονισμού των αναγκαίων μέτρων έτσι ώστε να μειωθούν οι επιπτώσεις των θαλάσσιων ατυχημάτων στο περιβάλλον και στην υγεία των ανθρώπων.
Η αποτελεσματική αντιμετώπιση απαιτεί άμεση ανταπόκριση.
Όσο περισσότερο καθυστερεί να τεθεί υπό έλεγχο ένα ατύχημα τόσο μεγαλύτερες είναι οι επιπτώσεις του.
Συνεπώς, εάν η συγκέντρωση πληροφοριών ξεκινήσει αφού συμβεί το ατύχημα θα είναι ήδη πολύ αργά.
Η γνώση γύρω από τα είδη και την έκταση των πιθανών προβλημάτων ρύπανσης που θα μπορούσαν να προκύψουν αποτελεί επίσης προϋπόθεση για σωστή προετοιμασία όσον αφορά τις τεχνικές, το προσωπικό και τον εξοπλισμό στις κατάλληλες τοποθεσίες.
Είναι επίσης αναγκαίο να υπάρχει σαφής ενημέρωση όσον αφορά τους κινδύνους που διατρέχει το κοινό και να μετριαστεί η δικαιολογημένη ανησυχία του κόσμου με ορθή εκτίμηση των κινδύνων.
Η εμπιστοσύνη της κοινής γνώμης στις αρμόδιες αρχές είναι σημαντική και πρέπει να διασφαλίζεται με την κατάλληλη ανταπόκριση.
Επιπλέον, η κοινή γνώμη έχει δικαίωμα να γνωρίζει ποιες προετοιμασίες έχουν γίνει, ποια είδη υλικών είναι επικίνδυνα και ποιες επιπτώσεις θα πρέπει να αναμένονται.
Για το σκοπό αυτό, η δημοσίευση πληροφοριών αποτελεί σημαντικό μέσο για την καθιέρωση ενός διαύλου ενημέρωσης για το ευρύ κοινό, τηλεφωνικές γραμμής άμεσης ανάγκης, κλπ.
Κατά τη διαδικασία συνδιαλλαγής, η αντιπροσωπεία του ΕΚ κατόρθωσε να καταλήξει σε συμφωνία με το Συμβούλιο, η οποία προσεγγίζει τις αρχικές τροπολογίες επί των βασικών θεμάτων.
Ο ορισμός της ακούσιας θαλάσσιας ρύπανσης περιλαμβάνει παραπομπή στα πυρομαχικά που έχουν ποντιστεί.
Προστέθηκε ορισμός των βλαβερών ουσιών που συμφωνεί με τον παρεμφερή ορισμό της οδηγίας πλαίσιο για τα ύδατα έτσι ώστε να καλύπτονται, χωρίς δυστυχώς να αναφέρονται ρητά, οι ραδιενεργές ουσίες.
Η συνεργασία περιλαμβάνει ανταλλαγές πληροφοριών και χαρτογράφηση των περιοχών όπου έχουν ποντιστεί πυρομαχικά.
Αναγνωρίζεται η αρχή "ο ρυπαίνων πληρώνει" και τα κράτη μέλη θα πρέπει να τη λαμβάνουν υπόψη κατά την παροχή αποζημιώσεων για την αποκατάσταση ζημιών.
Οι οργανώσεις προστασίας του περιβάλλοντος περιλαμβάνονται επίσης στη συνεργασία σε τοπικό επίπεδο.
Επιτύχαμε τα περισσότερα από αυτά που επιδιώκαμε στο πλαίσιο της διαδικασίας συνδιαλλαγής, ίσως όχι ακριβώς όπως τα επιδιώκαμε, αλλά είμαστε ευχαριστημένοι από το αποτέλεσμα.
.
(FR) Κύριε Πρόεδρε, κύριε Προεδρεύοντα του Συμβουλίου, κυρία Επίτροπε, αυτό το πρώτο πακέτο οδηγιών σχετικά με την ασφάλεια της ναυσιπλοΐας αποτελεί αναμφίβολα μια από τις σημαντικότερες πράξεις που θεσπίζει το Σώμα μέσα στο 2000.
Παρόλο που η Γαλλία ήταν εκείνη που επλήγη ιδιαίτερα από διάφορες θαλάσσιες καταστροφές, και ιδίως πρόσφατα από τα ναυάγια του Erika, και στη συνέχεια του Ievoli Sun, στα ανοικτά των ακτών της Βρετάνης, η ευθύνη βαρύνει ολόκληρη την Ευρωπαϊκή Ένωση που μπόρεσε να εξαγάγει τα επιβαλλόμενα συμπεράσματα.
Έδειξε αίσθημα ευθύνης προτείνοντας σθεναρές διατάξεις για να αποφευχθεί η επανάληψη αυτών των σοβαρών ατυχημάτων και ευχαριστώ τον Υπουργό, κ. Gayssot, ο οποίος, εξ ονόματος της γαλλικής Προεδρίας, επέδειξε ισχυρή βούληση και μεγάλη ικανότητα για την αποτελεσματική αντιμετώπιση αυτών των θεμάτων.
Εντούτοις, πρέπει να συνειδητοποιήσουμε, ότι οι προτάσεις αυτές, οι οποίες ανταποκρίνονται σε γενικές γραμμές, όπως υπογραμμίζει η Επιτροπή Βιομηχανίας, Εξωτερικού Εμπορίου, Έρευνας και Ενέργειας, στις ανάγκες που έχουν εντοπισθεί επί νομικών ζητημάτων στους τομείς που προσδιορίζουν τα αντίστοιχα αντικείμενά τους, θα είναι αποτελεσματικές μόνον αν εφαρμοσθούν σωστά από τα κράτη μέλη και τύχουν της σωστής επίβλεψης από την Επιτροπή.
Υπογραμμίζω λοιπόν τα σημεία τα οποία θεωρώ εκ των ουκ άνευ για να αποκτήσει πραγματική υπόσταση η πρόοδος που αναμένεται μετά την έγκριση των συγκεκριμένων οδηγιών και του κανονισμού.
Καταρχάς, η δράση των κρατών μελών πρέπει να μεταφραστεί πραγματικά σε ολοκληρωμένη δράση σε ευρωπαϊκό επίπεδο.
Είναι απαραίτητη η χρησιμοποίηση επαρκούς προσωπικού, από άποψη αριθμού και κατάρτισης, ικανού να συνεργάζεται ανεξαρτήτως χώρας καταγωγής και να χρησιμοποιεί ομοιογενή μέσα.
Είμαι πεπεισμένος ότι αυτό συνεπάγεται μακροπρόθεσμα τη σύσταση ευρωπαϊκού σώματος ακτοφυλακής.
Αναμένω πολλά από τη δεύτερη σειρά προτάσεων και τη σύσταση ευρωπαϊκού οργανισμού για την ασφάλεια της ναυσιπλοΐας.
Σε αυτό το επίπεδο πρέπει, με τον ένα ή με τον άλλο τρόπο, να επιτευχθεί αυτός ο απαραίτητος ευρωπαϊκός συντονισμός.
Στο μεταξύ, πρέπει να αποφύγουμε με κάθε τίμημα τα πλοία με τα πλέον ανησυχητικά χαρακτηριστικά, πράγμα που μας οδηγεί στο να απαιτήσουμε περισσότερο διαφανή παρέμβαση των ελεγκτικών αρχών με λήψη μέτρων έναντι των πλοίων που βρίσκονται σε κακή κατάσταση, ανεξαρτήτως της ηλικίας και της δομής τους, σε συνάρτηση με τον προσδιορισμό αυστηρού κατώτατου συντελεστή στόχου, αρνούμενοι την είσοδο στην αποκλειστική οικονομική ζώνη των 200 μιλίων σε πλοία που δεν φέρουν σύστημα καταγραφής των δεδομένων του πλου VRED συμβατό προς τις προδιαγραφές του ΙΜΟ, με σκοπό την παροχή πληροφοριών για ενδεχόμενη έρευνα σε περίπτωση ναυαγίου.
Και ας μην ξεχνάμε, όπως είπε η κ. McKenna, ότι μεγάλος μέρος της θαλάσσιας ρύπανσης οφείλεται σε αιδημόνως αποκαλούμενες "λειτουργικές" πρακτικές, δηλαδή σε εξαερώσεις και άλλες εκούσιες απορρίψεις, κατά των οποίων απαιτείται εντατικοποίηση του οπλοστασίου κατασταλτικών μέτρων.
Γνωρίζω την προσοχή που αποδίδει ο Υπουργός, κ. Gayssot, στη δράση του Equasis, και τώρα πια και του Galileo, που πρέπει να υλοποιήσουμε.
Πρέπει να αναληφθεί σθεναρή δράση για το θέμα των σημαιών ευκαιρίας, όπως για παράδειγμα, για τη Γαλλία η σημαία Kerguelen, και κατά των πλοίων που έφεραν, κατά το διάστημα των 36 μηνών πριν από την έγκριση των εν λόγω οδηγιών, τη σημαία κράτους που περιλαμβάνεται στον πίνακα απαγορεύσεων απόπλου και καθυστερήσεων άνω του μέσου όρου, ο οποίος δημοσιεύεται στην ετήσια έκθεση του μνημονίου των Παρισίων με τίτλο "μαύρη λίστα" .
Προσοχή στις περίπλοκες χρηματοπιστωτικές κατασκευές που βασίζονται σε εταιρείες βιτρίνες.
Ευχαριστούμε τον κ. Watts για τις αποφασιστικές προτάσεις που υπέβαλε προς αυτή την κατεύθυνση.
Ευχαριστώ τους εισηγητές και τους συναδέλφους μας βουλευτές για το ότι έλαβαν υπόψη αυτές τις προτάσεις, οι οποίες νομίζω ότι θα επιτρέψουν σημαντική πρόοδο, απαραίτητη για την αποτελεσματικότητα των νομοθετικών διατάξεων που θα ψηφίσουμε, ούτως ώστε να μην παραμείνουν νεκρό γράμμα στα εδάφη και στα ύδατα που υπόκεινται στη δικαιοδοσία της Ευρώπης, και δεν αναφέρομαι μόνον στον Ατλαντικό, στους διαφόρους ωκεανούς, αλλά και στη Μεσόγειο, για την οποία καταστροφές όπως αυτές που γνωρίσαμε θα μπορούσαν να είναι ανεπανόρθωτες.
.
(FR) Κύριε Πρόεδρε, η πρόταση τροποποίησης της οδηγίας 95/21 αφορά την επιλογή των πλοίων που πρέπει να ελέγχονται και των σημείων που πρέπει να αποτελούν το αντικείμενο του ελέγχου.
Η τροποποίηση της οδηγίας προς την κατεύθυνση της περισσότερο αυστηρής εφαρμογής της, της εναρμόνισης των νομοθεσιών, ιδίως όσον αφορά την επιλογή των πλοίων που υπόκεινται σε επιθεώρηση και το πεδίο εφαρμογής των διαφόρων τύπων επιθεώρησης, είναι ασφαλώς ένα θετικό βήμα.
Πρέπει όμως και η Ευρωπαϊκή Ένωση να διαθέσει τα μέσα που απαιτούνται για την εφαρμογή της ισχύουσας νομοθεσίας από τα κράτη μέλη.
Πράγματι, το Βέλγιο, η Δανία, η Πορτογαλία, η Γαλλία, η Ιρλανδία και οι Κάτω Χώρες, οι οποίες πρέπει να επιθεωρούν το 25% των πλοίων, δεν το πράττουν.
Ακόμα χειρότερα, οι ισχύουσες οδηγίες, οι οποίες χρονολογούνται από το 1995, δεν έχουν ακόμα μεταφερθεί στη νομοθεσία της Ιταλίας και της Πορτογαλίας.
Για να εφαρμόσουν τα κράτη μέλη την ισχύουσα νομοθεσία, πρέπει να αφιερώσουν επαρκείς πόρους για τους ελέγχους, ούτως ώστε να εξασφαλισθεί η ορθή εφαρμογή των διεθνών συμβάσεων και της οδηγίας που τροποποιεί το Κοινοβούλιο.
Αυτό σημαίνει πρόσληψη επιπλέον ελεγκτών, διεύρυνση των αρμοδιοτήτων και του πεδίου ελέγχου, ιδίως όσον αφορά την τήρηση των κοινωνικών προδιαγραφών, των όρων ζωής και εργασίας των πληρωμάτων και τη δημοσιοποίησή τους.
Πράγματι, εφόσον το 70% των ατυχημάτων οφείλονται στον ανθρώπινο παράγοντα, η επιθεώρηση των πληρωμάτων, των συνθηκών ζωής και εργασίας τους, του επιπέδου κατάρτισής τους, των δυνατοτήτων τους πρέπει να αποτελεί αναπόσπαστο μέρος της επιθεώρησης ενός πλοίου.
Η μη τήρηση των προδιαγραφών θα πρέπει να αποτελεί λόγο απαγόρευσης του απόπλου του πλοίου και επιβολής κυρώσεων.
Εξάλλου, οι προτάσεις της Επιτροπής είναι ακόμα κάπως διστακτικές.
Πράγματι, αφορούν στην καλύτερη περίπτωση είκοσι περίπου πλοία, ενώ οι προτάσεις της γαλλικής Προεδρίας, τις οποίες ακούσαμε αλλού και προβλέπουν ακόμα μεγαλύτερο περιορισμό των προτάσεων της Επιτροπής, όπως η τροποποίηση του συντελεστή στόχου για τα πλοία, με στόχο τη μείωση του ελέγχου κατά το ήμισυ, είναι ασφαλώς απαράδεκτες.
Συμφωνώ απολύτως με τον εισηγητή ότι πρέπει να απαγορεύεται η είσοδος στους λιμένες για τα πλοία που παρουσιάζουν σοβαρό κίνδυνο, ανεξαρτήτως ηλικίας, καθώς και για όσα φέρουν σημαία ευκαιρίας επί περισσότερα από τρία έτη.
Θα πρέπει επίσης να προχωρήσουμε περισσότερο, απαγορεύοντάς τους τη ναυσιπλοΐα στα κοινοτικά ύδατα.
Χρειάζεται ακριβώς να ενισχυθεί το διεθνές ναυτικό δίκαιο.
Επιπλέον, νομίζω ότι θα πρέπει να είμαστε περισσότερο αυστηροί όσον αφορά τις σημαίες ευκαιρίας, ιδίως τις σημαίες κρατών μελών, όπως οι σημαίες, εφόσον είστε παρών κύριε Υπουργέ, των νήσων Kerguelen και Wallis και Futuna για τη Γαλλία.
Θα υποστηρίξω την παρούσα έκθεση, τις τροποποιήσεις της Επιτροπής, αλλά καλώ τους βουλευτές να υποστηρίξουν και τις τροπολογίες της Επιτροπής Περιβάλλοντος σχετικά με τις κοινωνικές προδιαγραφές.
Κύριε Πρόεδρε, αξιότιμη κυρία Αντιπρόεδρε, αξιότιμε κύριε Προεδρεύοντα του Συμβουλίου, θα ήθελα καταρχάς να ευχαριστήσω τους τέσσερις εισηγητές: οι τρεις εκθέσεις της Επιτροπής Μεταφορών και Τουρισμού εγκρίθηκαν ομόφωνα ή τουλάχιστον από τη συντριπτική πλειοψηφία των μελών της.
Δηλαδή, συζητήσαμε με εμπεριστατωμένο τρόπο και καταλήξαμε σε ένα κοινό αποτέλεσμα.
Γι' αυτό είναι σημαντικό να εμμείνουμε στη θέση αυτή.
Κύριε Προεδρεύοντα του Συμβουλίου, είναι προς τιμήν σας, ότι ζητήσατε, ακόμη και την τελευταία στιγμή, την αναβολή της ψηφοφορίας για δύο από τις οδηγίες, ώστε να μπορέσουμε να καταλήξουμε σε συμφωνία.
Η θέση σας όμως είναι λίγο διφορούμενη.
Πρώτα προσάφθηκε στο Κοινοβούλιο η κατηγορία ότι καθυστερεί.
Η Πρόεδρος του Κοινοβουλίου συμπεριέλαβε εκτάκτως τη συζήτηση και την ψηφοφορία, που είχαν προβλεφθεί το Δεκέμβριο, στην ημερήσια διάταξη της σημερινής συνεδρίασης.
Μέχρι σήμερα, δεν λάβαμε εκ μέρους του Συμβουλίου γραπτή εξήγηση που να μας επιτρέπει να συζητήσουμε για ένα συμβιβασμό.
Θεωρώ την πρότασή σας έντιμη, αλλά μπορούμε να διαπραγματευθούμε μόνο συμπεράσματα στα οποία έχει καταλήξει το Συμβούλιο.
Από την άποψη αυτή, είναι αδύνατο να αλλάξει η κατάσταση, διότι συζητήσαμε επιμελώς στις κοινοβουλευτικές επιτροπές και δεν είναι δυνατό να καταλήξουμε σε συμβιβασμό για διάφορα πολύ δύσκολα ζητήματα, στις 11 γλώσσες, και να συζητήσουμε με τους συναδέλφους μας μέχρι την Τρίτη της επόμενης εβδομάδας.
Για το λόγο αυτό, μπορώ μόνο να σας καλέσω, μετά την ψηφοφορία σήμερα το μεσημέρι, να εγκρίνετε την οδηγία ή τον κανονισμό όπως έχουν διαμορφωθεί από το Κοινοβούλιο.
Αυτός είναι ο καλύτερος τρόπος για να προσεγγίσουμε το σκοπό μας, δηλαδή να ενισχύσουμε ταχέως την ασφάλεια των πλοίων.
Γι' αυτό, εγκρίνετε τα κείμενα!
Για τα σημεία που πιστεύετε ότι δεν μπορείτε να εγκρίνετε, διατυπώστε το Δεκέμβριο μια κοινή θέση.
Μην αναβάλετε το θέμα στο Συμβούλιο.
Είμαστε πρόθυμοι να διαπραγματευθούμε από τον Ιανουάριο συμβιβασμούς για τη δεύτερη ανάγνωση, ούτως ώστε να ολοκληρώσουμε πολύ σύντομα τη δεύτερη ανάγνωση, στις αρχές του επόμενου έτους.
Θα ήθελα να επισημάνω άλλη μια φορά ότι ο επείγων χαρακτήρας του θέματος που προβάλλετε τώρα δεν είναι δεδομένος.
Για παράδειγμα, όσον αφορά τον έλεγχο από το κράτος του λιμένα, εμείς θέλουμε να λάβουμε αυστηρότερα μέτρα, σε αντίθεση με το Συμβούλιο.
Αλλά έστω κι αν το ζήτημα αυτό δεν διευθετηθεί το Δεκέμβριο, θα κάναμε ένα πολύ μεγάλο βήμα, κύριε Προεδρεύοντα του Συμβουλίου, αν κατορθώνατε να πείσετε τα άλλα κράτη και τη δική σας διοίκηση να εκπληρώσουν τις υποχρεώσεις που απορρέουν από την παλαιά οδηγία για τον έλεγχο από το κράτος του λιμένα.
Αν θέλετε λοιπόν να κάνετε κάτι για την αύξηση της ασφάλειας των πλοίων, διορίστε νέους επιθεωρητές και πραγματοποιήστε αυστηρούς ελέγχους κατ' εφαρμογή του ισχύοντος δικαίου: τότε θα επιτύχουμε ένα σπουδαίο κατόρθωμα.
Για το θέμα της ευθύνης των νηογνωμόνων - το οποίο είναι εξαιρετικά πολύπλοκο - πρέπει να συζητήσουμε με ηρεμία.
Συζητήσαμε επιμελώς στην κοινοβουλευτική επιτροπή, εγκρίναμε τη θέση μας με ομοφωνία ή τουλάχιστον με μεγάλη πλειοψηφία, και το ίδιο πρέπει να κάνουμε και σαν Σώμα σήμερα το μεσημέρι.
Και αν το Δεκέμβριο επιτύχετε αυτή την ενότητα, τότε θα έχει σημειωθεί πρόοδος.
Κύριε Πρόεδρε, κύριε Προεδρεύοντα του Συμβουλίου, είναι ευχάριστο ότι συζητούμε και ψηφίζουμε σήμερα, σε πρώτη ανάγνωση, τη δέσμη μέτρων για την ασφάλεια των πλοίων.
Λιγότερο ικανοποιητικό είναι, όπως μόλις τονίσθηκε, το γεγονός ότι τα κράτη μέλη της Ευρωπαϊκής Ένωσης πραγματικά δεν απέκτησαν καλή φήμη στο παρελθόν σε θέματα που έχουν σχέση με την ασφάλεια των πλοίων.
Γνωρίζουμε βέβαια ότι ο έλεγχος από το κράτος του λιμένα δεν ήταν ένα αποτελεσματικό μέσο για την ασφάλεια των πλοίων στο παρελθόν γνωρίζουμε ότι οι νηογνώμονες δεν έχουν πραγματοποιήσει όλοι τεχνικούς ελέγχους στα πλοία με ορθό και σοβαρό τρόπο, αλλά μάλλον με προχειρότητα γνωρίζουμε επίσης ότι τα δεξαμενόπλοια χωρίς διπλό κύτος αποτελούν επιπλέουσες ωρολογιακές βόμβες.
Ακόμη πιο τραγικό είναι όμως ότι όλα αυτά τα γνωρίζαμε πριν το ναυάγιο του ERIKA.
Το Κοινοβούλιο υπογράμμισε επανειλημμένως τις ελλείψεις αυτές και, χωρίς αυτή την καταστροφή και την πίεση της κοινής γνώμης, δυστυχώς δεν θα είχαμε πραγματοποιήσει τις προόδους που έχουμε επιτελέσει σήμερα.
Πάντως, τόσο το καλύτερο, διότι αρχίζουμε επιτέλους να εξετάζουμε σήμερα το θέμα.
Θέλω να ευχαριστήσω θερμά τους τρεις εισηγητές και να σχολιάσω δύο ή τρεις λεπτομέρειες.
Κύριε Προεδρεύοντα του Συμβουλίου, είπατε ότι αναγνωρίζετε το αίτημα του Κοινοβουλίου σε θέματα ελέγχου από το κράτος του λιμένα, το οποίο υπέβαλε ο συνάδελφος Watts.
Γι' αυτό σας καλώ να επιδιώξετε την ταχύτατη υιοθέτησή του από το Συμβούλιο.
Διότι έτσι θα καταστεί ουσιαστικά νόμος και θα είναι δυνατή η εφαρμογή του.
Πιστεύω ότι το θέμα του ορίου ευθύνης των νηογνωμόνων πρέπει να επανεξετασθεί από το Συμβούλιο και το Κοινοβούλιο, ανεξάρτητα από ό,τι αποφασισθεί σήμερα.
Συμφωνούμε με τη θέσπιση διεθνούς νομοθεσίας για τα δεξαμενόπλοια διπλού κύτους, αλλά υπό την προϋπόθεση ότι τον Απρίλιο θα θεσπισθούν πραγματικά νομοθετικές διατάξεις από τον IMO.
Στην κοινοβουλευτική επιτροπή επικρατεί συναίνεση για το συσχετισμό αυτό.
Στην αντίθετη περίπτωση, είναι αναγκαίο να θεσπισθεί νομοθεσία σε κοινοτικό επίπεδο.
Ελπίζουμε όμως ότι τον Απρίλιο θα θεσπισθεί νομοθεσία του IMO.
Όσον αφορά τα δεξαμενόπλοια διπλού κύτους, χρειαζόμαστε πολλά νέα, ασφαλή και ανθεκτικά πλοία.
Θέλω πολύ τα πλοία αυτά να κατασκευασθούν σε ευρωπαϊκά ναυπηγεία υπό συνθήκες θεμιτού ανταγωνισμού.
Η Επιτροπή υπέβαλε πρόσφατα την έκθεσή της, στην οποία καταδεικνύει ότι η Κορέα επιδίδεται σε ένα εξαιρετικά αθέμιτο ντάμπινγκ όσον αφορά τη ναυπηγική πολιτική.
Γι' αυτό, κυρία Επίτροπε, παρακαλώ εσάς και το συνάδελφό σας, κ. Monti, να εγκρίνετε τις ενισχύσεις που χρειάζονται τα ναυπηγεία μας πριν τα Χριστούγεννα.
Η κατάσταση των ευρωπαϊκών ναυπηγείων είναι ανασφαλής.
Βοηθήστε την Επιτροπή να μεταδώσει ένα σαφές μήνυμα στον τομέα αυτό.
Προσπαθούμε να αποκτήσουμε νέα αξιοπιστία, η οποία δεν θα έπρεπε να υπονομευθεί από έναν εσφαλμένο χειρισμό της Επιτροπής.
(Χειροκροτήματα)
Κύριε Πρόεδρε, κύριε Πρόεδρε του Συμβουλίου, κυρία Επίτροπε, οι προτάσεις που συζητούμε είναι καλές.
Θα πρέπει να στείλουμε ένα σαφές μήνυμα στα μη ασφαλή κράτη σημαίας, στους εφοπλιστές, και σε όλους όσους στην ΕΕ κάνουν χρήση κρατών με σημαίες ευκαιρίας, στις εταιρείες μεταφορών οι οποίες αναζητούν αποκλειστικά τις χαμηλότερες τιμές, στους νηογνώμονες οι οποίοι δεν πραγματοποιούν σωστά το έργο τους.
Η ασφάλεια κοστίζει.
Θα πρέπει επιτέλους να τολμήσουμε να το καταστήσουμε σαφές σε όλους.
Θα ήθελα να αναφερθώ εν συντομία στην πρόταση του κ. Watts.
Όταν ένα κράτος σημαίας δεν ανταποκρίνεται στις υποχρεώσεις του τότε θα πρέπει να αναλαμβάνει περισσότερες ευθύνες το κράτος λιμένα.
Πρόκειται για μια εξαιρετική αρχή.
Θα πρέπει να την εφαρμόσουμε και τώρα και στο μέλλον.
Ένα μαύρο κουτί, μια μαύρη λίστα, συμφωνούμε απόλυτα με όλες αυτές τις προτάσεις.
Θα ήθελα ωστόσο να επιστήσω την προσοχή σας σε ορισμένα ζητήματα.
Όποιος διενεργεί αυστηρούς ελέγχους διατρέχει τον κίνδυνο να γεμίσουν οι λιμένες του με ναυάγια, τα οποία αποτελούν περιβαλλοντικούς κινδύνους στους λιμένες, κάποτε μάλιστα ενδέχεται να αντιμετωπίσει ανθρώπινα δράματα των πληρωμάτων τα οποία εγκαταλείπονται στη μοίρα τους.
Διότι θα πρέπει βέβαια να φροντίζουμε για τέτοιες περιπτώσεις, να μεριμνήσουμε ώστε οι λιμένες να μην αντιμετωπίσουν προβλήματα εξαιτίας μέτρων τα οποία λαμβάνονται με τις καλύτερες προθέσεις.
Κυρία Επίτροπε, διαθέτουμε μία οδηγία για τα οχήματα που έχουν φθάσει στο τέλος της ζωής τους.
Μήπως, διερωτώμαι, θα έπρεπε να είχαμε και μία οδηγία για τα σκάφη που έχουν φθάσει στο τέλος της ζωής τους, διότι αυτά αντιπροσωπεύουν σίγουρα κινδύνους για το περιβάλλον τους οποίους δεν θα πρέπει να αγνοούμε.
Και ένα δεύτερο ζήτημα: θα πρέπει να επενδύσουμε στο ανθρώπινο δυναμικό και στα πληρώματα.
Για το λόγο αυτό οφείλουμε να υποστηρίξουμε τις τροπολογίες της συναδέλφου Vachetta.
Επίσης θα πρέπει να επενδύσουμε και στους επιθεωρητές, διότι σήμερα δεν έχουμε αρκετούς, ενώ μας χρειάζονται τέτοιοι καλοί εμπειρογνώμονες "στο τιμόνι" , να το πω έτσι.
Θα πρέπει, τέλος, να παραμείνουμε ρεαλιστές σχετικά με τους περιορισμούς μας ως νομοθέτες.
Διαθέτουμε κανόνες.
Αυτοί εφαρμόζονται ανεπαρκώς.
Το είπαν και αρκετοί από τους προλαλήσαντες.
Το Ievoli San, για παράδειγμα, ήταν πλοίο με διπλό κύτος.
Κατασκευάστηκε το 1989.
Έφερε ιταλική σημαία.
Κατά τα τρία προηγούμενα χρόνια ελέγχθηκε τρεις φορές.
Βλέπουμε λοιπόν, συνάδελφοι, ότι δεν αρκούν οι κανόνες για να υπάρχει ασφάλεια.
Χρειάζονται περισσότερα.
Οποιοσδήποτε εργάζεται σ' αυτό τον τομέα φέρει σημαντικές ευθύνες.
Όποιος δεν μπορεί να ανταποκριθεί στις ευθύνες αυτές ας μην πλησιάζει τα ύδατα και τους λιμένες της Ένωσης.
Κύριε Πρόεδρε, κυρία Επίτροπε, κύριοι Πρόεδροι, στις 18 Ιανουαρίου 2000, σας παρουσίασα αυτόν το βώλο αργού πετρελαίου από το Erika που είχα μαζέψει σε μια παραλία.
Αυτός ο βώλος συμβολίζει το τεράστιο έργο που πρέπει να εκτελέσουμε για να καθαρίσουμε τις θάλασσες και να καταστήσουμε ασφαλείς τις θαλάσσιες μεταφορές.
Γιατί το Erika και το Ievoli Sun είναι τα τελευταία, πιο επίκαιρα ονόματα ναυαγίων ενός ολόκληρου συστήματος.
Ναυαγίων οικολογικών καταρχάς, με μια θαλάσσια κληρονομιά, μια χλωρίδα, μια πανίδα που έχουν καταστραφεί ή μολυνθεί για πάντα.
Ναυαγίων κοινωνικών, στη συνέχεια, με πληθώρα ναυτικών από τον τρίτο κόσμο, τους οποίους κάποιοι εκμεταλλεύονται μέχρι σημείου δουλείας στα κάτεργα των σύγχρονων καιρών.
Ναυαγίων οικονομικών, τέλος, ενός αχαλίνωτου ναυτιλιακού φιλελευθερισμού, όπου ο απελευθερωμένος και φιλελεύθερος ρους των ελεύθερων συναλλαγών καταπόντισε κάθε προστασία, κάθε πρόληψη και, τέλος, κάθε ηθική, μέχρι να πνιγεί ο ίδιος στις ίδιες τις ακρότητές του και να αποκαλύψει την έλλειψη οποιασδήποτε κοινοτικής ναυτιλιακής πολιτικής άξιας αυτού του ονόματος.
Ποιος είναι υπεύθυνος σήμερα για την ακεραιότητα και την υγιεινή των θαλασσίων μεταφορών;
Ποιοι φορείς μπορούν να ισχυριστούν σήμερα ότι ελέγχουν και χαλιναγωγούν αυτές τις συναλλαγές στη θάλασσα που θυμίζουν μάλλον κάποιο αθέμιτο εμπόριο;
Κανένας.
Η απόδειξη είναι αυτά τα πλοία-σκουπιδοτενεκέδες, αυτά τα σαπιοκάραβα που ανοίγονται στη θάλασσα με μονό κύτος, με ηλικία τριάντα ετών, με καταιγίδες.
Οκτώ χιλιάδες από τα ενενήντα χιλιάδες πλοία που πλέουν στις θάλασσες ολόκληρου του κόσμου δεν πληρούν τις προδιαγραφές ασφαλείας, ενώ τέσσερις χιλιάδες από αυτά μεταφέρουν επικίνδυνες ουσίες.
Αν το βαρόμετρο των καταστροφών μετρά ναυάγια, ο παραδοσιακός υδράργυρος έχει μεταβληθεί σε πετρέλαιο ή σε όξινα κατάλοιπα.
Μπροστά σε αυτή την καταστροφική και αναρχική κατάσταση των θαλασσίων μεταφορών, η Ευρώπη ανταποκρίθηκε στην πρόκληση και, έντεκα μήνες μετά το Erika, η Ευρωπαϊκή Ένωση θα είναι σε θέση να αναγγείλει ότι ποτέ ξανά διαδικασία δεν εκτυλίχθηκε τόσο σύντομα.
Αυτό το ισχυρό πολιτικό μήνυμα βρίσκεται στα χέρια μας.
Σε εμάς ανήκει η ευθύνη να εγκρίνουμε αυτή τη δέσμη μέτρων Erika I και στο Συμβούλιο να δεχθεί τις τελευταίες τροπολογίες της.
Ανταποκρινόμενη ευνοϊκά σε αυτή την επιτάχυνση του χρονοδιαγράμματος, η Ομάδα μας δεν παραιτήθηκε εντούτοις από τις θεμελιώδεις απαιτήσεις για αυξημένη ασφάλεια του θαλασσίου περιβάλλοντος.
Οι αναθεωρήσεις των οδηγιών περί λιμενικών ελέγχων και επιθεωρήσεων των πλοίων θα πρέπει να βάλουν μια τάξη στο θέμα των νηογνωμόνων και να αυξήσουν σημαντικά τον αριθμό των επιθεωρητών στα κράτη μέλη, υπό την προϋπόθεση πάντα ότι τα τελευταία θα αφιερώσουν επαρκείς πόρους.
Αλλά περιμένουμε με ανυπομονησία και τη δεύτερη δέσμη μέτρων Erika II, με τη σύσταση ναυτιλιακού οργανισμού και το σχεδιασμό ευρωπαϊκής ακτοφυλακής.
Παρόλο που λυπούμεθα για την οπισθοδρόμηση στο χρονοδιάγραμμα για την υποχρέωση απόκτησης διπλού κύτους για τα πετρελαιοφόρα και την απόρριψη από το Συμβούλιο της πρότασης διαφοροποίησης των λιμενικών τελών που επιβάλλονται στα πετρελαιοφόρα ανάλογα με το αν έχουν μονό ή διπλό κύτος, εντούτοις υποστηρίζουμε την έκθεση, διότι με τη ρήτρα αναθεώρησής της, προβλέπει την επιστροφή στο λεγόμενο αμερικανικό χρονοδιάγραμμα σε περίπτωση αποτυχίας της σύμβασης Marpol τον Απρίλιο 2001.
Λέγεται ότι δεν υπάρχει μηδενικός κίνδυνος.
Εμείς λέμε ότι δεν πρέπει να υπάρχει ούτε μηδενική ευθύνη.
Με τη δέσμη μέτρων Erika I, θα θέσουμε τον πρώτο λίθο μιας πραγματικής ευρωπαϊκής πολιτικής θαλάσσιας ασφάλειας, εν αναμονή ασφαλώς της δέσμης μέτρων Erika II.
Κύριε Πρόεδρε, κυρία Επίτροπε, κύριε Προεδρεύοντα του Συμβουλίου, οι καταστροφές των τελευταίων αυτών μηνών έφεραν στο φως τις ανεπάρκειες της νομοθεσίας, τις ελλείψεις των συστημάτων ελέγχου και των ανθρώπινων και οικονομικών μέσων.
Οι προτεινόμενες ευρωπαϊκές οδηγίες, οι οποίες ξεκίνησαν με πρωτοβουλία της γαλλικής κυβέρνησης και προωθήθηκαν στο επίπεδο του Ευρωπαϊκού Συμβουλίου Μεταφορών, αποτελούν αδιαμφισβήτητη πρόοδο.
Υποστηρίζονται από τις εκθέσεις του Κοινοβουλίου τις οποίες συζητούμε σήμερα.
Η έκθεση Watts σκληραίνει τα μέτρα κατά των πλοίων που παρουσιάζουν σοβαρούς κινδύνους ή φέρουν σημαία ευκαιρίας, χωρίς να καταργεί τις εν λόγω σημαίες.
Η έκθεση Larrea για τους νηογνώμονες εναρμονίζει τις νομοθεσίες, αναπτύσσει τις κυρώσεις έως την κατάργηση των αδειών, αυξάνει τις αποζημιώσεις σε περίπτωση ατυχήματος.
Η έκθεση Χατζηδάκη απαγορεύει τα πετρελαιοφόρα μονού κύτους από τις ίδιες ημερομηνίες με τις αμερικανικές απαγορεύσεις, αλλά δέχεται μια σειρά παρεκκλίσεις που δεν τείνουν προς την επιθυμητή κατεύθυνση, ιδίως με την πρόταση επιμήκυνσης των προθεσμιών απαγόρευσης των πλοίων με μονό κύτος.
Η Ομάδα μου υποστηρίζει τις εκθέσεις Watts και Larrea.
Θα ψηφίσουμε υπέρ.
Η ψηφοφορία για την έκθεση Χατζηδάκη εξαρτάται από την ψηφοφορία για τις τροπολογίες του εισηγητή.
Οι δύο οδηγίες και ο κανονισμός που εξετάζουμε αποτελούν ένα πλεονέκτημα για να κερδίσουμε αυτό το τεράστιο στοίχημα της ασφάλειας της ναυσιπλοΐας.
Είναι απαραίτητο να τεθούν σε ισχύ το συντομότερο δυνατόν.
Παρόλα ταύτα, συνεχίζουν να είναι ανεπαρκείς σε σχέση με τη διάσταση των προβλημάτων που τίθενται.
Όπως υπογραμμίζουν πολλοί παράγοντες, η ανασφάλεια στη θάλασσα οφείλεται κατά μέγα μέρος στην απορύθμιση και στις χαλαρές πρακτικές.
Στο πλαίσιο ενός οξυμένου ανταγωνισμού, ο πρωταρχικός στόχος είναι η συντομότερη μεταφορά με το μικρότερο κόστος, εις βάρος της ασφάλειας, του περιβάλλοντος και των πληρωμάτων.
Καταλαβαίνει κανείς πόσο η φιλελεύθερη λογική αντιτίθεται εκ των πραγμάτων σε υψηλό επίπεδο ασφάλειας της ναυσιπλοΐας.
Οι σημερινές ευρωπαϊκές αποφάσεις, το επαναλαμβάνω, παρόλο που προσφέρουν ένα πλεονέκτημα, δεν αμφισβητούν αυτή τη λογική.
Έτσι, οι τροπολογίες που υπέβαλε η Ομάδα μου επί της έκθεσης Watts για τις ειδικές προδιαγραφές απορρίφθηκαν, παρόλο που κάθε φορά υπογραμμίζεται η σημασία του ανθρώπινου παράγοντα.
Είναι επείγον να ληφθούν μέτρα που θα θέσουν τέλος στο κοινωνικό ντάμπιγκ, να επανεξεταστούν οι συνθήκες των πληρωμάτων από άποψη καθεστώτος, μισθών, κατάρτισης, όρων εργασίας.
Για να καταστεί εφικτός ο πραγματικός έλεγχος στους λιμένες, θα πρέπει να ενισχυθεί το σώμα των ναυτιλιακών ελεγκτών, τα προσόντα τους, και συνεπώς να δοθούν οικονομικά μέσα.
Πρέπει να επιβληθούν πολύ αυστηρότερα μέτρα για να καταστούν αποτελεσματικοί οι νηογνώμονες.
Οι σημαίες ευκαιρίας πρέπει να απαγορευθούν.
Γνωρίζουμε τις συνέπειες της χρησιμοποίησής τους από άποψη μη τήρησης των προδιαγραφών.
Ναι, είναι καιρός να δεσμευθεί η Ευρωπαϊκή Ένωση για την πραγματική μεταρρύθμιση του ναυτιλιακού συστήματος.
Αυτό απαιτεί ισχυρή πολιτική βούληση και οικονομικά μέσα για ακόμα περισσότερους ελέγχους.
Στην προοπτική της δεύτερης δέσμης προτάσεων, θεωρώ σημαντικό να εμβαθύνουμε τη συλλογιστική μας για την προώθηση της αειφόρου ανάπτυξης των θαλασσίων μεταφορών.
Αυτό προϋποθέτει και άλλες εγγυήσεις ασφάλειας και ποιότητας.
Κύριε Πρόεδρε, πριν ένα χρόνο, τρεις γαλλικές περιφέρειες επλήγησαν από μια από τις χειρότερες μαύρες παλίρροιες στην ευρωπαϊκή ναυτιλιακή ιστορία, το ναυάγιο του πετρελαιοφόρου Erika.
Πριν από μερικές εβδομάδες, η δυτική Γαλλία επλήγη από μια νέα οικολογική καταστροφή, το ναυάγιο του πλοίου Ievoli Sun που μετέφερε χημικές ουσίες.
Και μόνον σήμερα, το Ευρωπαϊκό Κοινοβούλιο καλείται να αποφανθεί σχετικά με την ενίσχυση της ασφάλειας της ναυσιπλοΐας.
Εκλέγομαι σε μια παραθαλάσσια περιφέρεια που πληρώνει καθημερινά τις βαρύτατες συνέπειες του ναυαγίου του Erika, τις σοβαρές και μόνιμες ζημίες που προκάλεσε αυτή η μαύρη παλίρροια στη χλωρίδα και την πανίδα της περιοχής του Λίγηρα, της Βρετάνης και της Charentes, τις δραματικές συνέπειες για την οικονομία τους - η τουριστική περίοδος του 2000 ήταν καταστροφική - οι επαγγελματίες αλιείς, οι θαλάσσιες καλλιέργειες, η ιχθυοκαλλιέργεια και οι αλυκές επλήγησαν σοβαρότατα.
Οι κάτοικοι των περιοχών αυτών θα εκτιμούσαν μεγαλύτερη ταχύτητα εκ μέρους των κοινοτικών θεσμικών οργάνων.
Χαίρομαι, εντούτοις, για το ότι οι προτάσεις της Επιτροπής έλαβαν υπόψη τα σημαντικότερα αιτήματα των αιρετών εκπροσώπων των γαλλικών ακτών: απαγόρευση των πετρελαιοφόρων μονού κύτους, ενίσχυση των ελέγχων στους λιμένες και αξιολόγηση των νηογνωμόνων.
Από την άλλη πλευρά, είναι απαράδεκτο να αποδυναμώσει το Κοινοβούλιο την αρχική πρόταση της Επιτροπής για απαγόρευση των πετρελαιοφόρων με μονό κύτος.
Όπως υπενθύμισε πριν από λίγες ημέρες η κ. de Palacio στη Rennes, οι Ηνωμένες Πολιτείες της Αμερικής θέσπισαν μονομερώς πριν από ένα μόλις έτος, δρακόντεια νομοθεσία για την ασφάλεια της ναυσιπλοΐας.
Γιατί η Ευρωπαϊκή Ένωση χρειάζεται χρονοδιάγραμμα τόσο μακρό, όσο αυτό που προβλέπει το Κοινοβούλιό μας με τις τροπολογίες του εισηγητή, για την απαγόρευση των πετρελαιοφόρων με μονό κύτος;
Παρόλο που το διπλό κύτος δεν αποτελεί πανάκεια, είναι ένα σημαντικό μέτρο που επιδέχεται ουσιαστικές τεχνικές βελτιώσεις και θεωρώ εξαιρετικά επικίνδυνο να υπάρχει απόκλιση μεταξύ αμερικανικού και ευρωπαϊκού χρονοδιαγράμματος.
Εύκολα καταλαβαίνει κανείς προς ποια ύδατα και προς ποιους λιμένες θα κατευθύνονταν τα περισσότερο επικίνδυνα πλοία, σε μια τέτοια περίπτωση.
Απέναντι στις θεληματικές Ηνωμένες Πολιτείες, θα ήταν προτιμότερο το Κοινοβούλιό μας να μην δώσει την εικόνα μιας Ευρώπης μαλθακής, που ευθυγραμμίζεται συστηματικά με τις χαμηλότερες προδιαγραφές.
Πώς θα μπορέσουμε να δικαιολογήσουμε, αν συμβεί ένα νέο ατύχημα, ότι το Ευρωπαϊκό Κοινοβούλιο ενέκρινε ένα τόσο αργό χρονοδιάγραμμα για να αναμείνει μέχρις ότου ο ΙΜΟ επιτύχει συμβιβασμό σε παγκόσμιο επίπεδο, τη στιγμή που οι χώρες με σημαίες ευκαιρίας κατέχουν τόσο σημαντική θέση σε αυτόν και δεν είναι οι περισσότερο ενεργοί υποστηρικτές της ασφάλειας.
Πώς θα μπορέσουμε να εξηγήσουμε στους συμπολίτες μας, εν μέσω της γαλλικής Προεδρίας της Ένωσης, ότι το Ευρωπαϊκό Κοινοβούλιο κατήργησε τα απαιτούμενα προτρεπτικά και αποτρεπτικά οικονομικά μέτρα που του είχαν προταθεί για να επιταχυνθεί η καθιέρωση του διπλού κύτους.
Ο ρόλος του Κοινοβουλίου μας θα έπρεπε να είναι να στηρίζει γρήγορα και ολοκληρωτικά τις αυστηρότερες και αποτελεσματικότερες διατάξεις που προτείνει η Επιτροπή, και όχι να τις αποδυναμώνει.
Θα έπρεπε, αντιθέτως, να προτείναμε να προχωρήσουμε περισσότερο.
Πρέπει οπωσδήποτε να θεσμοθετηθεί ένα σύστημα που θα επιμερίζει τις ευθύνες στο σύνολο της αλυσίδας των μεταφορών, για να βγούμε επιτέλους από τη σημερινή αδιαφάνεια.
Ελπίζουμε ότι η δεύτερη δέσμη μέτρων που θα μας προταθεί θα βρίσκεται στο ύψος αυτής της ανάγκης.
Όποια κι αν είναι, τέλος, τα τεχνικά μέτρα που θα ληφθούν, εφόσον δεν αποκατασταθεί η ισορροπία στην περιοχή της Μάγχης και του Βορείου Ατλαντικού, μια από τις μεγαλύτερες πηγές ανασφάλειας θα συνεχίσει να είναι η ταχύτατη αύξηση του μεταφορικού όγκου που συνδέεται με την υπερτροφία των λιμένων της Βόρειας Θάλασσας.
Είναι όντως λογικό η ζώνη εξυπηρέτησης του λιμένα του Ρότερνταμ να εκτείνεται μέχρι τη Νότια Γαλλία;
Ένα από τα αποτελεσματικότερα μέτρα ασφαλείας που θα μπορούσαν να ληφθούν δεν θα ήταν η μείωση της κίνησης σε αυτή τη ζώνη ξαναδίνοντας νέο δυναμισμό στις λιμενικές υποδομές του Ατλαντικού και της Μεσογείου;
Αυτή είναι η έννοια των δύο τροπολογιών που κατέθεσα εξ ονόματος της Ομάδας μου επί των εκθέσεων των κκ Watts και Χατζηδάκη.
Πρόκειται για μια συλλογιστική που τα κράτη μέλη και η Επιτροπή θα πρέπει να διερευνήσουν, διότι αν δεν αντιμετωπιστεί το πρόβλημα του κορεσμού της ζώνης της Μάγχης και της Βόρειας Θάλασσας, η ζώνη αυτή θα καταστεί αναπόφευκτα πραγματικός αυτοκινητόδρομος της θαλάσσιας ρύπανσης, μόνιμη απειλή για την ασφάλεια των ναυτικών μας, την ελκυστικότητα των ακτών μας και την ποιότητα των θαλασσίων πόρων μας.
Πράγματι, οι γαλλικές ακτές δεν είναι κατάλληλες για να γίνουν ο σκουπιδοτενεκές των ευρωπαϊκών θαλασσίων μεταφορών και να δέχονται τη μια πυροκροτητές, την άλλη μαζούτ ή στυρόλιο.
Κύριε Πρόεδρε, διακυβεύεται τη στιγμή αυτή η ασφάλεια στις διάφορες μορφές μεταφορών.
Σε σύγκριση με τους περισσότερους από 40 000 ανθρώπους οι οποίοι χάνουν κάθε χρόνο τη ζωή τους στην άσφαλτο, τα θύματα των διαφόρων ναυτικών καταστροφών και ναυαγίων είναι μεν λιγότερα, ωστόσο κάθε ανθρώπινη ζωή μετρά και κυρίως σε περιπτώσεις ατυχημάτων στη θάλασσα δημιουργούνται ιδιαίτερα σημαντικοί κίνδυνοι για τη φύση.
Η πανίδα και η χλωρίδα, και κυρίως τα πτηνά, γίνονται θύματα της ρύπανσης από τις πετρελαιοκηλίδες και άλλες ανάλογες αιτίες.
Είναι λυπηρό το γεγονός ότι χρειάστηκε να ναυαγήσει ένα δεξαμενόπλοιο στα ανοικτά των γαλλικών ακτών και να συμβεί μία ολόκληρη καταστροφή για να προταθεί το παρόν πακέτο μέτρων, μέτρα τα οποία μας ικανοποιούν απολύτως, όπως επίσης και οι διάφορες προτάσεις.
Θα ήθελα να περιοριστώ στην έκθεση Watts σχετικά με τον έλεγχο του κράτους λιμένα.
Πολύ σωστά υπογραμμίζει ο εισηγητής ότι η κατάσταση στην οποία βρίσκεται ένα δεξαμενόπλοιο είναι πολύ πιο σημαντική από την ηλικία του.
Συμφωνώ επίσης με την πρότασή του να καταστεί υποχρεωτική η καταγραφή δεδομένων ταξιδιού (Voyage Data Recorders).
Θεωρώ πολύ λογική την πρότασή του για πλοία τα οποία αποδεικνύεται επανειλημμένα ότι παραβιάζουν τους ισχύοντες κανόνες και στη συνέχεια υψώνουν σημαία που βρίσκεται για τρία χρόνια σε μαύρη λίστα.
Διερωτώμαι, ωστόσο, τι ποσοστό των πλοίων θα είχε απορριφθεί σήμερα βάσει αυτού του κριτηρίου.
Η σημασία ενός τέτοιου κράτους σημαίας, εάν για παράδειγμα αποτελεί υποψήφια χώρα, μπορεί να έχει ως συνέπεια την αναποτελεσματική εφαρμογή των μέτρων.
Και αφού αναφέρθηκα στις ευθύνες του κράτους λιμένα, να πω επίσης ότι θα πρέπει να οριστούν με σαφήνεια και τα καθήκοντα των λιμενικών αρχών.
Η άρνηση των ενεχόμενων λιμενικών αρχών να επιτρέψουν τον ελλιμενισμό του Erika είχε ως αποτέλεσμα κατά πάσα πιθανότητα να αυξηθεί σημαντικά το μέγεθος της καταστροφής.
Θα ήταν προς τιμή και του προεδρεύοντος του Συμβουλίου να διορθώσει την κατάσταση και στη χώρα του.
Κύριε Πρόεδρε, κυρία Επίτροπε, κύριε Υπουργέ, σας άκουσα πριν λίγο να αναγνωρίζετε ότι το Κοινοβούλιό μας είναι ένα αποτελεσματικό θεσμικό όργανο.
Αυτήν ακριβώς την αποτελεσματικότητα αποδείξαμε την επομένη του ναυαγίου του Erika.
Θυμάμαι πολύ καλά, συνεδριάζαμε στο Στρασβούργο το Δεκέμβριο, όταν συνέβη αυτή η καταστροφή.
Γνωρίζοντας καλά την περιοχή Finistθre, ήξερα ήδη εξαρχής ότι επρόκειτο δυστυχώς να γνωρίσουμε μια καταστροφική θαλάσσια ρύπανση που θα άφηνε για πολύ καιρό τα σημάδια της στις γαλλικές ακτές μας.
Έτσι, με θυμό από τα βάθη της καρδιάς μας, απαιτήσαμε από την Επιτροπή άμεσες προτάσεις που υποβλήθηκαν το Μάρτιο.
Έκτοτε, γνωρίσαμε και άλλες καταστροφές, ορισμένες στην Ελλάδα, και στη συνέχεια το Ievoli Sun.
Έχουμε όλοι βαρεθεί να βλέπουμε τους ωκεανούς και τις θάλασσές μας να μεταβάλλονται σε σκουπιδοτενεκέδες.
Η έκθεση McKenna, στην τρίτη της ανάγνωση, υπενθυμίζει ορισμένες ουσιώδεις αρχές σχετικά με την ακούσια και την εκούσια ρύπανση, τις περίφημες ανεξέλεγκτες εξαερώσεις, που βασίζονται στην αρχή "ο ρυπαίνων πληρώνει" .
Αλλά τα προβλήματα παραμένουν ακανθώδη, παρόλο που τα πράγματα προχωρούν προς τη σωστή κατεύθυνση.
Δεν χάσαμε καιρό από τον προηγούμενο Μάρτιο;
Πού ήταν η πολιτική βούληση;
Το Συμβούλιο πρέπει να δεσμευθεί για τη λήψη αυστηρών μέτρων, όπως όλοι αναμένουν, σχετικά με τους ελέγχους στους λιμένες, τους νηογνώμονες, την ευθύνη εφοπλιστών και ναυλωτών, τέλος την ευθύνη της FIPOL που συμπεριφέρεται κατά τρόπο σκανδαλώδη.
Στη Βρετάνη, ακόμα περιμένουν την αποκατάσταση των ζημιών.
Σήμερα, μας προτείνονται πολλά κείμενα, ενώ άλλα θα έλθουν στο μέλλον.
Όλα αυτά κινδυνεύουν από έλλειψη συνεκτικότητας, πολύ περισσότερο δεδομένου ότι διακυβεύονται ορισμένες ήδη ισχύουσες οδηγίες.
Θα αναφέρω, μεταξύ άλλων, την οδηγία πλαίσιο για τα ύδατα.
Θα πρέπει να εξορθολογισθούν όλα αυτά και να μελετηθεί ένα κείμενο πλαίσιο που θα απλούστευε τα πράγματα σε διεθνές επίπεδο.
Μέχρι τότε, κύριε Υπουργέ, ας ενισχύσουμε την τεχνολογική έρευνα στον τομέα της θαλάσσιας απορρύπανσης.
Είναι σημαντικό να ενθαρρυνθούν, να υποστηριχθούν οι ανταλλαγές τεχνογνωσίας και η συνεργασία σε αυτό τον εξαιρετικά τεχνολογικό τομέα, για να διατηρηθεί επιτέλους η φυσική θαλάσσια κληρονομιά μας, ελπίζοντας ότι τα μέτρα που θα θεσπίσουμε όλοι μαζί θα επιτρέψουν επιτέλους να μην γινόμαστε μάρτυρες αυτής της θαλάσσιας ρύπανσης και να προστατευθεί η θαλάσσια κληρονομιά μας.
Κύριε Πρόεδρε, θα περιοριστώ στην παρουσίαση και τον σχολιασμό της θέσης της πλειοψηφίας της Σοσιαλιστικής Ομάδας όσον αφορά μία από τις προτάσεις, αυτήν που τροποποιεί την οδηγία που ρυθμίζει τους οργανισμούς επιθεώρησης.
Οι εγγυήσεις αξιοπλοΐας ενός πλοίου απαιτούσαν σημαντικά μέτρα όσον αφορά τους αρμόδιους οργανισμούς και την επιθεώρηση, όπως ήδη ειπώθηκε.
Η παρούσα κατάσταση είναι απλώς απαράδεκτη.
Και από την άποψη αυτή, το κείμενο που μας προτείνεται περιέχει ενδιαφέρουσες και θετικές καινοτομίες, όμως όχι επαρκείς, κατά τη γνώμη μας.
Η κοινή γνώμη απαιτεί από μας ταχύτητα ενώπιον αυτής της κατάστασης, όπως είπε και ο Πρόεδρος του Συμβουλίου, όμως η ταχύτητα αυτή πρέπει να είναι συμβατή με ένα ελάχιστο αποδεκτό κείμενο.
Ας μην μπει λοιπόν κανείς από το Συμβούλιο που τελεί υπό την προεδρία σας στον πειρασμό να μας κατηγορήσει ότι κωλυσιεργούμε.
Έχουμε ορισμένες ελάχιστες απαιτήσεις και όλος ο κόσμος θα το κατανοήσει.
Οι βασικές μας ενστάσεις αφορούν δύο θέματα: πρώτον, το ζήτημα των ευθυνών και των αποζημιώσεων, το ποσό και το ελάχιστο όριο των οποίων πρέπει να είναι επαρκή και ίσα σε όλη την Ευρωπαϊκή Ένωση - δεν θεωρούμε αποδεκτή την επικουρικότητα επ' αυτού - και δεύτερον, την ανεξαρτησία των νηογνωμόνων.
Η ανεξαρτησία αυτή οφείλει να είναι πολύ σαφής στις σημερινές συνθήκες, κατά τις οποίες πολλοί πλοιοκτήτες και ιδιοκτήτες δημιουργούν τους δικούς τους οργανισμούς νηολόγησης των πλοίων τους.
Αυτό είναι απαράδεκτο.
Κατά συνέπεια, σε γενικές γραμμές, το συμβιβαστικό κείμενο δεν μας ικανοποιεί.
Κατανοώντας ότι αυτό είναι το μέγιστο κείμενο που δέχεται το Συμβούλιο, δεν πρόκειται να συμμετάσχουμε στην έγκρισή του με την ελπίδα ότι θα βελτιωθεί στην δεύτερη ανάγνωση, όμως δεν θα ψηφίσουμε κατά, διότι αναγνωρίζουμε το εξαίρετο έργο του εισηγητή, κ. Ortuondo, που διακρίθηκε για τις συμβιβαστικές του τροπολογίες, οι οποίες μας δείχνουν τον δρόμο για την επόμενη ανάγνωση.
Ενδιαφέρουσες καινοτομίες, λοιπόν, αλλά όχι επαρκείς.
Κύριε Πρόεδρε, αφότου το δεξαμενόπλοιο Erika κόπηκε στα δύο, υποβλήθηκε μια δέμη μέτρων μετά από πολιτικές πιέσεις προκειμένου να βελτιωθεί η ασφάλεια στις θάλασσες.
Το ουσιαστικό ερώτημα φυσικά παραμένει: θα μπορέσουν τα μέτρα αυτά στην πράξη να οδηγήσουν στην απόσυρση των ακατάλληλων σκαφών;
Δεν είμαι ακόμα βέβαιη για κάτι τέτοιο.
Και το λέω αυτό διότι δυστυχώς διαπιστώνω ότι με τα μέτρα αυτά αντιμετωπίζουμε το περιθώριο, και όχι τις πραγματικές αιτίες του προβλήματος.
Η κ. Peijs και εγώ πραγματοποιήσαμε μία μικρή μελέτη και θα ήθελα να μου πει η Επίτροπος: γνωρίζετε μήπως τι συνέβη με τα 750 σκάφη τα οποία αφαίρεσε η Ονδούρα από το νηολόγιό της;
Αποσύρθηκαν αυτά όντως από την κυκλοφορία;
Και εάν όχι, πού βρίσκονται τότε;
Και ένα άλλο ερώτημα: είναι αλήθεια ότι ένα πλοίο μπορεί να νηολογηθεί μέσα σε 20 λεπτά μέσω του Διαδικτύου στην Καμπότζη;
Τρίτον, πιστεύω ότι οι νηογνώμονες θα πρέπει να αντιμετωπιστούν στα σοβαρά.
Τώρα τους δίνονται υπερβολικά πολλά περιθώρια ανεξαρτησίας.
Ζητώ να περιληφθούν στα μέτρα που συζητούμε ορισμένα κίνητρα για αύξηση υπευθυνότητας.
Αυτό μπορεί να γίνει εφόσον αυξηθεί η περιορισμένη αστική ευθύνη που φέρουν, έτσι ώστε αναγκάζονται να πληρώνουν σχετικά μικρά ποσά, αν και κάποτε δεν πληρώνουν απολύτως τίποτα.
Είμαι ωστόσο κατά και της απεριόριστης αστικής ευθύνης διότι κάτι τέτοιο θα δημιουργούσε εμπόδια στην αγορά και θα ήταν αντιπαραγωγικό.
Τι συμβαίνει με τους ελέγχους του κράτους λιμένα;
Κυρία Επίτροπε, δεν εφαρμόζονται σωστά ούτε καν οι κανόνες που ισχύουν ήδη, πόσο μάλλον οι νέοι.
Τα κράτη μέλη δεν παρέχουν τους αναγκαίους πόρους.
Όλο φωνάζουν για αντιμετώπιση των προβλημάτων και τελικά ελάχιστα πράττουν.
Πιστεύω ότι θα πρέπει να υπάρξει μεγαλύτερη δέσμευση εκ μέρους του Συμβουλίου προκειμένου να διατεθούν περισσότεροι πόροι και να επιβάλλονται αυστηρότερες κυρώσεις.
Ιδιαίτερα σημαντική επίσης είναι η αντιμετώπιση των σημαιών ευκαιρίας.
Θα ψηφίσω υπέρ της πρότασης του εισηγητή να απορρίπτονται πλοία τα οποία φέρουν για τρία συνεχή χρόνια σημαία που βρίσκεται στη μαύρη λίστα, προκειμένου να στείλουμε ένα μήνυμα στα κράτη που παρέχουν σημαίες ευκαιρίας ότι στην Ευρώπη δεν περνάνε οι πρόχειροι έλεγχοι.
Τέτοια πλοία δεν τα θέλουμε στα λιμάνια μας, ούτε και στα ύδατά μας.
Μπορούμε, με δύο λόγια, να λάβουμε ό,τι μέτρα θεωρούμε αναγκαία προκειμένου να εξασφαλίσουμε το αναγκαίο επίπεδο ασφάλειας.
Το αντίθετο θα ήταν κακό για τους ανθρώπους, θα ήταν κακό επίσης και για τη θάλασσα, για το περιβάλλον και για την εικόνα που δίνει η ναυτιλία.
Ο τομέας της ναυτιλίας οφείλει να συνεργαστεί περισσότερο.
Για τους λόγους αυτούς υποστηρίζω τις πρωτοβουλίες για μία ευρωπαϊκή πλατφόρμα για την ασφάλεια στις θάλασσες.
Κύριε Πρόεδρε, θα ήθελα καταρχήν να ευχαριστήσω τους εισηγητές για το καλό έργο που πραγματοποίησαν.
Είναι απολύτως απαραίτητο να λάβουμε υπόψη το περιβάλλον, να λάβουμε υπόψη την ασφάλεια, να λάβουμε υπόψη τις κοινότητες των αλιέων, να λάβουμε υπόψη τον τουρισμό και να φροντίσουμε να μην επαναληφθούν οι καταστροφές του παρελθόντος.
Δεν είναι μόνο η καταστροφή του Erika, συγχρόνως με αυτή βυθιζόταν ένα δεξαμενόπλοιο στα ανοικτά της Τουρκίας.
Το Ievoli San είχε διπλό κύτος αλλά περιείχε συγκεκριμένες χημικές ουσίες.
Ελληνικά πλοία, κύριε Gayssot, βυθίστηκαν χωρίς καν να υπάρχει τρικυμία.
Απ' ό,τι λοιπόν πληροφορήθηκα, η ναυσιπλοΐα στο Κανάλι της Μάγχης δεν θα πρέπει να διακόπτεται αποκλειστικά όταν υπάρχει τρικυμία.
Οκτώ έως δέκα χιλιάδες πλοία δεν πληρούν τις προδιαγραφές.
Με άλλα λόγια, πρόκειται για ένα ευρύτατο πρόβλημα.
Η ηλικία των πλοίων παίζει ένα ρόλο, όχι όμως τον σημαντικότερο.
Η συντήρηση παίζει έναν εξαιρετικά σημαντικό ρόλο.
Το ίδιο και το πλήρωμα.
Ο ανθρώπινος παράγοντας είναι εξαιρετικά σημαντικός για την ασφάλεια στη θάλασσα.
Θα ήθελα να επικεντρωθώ σε δύο ζητήματα: στους ελέγχους του κράτους λιμένα και στη σταδιακή κατάργηση των πετρελαιοφόρων με μονό κύτος.
Όλοι ανέφεραν, και συμφωνώ απολύτως, ότι το σημερινό 25% που απαιτείται για τον έλεγχο του κράτους λιμένα δεν έχει επιτευχθεί ακόμα.
Ορισμένα κράτη θα πρέπει να αναλογισθούν σε βάθος για να δουν τι θα πρέπει να πράξουν τα ίδια.
Θα πρέπει για το λόγο αυτό τα διάφορα κράτη να διαθέσουν τους αναγκαίους πόρους, να εκπαιδεύσουν το αναγκαίο προσωπικό κοκ.
Μάλιστα, ο ίδιος ο προεδρεύων του Συμβουλίου Μεταφορών έχει πάρα πολλά να κάνει στη χώρα του κατά την επόμενη περίοδο, ακόμα και όταν δεν προεδρεύει πλέον.
Με δύο λόγια θα έλεγα ότι δεν θα πρέπει να εξετάζουμε μόνο την τεχνική πλευρά του προβλήματος, αλλά να λάβουμε υπόψη και το πρόβλημα με τα πληρώματα αντί να νομοθετούμε απλώς, διότι ακόμη και αν αυξήσουμε το ποσοστό ελέγχων πάνω από το 25%, το σημαντικό είναι να εξασφαλίσουμε πρώτα απ' όλα ότι όλοι διενεργούν σωστά τους ελέγχους αυτούς, επαναλαμβάνω όμως ότι το σημαντικότερο είναι η συντήρηση του πλοίου.
Όσον αφορά τα πλοία με μονό κύτος, θα ήθελα να κάνω ορισμένες παρατηρήσεις.
Δεν χαίρομαι ιδιαίτερα για το γεγονός ότι εξαιρούνται τα πλοία από 600 έως 3.000 τόνους.
Επίσης, δεν μου αρέσει το γεγονός ότι δεν περιλαμβάνονται οικονομικά κίνητρα στο πακέτο μέτρων.
Πιστεύω ότι η πρόταση δεν είναι πλήρης, και γι' αυτό θα πρέπει κατά την επόμενη περίοδο να περιλάβουμε σ' αυτήν τέτοια οικονομικά κίνητρα ή αντικίνητρα.
Τρίτον, πιστεύω ότι όταν μιλούμε για τέτοια ζητήματα, καθίσταται σαφές ότι θα πρέπει να λάβουμε υπόψη αφενός την προμήθεια της Ένωσης με πετρέλαιο και αφετέρου το γεγονός ότι εξακολουθούμε να χρησιμοποιούμε ορυκτά καύσιμα.
Ας πούμε ότι κατασκευάζουμε νέα πλοία, καταργούμε σταδιακά τα πλοία με μονό κύτος και δημιουργούμε νέα με διπλό, το αποτέλεσμα θα είναι τότε ότι θα διαθέτουμε ένα μεγάλο στόλο ενώ αυτό που χρειαζόμαστε είναι διαφορετικές μορφές προμήθειας των καυσίμων μας.
Κύριε Πρόεδρε, όσα καταγγέλλουμε εδώ ας μην ξεχνάμε ότι οφείλονται στο γεγονός ότι η ναυτιλία είναι εξ ορισμού και κατα εξοχήν παλαιόθεν παγκοσμιοποιημένος κλάδος.
Έχει τον δυναμισμό, έχει την αναρχία, έχει τους κινδύνους που έχει όλη η παγκοσμιοποιημένη οικονομία.
Δεν έχει αντίστοιχη πολιτική ρύθμιση.
Και δεν αρκούν για να υπάρξει τέτοια ρύθμιση ούτε όσα κάνουν οι διεθνείς οργανισμοί, όπως ο ΙΜΟ, ούτε όσα μας προσφέρει η τεχνολογία, μαύρα κουτιά κλπ.
Θα ψηφίσουμε φυσικά όλα όσα προτείνουν οι συνάδελφοι εδώ γιατί είναι σημαντικά βήματα.
Χρειάζεται όμως οπωσδήποτε μια πολιτική οργανωμένη, ολοκληρωμένη, για παρέμβαση και ρύθμιση, κύριε Πρόεδρε, στην κατάλληλη κλίμακα ή τουλάχιστον σε ευρωπαϊκή κλίμακα.
Για αυτό, κυρία Επίτροπε, ελπίζουμε στο δεύτερο ή στο τρίτο πακέτο που θα μας φέρετε να έχουμε και ρυθμίσεις προς αυτή την κατεύθυνση.
Επιθεώρηση, επιθεωρητές, ακτοφυλακή, λιμάνια, εγκαταστάσεις, πρόστιμα για εκείνους που κάνουν όσα κάνουν στις ανοικτές θάλασσες, γιατί απλούστατα τα πρόστιμα είναι φθηνότερα από το να κάνουν σωστά τη δουλειά τους στα λιμάνια.
Αυτά όμως πρέπει να είναι ευρωπαϊκού επιπέδου και κοινής εφαρμογής και όχι να διαφέρουν από χώρα σε χώρα.
Τέλος, κύριε Πρόεδρε, όσα είπαμε και υποστηρίζουμε με τροπολογίες μας για την κοινωνική κατάσταση και τις εργασιακές σχέσεις στα πλοία δεν είναι μόνο θέμα κοινωνικής και πολιτικής αλληλεγγύης.
Είναι ακόμα και θέμα αποτελεσματικότητας.
Τα ατυχήματα που είχαμε στην Ελλάδα, όλα, οφείλονταν τελικά σε ανθρώπινα δήθεν σφάλματα από ανθρώπους κουρασμένους, νυσταγμένους, που δούλευαν επί τρεις ημέρες χωρίς καμία διακοπή και, βεβαίως, οδηγούσαν σα αυτά που απεκλήθησαν τόσο υποκριτικά δήθεν σφάλματα.
Κύριε Πρόεδρε, κύριε Υπουργέ, κυρία Επίτροπε, αγαπητοί συνάδελφοι, η συσσώρευση καταστροφών στη ναυτιλία δεν είναι τυχαίο γεγονός.
Το πολιτικό καθήκον μας επιβάλλει τη θέσπιση επειγόντων μέτρων, αλλά απαιτεί και τη θέση σε εφαρμογή του ισχύοντος νομοθετικού πλαισίου.
Δεν είναι πλέον αρκετό να απαντάμε στους πληθυσμούς που επλήγησαν από αυτές τις οικολογικές, αλλά και οικονομικές καταστροφές ότι θίξαμε τα προβλήματα, ότι τα μελετάμε και ότι θα τα αποφύγουμε την επόμενη φορά.
Αν θέλουμε να είμαστε αξιόπιστοι, θα πρέπει να ενεργήσουμε σύντομα και να σταματήσουμε να κάνουμε μόνον στείρες πολιτικές συζητήσεις.
Έχει περάσει πλέον ο καιρός για απλούς συμβιβασμούς, που ορισμένοι εξάλλου προβλέπουν ότι είναι αρκετά δύσκολο να υλοποιηθούν.
Έχει έλθει η ώρα να ληφθούν δρακόντεια μέτρα και να γίνει το παν για να επιβληθούν σε διεθνές επίπεδο με μεταρρύθμιση του διεθνούς ναυτικού κώδικα που είναι πλέον παρωχημένος.
Είναι ανάγκη να υπενθυμίσει κανείς ότι η ασφάλεια της ναυσιπλοΐας εμπίπτει στο διεθνές δίκαιο, πολύ περισσότερο που η ρύπανση δεν σταματά ποτέ στα όρια των εθνικών χωρικών υδάτων και ξεκινά πιο συχνά στα διεθνή ύδατα;
Συνεπώς, δεν υπάρχει λόγος να ευαισθητοποιήσουμε, εφόσον αυτό δεν έχει αποτελέσματα, αλλά να χτυπήσουμε με πραγματική εξαναγκαστική εξουσία εκεί όπου ο αντίκτυπος θα είναι μεγάλος, δηλαδή στα οικονομικά συμφέροντα.
Η πολιτική δράση μας πρέπει να είναι το ίδιο έντονη, όπως και ο οικολογικός κίνδυνος.
Ας σταματήσει η υποκρισία, πράγμα που θα οδηγήσει αναγκαστικά στην καταγγελία των οικονομικών δεσμών που υπάρχουν, αν είναι αλήθεια, μεταξύ πλοιοκτητών και νηογνωμόνων και στη δέσμευση να αναζητήσουμε εξαντλητική απάντηση από τα ενδιαφερόμενα μέρη: πλοιοκτήτες, φορτωτές, ασφαλιστές, λιμενικές αρχές.
Οι εκθέσεις που συζητούνται σήμερα πρέπει να αποτελέσουν το έναυσμα πραγματικής πολιτικής ασφάλειας της ναυσιπλοΐας, αλλά να μην περιοριστούν σε καμία περίπτωση, στο κοινοτικό επίπεδο.
Διαθέτουμε τα πολιτικά και οικονομικά μέσα για να επιβάλουμε και να κάνουμε σεβαστές τις επιλογές μας.
Τελειώνοντας, θα υπενθυμίσω ότι οι Αμερικανοί δεν μας περίμεναν για να ψηφίσουν το νόμο περί πετρελαϊκής ρύπανσης (Oil Pollution Act) ήδη από το 1990, ως αντίδραση στο ναυάγιο του Exxon Valdez το 1989, ενώ το ναυάγιο του Amoco Cadiz στη Γαλλία χρονολογείται από το 1978.
Ας αποκτήσουμε λοιπόν, επιτέλους, το πολιτικό θάρρος που απαιτούν οι οικολογικές φιλοδοξίες μας.
Κύριε Πρόεδρε, κυρίες και κύριοι, οι κακές ειδήσεις διαδέχονται η μια την άλλη.
Πρώτα γνωρίσαμε την κρίση των "τρελών αγελάδων" και την απαγόρευση της χρήσης κρεατοστεαλεύρων, ενώ από χθες, εξετάζεται ένα νομοσχέδιο για την απαγόρευση της χρήσης ιχθυαλεύρων στη Γερμανία.
Και χθες, πληροφορηθήκαμε επίσης από την Επιτροπή ότι, σύμφωνα με πρόταση που υπέβαλαν τρεις Επίτροποι, οι οποίοι θα έπρεπε εκ των πραγμάτων να γνωρίζουν καλύτερα, η Επιτροπή δεν προτίθεται να εγκρίνει την παράταση των ενισχύσεων που χορηγούνται στην ευρωπαϊκή ναυπηγική βιομηχανία μετά τις 31 Δεκεμβρίου.
Πόσες φορές θέλουμε λοιπόν ακόμη να βλάψουμε τα συμφέροντά μας στην Ευρωπαϊκή Ένωση;
Δεν το καταλαβαίνω αυτό, και οι Κορεάτες μειδιούν ειρωνικά.
Αντίθετα, η Επιτροπή Περιβάλλοντος και η Επιτροπή Μεταφορών ενήργησαν με ευφυή και θαρραλέο τρόπο - αφού είχε όμως προηγηθεί το ατύχημα - όσον αφορά την πρώτη δέσμη μέτρων για το Erika.
Την λάβαμε και την εξετάσαμε ταχέως στο Κοινοβούλιο, και σ' αυτό αξίζει κάθε έπαινος.
Ήδη προετοιμάζεται μια δεύτερη δέσμη μέτρων στον τομέα.
Αντίθετα, εσείς, κύριε Υπουργέ, όταν λέτε "Θα μπορούσαμε ·" και αναφέρετε τις σημαίες ευκαιρίας, τα μαύρα κουτιά κλπ, γιατί δεν κάνετε κάτι αμέσως αντί να το αναβάλετε για αύριο;
Λέτε "Έχουμε τη δυνατότητα να βελτιώσουμε την ασφάλεια" .
Κύριε Υπουργέ, κάντε το αυτό σήμερα, όχι αύριο.
Το Κοινοβούλιο το ζητά από καιρό.
Οπωσδήποτε δεν καθυστερούμε εμείς, οι βουλευτές.
Όσον αφορά την κατηγορία που προσάπτεται στο Κοινοβούλιο, ότι δηλαδή εμείς ευθυνόμαστε για την καθυστέρηση, το μόνο που μπορώ να πω είναι ότι θέλετε να καλύψετε την ευθύνη σας και να αποσπάσετε την προσοχή από εσάς τους ίδιους, από τη δική σας αποτυχία.
Γι' αυτό δεν μπορούμε να αποδεχθούμε την αναβολή της ψηφοφορίας.
Πρέπει να μεταδώσουμε το ορθό μήνυμα.
Οι σημαίες κυματίζουν ούτως ή άλλως ήδη μεσίστιες και δεν αναμένω ένα γρήγορο αποτέλεσμα με οποιοδήποτε αντίτιμο, αλλά ένα άριστο αποτέλεσμα, το ταχύτερο δυνατό.
Το σύστημα της συνδιαλλαγής προσφέρει εδώ μια λύση - δυστυχώς αναγκαία, αλλά πάντως μια λύση ελπίζω ότι κάθε μέρος θα συμβάλει με τον καλύτερο δυνατό τρόπο στη διαδικασία.
Εν τω μεταξύ, κάθε πλευρά γνωρίζει τη στάση της άλλης και γι' αυτό είναι απαραίτητο να διεξαχθεί η ψηφοφορία σήμερα!
Όσον αφορά τους νηογνώμονες, θα ήθελα επ' ευκαιρία - και αυτή είναι η αποστολή μου - να τονίσω άλλη μια φορά ότι η σημερινή συζήτηση φαίνεται να εστιάζεται στο ζήτημα της ευθύνης.
Αυτό είναι κατανοητό, διότι διακυβεύεται η μοίρα ανθρώπων και πολλών επιχειρήσεων, ανεξάρτητα από την επιβάρυνση του περιβάλλοντος.
Η Επιτροπή επιθυμεί να επανεξετάσει το ζήτημα της ευθύνης στη δεύτερη δέσμη μέτρων για το Erika, κι αυτό είναι σωστό.
Είμαι πεπεισμένη ότι, στον τομέα των θαλάσσιων ατυχημάτων, έχει ύψιστη σημασία να ληφθεί υπόψη η ευθύνη ολόκληρης της αλυσίδας των ενδιαφερόμενων και να εξετασθούν όλες οι πτυχές του θέματος.
Είναι λυπηρό το γεγονός ότι σήμερα διερευνάται μόνο η ευθύνη των νηογνωμόνων.
Αυτή είναι τουλάχιστον η εντύπωση που προκύπτει.
Η προσοχή εστιάζεται αποκλειστικά στον πρώτο κρίκο της αλυσίδας των ναυτιλιακών παραγόντων, χωρίς να διερευνάται παράλληλα η ευθύνη άλλων ενδιαφερόμενων ατόμων.
Υπάρχει λοιπόν ανάγκη για βελτιώσεις στον τομέα αυτό.
Πρέπει να αποκτήσουμε μια πλήρη εικόνα της υπαιτιότητας και, επομένως, και ευθύνης όλων των παραγόντων.
Κύριε Πρόεδρε, τα κείμενα αυτά μας επεβλήθησαν από τις εξαιρετικές, δραματικές και επανειλημμένες περιστάσεις και μετά από δύο ατυχήματα σε λιγότερο από ένα χρόνο, το ναυάγιο του Erika και του Ievoli Sun, η κοινή γνώμη εξέφρασε ένα αίτημα προς την Ευρώπη και ένα αίσθημα επείγοντος.
Αυτό σημαίνει ότι στον τομέα αυτό, περισσότερο από ό,τι σε οποιονδήποτε άλλο, η ευθύνη μας είναι μεγάλη και νομίζω ότι πρέπει να παραμερίσουμε κάθε θεσμική φιλαυτία.
Το Κοινοβούλιο ανταποκρίθηκε σε αυτή την επιθυμία της κοινής γνώμης με μια σύντομη, επιταχυμένη διαδικασία που πρέπει σήμερα να εγγραφεί στο ενεργητικό των τεσσάρων εισηγητών μας: Χατζηδάκη, McKenna, Watts και Ortuondo Larrea.
Είχαμε έναν κοινό στόχο.
Νομίζω ότι ήταν ο στόχος που έπρεπε να επιδιώξουμε: να καταλήξουμε σε ένα κείμενο κατά την περίοδο συνόδου του Δεκεμβρίου, να καταλήξουμε σε συναίνεση μεταξύ Συμβουλίου και Κοινοβουλίου, διότι αυτό αναμένει η κοινή γνώμη και αν, παρ' ελπίδα, συμβεί άλλο ένα ατύχημα, θα κριθούμε πολύ αυστηρά.
Υπάρχει περίπτωση, το γνωρίζουμε σήμερα, δύο κείμενα να μας φέρουν σε διαφωνία με το Συμβούλιο και συνεπώς, απόψε, κατά πάσα πιθανότητα, δεν θα αναγγελθεί η άμεση δημοσίευση οδηγιών και κανονισμών, όπως αναμένουν όλοι.
Προσωπικά, λυπούμαι διότι λόγω υπερβολικής βιασύνης, ή ίσως λόγω έλλειψης ψυχραιμίας, η έλλειψη αυτών των δέκα ημερών γίνεται τραγικά αισθητή, και λυπάμαι επίσης διότι δεν πιάνουμε το χέρι που μας τείνει το Συμβούλιο ούτως ώστε το Δεκέμβριο, δηλαδή σε δέκα ακριβώς ημέρες, να επιτύχουμε αυτό που επιθυμούμε όλοι, κατά τα φαινόμενα, σε όλα τα έδρανα του Σώματος.
Λυπούμαι προσωπικά και νομίζω ότι θα κριθούμε αυστηρά για αυτό.
Πιστεύω ότι η θέση του Κοινοβουλίου είναι η ορθή για τα περισσότερα κείμενα, διότι είναι ίσως η πλέον απαιτητική, εκτός από το θέμα του διπλού κύτους.
Κάνω έκκληση λοιπόν, κύριε Πρόεδρε, να περιληφθούν στην κοινή θέση αυτά για τα οποία μάλλον δεν θα μπορέσουμε να συμφωνήσουμε σήμερα, σχετικά με το καθεστώς ευθύνης των νηογνωμόνων, με το καθεστώς απαγόρευσης, με τα μαύρα κουτιά, με τους συστηματικούς ελέγχους.
Η γαλλική Προεδρία θα έχει δώσει μια αποφασιστική ώθηση που δυστυχώς θα μπορέσει να συγκεκριμενοποιηθεί μόνον σε δύο ή τρεις μήνες.
Αναλαμβάνουμε όλους τους κινδύνους, συμπεριλαμβανομένου του κινδύνου συνδιαλλαγής.
Νομίζω ότι είναι λυπηρό.
Κύριε Πρόεδρε, θέλω και εγώ να ευχαριστήσω τους εισηγητές για τις επιτυχημένες τους εκθέσεις.
Σε αυτές η προσοχή εστιάστηκε στα ουσιώδη ζητήματα για την αύξηση της ασφάλειας της ναυσιπλοΐας.
Ωστόσο, πρέπει να γίνουν ακόμη πολλά για τη βελτίωση της ασφάλειας της ναυσιπλοΐας.
Όσον αφορά τους λιμενικούς ελέγχους, είναι σημαντικό να γίνουν ακόμη πιο αυστηροί οι κανόνες και να ενισχυθούν οι έλεγχοι.
Η αναγνώριση και ο έλεγχος των οργανισμών κατάταξης πρέπει να βελτιωθούν επίσης και πρέπει να ασκούνται εκτεταμένες επιθεωρήσεις ειδικά στα επικίνδυνα πλοία.
Θέλω ακόμη να τονίσω ότι οι αποφάσεις για την αύξηση της ασφάλειας της ναυσιπλοΐας που λαμβάνονται μόνο στην επικράτεια της Ένωσης δεν επαρκούν.
Τα ζητήματα ευθυνών, επί παραδείγματι, πρέπει να διευθετούνται σε παγκόσμια βάση.
Αυτό αφορά επίσης τις απαιτήσεις διπλού κύτους.
Οι περιφερειακοί κανονισμοί δεν επαρκούν ούτε στο ζήτημα αυτό, αλλά χρειάζεται να συναφθούν παγκόσμιες συμβάσεις στο πλαίσιο του Διεθνούς Ναυτιλιακού Οργανισμού (ΙΜΟ).
Από τη σκοπιά της Φινλανδίας, επί παραδείγματι, έχει ουσιώδη σημασία η συμμετοχή της Ρωσίας στις εν λόγω συμβάσεις.
Όσον αφορά τα αναξιόπλοα και επικίνδυνα πλοία, πρέπει να καταβάλλεται μέριμνα ώστε να διαλύονται στην πραγματικότητα και όχι να τίθενται εκ νέου σε κυκλοφορία με κάποια άλλη σημαία.
Κύριε Πρόεδρε, θα υπερψηφίσω όλα τα τεχνικά μέτρα που αποσκοπούν στη βελτίωση της ασφάλειας της ναυσιπλοΐας, παρόλο που λυπούμαι για την ανεπάρκειά τους.
Αλλά το πραγματικό πρόβλημα είναι η πολιτική βούληση να ληφθούν και να εφαρμοστούν υποχρεωτικά μέτρα έναντι όλων εκείνων που θέτουν σε κίνδυνο το κοινωνικό σύνολο και το περιβάλλον για να αποκομίσουν κέρδη.
Δεν πρόκειται μόνον για τους πλοιοκτήτες, αλλά και - κυρίως - για τους εντολείς, οι οποίοι είναι, όπως αποδείχθηκε στην περίπτωση των ναυαγίων του Erika και του Ievoli Sun, μεγάλες πολυεθνικές επιχειρήσεις.
Τα υποχρεωτικά μέτρα δεν πρέπει να περιλαμβάνουν μόνον την ακινητοποίηση των επικίνδυνων πλοίων, αλλά και την κατάσχεση των πλοίων αυτών και του περιεχομένου τους.
Οι μεγάλες εταιρείες πρέπει να καταστούν οικονομικά υπεύθυνες για τις προκαλούμενες ζημίες με το σύνολο των περιουσιακών τους στοιχείων.
Τα αποθέματα καυσίμων της Total και της Shell, οι οποίες ήταν ναυλώτριες του Erika και του Ievoli Sun, αντιστοίχως, θα έπρεπε να δεσμευθούν αμέσως, μέχρι την ολοσχερή αποζημίωση των ζημιών κάθε είδους που προκάλεσε η ανευθυνότητά τους.
Η δικαιοσύνη ξέρει να είναι ανελέητη έναντι των φτωχών που δεν είναι σε θέση να πληρώσουν μια οφειλή ή ένα πρόστιμο, μέχρι σημείου να κατάσχει τη μικρή περιουσία τους.
Η επιείκεια απέναντι στις μεγάλες επιχειρήσεις είναι το σημάδι ότι έχουν καταστεί ισχυρότερες από τα αιρετά όργανα.
Κύριε Πρόεδρε, θα ήθελα καταρχήν να ευχαριστήσω τόσο την Επιτροπή όσο και τους τρεις εισηγητές για το σημαντικό έργο που πραγματοποίησαν στο ζήτημα αυτό.
Η καταστροφή του Erika το φθινόπωρο του 1999 έκανε πολλούς να αντιδράσουν, γεγονός θετικό.
Θα ήταν ωστόσο καλύτερο εάν ενεργούσαμε προληπτικά και όχι καταταλτικά, εάν δρούσαμε αντί να αντιδρούσαμε.
Τότε θα μπορούσαμε ίσως να αποφύγουμε την καταστροφή.
Υπάρχουν πολλά θετικά στοιχεία στην απόφαση που θα λάβουμε σήμερα.
Τόσο όσον αφορά τους αυστηρότερους όρους για το πώς θα πρέπει να κατασκευάζονται τα πετρελαιοφόρα και τη βελτίωση των κανόνων για τους ελέγχους από το κράτος του λιμένα όσο και τη βελτίωσή των κανόνων για τον νηογνώμονα, βελτίωση που θα προέλθει από τη σημερινή απόφαση.
Παραμένουν ωστόσο, πιστεύω, πολλά ερωτηματικά.
Τι νόημα έχει για παράδειγμα η απαγόρευση ελλιμενισμού των πλοίων σε ένα λιμένα της Ένωσης, όταν δεν απαγορεύεται η κυκλοφορία αυτών των ίδιων πλοίων στα χωρικά μας ύδατα;
Ρεαλιστικοί υπολογισμοί έδειξαν ότι με την απαγόρευση αυτή θα μπορούμε να σταματούμε επιπλέον 10 έως 12 πλοία το χρόνο.
Αρκεί άραγε κάτι τέτοιο;
Το τελευταίο μεγάλο ατύχημα με τη διαρροή πετρελαίου που συνέβη πριν από μερικές εβδομάδες αφορούσε πλοίο με διπλό κύτος, γεγονός που δείχνει ότι ούτε και η υποχρεωτική κατασκευή πλοίων με διπλό κύτος πρόκειται να λύσει το πρόβλημα.
Θα ήθελα να αναφερθώ και σε ένα άλλο ζήτημα, στις περιπτώσεις διαρροής πετρελαίου οι οποίες δεν οφείλονται σε ατυχήματα αλλά γίνονται σκόπιμα.
Η μεταφορά πετρελαίου στη Βαλτική διπλασιάστηκε από το 1995 και πρόκειται να τριπλασιαστεί σε λίγα χρόνια.
Σημειώνονται κατά μέσο όρο δύο νέες διαρροές καθημερινά.
Πολύ πρόσφατα, ένα πλοίο με σημαία ευκαιρίας της Μάλτας εξέχυσε πετρέλαιο στα σουηδικά χωρικά ύδατα έξω από το Sandφ της Γοτλάνδης.
Κατόπιν το πλοίο συνέχισε την πορεία του και προσάραξε στο Tallinn της Εσθονίας.
Τίθεται το ζήτημα ποιος είναι σε θέση να αναλάβει δράση σε τέτοιες περιπτώσεις.
Σύμφωνα με τη σύμβαση MARPOL, η Σουηδία δεν είχε το δικαίωμα να αντιδράσει, καθώς το πλοίο δεν βρισκόταν πλέον στα σουηδικά χωρικά ύδατα.
Αλλά ούτε και η Εσθονία είχε το δικαίωμα αυτό, καθώς το πλοίο δεν προξένησε ζημιά στα χωρικά της ύδατα.
Με τη σειρά της η Μάλτα δεν θέλει, υποθέτω, να αναλάβει δράση, καθόσον η χώρα αυτή έχει σημαντικά οικονομικά συμφέροντα από τέτοιου είδους πλοία, τα οποία εγγράφονται στο νηολόγιό της.
Να λοιπόν πώς γλιτώνει άλλος ένας περιβαλλοντικός πειρατής!
Ούτε και με την πρόταση που συζητούμε θα μπορέσουμε να αντιμετωπίσουμε τέτοια προβλήματα στο μέλλον.
Για το λόγο αυτό πιστεύω ότι έχουμε ακόμη πολύ δρόμο μπροστά μας προκειμένου να βρούμε μία λύση σε αυτά τα προβλήματα.
Κύριε Πρόεδρε, αγαπητοί συνάδελφοι σίγουρα ένα θέμα που έχει αντικείμενο την ασφάλεια των πλοίων, και άρα την ασφάλεια ανθρώπων και την προστασία του περιβάλλοντος, είναι ένα πάρα πολύ σοβαρό θέμα.
Προς την κατεύθυνση της αντιμετώπισής του, χρειαζόμαστε εκσυγχρονισμένους αυστηρούς κανόνες, των οποίων η εφαρμογή θα ελέγχεται αυστηρά από φερέγγυους ελεγκτές και κατάλληλα στελεχωμένες δημόσιες υπηρεσίες.
Προτείνeται απαγόρευση του ελλιμενισμού των πλοίων που πραγματικά θέτουν σε σοβαρό κίνδυνο τις θάλασσές μας, καταγραφή δεδομένων ταξιδιού ώστε να είναι εφικτός ο έλεγχος των συνθηκών της πορείας των πλοίων και μετά τυχόν ατύχημα, σταδιακή καθιέρωση απαιτήσεως διπλού κύτους και βελτίωση των κανόνων και των προτύπων που αφορούν στους οργανισμούς επιθεώρησης και ελέγχου πλοίων.
Φυσικά, θα ήταν πολύ εύκολο να τεθούν όροι και περιορισμοί τέτοιοι ώστε να αποκλείουν θεωρητικά σχεδόν κάθε ατύχημα.
Δεν θα ήταν όμως εφαρμόσιμοι αν δεν είχαν ληφθεί υπόψη και άλλες βασικές συνιστώσες του προβλήματος.
Η ναυτιλία δεν θα πρέπει να αντιμετωπίζεται και δεν αντιμετωπίζεται ως "εχθρός" , αλλά ως βελτιώσιμος φίλος· να παίρνονται μέτρα υπέρ της ασφάλειας αλλά το λιγότερο δυνατό οδυνηρά για την ναυτιλία και το εμπόριο και να αποκλείονται περιπτώσεις όπου ένα μέτρο μπορεί να κάνει μεγαλύτερο κακό από το καλό στο οποίο σκοπεύει· να αποφεύγονται δηλαδή οι υπερβολές.
Και είμαι σίγουρος πως όλοι προτιμούμε τους ηπιότερους κανόνες που εφαρμόζονται από τους αυστηρότερους που δεν εφαρμόζονται.
Ας μην ξεχνούμε ότι πέντε κράτη μέλη μας ­ για να μην παρεξηγηθώ υπενθυμίζω ότι μεταξύ αυτών δεν είναι η Ελλάδα ­ κατηγορούνται από την Επιτροπή πως δεν εφαρμόζουν την προηγούμενη ηπιότερη οδηγία.
Αυτή λοιπόν η ισορροπία πιστεύω ότι μπορεί να επιτευχθεί με βάση τις προτάσεις της Επιτροπής και του ΙΜΟ, καθώς και τις συζητούμενες εκθέσεις, για τις οποίες είναι όντως άξιες συγχαρητηρίων οι συνάδελφοι εισηγητές.
Το κακό είναι βέβαια ότι όσους κανονισμούς και αν θεσπίσουμε δεν πρόκειται να αποφύγουμε ατυχήματα του τύπου του ελληνικού οχηματαγωγού Σαμίνα, όταν δηλαδή ένας καπετάνιος "αποφασίζει" να ρίξει το καράβι του πάνω σε ένα βράχο χαρτογραφημένο και φωτισμένο.
Κύριε Πρόεδρε, συζητούμε σήμερα για την ασφάλεια στη θάλασσα βάσει τριών εκθέσεων, τους εισηγητές των οποίων συγχαίρω θερμά.
Η Επιτροπή αμέσως μετά το ναυάγιο του Erika ανέλαβε έντονη δράση προτείνοντας ένα ευρύ νομοθετικό πακέτο, αν και, για να πούμε την αλήθεια, η ισχύουσα νομοθεσία, πέρα από το ζήτημα της αστικής ευθύνης, δεν ήταν και τόσο κακή.
Το πρόβλημα ήταν και παραμένει η τήρηση της νομοθεσίας, οι έλεγχοι και οι κυρώσεις στους παραβάτες.
Συζητούμε σήμερα την ασφάλεια στα πλοία και το ζήτημα των κρατών σημαίας, τους ελέγχους του κράτους λιμένα και τους νηογνώμονες.
Δυστυχώς, θα πρέπει να περιοριστώ εξαιτίας της έλλειψης χρόνου.
Καταρχήν για τους νηογνώμονες: δεν είναι τόσο σημαντικό να τους επιβληθεί όσο το δυνατόν απεριόριστη αστική ευθύνη.
Οι περισσότεροι δεν μπορούν έτσι και αλλιώς να ανταποκριθούν οικονομικά στην ευθύνη αυτή.
Το σημαντικό είναι σε περίπτωση σημαντικών παραλείψεων να κλείνουν, να κατεβάζουν τα ρολά, να βάζουν λουκέτο και τέρμα.
Έτσι, προς παραδειγματισμό.
Θεωρώ πιο αποτελεσματικό κάτι τέτοιο από κυρώσεις στις οποίες δεν μπορούν οι νηογνώμονες να ανταποκριθούν.
Κατόπιν σχετικά με τα κράτη σημαίας.
Προσωπικά είμαι υπέρ της απαγόρευσης ελλιμενισμού και πλεύσης στα χωρικά ύδατα της Ένωσης για τα πλοία τα οποία υψώνουν φθηνή σημαία ευκαιρίας η οποία περιλαμβάνεται στη μαύρη λίστα.
Ωστόσο, καταλαβαίνω τις πρακτικές δυσκολίες του μέτρου αυτού.
Δεν είναι όμως κραυγαλέο το γεγονός ότι το αδελφό σκάφος του Erika, το Maria S, μπορούσε να κυκλοφορεί ανενόχλητο για ένα χρόνο ακόμα πριν του γίνει έλεγχος και εξαναγκαστεί να πουληθεί για παλιοσίδερα;
Γιατί δεν έβγαλε από την κυκλοφορία ο νηογνώμονας το Maria S;
Τι έκανε το κράτος σημαίας σχετικά;
Ορισμένα κράτη τα οποία θεωρώ απολύτως ανεύθυνα προσφέρουν νηολόγηση μέσα σε 20 μόλις λεπτά μέσω του Διαδικτύου, απολύτως εικονικά και χωρίς κανέναν έλεγχο.
Η κ. Sanders ανέφερε ήδη την Καμπότζη.
Η Καμπότζη δημοσιεύει διαφημίσεις τέτοιου περιεχομένου στα ναυτιλιακά έντυπα.
Τι κάνει η Επιτροπή κατά πλοίων τα οποία έχουν νηολογηθεί με τον τρόπο αυτόν;
Θα πρέπει να περιμένουμε μέχρι να τους γίνει έλεγχος;
Πρώτη, δεύτερη φορά μέχρις ότου έχουμε την πετρελαιοκηλίδα στις ακτές της Βόρειας Θάλασσας.
Είναι προφανές ότι μία καλή τη πίστη εταιρεία δεν νηολογεί τα πλοία της στην Καμπότζη.
Δεύτερο παράδειγμα: η Ονδούρα.
750 πλοία ήταν ακατάλληλα ακόμα και με τα κριτήρια της χώρας αυτής.
Ρωτώ την Επιτροπή: παρακολουθούμε τέτοια πλοία με κάποιο σύστημα ανίχνευσης και εντοπισμού;
Διότι τίθεται το ερώτημα: Ποιο κράτος σημαίας δέχθηκε τελικά αυτά τα πλωτά ναυάγια;
Πού κατευθύνονται αυτά;
Πιστεύω ότι χωρίς ένα τέτοιο σύστημα παρακολούθησης δεν μπορούμε πλέον να δρούμε με αξιοπιστία.
Η αυστηρότητα των κρατών σημαίας δεν θα πρέπει να ισχύει μόνο για την Ευρωπαϊκή Ένωση.
Ορισμένα κράτη μέλη έχουν επίσης προβληματικά νηολόγια.
Θα πρέπει και για τα κράτη αυτά να πραγματοποιηθούν αυστηροί έλεγχοι, εκεί όπου τα συστήματά τους φαίνονται ωραία στα χαρτιά, στην πράξη όμως είναι απαράδεκτα.
Αν δεν γίνει κάτι τέτοιο, ας ισχύσει για τα κράτη αυτά το ίδιο που ζητούμε και από τα αναξιόπιστα κράτη σημαίας: μακριά τα πλοία τους από τα λιμάνια μας!
Κύριε Πρόεδρε, κυρία Επίτροπε, κύριε Υπουργέ, κυρίες και κύριοι συνάδελφοι, υπενθυμίστηκε επανειλημμένα, κατά τη συζήτηση, η καταστροφή του Erika και άλλες συμφορές· ο καθένας μας θα μπορούσε να επιμηκύνει αυτόν τον κατάλογο.
Η Ιστορία μας, παλαιά και πρόσφατη, είναι διάστικτη από καταστροφές και το γεγονός θα είχε μάλιστα τον χαρακτήρα του φυσιολογικού, αν και δυσάρεστου, αν δεν θυμόμασταν ότι το 75% αυτών των καταστροφών έχει προκληθεί από το χέρι του ανθρώπου.
Είναι, επομένως, σημαντικό να επιβεβαιώσουμε το εξής ουσιαστικό πολιτικό και πολιτιστικό δεδομένο: είναι καιρός να τελειώνουμε με την καλλιέργεια της επείγουσας παρέμβασης· είναι καιρός να επιβεβαιώσουμε την καλλιέργεια της πρόληψης.
Οι εκθέσεις που παρουσιάστηκαν βαίνουν προς αυτή την κατεύθυνση.
Είναι σημαντικό το ότι η Επιτροπή, διά στόματος της Επιτρόπου, της κ. Wallstrφm, επανέλαβε σήμερα το πρωί την κατά προτεραιότητα δέσμευσή της υπέρ μιας σύγχρονης πολιτικής για την ασφάλεια στη ναυτιλία, όπως σημαντική είναι και η δήλωση του Συμβουλίου, αλλά αυτή η δήλωση είναι δεσμευτική όσον αφορά την προσπάθεια που πρέπει να καταβληθεί για να κλείσει οριστικά αυτή η παρτίδα εντός του Δεκεμβρίου.
Έχουμε κάνει μια καλή αρχή, αλλά πρέπει να κερδίσουμε και σε άλλα στάδια, ορισμένα από τα οποία εξαγγέλθηκαν σήμερα το πρωί από την κ. Επίτροπο και εκ των οποίων επισημαίνω τέσσερα: τη νομοθετική και οργανωτική εναρμόνιση των υποψήφιων προς ένταξη χωρών, την κατάρτιση των ανθρώπινων πόρων και την αναγνώριση των δικαιωμάτων των ναυτικών, τη σύσταση του ευρωπαϊκού φορέα για την ασφάλεια της ναυτιλίας με πλήρη συμμετοχή όχι μόνο των κρατών μελών, αλλά και των τοπικών και περιφερειακών αυτοδιοικήσεων, την επιβεβαίωση της αρχής της ευθύνης και, κατά συνέπεια, της υποχρέωσης αποζημίωσης της περιβαλλοντικής και όχι μόνο της κοινωνικοοικονομικής ζημιάς.
Κύριοι συνάδελφοι, ας ενεργήσουμε έτσι ώστε το σλόγκαν "ο ρυπαίνων πληρώνει" να μην μείνει απλώς σλόγκαν!
Κύριε Πρόεδρε, κυρίες και κύριοι συνάδελφοι, κύριε Υπουργέ, κυρία Επίτροπε, οι θαλάσσιες μεταφορές αποτελούν αναμφίβολα έναν από τους λιγότερο βλαβερούς για το περιβάλλον τρόπους μεταφοράς.
Απόδειξη γι' αυτό είναι το γεγονός ότι τα μέτρα που έχουν υιοθετηθεί σε διεθνές επίπεδο για τη βελτίωση της ασφάλειας και τη μείωση της ακούσιας ρύπανσης είχαν οπωσδήποτε ορισμένη επιτυχία.
Παρόλα αυτά, εξακολουθούμε να είμαστε με λύπη μας μάρτυρες σοβαρών ατυχημάτων, όπως το πρόσφατο ναυάγιο του Erika, που καταδεικνύουν πόσο επείγουσα ανάγκη υπάρχει να υιοθετηθούν νέα μέτρα υπέρ της ασφάλειας της ναυτιλίας και να αποφευχθεί η επανάληψη ατυχημάτων που έχουν σημαντικές επιπτώσεις τόσο από οικολογική όσο και από οικονομική άποψη, για τις ακτές μας, για τις θάλασσές μας, για την αλιεία και για τον τουρισμό.
Όσον αφορά αυτές τις τρεις νέες προτάσεις για την ασφάλεια στη ναυτιλία, δεν μπορώ παρά να συγχαρώ τους τρεις εισηγητές που κατέδειξαν, σε πολύ σύντομο χρονικό διάστημα, πόσο αποφασισμένο είναι το Ευρωπαϊκό Κοινοβούλιο να υιοθετήσει νέα μέτρα για να ενισχύσει την ασφάλεια των θαλασσών, τους ελέγχους, τα πρότυπα κατασκευής και ότι δεν είναι πλέον ανεκτό να επαναληφθούν παρόμοια δυστυχήματα.
Πιστεύω πως είναι καθήκον μας να ενισχύσουμε την εφαρμογή των οδηγιών που υπάρχουν σ' αυτόν τον τομέα και να υιοθετήσουμε νέα μέτρα ικανά να εξαλείψουν από τις θάλασσές μας τα πλοία που υπολείπονται των προτύπων, πραγματικά σαράβαλα της θάλασσας.
Πέρα από την υιοθέτηση αυτής της δέσμης μέτρων, η Ευρωπαϊκή Ένωση θα πρέπει, κατά τη γνώμη μου, να δράσει σε παγκόσμιο πλαίσιο, υποδεικνύοντας λύσεις που μπορούν να συμφωνηθούν σε διεθνές επίπεδο, που βελτιώνουν την ασφάλεια της ναυτιλίας και, ταυτόχρονα, δεν θέτουν τους εφοπλιστές μας σε μειονεκτική θέση σε σχέση με άλλους.
Τελειώνω υπογραμμίζοντας την ανάγκη να θεσπιστεί ένα σύστημα ανταλλαγής πληροφοριών μεταξύ των κρατών μελών σχετικά με την ασφάλεια της ναυτιλίας στις ζώνες έντονης κυκλοφορίας πετρελαιοφόρων, ούτως ώστε να διασφαλισθεί διαρκής παρακολούθηση και έγκαιρη αντίδραση στους ενδεχόμενους κινδύνους.
Κυρία Πρόεδρε, εξ ονόματος των Σοσιαλιστών της Επιτροπής Βιομηχανίας, θα ήθελα να κάνω μερικά σύντομα σχόλια.
Η Επιτροπή έχει το προσόν ότι μπορεί να κατανικήσει την απραξία και να συμβάλει σε μία πολιτική απάντηση.
Το Κοινοβούλιο θέλει αποτελεσματική και συνεκτική δράση για τον τομέα.
Γνωρίζουμε ότι η αιτία των ατυχημάτων, που επιδεινώνονται σε αριθμό και σε συνέπειες παρά την τεχνολογία που διαθέτουμε, προέρχεται από την όξυνση του ανταγωνισμού στη ναυπηγία, με απώλειες ποιότητας και μία παράλογη οικονομική διαχείριση των γερασμένων στόλων, με βασικό άξονα μία στρατηγική δραστικής περικοπής της συντήρησης και των πληρωμάτων.
Τα ατυχήματα δεν οφείλονται μόνο στην ηλικία και τον τύπο του πλοίου, οφείλονται επίσης στην ακαταλληλότητα των εφοπλιστών και των επιχειρηματιών που προσφεύγουν σε όλες τις διαθέσιμες μεθόδους για να μειώσουν το κόστος, και ορισμένες ήδη αναφέρθηκαν επαρκώς εδώ, από τις σημαίες ευκαιρίας μέχρι την ανεκτικότητα των λιμενικών αρχών και τη συνενοχή των νηογνωμόνων.
Το πρόβλημα της ασφάλειας αυτού του τρόπου μεταφοράς περνά από μία κριτική ποινικοποίηση των παραβάσεων, ποινικοποίηση που έχει κόστος το οποίο πρέπει να κατανεμηθεί ανά τομέα σε παγκόσμιο επίπεδο, ώστε να μην πληγεί ακόμη περισσότερο ο ευρωπαϊκός τομέας.
Συμφωνούμε με την επιβολή ενός ελάχιστου ορίου για προσωπικές ζημιές ή θάνατο και υλικές ζημιές, αφήνοντας στα κράτη μέλη τη δυνατότητα να αυξήσουν τα όρια αυτά.
Διαφωνούμε με την άποψη σύμφωνα με την οποία η καταλληλότητα των νηογνωμόνων απορρέει από το μέγεθός τους ή ακόμη από έναν ορισμένο αριθμό επιθεωρητών στο προσωπικό τους, και προτιμούμε να μας καθοδηγούν οι συνέπειες της πιστοποίησής τους, επομένως είναι απαραίτητο το καθεστώς της αστικής ευθύνης σύμφωνα με τον κίνδυνο.
Επιτρέψτε μου να κάνω ένα σχόλιο σχετικά με την Πορτογαλία, το οποίο αναφέρθηκε εδώ.
Η Πορτογαλία υποστήριξε την τροποποίηση της οδηγίας 94/54, αλλά διαφωνεί με την κατάργηση των νηογνωμόνων από μικρότερες χώρες.
Το έργο των νηογνωμόνων πρέπει να αξιολογείται με κοινά κριτήρια: αριθμός ατυχημάτων, συμβάντα ή κατακρατήσεις πλοίων που έχουν επιθεωρηθεί και πιστοποιηθεί και τα οποία προκαλούν ρύπανση.
Είναι απατηλό να περιμένουμε μείωση του αριθμού ατυχημάτων χωρίς διεθνή συντονισμό μέσω μίας πολιτικής και επιχειρηματικής δέσμευσης που θα ανανεώνει τη λογική της οικονομικής δραστηριότητας.
Κυρία Πρόεδρε, μία σειρά πολύκροτων ναυτικών καταστροφών, που αφορούν κυρίως πετρελαιοφόρα δεξαμενόπλοια, έπληξαν πρόσφατα την ευρωπαϊκή ήπειρο.
Τρομερές ήταν οι ζημιές για το περιβάλλον και για τους πληθυσμούς αυτών των περιοχών.
Οι ψηφοφόροι μας ρωτούν: τι κάνουμε για να αποφύγουμε τέτοιες καταστροφές;
Θα ήθελα να ευχαριστήσω την κ. Wallstrφm και την κ. De Palacio για τις δράσεις που ανέλαβαν στον τομέα της θαλάσσιας ασφάλειας.
Πράγματι αντέδρασαν άμεσα και εργάστηκαν με ταχύτητα για τη θέσπιση καλύτερων κανόνων και νομοθετικών μέτρων σχετικά με την ασφάλεια στη θάλασσα, όπως αποδεικνύουν οι προτάσεις ERIKA I και ERIKA II.
Η απόσυρση των πετρελαιοφόρων μονού κύτους θα αυξήσει την ασφάλεια κατά μήκος των ευρωπαϊκών ακτών.
Οι φίλοι μου στην Επιτροπή Περιφερειακής Πολιτικής, Μεταφορών και Τουρισμού τόνισαν ότι η ΕΕ θα πρέπει να υιοθετήσει αυστηρότερα χρονοδιαγράμματα απόσυρσης.
Ευχαριστώ τους συναδέλφους για την υπεύθυνη αυτή προσέγγιση και προτείνω να επιτευχθεί συμφωνία ως προς τη συντομότερη ημερομηνία απόσυρσης, δηλ. το 2015.
Παράλληλα, θα πρέπει να μην ξεχνάμε ότι το διπλό κύτος ή ακόμα και το τριπλό κύτος δεν εγγυώνται με απόλυτη βεβαιότητα ότι παρόμοια ατυχήματα δεν θα συμβούν στο μέλλον.
Η εισαγωγή νέων τεχνολογιών και η βελτίωση του σχεδιασμού των πλοίων αποτελούν μέρος του σημαντικού αυτού έργου.
Όσον αφορά τη χθεσινή απόφαση της Επιτροπής να εμμείνει στο ήδη συμφωνηθέν χρονοδιάγραμμα σχετικά με τα καθεστώτα κρατικών ενισχύσεων, πιστεύω ότι η απόφασή της ήταν σωστή.
Και εγώ, όπως και η πολύ καλή φίλη μου, κ. Langenhagen, ανησυχώ πολύ για την κατάσταση στη Νότια Κορέα και χαίρομαι που η Ευρωπαϊκή Επιτροπή θα εξετάσει το θέμα πριν από το Μάιο του επόμενου έτους.
Κυρία Πρόεδρε, όταν βυθίστηκε το Erika, έφταιγε η ηλικία του πλοίου, το μονό κύτος, το ότι είχε πλήρωμα Ινδούς και έφερε σημαία Μάλτας.
Όταν βυθίστηκε το Ievoli Sun, το πλοίο ήταν νέο, σχετικά, είχε διπλό κύτος, το πλήρωμα ήταν κοινοτικό και η σημαία ιταλική.
Είναι να τα χάνει κανείς!
Και οι λαοί μας καταλαβαίνουν όλο και λιγότερο.
Νομίζω ότι υπάρχει μια αδυναμία στις εκθέσεις μας: δεν αναφερόμαστε αρκετά στους ναυτικούς και στους ανθρώπους.
Περισσότερο από το 80% των ατυχημάτων σχετίζονται με ανθρώπινο λάθος, αλλά υπάρχουν λόγοι για το ανθρώπινο λάθος και οι λόγοι αυτοί είναι κοινωνικής τάξεως.
Ασφαλώς, χρειάζεται κατάρτιση των πληρωμάτων, αλλά αυτή η κατάρτιση πρέπει να ελέγχεται και ο έλεγχος αυτός μπορεί να γίνει μόνον στο πλαίσιο του κράτους λιμένα, ενώ οι επιθεωρητές πρέπει να ελέγχουν την κατάσταση του πλοίου, αλλά και τις κοινωνικές συνθήκες των ναυτικών του πληρώματος.
Εφαρμόζεται η σύμβαση αριθ.
147 της ΔΟΕ, η οποία μεταξύ άλλων τάσσει ότι το κράτος λιμένα οφείλει να επιβάλλει τα μέτρα που αποσκοπούν στην προάσπιση των δικαιωμάτων των ναυτικών όσον αφορά την υγεία και την ασφάλειά τους, τους όρους εργασίας τους και τα συνδικαλιστικά τους δικαιώματα;
Όσον αφορά το μνημόνιο των Παρισίων, νομίζω ότι θα ήταν σκόπιμο να τροποποιηθεί ούτως ώστε να καταστούν συστηματικές και αποτελεσματικές οι επιθεωρήσεις των κοινωνικών συνθηκών που επικρατούν στα πλοία.
Νομίζω ότι το θέμα της ασφάλειας της ναυσιπλοΐας δεν λήγει αν δεν γίνει λόγος για τους ναυτικούς.
.
(FR) Κυρία Πρόεδρε, καταρχάς, όσον αφορά την επείγουσα ανάγκη λήψης αποφάσεων και εφαρμογής τους, όταν βλέπει κανείς λιγότερο από ένα χρόνο μετά το ατύχημα του Erika, το Ievoli Sun, πώς να μην καταλάβει τους πληθυσμούς, τους συμπολίτες μας που αναρωτιούνται: πώς μπόρεσε να συμβεί κάτι τέτοιο;
Είναι αλήθεια ότι άκουσα βουλευτές να λένε: μα γιατί δεν ενεργήσατε νωρίτερα;
Αν και μπορεί να κατανοήσει κανείς αυτό το ερώτημα, συγχρόνως, πρέπει να δει ότι σε αυτόν τον τομέα, περισσότερο ίσως από οπουδήποτε αλλού, το Κοινοβούλιο, η Επιτροπή και το Συμβούλιο απέδειξαν ότι έχουν τη βούληση να πράξουν και να ενεργήσουν γρήγορα.
Μπορεί μάλιστα να σκεφθεί κανείς ότι αυτό το διάβημα γεννά τις προϋποθέσεις όχι μόνον για να μπορέσει να λάβει, για να λάβει, η Ευρωπαϊκή Ένωση απολύτως αποτελεσματικά μέτρα για τα ύδατα που την ενδιαφέρουν άμεσα, αλλά και για να αναγκαστεί, κατά κάποιο τρόπο, ο ίδιος ο ΙΜΟ τους αμέσως προσεχείς μήνες να θεσμοθετήσει αυτά τα μέτρα στην κλίμακα ολόκληρου του πλανήτη.
Θυμάμαι λοιπόν, συγχωρήστε μου την αναφορά σε αυτή την προσωπική πτυχή, αλλά τον περασμένο Φεβρουάριο, αποστείλαμε τα τρία μνημόνια στην Ευρωπαϊκή Ένωση, στο FIPOL και στον ΙΜΟ.
Τα απέστειλε η Γαλλία, διότι το Erika είχε μόλις βυθιστεί και, ήδη από το Μάρτιο, η Επιτροπή υπέβαλε προτάσεις.
Ήδη από την πρώτη συνεδρίαση, στο πλαίσιο της γαλλικής Προεδρίας του Συμβουλίου Υπουργών Μεταφορών, διαπιστώθηκε η κοινή βούληση να γίνει κάτι, και σήμερα το Κοινοβούλιο, επιταχύνοντας μάλιστα την ημερομηνία της συζήτησης στην Ολομέλεια, προτίθεται να συζητήσει και να αποφανθεί σχετικά με τρεις εξαιρετικά σημαντικούς τομείς.
Αποδεικνύεται ακριβώς έτσι, αυτή τη φορά, ότι δεν θα επαναλάβουμε τα λάθη του παρελθόντος.
Πρέπει να πούμε ότι, μετά το Amoco Cadiz, και για είκοσι χρόνια, έγιναν ίσως κάποια πράγματα, αλλά όχι αρκετά για να εμποδίσουν την εξάλειψη αυτής της ανασφάλειας στη ναυσιπλοΐα.
Θα ήθελα λοιπόν να τονίσω την εργασία που πραγματοποιήθηκε σε αυτό το επίπεδο και συμφωνώ με τη γνώμη των εισηγητών σας, την ποιότητα της εργασίας των οποίων θα ήθελα εξάλλου να υπογραμμίσω.
Όπως και εσείς, είμαι πεπεισμένος ότι, μαζί με το Ευρωπαϊκό Κοινοβούλιο, πρέπει να ενισχύσουμε τα κείμενα που προτείνει η Επιτροπή, ιδίως όσον αφορά τα μαύρα κουτιά ή την απαγόρευση πρόσβασης.
Συμφωνώ επίσης ότι πρέπει να τεθεί και να ενισχυθεί με σαφήνεια η ευθύνη όλων των παραγόντων, και ιδίως των νηογνωμόνων, οι οποίοι παίζουν πρωταγωνιστικό ρόλο στον τομέα της ασφάλειας της ναυσιπλοΐας, ούτως ώστε να μην επιδεικνύεται καμία χαλαρότητα, ιδίως στο θέμα των ελέγχων.
Θα ήθελα να πω στον κ. Jarzembowski ότι το Συμβούλιο δεν αναζητεί συμβιβασμούς.
Πρέπει να επιτύχουμε συναίνεση για το υψηλότερο δυνατό επίπεδο ρύθμισης και ασφάλειας της ναυσιπλοΐας.
Δεν πρόκειται για συμβιβασμό μεταξύ αυτών που θα ήθελαν περισσότερα και εκείνων που θα ήθελαν λιγότερα.
Υπάρχει σύγκλιση, πρέπει να καταβάλουμε προσπάθειες για την επίτευξη αυτής της συναίνεσης.
Στον τομέα της ασφάλειας της ναυσιπλοΐας, δεν μπορεί να υπάρξει συμβιβασμός, όπως στον τομέα της "εξαπάτησης" , στην ευθύνη των στοιχείων ελέγχου της ασφάλειας της ναυσιπλοΐας.
Κοινοβούλιο, Επιτροπή και Συμβούλιο πρέπει να εργαστούμε συναινετικά, αν συμφωνείτε, έως το Συμβούλιο Υπουργών - άκουσα την πρόταση πολλών εισηγητών - στις 20 και 21 Δεκεμβρίου.
Αυτή είναι η πρόταση που σας υποβάλλω επισήμως αυτή τη στιγμή.
Επιθυμία μου είναι η εργασία αυτή να καταλήξει, ήδη από τις 20 και 21 Δεκεμβρίου, σε κοινές προτάσεις.
Δεν μιλώ ακόμα για συνδιαλλαγή.
Μπορούμε να επιταχύνουμε τα πράγματα.
Αυτό αρκεί, αν εργασθούμε έως το Συμβούλιο Υπουργών στις 20 και 21 Δεκεμβρίου, για την κατάρτιση κοινών θέσεων, συμπεριλαμβανομένων των θέσεων που θα εγκριθούν με ειδική πλειοψηφία, και θέλω να επιμείνω στο σημείο αυτό.
Οι θέσεις αυτές θα μπορέσουν στη συνέχεια να εγκριθούν από το Κοινοβούλιο κατά τη δεύτερη ανάγνωση, ήδη από τις αρχές του επομένου έτους.
Είναι αλήθεια ότι τα θέματα με τα οποία ασχολούμεθα είναι συχνά πολύπλοκα και τεχνικά.
Καταλαβαίνω καλά ότι, ακόμα και για τις μεταφράσεις, χρειαζόταν κάποιος χρόνος.
Αλλά αυτό που είναι το πιο σημαντικό, είναι η πεισματική θέληση που πρέπει να μας κινεί συλλογικά για την αλλαγή των σημερινών κανόνων του παιχνιδιού στις θαλάσσιες μεταφορές, ούτως ώστε να μειωθεί η ανασφάλεια στη ναυσιπλοΐα.
Οι παρούσες προτάσεις, τις οποίες ελπίζω ότι θα προωθήσουμε από κοινού πολύ γρήγορα, τόσο όσον αφορά την κατάργηση των πλοίων με μονό κύτος, όσο και τους νηογνώμονες και τον έλεγχο από το κράτος λιμένα, είναι σημαντικές, αλλά γνωρίζουμε, όπως είπατε, όπως είπε και η κ. Επίτροπος, ότι δεν επαρκούν.
Χρειαζόμαστε αυτή τη δεύτερη δέσμη μέτρων για να προχωρήσουμε περισσότερο στο επίπεδο της απόδοσης ευθυνών σε όλους τους παράγοντες, καθώς και για να σημειώσουμε πρόοδο στο επίπεδο της επίβλεψης και στο επίπεδο της διαφάνειας.
Ένας ή μία βουλευτής χρησιμοποίησε τον όρο "εντοπισμός" .
Συμφωνώ με αυτή την ιδέα.
Δεν μπορούμε να επιτρέψουμε να γίνεται ό,τι θέλει ο καθένας με τα πλοία, ούτε όταν επισκευάζονται ή απαγορεύεται ο απόπλους τους σε κάποιο μέρος της γης.
Δεν πρέπει να τα ξαναβρίσκουμε και πάλι στις θάλασσες και στους ωκεανούς μας.
Εξάλλου, το σύστημα Equasis, που περιλαμβάνεται στη δεύτερη δέσμη μέτρων, είναι εκείνο που θα κάνει τα πράγματα να προχωρήσουν.
Τέλος, ολοκληρώνω, κυρία Πρόεδρε, πολλοί από σας μίλησαν σχετικά, αλλά δεν διαθέτουμε ακόμη όλα τα στοιχεία της έρευνας που ανέθεσα μετά το ναυάγιο του Ievoli Sun.
Πράγματι, το πλοίο αυτό δεν ήταν παλαιό, είχε διπλό κύτος, είχε διπλά τοιχώματα, το πλήρωμά του είχε ευρωπαϊκή εθνικότητα.
Θα δούμε τα αποτελέσματα της έρευνας.
Θα είναι σημαντικό για όλους να μάθουμε, διότι και το ανθρώπινο λάθος, το οποίο ανέφεραν πολλοί από σας, είναι επίσης πολύ σημαντικό.
Συμβαίνουν διάφορα από άποψη υπερεκμετάλλευσης των ναυτικών, ή συνθηκών ζωής και εργασίας των ναυτικών, όπως εξάλλου και από άποψη συντήρησης, που μπορεί να είναι καθοριστικά για τα ατυχήματα και νομίζω ότι πρέπει να σημειωθεί πρόοδος και σε αυτόν τον τομέα.
.
(EN) Κυρία Πρόεδρε, καταρχάς θα ήθελα να σας ευχαριστήσω όλους για αυτήν την ενδιαφέρουσα και αξιόλογη συζήτηση.
Με χαρά θα ήθελα να σας δηλώσω ότι η Επιτροπή θα υποστηρίξει πολλές από τις τροπολογίες που προτάθηκαν στις τρεις υπό συζήτηση εκθέσεις.
Εξακολουθούν να υπάρχουν, βέβαια, κάποια σημεία στα οποία έχουμε μάλλον διαφορετικές προσεγγίσεις.
Ελπίζω όμως ότι τα σημεία αυτά θα ξεκαθαριστούν εδώ σήμερα.
Επιτρέψτε μου να παρουσιάσω την άποψη της Επιτροπής για κάθε μία από τις εκθέσεις σχετικά με τις τρεις προτάσεις.
Θα ήθελα να ξεκινήσω από την πρόταση σχετικά με τον έλεγχο από το κράτος του λιμένα.
Ευχαριστώ το Σώμα για την υποστήριξη με την οποία δέχτηκε την πρότασή μας και ιδιαίτερα τον κ. Watts για τη σειρά των τροπολογιών του, οι οποίες στέλνουν ένα καθαρό και ισχυρό μήνυμα σε όλους τους ανεπαρκείς ναυτιλιακούς οργανισμούς και στα κράτη νηολόγησης.
Οι περισσότερες τροπολογίες εστιάζονται στην προτεινόμενη άρνηση εισόδου στα κοινοτικά ύδατα.
Πρόκειται για τις τροπολογίες αριθ.
1, 3, 6, 7 και 8.
Ο πυρήνας των τροπολογιών του Κοινοβουλίου είναι η τροπολογία αριθ.
3, με την οποία τροποποιείται το άρθρο 7α της πρότασης της Επιτροπής.
Περιλαμβάνει τρία στοιχεία: πρώτον, η διαγραφή του κριτηρίου της ηλικίας γίνεται αποδεκτή από την Επιτροπή, εφόσον δεν μπορεί να υπάρξει απόλυτος συσχετισμός μεταξύ της ηλικίας και της κατάστασης ενός πλοίου.
Δεύτερον, σχετικά με το κριτήριο της ύπαρξης ή μη μαύρου κουτιού πάνω στο πλοίο, η Επιτροπή υποστηρίζει καταρχήν την πρόταση διεύρυνσης και επιτάχυνσης της διαδικασίας εξοπλισμού των πλοίων που ταξιδεύουν στα λιμάνια της ΕΕ με μαύρα κουτιά, πρόκειται όμως για ένα θέμα που δεν αφορά την οδηγία σχετικά με τον έλεγχο από το κράτος του λιμένα.
Η διαφωνία μας συνεπώς δεν αφορά κάποιο θέμα αρχής, είναι απλώς ζήτημα ένταξης της εν λόγω πρότασης στη σωστή θέση.
Η οδηγία σχετικά με τον έλεγχο από το κράτος του λιμένα αποσκοπεί στη διασφάλιση της συμμόρφωσης με τις διεθνείς προδιαγραφές και δεν έχει ως στόχο την εισαγωγή νέων κανόνων.
Σε μερικές ημέρες η Επιτροπή θα υιοθετήσει μία πρόταση οδηγίας σχετικά με την ασφάλεια της ναυσιπλοΐας, στην οποία θα περιλαμβάνεται η υποχρέωση εξοπλισμού των πλοίων με μαύρα κουτιά.
Το τρίτο στοιχείο της τροπολογίας αριθ.
3 είναι η πρόταση να απαγορεύεται η είσοδος σε κοινοτικά ύδατα σε όλα τα πλοία που έχουν ταξιδέψει επί τρία χρόνια με τη σημαία κάποιου από τα κράτη που περιλαμβάνονται στη μαύρη λίστα του μνημονίου συνεννόησης των Παρισίων.
Σύμφωνα με την πρόταση του Κοινοβουλίου, το κριτήριο αυτό από μόνο του θα μπορούσε να απαγορεύσει την κυκλοφορία ολόκληρων στόλων.
Εάν η οδηγία αυτή εφαρμοζόταν σήμερα με την τροπολογία που προτείνει το Κοινοβούλιο, θα απαγορευόταν η είσοδος στα ευρωπαϊκά ύδατα σε 32 στόλους συμπεριλαμβανομένων των στόλων της Μάλτας, της Κύπρου, της Ρωσίας και του Παναμά, του μεγαλύτερου στόλου στον κόσμο.
Αυτό σημαίνει χιλιάδες πλοία, μεταξύ των οποίων και πλοία αρίστης ποιότητας, γεγονός που είναι αντίθετο με τους στόχους της οδηγίας σχετικά με τον έλεγχο από το κράτος του λιμένα.
Προτιμάμε τη δική μας πρόταση, όπου το κριτήριο της σημαίας συνδέεται με το ιστορικό απαγορεύσεων απόπλου ενός πλοίου, έτσι ώστε να δοθεί ένα σαφές και ισχυρό μήνυμα στις ναυτιλιακές εταιρείες με πλοία κακής ποιότητας.
Με λίγα λόγια, η Επιτροπή αποδέχεται την τροπολογία αριθ.
3, αλλά μόνο κατά ένα μέρος.
Οι τροπολογίες αριθ.
1, 6, 7 και 8 σχετίζονται επίσης με την άρνηση εισόδου στα ευρωπαϊκά ύδατα.
Η Επιτροπή αποδέχεται τις τροπολογίες αριθ.
6, 7 και 8, αλλά μόνον κατά ένα μέρος την τροπολογία αριθ.
1.
Η διαγραφή του κριτηρίου της ηλικίας γίνεται αποδεκτή, όχι όμως και η επέκταση της απαγόρευσης στα χωρικά ύδατα των κρατών μελών.
Το μέτρο αυτό δεν ανταποκρίνεται στο κείμενο της οδηγίας όπου η άρνηση εισόδου αφορά μόνον τα λιμάνια της ΕΕ.
Όσον αφορά τις υπόλοιπες τροπολογίες, η Επιτροπή αποδέχεται τις τροπολογίες αριθ.
2, 4, 5, 21, 22, 23 και 24 εφόσον υποστούν μερική επαναδιατύπωση.
Η Επιτροπή δεν μπορεί να δεχτεί τις τροπολογίες αριθ.
9 έως 20, και τις τροπολογίες 25 και 26.
Οι περισσότερες είναι νέες προτεινόμενες αιτιολογικές σκέψεις που δεν αντικατοπτρίζουν το περιεχόμενο της οδηγίας.
Πολλές από αυτές είτε βρίσκονται έξω από τις αρμοδιότητες του ελέγχου από το κράτος του λιμένα είτε καλύπτονται από κάποια άλλη οδηγία.
Πιο συγκεκριμένα, οι τροπολογίες αριθ.
9 έως 17 και 25 εισάγουν νέες αιτιολογικές σκέψεις, οι περισσότερες εκ των οποίων δεν σχετίζονται με κανέναν τρόπο με το κείμενο της οδηγίας.
Η τροπολογία αριθ.
18 εισάγει την έννοια του ελέγχου από το κράτος του λιμένα σχετικά με το χρόνο ανάπαυσης του πληρώματος, ωστόσο η επιβολή των διατάξεων σχετικά με τις ώρες εργασίας των ναυτικών πληρωμάτων καλύπτεται ήδη πλήρως από την υπάρχουσα οδηγία 99/95.
Η τροπολογία αριθ.
19 είναι περιττή εφόσον οι υφιστάμενες διαδικασίες ήδη προβλέπουν ότι η μη συμμόρφωση με τα απαιτούμενα πρότυπα υγείας και εργασίας των ναυτικών πληρωμάτων, όπως αυτά καθορίζονται από τις συμβάσεις της ΔΟΕ, θεωρούνται ελλείψεις και μπορεί να οδηγήσουν στην απαγόρευση απόπλου ενός πλοίου.
Η τροπολογία αριθ.
20 είναι άσχετη με τον έλεγχο από το κράτος του λιμένα καθώς αφορά των ανταγωνισμό μεταξύ λιμένων του Ατλαντικού και της Βόρειας Θάλασσας και όχι τη θαλάσσια ασφάλεια.
Η τροπολογία αριθ.
26 αντικατοπτρίζει τις τροποποιήσεις σχετικά με την απαγόρευση εισόδου σε κοινοτικά ύδατα που προτείνονται από την εισηγήτρια στην τροπολογία αριθ.
3, αλλά επεκτείνει το πεδίο εφαρμογής του μέτρου στην αποκλειστική οικονομική ζώνη των κρατών μελών και υπό αυτήν την έννοια αντίκειται στο δίκαιο της θάλασσας.
Θα ήθελα να αναφερθώ τώρα στην πρόταση για επιτάχυνση της διαδικασίας καθιέρωσης των πετρελαιοφόρων διπλού κύτους.
Με χαρά διαπιστώνω ότι συμφωνούμε σχεδόν απόλυτα.
Μετά από πιέσεις που άσκησαν τα κράτη μέλη στον Διεθνή Ναυτιλιακό Οργανισμό (ΙΜΟ), διαμορφώθηκε ένα προτεινόμενο χρονοδιάγραμμα απόσυρσης που έχει την πλήρη υποστήριξή μας και ανταποκρίνεται στους βασικούς προβληματισμούς της Ευρώπης, ενώ ταυτόχρονα συμβαδίζει με τον αμερικανικό νόμο περί θαλάσσιας ρύπανσης του 1990.
Ως προς το θέμα αυτό, η Επιτροπή επιμένει ότι η διαδικασία απόσυρσης θα πρέπει να έχει ολοκληρωθεί μέχρι το 2015.
Για να επιτύχουμε το βασικό στόχο αυτής της πρότασης, δηλ. τη γρήγορη απόσυρση των παλιών πετρελαιοφόρων μονού κύτους, είμαστε διατεθειμένοι να συμφωνήσουμε με τη διαγραφή του προτεινόμενου συστήματος οικονομικών κινήτρων, το οποίο προβλέπει την καθιέρωση διαφορετικής χρέωσης όσον αφορά τα λιμενικά και τα πλοηγικά τέλη.
Αναμένεται ότι ο ΙΜΟ θα υιοθετήσει το χρονοδιάγραμμα απόσυρσης στη συνάντησή που θα πραγματοποιήσει τον Απρίλιο του επόμενου χρόνου.
Ωστόσο, σε περίπτωση που ο Διεθνής Ναυτιλιακός Οργανισμός δεν κάνει κάτι τέτοιο, η Επιτροπή συμφωνεί με το Κοινοβούλιο ότι θα πρέπει να υιοθετήσουμε έναν κοινοτικό κανονισμό βασισμένο στο κείμενο του ΕΚ και να καθιερώσουμε ένα σύστημα για τα ύδατα της ΕΕ.
Η τροπολογία αριθ.
12 της έκθεσης λέει ακριβώς τα ίδια πράγματα, αλλά αποτελεί περισσότερο πολιτική διακήρυξη παρά νομικό κείμενο.
Κατά συνέπεια δεν χρειάζεται να υπάρχει στο τελικό κείμενο και ελπίζω ότι δεν θα επιμείνετε επ' αυτού του σημείου.
Για παρόμοιους λόγους, η Επιτροπή δεν μπορεί να δεχτεί τη νέα τροπολογία αριθ.
22 που αφορά τον πολύ σημαντικό τομέα της ασφάλειας της ναυσιπλοΐας, αλλά δεν έχει καμία σχέση με τον προτεινόμενο κανονισμό.
Η Επιτροπή απορρίπτει επίσης τις τροπολογίες αριθ.
10 και 18 εφόσον συνεπάγονται τη σύσταση μιας ακόμα επιτροπής για αυτόν και μόνο τον κανονισμό, γεγονός που αντιτίθεται στην πολιτική γραμμή μας για μείωση του αριθμού των επιτροπών και αξιοποίηση αυτών που ήδη υπάρχουν.
Με χαρά διαπιστώνω ότι στην τροπολογία αριθ.
21 ο εισηγητής κάνει αναφορά στο πλαίσιο αξιολόγησης της κατάστασης και συμφωνούμε καταρχήν με την προσέγγιση που προτείνεται, αλλά χρειάζεται βελτίωση της διατύπωσης για να γίνει σαφέστερη.
Τελευταία, αλλά όχι λιγότερο σημαντική, η πρόταση για τροποποίηση της οδηγίας σχετικά με τις εταιρείες κατάταξης.
Και στο σημείο αυτό δεν έχουμε μεγάλη διαφορά απόψεων και η Επιτροπή αποδέχεται τις τροπολογίες αριθ.
6, 12, 14, 15 και 8 με εξαίρεση τις πρόσθετες παραγράφους 3α και 3β της εν λόγω τροπολογίας.
Υπάρχει μία σειρά τροπολογιών, οι οποίες κατά τη γνώμη της Επιτροπής, μπορεί να δημιουργήσουν σύγχυση γιατί εισάγουν νέα ορολογία σε έναν τομέα όπου έχει ήδη καθιερωθεί η γλώσσα που χρησιμοποιείται στα διεθνή fora και στον ΙΜΟ.
Αναφέρομαι στις τροπολογίες αριθ.
2, 3, 7 και 9.
Η γνώμη της Επιτροπής είναι ότι δεν πρόκειται για προβλήματα ουσίας, αλλά περισσότερο για προβλήματα γλώσσας στην οποία συντάχθηκε το κείμενο, τα οποία πιθανότατα μπορούν να διορθωθούν από νομικούς-γλωσσολόγους.
Το θέμα των επιθεωρήσεων ελέγχου των οργανισμών κατάταξης που θα πρέπει να διενεργούν τα κράτη μέλη από τη μία πλευρά και η Επιτροπή από την άλλη είναι ένα θέμα ουσιαστικής σημασίας.
Οι στόχοι του Κοινοβουλίου και της Επιτροπής είναι οι ίδιοι.
Θα πρέπει να διατηρηθεί σαφής η επί της ουσίας διαφορά μεταξύ των καθηκόντων που έχει να επιτελέσει το κάθε ένα από τα δύο μέρη.
Τα κράτη μέλη πρέπει να βεβαιώνονται ότι η εταιρεία κατάταξης που θα επιλέξουν τους ικανοποιεί πλήρως κατά την εκτέλεση των καθηκόντων της.
Έργο της Επιτροπής είναι να επιβεβαιώνει ότι η εταιρεία κατάταξης εξακολουθεί να ανταποκρίνεται στα ποιοτικά κριτήρια που καθορίζονται από την οδηγία και να παρακολουθεί τις επιδόσεις των εταιρειών κατάταξης.
Υπό αυτήν την έννοια, οι αρμοδιότητες ελέγχου των κρατών μελών και της Επιτροπής είναι διαφορετικές και δεν πρέπει να πραγματοποιούνται ταυτόχρονα.
Για το λόγο αυτό, η Επιτροπή υποστηρίζει την τροπολογία αριθ.
28 που κατατέθηκε τώρα, η οποία επανεισάγει την υποχρέωση των κρατών μελών να πραγματοποιούν τους δικούς τους ελέγχους και, κατά συνέπεια, απορρίπτει την τροπολογία αριθ.
13.
Το ζήτημα της δεοντολογίας είναι ένα εξίσου σημαντικό θέμα που θα πρέπει να εξεταστεί.
Συμμερίζομαι την άποψη του Κοινοβουλίου ότι δεν θα πρέπει να υπάρχει αθέμιτος επηρεασμός των εταιρειών κατάταξης από τους πλοιοκτήτες.
Υπό αυτήν την έννοια, οι τροπολογίες αριθ.
26 και 29 αποτελούν διασαφηνίσεις της ισπανικής εκδοχής του κειμένου και είναι αποδεκτές από την Επιτροπή.
Η τροπολογία αριθ.
4 και μέρος της τροπολογίας αριθ.
18 σχετικά με το σημείο "ια" δεν γίνονται αποδεκτές.
Υπάρχουν ορισμένες τροπολογίες τις οποίες η Επιτροπή δυσκολεύεται να αποδεχτεί, κυρίως επειδή πιστεύουμε ότι οι προβληματισμοί που εκφράζονται σε αυτές έχουν ήδη απαντηθεί σε άλλα σημεία του κειμένου.
Αναφέρομαι στις τροπολογίες αριθ.
5, 16 και στις προσθήκες 3α και 3β στην τροπολογία αριθ.
8: η 3α γιατί πιστεύουμε ότι καλύπτεται επαρκώς στα άρθρα 9 και 10 και η 3β γιατί καλύπτεται από την οδηγία σχετικά με τον έλεγχο από το κράτος του λιμένα.
Επιπλέον, η τροπολογία αριθ.
1 και μέρος της τροπολογίας αριθ.
18 σχετικά με το σημείο "ια" δεν γίνονται αποδεκτές για νομικούς λόγους.
Η τροπολογία αριθ.
1 επειδή μόνον η Κοινότητα είναι νομικό πρόσωπο και όχι η Ένωση, και το σημείο 18 "ια" γιατί μπορεί να αντιβαίνει στις οριζόντιες δεσμεύσεις της γενικής συμφωνίας για το εμπόριο υπηρεσιών.
Η τροπολογία αριθ.
11 και μέρος της τροπολογίας αριθ.
18 που αφορά το σημείο "η" , οι οποίες αναφέρονται στο θέμα του καθορισμού σαφών στόχων και δεικτών επιδόσεων όσον αφορά τις εταιρείες κατάταξης, είναι αρκετά διφορούμενες.
Φαίνεται να θέτουν περιορισμούς, γεγονός που είναι απαράδεκτο και θα πρέπει να απορριφθεί.
Στόχος της πρότασής μας είναι να επιτρέψει την αυστηρότερη επίβλεψη των εταιρειών κατάταξης καθώς και την πιθανότητα προσωρινής διακοπής ή άρσης της αναγνώρισης εάν οι επιδόσεις μιας εταιρείας κατάταξης δεν πληρούν τα καθορισμένα πρότυπα.
Για το λόγο αυτό, η Επιτροπή δεν μπορεί να δεχτεί κανέναν περιορισμό ή συμμετοχή των εταιρειών κατάταξης στη διαδικασία αξιολόγησής τους.
Όσον αφορά τις τροπολογίες αριθ.
19 έως 25, φοβάμαι ότι καμία δεν μπορεί να γίνει αποδεκτή είτε επειδή καλύπτονται ήδη από την υπάρχουσα οδηγία είτε επειδή βρίσκονται έξω από το πεδίο εφαρμογής της συγκεκριμένης οδηγίας και καλύπτονται από άλλες οδηγίες.
Μένει μόνον η τροπολογία αριθ.
10 που αφορά το σημαντικό θέμα των ορίων ευθύνης.
Η Επιτροπή εκτιμά την υποστήριξη του Σώματος ως προς το όριο που είχε προτείνει αρχικά.
Επίσης, η Επιτροπή συμφωνεί με τον όρο αναθεώρησης, αλλά θα προτιμούσε την πιο ευέλικτη διαδικασία που προτείνεται στην τροπολογία αριθ.
12, δηλαδή την επιτροπολογία, αντί για αυτήν που προτείνεται στην τροπολογία αριθ.
10, την πλήρη νομοθετική διαδικασία.
Θα ήθελα να κάνω δύο σχόλια για τα θέματα που έθεσε ο κ. Stenmarck σχετικά με τις πετρελαιοκηλίδες στη Βαλτική θάλασσα.
Έχουμε δύο όργανα στη διάθεσή μας.
Καταρχάς, υπάρχει η οδηγία για τις εγκαταστάσεις συγκέντρωσης των αποβλήτων, που εγκρίθηκε πρόσφατα από το Ευρωπαϊκό Κοινοβούλιο και το Συμβούλιο.
Όλα τα πλοία είναι υποχρεωμένα να απορρίπτουν τα απόβλητά τους στα λιμάνια της ΕΕ.
Δεύτερον, στην προτεινόμενη δέσμη μέτρων Erika II σχετικά με την επιτήρηση της ναυσιπλοΐας, τα κράτη μέλη θα είναι υποχρεωμένα να επεμβαίνουν σε τέτοιες περιπτώσεις ακόμα και στην ανοιχτή θάλασσα.
Θα ήθελα να πω στην κ. Peijs για τα πλοία της Καμπότζης και της Ονδούρας, ότι γνωρίζουμε πολύ καλά την απειλή που συνιστούν τα πλοία αυτά για τη θαλάσσια ασφάλεια και είναι αυτή ακριβώς η κατηγορία κρατών νηολόγησης την οποία θέλουμε να χτυπήσουμε με την οδηγία μας σχετικά με τον έλεγχο από το κράτος του λιμένα.
Μπορώ να σας διαβεβαιώσω ότι εάν κάποιος πλοιοκτήτης σκεφτεί να νηολογήσει το πλοίο του σε κάποια από αυτές τις σημαίες, θα θελήσει να το ξανασκεφτεί μετά από την πρόταση που θα καταθέσουμε.
Θα ήθελα να κλείσω εκφράζοντας για άλλη μία φορά τις ευχαριστίες μου προς το Κοινοβούλιο και προς τους τέσσερις εισηγητές για την ταχύτητα με την οποία εργάστηκαν και για τις εξαιρετικές εκθέσεις που συνέταξαν.
Είναι περίεργη σύμπτωση το γεγονός ότι το Κοινοβούλιο εξετάζει το τελικό στάδιο υιοθέτησης της απόφασης του ΕΚ και του Συμβουλίου σχετικά με την ακούσια ή εκούσια ρύπανση της θάλασσας, την ίδια στιγμή με την πρώτη δέσμη μέτρων που προτείνει η Επιτροπή μετά από την καταστροφή του Erika.
Είναι αλήθεια ότι και η καλύτερη προληπτική νομοθεσία δεν εξαλείφει απόλυτα τον κίνδυνο.
Ορισμένες φορές είμαστε αντιμέτωποι με τις δυνάμεις της φύσης.
Η απόφαση αυτή καθιερώνει ένα στέρεο πλαίσιο συνεργασίας σε επίπεδο Κοινότητας προκειμένου να είμαστε καλύτερα προετοιμασμένοι απέναντι στις θαλάσσιες καταστροφές.
Διαμορφώνει τις συνθήκες που θα επιτρέψουν την ανταλλαγή εμπειριών μεταξύ των κρατών μελών έτσι ώστε να μπορέσουμε να προστατεύσουμε καλύτερα το θαλάσσιο περιβάλλον μας από τον κίνδυνο της ακούσιας ή εκούσιας ρύπανσης.
Η διαδικασία συνδιαλλαγής ήταν απαιτητική, επιτεύχθηκε όμως μία καλά ισορροπημένη συμφωνία και οι τροπολογίες του Κοινοβουλίου και του Συμβουλίου οδήγησαν σε μία καλύτερη απόφαση.
Το εύρος και το περιεχόμενο της απόφασης είναι πλέον σαφέστερα, ιδιαίτερα όσον αφορά τις λειτουργικές απορρίψεις και τα πυρομαχικά καθώς και όσον αφορά τη σύνδεση με τις διεθνείς συνθήκες ή όσον αφορά την αρχή του "ο ρυπαίνων πληρώνει" .
Αυτό οφείλεται κατά μεγάλο μέρος στο ΕΚ και στην εισηγήτρια κ. McKenna, την οποία θα ήθελα να ευχαριστήσω ιδιαίτερα καθώς και τα μέλη της αντιπροσωπείας του Κοινοβουλίου.
Θα ήθελα να τελειώσω υπενθυμίζοντας ότι, πριν από ένα μήνα, το Ievoli-Sun βυθίστηκε κοντά στο Χερβούργο με 6 000 τόνους επικίνδυνου φορτίου.
Το περιστατικό αυτό φανερώνει, για άλλη μία φορά, πόσο επιτακτική είναι η ανάγκη υιοθέτησης ενισχυμένων κοινοτικών μέτρων πρόληψης και αποκατάστασης για την προστασία των θαλασσών μας.
Οι προσδοκίες μας βρίσκονται πλέον στα χέρια του Συμβουλίου, και φυσικά στα χέρια του κ. Gayssot προσωπικά, και αναμένουμε να στεφθεί αυτό το εξαιρετικό έργο με μία καλή, ισχυρή και φιλόδοξη συμφωνία κατά την επόμενη σύνοδο του Συμβουλίου.
Ευχαριστώ την κ. Wallstrφm.
Κυρία Επίτροπε, κανένας από εμάς δεν έχασε την υπομονή του ακούγοντάς σας, αντιθέτως, είμαστε ευγνώμονες για το ότι απαντήσατε διευκρινίζοντας τόσο προσεκτικά τις θέσεις της Επιτροπής.
Ευχαριστώ και πάλι τον κ. Πρόεδρο του Συμβουλίου για τις παρεμβάσεις του και για την ιδιαίτερα σθεναρή βούληση που εξέφρασε.
Κύριε Poos, επιθυμείτε να παρέμβετε στη συζήτηση;
Κυρία Πρόεδρε, ήθελα να παρέμβω επί διαδικαστικού θέματος.
Η κυρία Επίτροπος ομίλησε επί 18 λεπτά, και κατά τη διάρκεια των 18 αυτών λεπτών αναφέρθηκε σε πολλές δεκάδες άρθρων και εξέθεσε τη θέση της Επιτροπής.
Είναι αδύνατον για τους βουλευτές να σημειώσουν τη θέση της Επιτροπής σχετικά με τις διάφορες τροπολογίες.
Γι' αυτό, θα ήθελα να επαναλάβω την πρότασή μου να ανακοινωθεί η θέση της Επιτροπής σχετικά με τις τροπολογίες εγγράφως σε όλους τους βουλευτές πριν την ψηφοφορία.
Πολύ καλά.
Είμαι βέβαιη ότι η κυρία Επίτροπος σας άκουσε.
Μου κάνουν νόημα ότι δεν υπάρχει καμία αντίρρηση, κύριε Poos.
Κυρία Πρόεδρε, πρόκειται για μια αναφορά στον Κανονισμό, άρθρο 44.
Το Συμβούλιο, όπως έχουμε ακούσει ήδη επανειλημμένα, συνεχίζει να μην λαμβάνει υπόψη του τις προθεσμίες απάντησης στις ερωτήσεις μας.
Μια γραπτή απάντηση προτεραιότητας, αντί να την παράσχει σε τρεις εβδομάδες, αυτό την έστειλε μετά από 16 εβδομάδες.
Θα ήθελα, ωστόσο, να σας διαβάσω αυτή τη συντομότατη απάντηση: "Στο Συμβούλιο δεν έχουν υποβληθεί ποτέ τα τέσσερα πρώτα ζητήματα που θίγονται· όσο για τα τρία τελευταία, αυτά εμπίπτουν σαφώς στις οργανωτικές αρμοδιότητες της υπηρεσίας της Γενικής Γραμματείας" .
Είναι κατανοητό το να υπάρχει ενδεχομένως ένας ανίκανος και προκλητικός υπάλληλος, αλλά όταν δεκαπέντε χώρες δίνουν τη συναίνεσή τους σε αυτόν τον τύπο απαντήσεων, πιστεύω, κυρία Πρόεδρε, ότι πρέπει να λάβετε μια πρωτοβουλία έναντι του Συμβουλίου, ώστε να γίνεται σεβαστό αυτό το προνόμιο των ευρωβουλευτών.
Κύριε Turco, άκουσα το μήνυμά σας και θα το σκεφθώ.
Η συζήτηση έληξε.
Η ψηφοφορία θα διεξαχθεί σε λίγα λεπτά.
ΨΗΦΟΦΟΡIΕΣ
(Το Σώμα εγκρίνει την πρόταση της Επιτροπής)
Διαδικασία χωρίς συζήτηση:
Πρόταση απόφασης του Ευρωπαϊκού Κοινοβουλίου και του Συμβουλίου περί ενός συνόλου ενεργειών σχετικών με το διευρωπαϊκό δίκτυο συλλογής, παραγωγής και διάδοσης στατιστικών επί των ενδοκοινοτικών και εξωκοινοτικών ανταλλαγών αγαθών (EDICOM) (COM(00)0458 - C5-0401/00 - 2000/0201(COD)) (Επιτροπή Οικονομικής και Νομισματικής Πολιτικής)
(Το Σώμα εγκρίνει το νομοθετικό ψήφισμα)
Έκθεση (A5-0341/2000) της κ. Ghilardotti, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής "Τοπική δράση για την απασχόληση - Η τοπική διάσταση της ευρωπαϊκής στρατηγικής για την απασχόληση" (COM(2000)0196 - C5-0597/2000 - 2000/2275(COS))
(Το Σώμα εγκρίνει το ψήφισμα)
Έκθεση (A5-0336/2000) της κ. McKenna, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού πλαισίου συνεργασίας στον τομέα της ακούσιας ή εκούσιας θαλάσσιας ρύπανσης (C5-0501/2000 - 1998/0350(COD))
(Το Σώμα εγκρίνει το κοινό σχέδιο)
Έκθεση (A5-0343/2000) του κ. Watts, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 95/21/ΕΚ του Συμβουλίου για την επιβολή, σχετικά με τη ναυσιπλοΐα που συνεπάγεται χρήση κοινοτικών λιμένων ή διέλευση από ύδατα υπό τη δικαιοδοσία κράτους μέλους, των διεθνών προτύπων για την ασφάλεια των πλοίων, την πρόληψη της ρύπανσης και τις συνθήκες διαβίωσης και εργασίας επί των πλοίων (έλεγχος του κράτους του λιμένα) (COM(2000)0142 - C5-0174/2000 - 2000/0065(COD))
(Το Σώμα εγκρίνει το νομοθετικό ψήφισμα)
Έκθεση (A5-0344/2000) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την εσπευσμένη σταδιακή καθιέρωση απαιτήσεων διπλού κύτους ή αντίστοιχου σχεδιασμού για τα πετρελαιοφόρα μονού κύτους (COM(2000)0142 - C5-0173/2000 - 2000/0067(COD))
(Το Σώμα εγκρίνει το νομοθετικό ψήφισμα)
Έκθεση (A5-0342/2000) του κ. Ortuondo Larrea, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/57/ΕΚ του Συμβουλίου σχετικά με κοινούς κανόνες και πρότυπα για τους οργανισμούς επιθεώρησης και εξέτασης πλοίων και για τις συναφείς δραστηριότητες των ναυτικών αρχών (COM(2000)0142 - C5-0175/2000 - 2000/0066(COD))
(Το Σώμα εγκρίνει το νομοθετικό ψήφισμα)
Χατζηδάκης (PPE-DE).
Κυρία Πρόεδρε, ως πρόεδρος της αρμόδιας Επιτροπής, θα ήθελα να πω, κυρίως απευθυνόμενος προς το Συμβούλιο, ότι το Κοινοβούλιο, σεβόμενο τη συμφωνία που είχαμε κάνει με την γαλλική Προεδρία, υιοθέτησε σήμερα με μεγάλη πλειοψηφία τις τρεις εκθέσεις που αφορούν στην ασφάλεια της ναυσιπλοΐας.
Εκείνο το οποίο θα πρέπει να γίνει σαφές από εδώ και πέρα είναι ότι είναι πια στο χέρι του Συμβουλίου να προχωρήσει το ταχύτερο δυνατό.
Φαίνεται πως σε ό,τι αφορά την δική μου έκθεση υπάρχει συμφωνία.
Και αυτό είναι καταρχήν θετικό.
Σε ό,τι αφορά τις δύο άλλες εκθέσεις, δηλαδή την έκθεση για τους νηογνώμονες και την έκθεση για τους λιμενικούς ελέγχους, υπάρχουν διιστάμενες απόψεις και το Κοινοβούλιο είναι εκείνο που έχει την πιο αυστηρή προσέγγιση στα περισσότερα ζητήματα.
Εμείς θα περιμένουμε την κοινή θέση του Συμβουλίου των Υπουργών Μεταφορών του Δεκεμβρίου, εάν υπάρξει κοινή θέση τον Δεκέμβριο, και από εκεί και πέρα δεσμευόμαστε ότι θα είναι η πρώτη μας προτεραιότητα, η πρώτη μας δουλειά να τελειώνουμε το ταχύτερο δυνατό με αυτές τις δύο άλλες εκθέσεις, αν είναι δυνατόν και μέχρι την άνοιξη.
Ευχαριστώ, κύριε Χατζηδάκη.
Προτάσεις ψηφισμάτων για την προετοιμασία του Ευρωπαϊκού Συμβουλίου της Νίκαιας.
.
(ΙΤ) Κυρία Πρόεδρε, σας παρακαλώ να μου επιτρέψετε να αιτιολογήσω εν συντομία την απόσυρση του ψηφίσματος.
Αποσύρουμε το ψήφισμα, επειδή το περιεχόμενό του αναπαράγεται σχεδόν εξολοκλήρου και κατά λέξη στο κοινό ψήφισμα που υπογράφηκε από τους προέδρους των κυριότερων πολιτικών ομάδων.
Σημειώνω με ικανοποίηση ότι αναγνωρίσθηκε έτσι η καλή ποιότητα του αποτελέσματος που επέτυχε, στις 21 Νοεμβρίου, η Επιτροπή Συνταγματικών Υποθέσεων βάσει μιας διαφανούς και ισορροπημένης αντιπαράθεσης των διάφορων θέσεων.
Αποσύροντας το ψήφισμα, εκφράζω, ωστόσο, την πεποίθηση ότι το Ευρωπαϊκό Κοινοβούλιο θα έκανε τη φωνή του να ακουστεί καλύτερα, αν αφιέρωνε, ενόψει του Συμβουλίου της Νίκαιας, ένα ειδικό και χωριστό ψήφισμα στα τόσο σημαντικά και δύσκολα θέματα της Διακυβερνητικής Διάσκεψης, αντί να τα αντιμετωπίσει στο πλαίσιο ενός και μοναδικού ψηφίσματος που περιλαμβάνει επίσης όλα τα άλλα σημεία της ημερήσιας διάταξης του Συμβουλίου.
Αυτό είχε προτείνει η επιτροπή της οποίας είμαι σήμερα πρόεδρος, ασκώντας τις καταστατικές της αρμοδιότητες και σε συμφωνία με ό,τι είχε κάνει το Ευρωπαϊκό Κοινοβούλιο την παραμονή του Συμβουλίου του Αμστερνταμ, το 1997, και σε άλλες ανάλογες περιστάσεις.
Πιστεύω, κυρία Επίτροπε, ότι δεν πρέπει να περιορίζονται οι αρμοδιότητες και οι πρωτοβουλίες των κοινοβουλευτικών μας επιτροπών.
(Χειροκροτήματα)
Ευχαριστώ, κύριε Napolitano.
Συνεπώς, η πρόταση ψηφίσματος της Επιτροπής Συνταγματικών Υποθέσεων αποσύρεται.
Πρόταση κοινού ψηφίσματος για την προετοιμασία του Ευρωπαϊκού Συμβουλίου της Νίκαιας
(Το Σώμα εγκρίνει το ψήφισμα)
Έκθεση (A5-0340/2000) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόοδο που σημειώθηκε κατά την εφαρμογή της κοινής εξωτερικής πολιτικής και πολιτικής ασφάλειας
Επί της τροπολογίας 2:
Κυρία Πρόεδρε, θα ήθελα να προτείνω την τροποποίηση της τροπολογίας κατά τρόπο ώστε η πρόταση να αρχίζει με τις λέξεις: "προτρέπει, στο πλαίσιο αυτό, το Συμβούλιο και την Επιτροπή" .
Ζητώ να προστεθούν οι λέξεις "και την Επιτροπή" και να διαγραφεί το τελευταίο μέρος της πρότασης "προτρέπει εκ νέου την Επιτροπή να ανοίξει γραφείο αντιπροσωπείας στην Ταϊπέι" .
Αν ο συνάδελφος που κατέθεσε την τροπολογία συμφωνεί με τις τροποποιήσεις αυτές, θα μπορούσαμε να προχωρήσουμε έτσι.
Κυρία Πρόεδρε, αυτή δεν είναι μια προφορική τροπολογία.
Το πρώτο μέρος της είναι μια προφορική τροποποίηση, αλλά το δεύτερο αποτελεί αίτηση ψηφοφορίας κατά τμήματα, την οποία δεν μπορώ να αποδεχθώ, δεδομένου ότι δεν υποβλήθηκε εγκαίρως.
Μπορώ να αποδεχθώ και να εγκρίνω το πρώτο μέρος, αλλά πρέπει να ψηφίσουμε επί ολόκληρης της τροπολογίας ως έχει.
(Δεδομένου ότι εγέρθηκαν περισσότεροι από δώδεκα βουλευτές, η προφορική τροπολογία δεν γίνεται δεκτή) (Το Σώμα εγκρίνει το ψήφισμα)
Έκθεση (A5-0339/2000) της κ. Lalumiθre, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τη θέσπιση κοινής ευρωπαϊκής πολιτικής σε θέματα ασφάλειας και άμυνας μετά την Κολωνία και το Ελσίνκι (2000/2005(INI))
(Το Σώμα εγκρίνει το ψήφισμα)
Πρόταση ψηφίσματος (B5-0892/2000) για το Αφγανιστάν
(Το Σώμα εγκρίνει το ψήφισμα)
Έκθεση (A5-0308/2000) της κ. Theorin, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με την ανάμιξη των γυναικών στην ειρηνική επίλυση συγκρούσεων (2000/2025(INI))
(Το Σώμα εγκρίνει το ψήφισμα)
Έκθεση (A5-0301/2000) της κ. Smet, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με το ρυθμιστικό πλαίσιο για την οικιακή εργασία στην άτυπη οικονομία (2000/2021(INI))(Το Σώμα εγκρίνει το ψήφισμα)
Έκθεση (A5-0327/2000) της κ. Guy-Quint, εξ ονόματος της Επιτροπής Προϋπολογισμών, σχετικά με τη Λευκή Βίβλο για τη μεταρρύθμιση της Επιτροπής (οι πτυχές που αφορούν την Επιτροπή Προϋπολογισμών) (COM(00)0200 - C5-044/2000 - 2000/2215(COS))
(Το Σώμα εγκρίνει το ψήφισμα)
Έκθεση (A5-0329/2000) του κ. Pomιs Ruiz, εξ ονόματος της Επιτροπής Ελέγχου του Προϋπολογισμού, σχετικά με τη Λευκή Βίβλο για τη μεταρρύθμιση της Επιτροπής (οι πτυχές που αφορούν την Επιτροπή Ελέγχου του Προϋπολογισμού) (COM(2000)0200 - C5-0445/2000 - 2000/2215(COS))
(Το Σώμα εγκρίνει το ψήφισμα)
Έκθεση (A5-0326/2000) του κ. Harbour, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με τη Λευκή Βίβλο για τη μεταρρύθμιση της Επιτροπής (οι πτυχές που αφορούν την Επιτροπή Νομικών Θεμάτων και Εσωτερικής Αγοράς) (COM(2000)0200 - C5-0446/2000 - 2000/2216(COS))
(Το Σώμα εγκρίνει το ψήφισμα)
Έκθεση (A5-0328/2000) του κ. Lamassoure, εξ ονόματος της Επιτροπής Συνταγματικών Υποθέσεων, σχετικά με τη Λευκή Βίβλο για τη μεταρρύθμιση της Επιτροπής (οι πτυχές που αφορούν την Επιτροπή Συνταγματικών Υποθέσεων) (COM(2000)200 - C5-0448/2000 - 2000/2218(COS))
(To Σώμα εγκρίνει το ψήφισμα)
Έκθεση (A5-0337/2000) της κ. Sauquillo Pιrez del Arco, εξ ονόματος της Επιτροπής Ανάπτυξης και Συνεργασίας, σχετικά με την αποτελεσματικότητα των σχέσεων της Ευρωπαϊκής Ένωσης με τις Αναπτυσσόμενες Χώρες και τις επιπτώσεις της μεταρρύθμισης της Επιτροπής στις σχέσεις αυτές (2000/2051(INI))
(To Σώμα εγκρίνει το ψήφισμα)
Κυρία Πρόεδρε, κατά τη συνεδρίαση της Επιτροπής Εξωτερικών Υποθέσεων αυτήν την εβδομάδα υποστήκαμε την εισβολή ταραχοποιών στοιχείων κατά τη διάρκεια των συζητήσεων με αποτέλεσμα τη διακοπή των διαβουλεύσεων τρεις φορές.
Γνωρίζουμε πλέον ότι η εισβολή αυτή ήταν αποτέλεσμα πρόσκλησης από ορισμένα μέλη του Κοινοβουλίου.
Θα ήθελα να ζητήσω από την κ. Πρόεδρο να ζητήσει συγνώμη εκ μέρους του Κοινοβουλίου από τους φιλοξενούμενούς μας, τον Υπουργό Εξωτερικών της Τουρκίας κ. Τζεμ και τον πρεσβευτή του κ. Akiyol, και θα ήθελα επίσης να ζητήσω από την κ. Πρόεδρο να διαμαρτυρηθεί έντονα στα μέλη εκείνα του Σώματος που σκόπιμα διοργάνωσαν τη σημερινή εκδήλωση διαμαρτυρίας καθώς ήταν μία παρωδία της καθιερωμένης φιλοξενίας του Κοινοβουλίου και θα μπορούσε να οδηγήσει σε τραυματισμούς.
(Χειροκροτήματα)
Η κ. Πρόεδρος είχε ήδη την ευκαιρία να εκφράσει τη λύπη της για το επεισόδιο και να ζητήσει συγνώμη γι' αυτό από τους φιλοξενουμένους μας.
Στη συνέχεια, ο κ. Γενικός Γραμματέας θα υποβάλει έκθεση για να διαπιστωθεί τι ακριβώς συνέβη, ούτως ώστε να μην επαναληφθεί στο μέλλον.
ΑΙΤΙΟΛΟΓΗΣΕΙΣ ΨΗΦΟΥ
Έκθεση Ghilardotti (A5-0341/2000)
.
(EN) Η εισηγήτρια έχει δίκιο όταν επισημαίνει τη σημασία της τοπικής διάστασης στην προσπάθεια ενίσχυσης της ευρωπαϊκής στρατηγικής για την απασχόληση.
Οι τοπικές αρχές, οι ΜΜΕ και οι ΜΚΟ θα πρέπει να συμμετέχουν στη διαμόρφωση κάθε στρατηγικής που αποσκοπεί στη δημιουργία θέσεων εργασίας, καθώς γνωρίζουν από κοντά την κατάσταση σε επιτόπιο επίπεδο και μπορούν να προσφέρουν την αναγκαία εμπειρογνωμοσύνη έτσι ώστε να διασφαλιστεί η επιτυχία των τοπικών στρατηγικών απασχόλησης.
Υποστηρίζω την ιδέα της προκήρυξης ενός ευρωπαϊκού έτους τοπικής ανάπτυξης και χαιρετίζω την ιδέα μεγιστοποίησης της χρήσης της νέας τεχνολογίας για τη μείωση της ανεργίας.
Η δημιουργία θέσεων απασχόλησης θα πρέπει να παραμείνει μία από τις πρώτες μας προτεραιότητες.
Έκθεση McKenna (A5-0336/2000)
Κυρία Πρόεδρε, ψήφισα υπέρ της έκθεσης McKenna, η οποία αποτελεί την ολοκλήρωση, με την Επιτροπή Συνδιαλλαγής, του κοινοτικού πλαισίου παρέμβασης σε περίπτωση θαλάσσιας ρύπανσης.
Μίλησα με συνταξιούχους ναυτικούς, οι οποίοι μου είπαν ότι διάκεινται πολύ ευνοϊκά απέναντι σ' αυτό το πρόγραμμα, προπαντός επειδή είναι ένα ευρωπαϊκό πρόγραμμα που θέλει να κρατήσει καθαρή τη θάλασσα.
Μου είπαν, επίσης, ότι αυτοί την Ευρώπη τη γνώριζαν και τη ζούσαν ανέκαθεν, επειδή πολλά πλοία έχουν μικτά πληρώματα, με Ιταλούς, Γάλλους, Αγγλους, Ισπανούς, πράγμα για το οποίο είναι πολύ χαρούμενοι που η Ευρώπη ενδιαφέρεται ως σύνολο για τη διατήρηση της καθαριότητας των ευρωπαϊκών θαλασσών.
Έκθεση Watts (A5-0343/2000)
Κυρία Πρόεδρε, σε σχέση με την έκθεση Watts ο υποφαινόμενος, εκπρόσωπος του Κόμματος των Συνταξιούχων, ψήφισε εναντίον.
Ψήφισα εναντίον εν είδει διαμαρτυρίας για το γεγονός ότι η Ευρωπαϊκή Ένωση δεν καταφέρνει ακόμα να παρέμβει όπως θα έπρεπε και σε αυτά τα θέματα.
Πράγματι, ενώ ασχολείται με τη ρύθμιση των συνθηκών διαβίωσης και εργασίας επί των πλοίων, όπως λέει ο τίτλος αυτής της έκθεσης, δεν είναι σε θέση να ορίσει ότι οι θαλασσοπορούντες ναυτικοί έχουν δικαίωμα, σε όλη την Ευρώπη, να συνταξιοδοτούνται και να τελειώνουν την επαγγελματική τους ζωή νωρίτερα από τους άλλους.
Πολλοί παππούδες ναυτικοί δεν βλέπουν τα εγγόνια τους, επειδή είναι πάντοτε στη θάλασσα· οι γονείς δεν βλέπουν τα παιδιά τους.
Εν ολίγοις, πρόκειται για μια δουλειά διαφορετική από τις άλλες, που συνεπάγεται πολύ περισσότερες θυσίες από τις άλλες δουλειές.
Είναι δίκαιο, επομένως, να έχει το δικαίωμα, όποιος το θέλει, να συνταξιοδοτείται νωρίτερα από τους άλλους εργαζόμενους.
.
Πίσω από τα ναυτικά ατυχήματα, τις θαλάσσιες οικολογικές καταστροφές, τις απαράδεκτες συνθήκες υγιεινής και ασφάλειας που επικρατούν στα πλοία, την υπερεκμετάλλευση των πληρωμάτων, κρύβεται η εγκληματική ασυδοσία του εφοπλιστικού κεφαλαίου και των πολιτικών που το υπηρετούν σε εθνικό, περιφερειακό και διεθνές επίπεδο.
Η πολιτική της ΕΕ διατηρεί και διευρύνει την εφοπλιστική ασυδοσία, αφού ακόμα και τα ανεπαρκή μέτρα προστασίας, που αποφασίζονται κάτω από την πίεση του λαϊκού κινήματος, ποτέ δεν εφαρμόζονται.
Οι περιφερειακές αποφάσεις σχετικά με την ασφάλεια των πλοίων ουσιαστικά υπονομεύουν το ρόλο του Διεθνούς Ναυτιλιακού Οργανισμού (ΙΜΟ) και πιέζουν συνεχώς προς τα κάτω, στα πλαίσια ενός οικονομικού πολέμου, τους κανόνες ασφαλείας στο όνομα του κέρδους.
Ταυτόχρονα αφήνεται ανεξέλεγκτη η δράση του εφοπλιστικού κεφαλαίου, μέσω των σημαιών ευκαιρίας, και επιδεινώνεται η κατάσταση στην παγκόσμια ναυτιλία.
Η ασυδοσία του κεφαλαίου ενισχύεται με την ιδιωτικοποίηση των νηογνωμόνων, που πέρασαν στα χέρια των εφοπλιστών, και την ανυπαρξία ουσιαστικού ελέγχου επιθεώρησης από τις κρατικές αρχές ή ακόμα και τη συνεργία αυτών των αρχών.
Είναι άμεση ανάγκη να ληφθούν προληπτικά μέτρα για τα πλοία που φέρουν σημαίες κρατών μελών της ΕΕ, να βελτιωθεί η υπάρχουσα νομοθεσία, αλλά κυρίως να εξασφαλιστεί η εφαρμογή της.
Χρειάζεται αλλαγή του καθεστώτος των νηογνωμόνων, ώστε από ιδιωτικοί να γίνουν δημόσιοι.
Πρέπει επίσης να γενικευθούν οι πραγματικοί έλεγχοι και επιθεωρήσεις αξιοπλοΐας στα πλοία κάθε εθνικότητας που κυκλοφορούν στα χωρικά ύδατα των κρατών μελών από τις αρμόδιες δημόσιες αρχές και να προωθηθούν αντίστοιχα μέτρα σε διεθνές επίπεδο με αποφάσεις του ΙΜΟ.
Ιδιαίτερη προσοχή και αυστηρότητα επιβάλλεται για τα πλοία που φέρουν σημαία ευκαιρίας.
Ο έλεγχος εμπορικών πλοίων πρέπει να γίνεται από δημόσια-κρατική υπηρεσία με κατάλληλα καταρτισμένο προσωπικό και τον απαραίτητο τεχνολογικό εξοπλισμό, με ενεργή συμμετοχή του ναυτεργατικού συνδικαλιστικού κινήματος.
Μια πραγματική πολιτική προστασίας της ασφάλειας των πλοίων, της ανθρώπινης ζωής στη θάλασσα και του περιβάλλοντος πρέπει, πριν από όλα, να καταπολεμά την εφοπλιστική ασυδοσία, να εφαρμόζει αυστηρά μέτρα και να τιμωρεί την παραβίαση τους, να καθορίζει την οργανική σύνθεση των πλοίων σύμφωνα με τις αυξημένες ανάγκες τους, να συμβάλλει στη βελτίωση των συνθηκών ζωής και εργασίας των πληρωμάτων και να εξασφαλίζει την ουσιαστική παρέμβαση του συνδικαλιστικού κινήματος στη λήψη των αποφάσεων για την ναυτιλία, ιδιαίτερα για τα ζητήματα ασφαλείας.
Μολονότι τόσο η πρόταση τροποποίησης της υφισταμένης οδηγίας για τον έλεγχο των πλοίων, όσο και η έκθεση Watts δεν ανταποκρίνονται στις πραγματικές ανάγκες, κάνουν κάποια βήματα σε θετική κατεύθυνση.
Για τους λόγους αυτούς οι ευρωβουλευτές του ΚΚΕ υπερψηφίσαμε την έκθεση.
.
(FR) Πριν από οτιδήποτε άλλο, και για ένα τόσο σοβαρό και αποφασιστικής σημασίας θέμα, θα ήθελα να εκφράσω την εκτίμησή μου προς τον εισηγητή μας, καθώς και προς την Επιτροπή Περιφερειακής Πολιτικής, Μεταφορών και Τουρισμού για την επιμέλειά τους και την εξαιρετική εργασία που εξετέλεσαν.
Το Σώμα δεν επετάχυνε απλώς τη νομοθετική διαδικασία, πράγμα αναμενόμενο, αλλά παράλληλα επέτυχε υψηλό επίπεδο ασφάλειας κάνοντας δεκτές αρχές τις οποίες αναγνωρίζει εδώ και καιρό.
Πράγματι, ο Mark Watts κατάφερε να ενισχύσει το μηχανισμό που προέβλεπε η Επιτροπή σε τρία σημεία:
η ναυσιπλοΐα δεν πρέπει να απαγορεύεται μόνον στα πλοία στα οποία έχει απαγορευθεί ο απόπλους περισσότερες από δύο φορές κατά τη διάρκεια των προηγουμένων 24 μηνών σε κοινοτικό λιμένα, αλλά κατά την άποψη του Κοινοβουλίου μας, αυτό θα πρέπει να ισχύει - πλοίων που έφεραν κατά τους τελευταίους 36 μήνες τη σημαία κράτους που περιλαμβάνεται στη μαύρη λίστα και αυτό ως αποτρεπτικό μέτρο προς τα κράτη που χορηγούν αυτού του τύπου τις σημαίες ευκαιρίας, καθώς και προς τους ιδιοκτήτες πλοίων που προσφεύγουν ανεύθυνα σε αυτή την παράνομη πρακτική.
εγκατάσταση "μαύρου κουτιού" στα πλοία.
Κανένα πλοίο που δεν θα φέρει "μαύρο κουτί" δεν θα μπορεί στο μέλλον να εισπλέει στους κοινοτικούς λιμένες.
Η κοινή γνώμη μας περιμένει και ανυπομονεί για την ψηφοφορία μας.
Δεν επιταχύναμε τη διαδικασία για να την καθυστερήσουμε στον τερματισμό με συνδιαλλαγή με το Συμβούλιο, η οποία θα διαρκέσει πολλούς μήνες!
Οι κίνδυνοι ατυχημάτων και ρύπανσης είναι υπερβολικά μεγάλοι, χωρίς να υπολογίζουμε τις συνθήκες εργασίας και μισθοδοσίας των ναυτικών!
Ας δείξουμε δυναμισμό και ας ψηφίσουμε αυτή την έκθεση προόδου.
Θα είναι προς τιμή μας, θα διαφυλάξει το περιβάλλον μας και θα μας δώσει συνεπώς καλύτερη ποιότητα ζωής.
Εάν όλα τα κράτη σημαίας, όλες οι ναυτιλιακές εταιρείες και όλοι οι νηογνώμονες είχαν αγνές προθέσεις, τότε οι έλεγχοι από το κράτος λιμένα θα ήταν περιττοί.
Ο στόχος είναι δυστυχώς πολύ συχνά το κέρδος, όσο το δυνατό μςγαλύτερο, σε βάρος της ασφάλειας, του περιβάλλοντος και του προσωπικού.
Τα ανθρώπινα λάθη αποτελούν σε μεγάλο βαθμό συνέπεια της υπερβολικής επιβάρυνσης, των οικονομιών και της ανεπαρκούς εκπαίδευσης των πληρωμάτων.
Η πρόταση της Ευρωπαϊκής Επιτροπής φαίνεται καθησυχαστική, ωστόσο δεν μπορεί να αντιμετωπίσει αποτελεσματικά τις συνειδητές προσπάθειες υπονόμευσής της.
Χαίρομαι επομένως που οι εισηγητές Watts, Vachetta και Piιtrasanta προσπάθησαν να καλύψουν τα κενά που παραμένουν στην πρόταση της Επιτροπής.
Προτείνουν για τα επικίνδυνα σκάφη, τα πλοία με σημαία ευκαιρίας και τα πλοία που δεν πραγματοποιούν καταγραφή δεδομένων ταξιδίου να μην λαμβάνουν άδεια ελλιμενισμού στους λιμένες της ΕΕ.
Προτείνουν επίσης τη λήψη μέτρων κατά των εταιρειών που αποτελούν απλώς ταχυδρομική θυρίδα και κατά της πλύσης των δεξαμενόπλοιων στις ανοικτές θάλασσες· επίσης ζητούν την αύξηση του αριθμού των επιθεωρητών.
Σημαντική είναι η πρόταση της κ. Vachetta για βελτίωση σε ζητήματα όπως ο αριθμός των μελών του πληρώματος, ο χρόνος εργασίας, η μισθοδοσία και η κατάρτιση των πληρωμάτων.
Υποστηρίζω τις προτεινόμενες βελτιώσεις και λυπούμαι που ορισμένες από αυτές δεν υποστηρίζονται από την πλειοψηφία.
.
(FR) Ψήφισα υπέρ της έκθεσης του κ. Watts, η οποία αποβλέπει στη βελτίωση της ποιότητας και της συχνότητας των ελέγχων στους λιμένες των κρατών μελών της Ευρωπαϊκής Ένωσης.
Η Ευρωπαϊκή Επιτροπή προτείνει τη μερική ενοποίηση των διαδικασιών ελέγχου και προσδιορίζει τους όρους για την άρνηση πρόσβασης ενός πλοίου στους λιμένες των κρατών μελών της Ένωσης: αυτή είναι η βάση για μια κοινή πολιτική ασφάλειας στη ναυσιπλοΐα.
Οι εν λόγω διατάξεις ενισχύουν τον έλεγχο της ασφάλειας των πλοίων στους λιμένες μας, αλλά δεν επιτρέπουν να απαγορευθεί η ναυσιπλοΐα, στα χωρικά μας ύδατα, των επικίνδυνων πλοίων που δεν θα αγκυροβολούν σε έναν από τους λιμένες μας: τα όρια των προτάσεων αυτών είναι συνεπώς προφανή.
Δυστυχώς, η πρόταση της Επιτροπής δεν προβλέπει τη δημιουργία ενός ευρωπαϊκού σώματος επιτήρησης, σύμφωνα με το μοντέλο των "ακτοφυλάκων" στις Ηνωμένες Πολιτείες.
Θα αρκεστούμε στην εφαρμογή ενός ευρωπαϊκού συστήματος επιτήρησης και ανταλλαγής πληροφοριών μεταξύ των κρατών μελών.
Το Ευρωπαϊκό Κοινοβούλιο πρέπει να μεριμνήσει ώστε τα κράτη μέλη να αποδεσμεύσουν σύντομα τους αναγκαίους οικονομικούς και ανθρώπινους πόρους για την εφαρμογή του συστήματος έγκαιρης αντίδρασης και ανταλλαγής πληροφοριών.
Υπενθυμίζω ότι η Ευρωπαϊκή Ένωση διαθέτει περίπου 270 επιθεωρητές στους οποίους τα κράτη μέλη έχουν αναθέσει τον λιμενικό έλεγχο.
Ο αριθμός αυτός είναι κατά πολύ μικρότερος από τον αριθμό των επιθεωρητών που είναι αναγκαίοι για να εφαρμοστούν στους λιμένες τα μέτρα που προτείνουμε.
Ο εισηγητής υποβάλει ορισμένες προτάσεις ενισχύοντας τον υποχρεωτικό χαρακτήρα και την αποτελεσματικότητα αυτών των επιθεωρήσεων.
Υποστηρίζω πλήρως την απαγόρευση ναυσιπλοΐας για τα πλοία που είχαν ακινητοποιηθεί δύο φορές κατά τη διάρκεια των δύο τελευταίων ετών και αυτό ανεξάρτητα από την ηλικία του πλοίου.
Θεωρώ όμως ότι το μέτρο αυτό αποτελεί ελάχιστη απαίτηση και ότι θα έπρεπε να είχαμε προχωρήσει περισσότερο.
Για το λόγο αυτό πρέπει να εξασφαλισθεί ότι τα μέτρα που προτείνουμε σήμερα θα εφαρμοστούν από όλα τα κράτη μέλη της Ευρωπαϊκής Ένωσης.
Η ευθύνη για την εφαρμογή των μέτρων αυτών εναπόκειται στα κράτη μέλη.
Οι προτεινόμενοι έλεγχοι στους λιμένες θα παραμείνουν ευσεβείς πόθοι εάν δεν αυξηθεί ο αριθμός των επιθεωρητών και δεν εξασφαλιστούν πρόσθετα οικονομικά μέσα.
Περιμένουμε λοιπόν από τα κράτη μέλη να λάβουν σαφή δέσμευση υπέρ της ασφάλειας της ναυσιπλοΐας.
Έκθεση Χατζηδάκη (A5-0344/2000)
Ένας συνταξιούχος, στον οποίο είπα ότι θα συζητηθεί αυτό το έγγραφο του κ. Χατζηδάκη, αναφώνησε: "Μα δεν μπορούσατε να το σκεφτείτε νωρίτερα;" .
Πράγματι, το μέτρο αυτό είναι σαν το αυγό του Κολόμβου και πιστεύω ότι ο κ. Χατζηδάκης είναι ο από μηχανής θεός αυτής της ανάγκης αποφυγής των κινδύνων θαλάσσιας ρύπανσης.
Αν το είχαμε σκεφθεί νωρίτερα, αν ο κ. Χατζηδάκης ήταν εδώ νωρίτερα, κατά τα παρελθόντα έτη, θα είχε ασφαλώς προτείνει το διπλό κύτος και θα είχαμε αποφύγει τόσες και τόσες καταστροφές.
Ζητώ, λοιπόν, από τον κ. Χατζηδάκη να προωθήσει μια άλλη πρωτοβουλία, την υιοθέτηση του διπλού τοιχώματος και για τα οχήματα που μεταφέρουν στους αυτοκινητοδρόμους μας πετρέλαιο και άλλες βλαβερές ουσίες.
.
Απαραίτητη προϋπόθεση για την ασφάλεια των πλοίων, την προστασία της ζωής στη θάλασσα και του περιβάλλοντος είναι η καταπολέμηση της εφοπλιστικής ασυδοσίας, η λήψη αυστηρών μέτρων για τον έλεγχο της κατάστασης των πλοίων και η επιβολή αυστηρών ποινών στις ναυτιλιακές εταιρείες που παραβιάζουν τους κανόνες ασφάλειας, η βελτίωση των όρων εργασίας των ναυτεργατών, η κατάλληλη εκπαίδευσή τους και η εξασφάλιση οργανικών συνθέσεων που να ανταποκρίνονται στις αυξημένες ανάγκες των πλοίων.
Η καθιέρωση του διπλού κύτους στα πλοία μπορεί να συμβάλει στην ασφάλεια και την προστασία του περιβάλλοντος, δεν αποτελεί όμως πανάκεια και ούτε από μόνη της μπορεί να εξασφαλίσει την αξιοπλοΐα.
Θεωρούμε ότι η θέσπιση συστήματος διαφορετικής χρέωσης λιμενικών και πλοηγικών τελών για τα πετρελαιοφόρα πλοία διπλού κύτους δεν θα πρέπει να πραγματοποιηθεί σε βάρος των εσόδων των λιμενικών και άλλων Ταμείων στα οποία οδηγούνται τα σημερινά τέλη, αλλά αντίθετα θα πρέπει να οδηγήσει στην διατήρηση του σημερινού επιπέδου τελών για τα πλοία διπλού κύτους και να αυξηθεί ποσοστιαία για τα πλοία μονού κύτους.
Δυστυχώς κάτι τέτοιο δεν περιλαμβάνεται στις προτάσεις της έκθεσης, που χειροτερεύουν ακόμα περισσότερο τις προϋποθέσεις απόσυρσης των υπερήλικων πλοίων.
Εκτιμούμε ότι η πρόταση για αύξηση του ορίου χωρητικότητας των πλοίων, που εξαιρούνται των ρυθμίσεων που περιλαμβάνονται στον κανονισμό της Επιτροπής για πλοία κάτω από το όριο της MARPOL, από 600 TDW σε 3000 θα πολλαπλασιάσει τον αριθμό των πλοίων που θα εγκυμονούν κίνδυνους για την ασφάλεια και την προστασία του περιβάλλοντος.
Τα πλοία αυτά δραστηριοποιούνται ιδιαίτερα σε περιοχές όπου αναπτύσσονται μεγάλης συχνότητας θαλάσσιες μεταφορές.
Για τους παραπάνω λόγους, οι ευρωβουλευτές του ΚΚΕ καταψηφίσαμε την έκθεση.
Μακάρι να μην υπήρχαν δεξαμενόπλοια με μονό κύτος, ωστόσο τέτοια σκάφη κατασκευάζονταν μέχρι το 1996.
Σωστά θέλει η Επιτροπή να ληφθούν μέτρα προκειμένου η Ευρώπη να μην μείνει πίσω από την Αμερική.
Τα δεξαμενόπλοια με μονό κύτος δεν θα πρέπει να μπορούν να πλέουν στα χωρικά μας ύδατα τη στιγμή που απαγορεύονται αλλού μετά το 2005, το 2010 ή το 2015.
Εάν δεν ληφθούν εγκαίρως μέτρα, θα προσελκύσουμε παλιά και επικίνδυνα πλοία τα οποία δεν θα χρησιμοποιούνται πλέον στην Αμερική.
Τα δεξαμενόπλοια διπλού κύτους μειώνουν τον κίνδυνο ρύπανσης από πετρέλαιο, ωστόσο δεν τον αποκλείουν.
Ιδιαίτερα στην Βαλτική, στα ανοικτά της Εσθονίας και της Ρωσίας, η κυκλοφορία των δεξαμενόπλοιων και των ταχέων επιβατικών σκαφών αυξήθηκε σημαντικά κατά τα τελευταία έτη.
Εκεί είναι τόσο μεγάλος ο κίνδυνος σύγκρουσης μεταξύ πλοίων ώστε εάν δεν υπάρχει περισσότερη παρακολούθηση και δεν διεξάγονται περισσότεροι έλεγχοι θα είναι όλο και πιο πιθανό να συμβούν ναυτικά ατυχήματα.
Είναι επομένως απολύτως αναγκαίο να βελτιωθεί η πρόταση αυτή της Επιτροπής, όπως ακριβώς ζήτησαν οι εισηγητές των εκθέσεων που συζητούμε σήμερα σχετικά με την ασφάλεια στη θάλασσα.
Δυστυχώς, ο εισηγητής Χατζηδάκης κάνει το αντίθετο.
Φοβάται ότι θα υπάρξει έλλειψη δεξαμενόπλοιων και προτιμά να περιμένουμε μέχρι να ληφθούν μέτρα σε παγκόσμιο επίπεδο.
Υποστηρίζω την πρόταση της Επιτροπής.
Ωστόσο, θεωρώ ότι οι προτάσεις με στόχο την αποδυνάμωσή της καθιστούν την πρόταση αυτή ανεπαρκή.
.
(FR) Η αποσαφήνιση των αρμοδιοτήτων, η τήρηση του καθεστώτος κοινωνικών ρυθμίσεων για τα πληρώματα, η εφαρμογή της αρχής "ο ρυπαίνων πληρώνει" και η καινοτομία ως προς το υλικό πρέπει να αποτελέσουν προτεραιότητες.
Στο πλαίσιο αυτό, θα ήταν χρήσιμο να γενικευθεί, όσο το δυνατό ταχύτερα, η κατασκευή πλοίων διπλού κύτους, ιδίως για τη μεταφορά ρυπογόνων ή/και επικίνδυνων εμπορευμάτων.
Η Ευρώπη δεν πρέπει να έχει χαλαρότερες ρυθμίσεις από τις Ηνωμένες Πολιτείες οι οποίες, χάρη στo νόμο περί πετρελαϊκής ρύπανσης (Oil Pollution Act) του 1990, προβλέπουν να αποσύρουν τα πλοία μονού κύτους μεταξύ του 2000 και του 2015.
Πρέπει τουλάχιστον να υιοθετήσουμε τον ίδιο ρυθμό με τις Ηνωμένες Πολιτείες και ταυτόχρονα να ληφθούν μέτρα ώστε τα πλοία που δεν ανταποκρίνονται στα πρότυπα να μην μετακινηθούν προς τις χώρες του τρίτου κόσμου.
Επιπλέον, η αντικατάσταση των υπερήλικων πλοίων είναι ένα μέσο για την επανεργοποίηση της ναυπηγικής βιομηχανίας.
Ακόμη, πρέπει να βελτιωθεί το σύστημα του διπλού κύτους.
Πολλοί τεχνικοί υπογραμμίζουν σήμερα τις δυσκολίες που υπάρχουν για τον έλεγχο και τη συντήρηση του χώρου ανάμεσα στα δύο κύτη.
Ο κ. Χατζηδάκης όμως υποβάλλει προτάσεις που περιορίζουν εκείνες της Επιτροπής.
Τείνουν, όπως πολύ καλά το εξήγησε, να ενισχύσουν την ασφάλεια στη ναυσιπλοΐα σεβόμενες ταυτόχρονα τον ανταγωνισμό ή, αν ειπωθεί διαφορετικά, την επιδίωξη του χαμηλότερου κόστους.
Εν ολίγοις, αυτό που προτείνεται είναι να καταργηθεί η ανασφάλεια της ναυσιπλοΐας χωρίς να ασχοληθούμε με τις αιτίες της.
Το σχέδιο κανονισμού ακολουθεί τη σωστή κατεύθυνση, αλλά πρέπει να απορριφθούν όλες οι παρεκκλίσεις ή οι αναβολές της εκτέλεσής του.
Πρέπει να εμμείνουμε στην πρόταση της Επιτροπής.
.
(FR) Εκφράζω την ικανοποίησή μου για το ότι το Ευρωπαϊκό Κοινοβούλιο αποφάνθηκε τελικά για τα τρία κείμενα που αφορούν την ασφάλεια της ναυσιπλοΐας, αλλά για άλλη μια φορά, εκφράζω τη λύπη μου για τη μακρόχρονη αναμονή πριν ολοκληρωθεί μία από τις προτεραιότητες τις γαλλικής Προεδρίας.
Το ναυάγιο του Erika που έγινε το Δεκέμβριο του 1999 αποτέλεσε το έναυσμα για να συμπεριληφθεί η ασφάλεια της ναυσιπλοΐας στην πολιτική ατζέντα της Κοινότητας και υπό την πίεση του Ευρωπαϊκού Κοινοβουλίου να προτείνει η Επιτροπή τα κείμενα που ψηφίσαμε σήμερα, σχεδόν ένα χρόνο μετά το τραγικό αυτό ναυάγιο.
Χρειάστηκε μια δεύτερη ναυτική τραγωδία, το ναυάγιο του Ievoli Sun στη Μάγχη, για να επιταχυνθεί η εξέταση σε πρώτη ανάγνωση των κειμένων αυτών.
Ψήφισα υπέρ της έκθεσης του κ. Χατζηδάκη και θα ήθελα να ευχαριστήσω τον εισηγητή για την επιμονή του σε ένα τόσο λεπτό θέμα.
Το υποχρεωτικό διπλό κύτος για τα πετρελαιοφόρα και η σταδιακή κατάργηση των υπερήλικων πλοίων είναι μέτρα που βαίνουν προς τη σωστή κατεύθυνση και ανταποκρίνονται με συγκεκριμένο τρόπο στις δικαιολογημένες ανησυχίες των συμπολιτών μας.
Ωστόσο, εκφράζω τη λύπη μου για τη μακρόχρονη μεταβατική περίοδο κατά τη διάρκεια της οποίας τα πλοία μονού κύτους θα μπορούν ακόμα να κυκλοφορούν, παρά το γεγονός ότι η εμβέλεια του μέτρου αυτού μπορεί να δικαιολογήσει το σταδιακό χαρακτήρα της απαγόρευσης: οι ρυθμίσεις όσον αφορά το χρονοδιάγραμμα της απόσυρσης των παλιών πλοίων, που θα προτείνει το Συμβούλιο, θα πρέπει να αποτελέσουν αντικείμενο αυστηρής επιτήρησης εκ μέρους μας.
Εν πάση περιπτώσει, πρέπει να τηρηθεί η προθεσμία του 2015.
Πράγματι, η μονομερής απόφαση των Ηνωμένων Πολιτειών να απαγορεύσουν στα πετρελαιοφόρα μονού κύτους να αγκυροβολούν στους λιμένες της Αμερικής μετά το 2015 αποτελεί πραγματική απειλή για τη θαλάσσια κυκλοφορία στα ύδατα της Ευρωπαϊκής Ένωσης, όπου τα πλοία αυτά θα εξακολουθήσουν ενδεχομένως τις δραστηριότητές τους.
Είναι λοιπόν εξαιρετικά σημαντικό να ταυτιστεί το χρονοδιάγραμμα απόσυρσης των πλοίων αυτών με το χρονοδιάγραμμα των Αμερικανών.
Τέλος, υπενθυμίζεται ότι η υποχρέωση του διπλού κύτους για τα πετρελαιοφόρα αποτελεί στοιχείο της ευρωπαϊκής πολιτικής για τη θαλάσσια ασφάλεια.
Πρόκειται για σημαντική απόφαση, αλλά όχι επαρκή.
Η προώθηση αυστηρότερων ρυθμίσεων σε διεθνές επίπεδο πρέπει να παραμείνει βασικός στόχος της πολιτικής μας όσον αφορά την ασφάλεια της ναυσιπλοΐας.
Εκθέσεις Watts (A5-0343/2000) και Χατζηδάκη (A5-0344/2000)
.
(EN) Το ναυάγιο του Erika και οι λοιπές πρόσφατες διαρροές πετρελαίου στη θάλασσα σχηματίζουν έναν συνεχή κατάλογο καταστροφών που συντελέσθηκαν σε κοινοτικά ύδατα, όπως η πετρελαιοκηλίδα του Braer έξω από τα νησιά Σέτλαντ και το ναυάγιο του Sea Empress of Wales.
Οι καταστροφές αυτές, παράλληλα με την ανεπανόρθωτη οικολογική καταστροφή που δημιούργησαν, έχουν πλήξει ανεπανόρθωτα τις τοπικές βιομηχανίες.
Στην περίπτωση του Erika, οι τοπικές βιομηχανίες αλιείας και ιχθυοκαλλιέργειας υπέστησαν ισχυρό πλήγμα και είναι σημαντικό να μην εξετάζονται μόνον οι βλαβερές επιπτώσεις που είναι εμφανείς αμέσως μετά την καταστροφή, αλλά να βλέπουμε πιο μακριά στα μακροπρόθεσμα καταστροφικά αποτελέσματα της πετρελαϊκής ρύπανσης.
Η καθιέρωση ενός συστήματος αποτελεσματικής αποζημίωσης έχει καθοριστική σημασία.
Είναι καιρός να εξεταστεί με μεγαλύτερη αυστηρότητα το θέμα της ασφάλειας της ναυσιπλοΐας εντός της Κοινότητας και να καθιερωθούν αυστηρότεροι έλεγχοι, καθώς και να τεθεί ένα τέλος στη χρησιμοποίηση σημαιών ευκαιρίας, φαινόμενο που εντείνεται όλο και περισσότερο.
Οι εταιρείες που είναι υπεύθυνες, οι πλοιοκτήτες και οι ιδιοκτήτες του φορτίου θα πρέπει να πληρώνουν για την αμέλειά τους.
Τα υπάρχοντα ταμεία αποζημιώσεων δεν χρηματοδοτούνται κατάλληλα, γεγονός που φάνηκε ολοκάθαρα στην περίπτωση του ναυαγίου του Braer, όπου η αλιευτική βιομηχανία των νήσων Σέτλαντ δεν αποζημιώθηκε ικανοποιητικά για τις ζημιές τις οποίες υπέστη.
Οι θαλάσσιες καταστροφές συνήθως ακολουθούνται από έντονη πολιτική δραστηριότητα, γεγονός που μας καθησυχάζει προς στιγμήν, αλλά δεν οδηγεί πάντα σε αποτέλεσμα.
Ας διασφαλίσουμε ότι θα ληφθούν τα κατάλληλα μέτρα σε όλη την Ευρώπη και ότι τα μαθήματα που πήραμε θα οδηγήσουν στη λήψη αποφασιστικής πολιτικής δράσης.
.
(SV) Το "πακέτο" με τις νομοθετικές προτάσεις για την ασφάλεια στη ναυτιλία είναι χρήσιμο και το υποστηρίζουμε.
Τη σημασία του μας την έδειξε μάλιστα και η καταστροφή που συνέβη με το ναυάγιο του πετρελαιοφόρου Erika.
Ψήφισα υπέρ:
α. της ασφάλειας στα πλοία, της αντιμετώπισης της μόλυνσης καθώς και της ρύθμισης των συνθηκών ζωής και εργασίας στα σκάφη τα οποία προσαράζουν στους λιμένες της Κοινότητας.
β. του διπλού κύτους στα πετρελαιοφόρα
γ. της πραγματοποίησης και άσκησης ελέγχων στα πλοία,
δ. της καταπολέμησης της εκούσιας ή ακούσιας ρύπανσης των θαλασσών.
Εξάλλου υπερψήφισα όλες τις τροπολογίες οι οποίες αποσκοπούν στη βελτίωση και αποσαφήνιση των προτάσεων της Επιτροπής.
Ιδιαίτερα χρειάζεται να αποσαφηνιστεί ότι η αρχή "ο ρυπαίνων πληρώνει" θα πρέπει να γίνεται απολύτως σεβαστή.
Κατά τα τελευταία χρόνια διαπιστώθηκε σημαντική αύξηση του αριθμού των πετρελαιοφόρων στον Ατλαντικό, τη Μάγχη, τη Βαλτική και αλλού, γεγονός που σημαίνει ότι αυξάνονται οι κίνδυνοι ατυχημάτων με αρνητικές επιπτώσεις στο περιβάλλον.
Αναμένεται να αυξηθεί σημαντικά η παρουσία πετρελαιοφόρων στη Βαλτική καθώς η Ρωσία σχεδιάζει την κατασκευή αρκετών λιμένων για πετρελαιοφόρα στο μήκος της Βαλτικής, στο Φινλανδικό Κόλπο, εκεί που φαίνεται να υπάρχει μεγάλη συγκέντρωση της ρωσικής πετρελαιοβιομηχανίας.
Στην πόλη Primorski, όχι μακριά από το Viborg, έχει ήδη αρχίσει η κατασκευή ενός μεγάλου πετρελαϊκού λιμένα για την εξαγωγή ρωσικού πετρελαίου, ενώ η κατασκευή ενός ακόμα σχεδιάζεται στην ίδια περιοχή.
Η Φινλανδία, με την υποστήριξη της Γενικής Διεύθυνσης Περιβάλλοντος της Επιτροπής, κάλεσε τις ρωσικές αρχές να εκπονήσουν μία μελέτη περιβαλλοντικών επιπτώσεων όπως προβλέπει η σύμβαση του Esbo.
Δυστυχώς η Ρωσία αγνόησε το αίτημα της Φινλανδίας.
Ένα ατύχημα πετρελαιοφόρου θα μπορούσε να έχει καταστρεπτικές συνέπειες για το Φινλανδικό Κόλπο και τη Βαλτική.
Η Βαλτική αποτελεί μία ιδιαίτερα ευαίσθητη κλειστή θάλασσα, η οποία είναι ήδη έντονα μολυσμένη από τα βιομηχανικά και γεωργικά απόβλητα καθώς και από τα αστικά λύματα.
Η Επιτροπή και το Συμβούλιο θα πρέπει να επιμείνουν στο αίτημα για την εκπόνηση μελετών περιβαλλοντικών επιπτώσεων και να τονίσουν στις ρωσικές αρχές ότι για όλες μας τις μελλοντικές συναλλαγές με τη Ρωσία στον τομέα του πετρελαίου απαιτείται να εκπονούνται τέτοιες μελέτες.
Έκθεση Ortuondo Larrea (A5-0342/2000)
Είπα ήδη, κυρία Πρόεδρε, ότι στο παρελθόν είχα την ευκαιρία να εργασθώ ως ναυτικός.
Αυτό το μέτρο του κ. Ortuondo Larrea, που ρυθμίζει τις επιθεωρήσεις και τις επισκέψεις ελέγχου στα πλοία, είναι εξαιρετικά σημαντικό, όπως σημαντικές είναι όλες οι επιθεωρήσεις και όλοι οι έλεγχοι.
Θυμάμαι τι συνέβαινε όταν ανέβαιναν στο πλοίο οι επιθεωρητές των κρατών που έπρεπε να το ελέγξουν.
Κλείνονταν σε ένα δωματιάκι με τον αρχιφροντιστή και έβγαιναν γεμάτοι τσιγάρα, μπουκάλια με ποτά, ίσως και άλλα πράγματα.
Οι επιθεωρήσεις είναι σοβαρή υπόθεση!
Πιστεύω ότι πρέπει να προσπαθήσουμε να επιτύχουμε να ανεβαίνουν οι επιθεωρητές πάνω στα πλοία, διότι πρέπει να σταματήσει η συνήθεια των κυβερνήσεων και του Συμβουλίου να αρνούνται τις επιθεωρήσεις ελέγχου, ιδίως σ' αυτή τη δραστηριότητα της ρύπανσης της θάλασσας και των ακτών μας.
.
(FR) Οι θαλάσσιες καταστροφές ακολουθούν η μία την άλλη και ομοιάζουν μεταξύ τους· μετά τα ναυάγια του Erika και του Ievoli Sun, από τα οποία επλήγησαν πρόσφατα οι γαλλικές ακτές, είναι καιρός να αντιδράσει η Ευρωπαϊκή Ένωση και να ελέγξει αυστηρά τους νηογνώμονες που επιτρέπουν την ναυσιπλοΐα των πλοίων που δεν ανταποκρίνονται στα πρότυπα.
Στο πλαίσιο αυτό, επιβάλλεται μια ευρωπαϊκή νομοθεσία.
Πρέπει λοιπόν να υποστηριχθεί η έκθεση που αποσκοπεί στη βελτίωση του ελέγχου των πλοίων και στην καθιέρωση εναρμονισμένων διαδικασιών και κανόνων επιθεώρησης, δεδομένου ότι αντιπροσωπεύει κάποια πρόοδο παρότι, κατά τη γνώμη μας, ο εισηγητής δεν προχωράει αρκετά στις προτάσεις του.
Πράγματι, εκτός από την εναρμόνιση των κριτηρίων ελέγχου για όλα τα κράτη μέλη, δεν αναφέρεται τίποτα για τα πλοία που ελέγχονται εκτός Ευρωπαϊκής Ένωσης και προέρχονται από τρίτες χώρες.
Ποιος θα εμποδίσει, για παράδειγμα, ένα πλοίο της Μάλτας ή της Κύπρου που είναι σε κακή κατάσταση να πλέει κοντά στις ακτές μας;
Πότε επιτέλους η Ευρωπαϊκή Ένωση θα πάρει την απόφαση να απαγορεύσει την πρόσβαση στα χωρικά ύδατα των πλοίων που δεν ανταποκρίνονται στους κανόνες που αυτή έχει ορίσει;
Μήπως η Ευρώπη, που συνήθως νομοθετεί εγκαίρως για θέματα περιβάλλοντος, εξακολουθήσει να κωλυσιεργεί όσον αφορά την ασφάλεια στη ναυσιπλοΐα εξαιτίας των τεράστιων διακυβευόμενων οικονομικών συμφερόντων και των διαφορετικών συμφερόντων των μελών της;
Πότε η Ένωση θα αποδεσμεύσει τους αναγκαίους ανθρώπινους και οικονομικούς πόρους για τη διεκπεραίωση του έργου αυτού, έτσι ώστε το κείμενο αυτό να μην παραμείνει μια απλή δήλωση προθέσεων;
Υπερψηφίζουμε λοιπόν την έκθεση αυτή που ακολουθεί τη σωστή κατεύθυνση, αλλά εκφράζουμε τη λύπη μας επειδή δεν προβλέπει: τον ακριβή προσδιορισμό της ευθύνης όσων ρυπαίνουν (ελεγκτής, πλοιοκτήτης, ναυλωτής, ασφαλιστής), προληπτικά και κατασταλτικά μέτρα για την καταπολέμηση των εντατικών εξαερώσεων που είναι η κύρια πηγή της θαλάσσιας ρύπανσης, καταγραφή των πλοίων που δεν ανταποκρίνονται στα πρότυπα, απαγόρευση της πρόσβασης στα χωρικά ύδατα όλων των πλοίων που παρουσιάζουν εμφανή κίνδυνο ανεξάρτητα από την ηλικία τους.
Η αναθεώρηση της οδηγίας 94/57/ΕΚ καθίσταται επείγουσα, ιδίως ενόψει της ένταξης της Μάλτας και της Κύπρου που κατέχουν την τέταρτη και έκτη θέση του παγκόσμιου στόλου αντίστοιχα.
Η κοινοτική αυτή δράση πρέπει να στηριχθεί με την επανεργοποίηση του Διεθνούς Ναυτιλιακού Οργανισμού (ΙΜΟ) ο οποίος θα είναι αποτελεσματικό μέσο κατ' εικόνα της Europol, δεδομένου ότι διαθέτει πραγματική αστυνομική εξουσία για την εφαρμογή του κώδικα ISM.
Ελπίζουμε το Συμβούλιο να αναλάβει σύντομα τις ευθύνες του.
Πρόκειται για την ποιότητα του περιβάλλοντός μας.
.
(FR) Τα πρόσφατα ναυάγια του πετρελαιοφόρου Erika και του πλοίου μεταφοράς χημικών προϊόντων Ievoli Sun αποκάλυψαν το σημαντικό ρόλο που διαδραματίζουν οι νηογνώμονες στις θαλάσσιες μεταφορές.
Και μπορούμε δικαίως να αναρωτηθούμε σχετικά με την αξιοπιστία και την αποτελεσματικότητα των ελέγχων που πραγματοποιούν.
Καταρχήν, η αναγνώριση των νηογνωμόνων πραγματοποιείται από τα κράτη μέλη χωρίς προηγούμενο έλεγχο, ούτε εναρμόνιση σε ευρωπαϊκό επίπεδο.
Επιπλέον, η κατάρτιση των επιθεωρητών αυτών των νηογνωμόνων διαφέρει από τη μια χώρα στην άλλη.
Εξάλλου, καμία εγγύηση δεν υπάρχει ως προς την ανεξαρτησία των νηογνωμόνων έναντι της σημαίας ή/και του πελάτη.
Οι προτάσεις του εισηγητή που αποσκοπούν στην εναρμόνιση σε ευρωπαϊκό επίπεδο δεν μπορεί να είναι παρά θετικές.
Στη συνέχεια, θα πρέπει η Ευρωπαϊκή Ένωση να εξασφαλίσει τα μέσα για να εφαρμόσει τα πρότυπα στους νηογνώμονες μέσω μιας αναγνωρισμένης και αρμόδιας αρχής.
Θα χρειαστούν πρόσθετα οικονομικά και ανθρώπινα μέσα.
Οι νηογνώμονες θα πρέπει να ελέγχονται, και εφόσον είναι αναγκαίο, να τους επιβάλλεται κύρωση αναστολής της έγκρισης λειτουργίας τους.
Σε περίπτωση ατυχήματος, η οικονομική ευθύνη των εγκεκριμένων οργανισμών πρέπει να έχει αναγνωρισθεί και εναρμονισθεί.
Θα πρέπει επίσης να αναθεωρηθούν προς τα πάνω τα ποσά των αποζημιώσεων, έτσι ώστε να λαμβάνονται υπόψη οι υλικές, οικονομικές, κοινωνικές και περιβαλλοντικές ζημίες.
Θα υποστηρίξω την έκθεση αυτή, τις τροποποιήσεις της Επιτροπής, αλλά καλώ τους βουλευτές να υποστηρίξουν τις τροπολογίες της Επιτροπής Περιβάλλοντος, ιδίως εκείνες που αποβλέπουν στην εναρμόνιση των κανόνων που αφορούν τους νηογνώμονες και το καθεστώς των επιθεωρητών.
Οι θαλάσσιες μεταφορές αυξήθηκαν σημαντικά κατά τις προηγούμενες δεκαετίες, ενώ το κόστος τους μειώθηκε κατά το ίδιο διάστημα.
Γίνονται οικονομίες στα τέλη ελλιμενισμού αναγκάζοντας τα πλοία να ταξιδεύουν ακόμα και με τρικυμία και αντιμετωπίζοντας και άλλες μορφές κινδύνων που μπορεί να προξενήσουν θανάσιμα ατυχήματα.
Εφόσον είναι πιο οικονομικό να παραβιάζει κανείς τη νομοθεσία από ό,τι να την τηρεί, οι επιχειρήσεις που αποσκοπούν στη μεγιστοποίηση του κέρδους τους θα εξακολουθούν να κάνουν λανθασμένες επιλογές.
Τα κράτη σημαίας δεν είναι μέχρι σήμερα σε θέση να οργανώσουν τις επιθεωρήσεις αξιοπλοΐας και περιβαλλοντικής ασφάλειας των πλοίων.
Αναθέτουν το έργο αυτό σε διεθνείς εταιρείες οι οποίες θέλουν να τα έχουν καλά με τους εφοπλιστές, οι οποίοι επιλέγουν κατά το δοκούν την επιχείρηση στην οποία θα απευθυνθούν και μπορούν ανά πάσα στιγμή να χρησιμοποιήσουν άλλη επιχείρηση με λιγότερο αυστηρούς όρους.
Είναι θετικό το γεγονός ότι μπορεί πλέον να ανακαλείται η αναγνώριση ενός νηογνώμονα και ότι η αστική ευθύνη εναρμονίζεται, ενώ οι νηογνώμονες υποχρεούνται να μεταβιβάζουν πάντοτε τα στοιχεία που διαθέτουν στους ανταγωνιστές τους σε περίπτωση που αυτοί αναλάβουν το έργο τους.
Θα ήταν ακόμα καλύτερο να γίνονται οι έλεγχοι δύο φορές το χρόνο και να μην χρειάζεται να εξαρτώνται οι νηογνώμονες αποκλειστικά από μία μεγάλη επιχείρηση η οποία κατασκευάζει, επιδιορθώνει ή εκμεταλλεύεται τα πλοία.
Το καλύτερο βέβαιο θα ήταν να αποτελέσουν οι εναρμονισμένοι έλεγχοι άμεσα ευθύνη του κράτους.
.
(FR) Η έκθεση του κ. Ortuondo Larrea αντιπροσωπεύει την τελευταία πτυχή του πακέτου μέτρων υπέρ της ασφάλειας της ναυσιπλοΐας.
Πρόκειται για μια σημαντική πτυχή εφόσον αφορά τους νηογνώμονες.
Ψήφισα υπέρ της έκθεσης αυτής που προτείνει να ενοποιηθεί εν μέρει η στάση των κρατών μελών όσον αφορά την ποιότητα και την ικανότητα πραγματογνωμοσύνης των νηογνωμόνων, η έγκριση των οποίων θα πραγματοποιείται στο εξής από τα κράτη μέλη και την Ευρωπαϊκή Επιτροπή.
Οι προτάσεις ενισχύουν επίσης την ευθύνη των νηογνωμόνων με την πρόβλεψη οικονομικών κυρώσεων, την αναστολή ή την απόσυρση της έγκρισή τους στην περίπτωση ατυχημάτων για τα οποία μπορεί να τους καταλογιστούν ευθύνες.
Η αμφισβήτηση των νηογνωμόνων, έπειτα από το ναυάγιο του Erika το Δεκέμβριο του 1999, μας υπενθυμίζει το σημαντικό ρόλο που διαδραματίζουν όσον αφορά την αξιολόγηση και την πρόληψη των κινδύνων που συνδέονται με την κατάσταση των πλοίων.
Η ικανότητα πλοϊμότητας ενός πλοίου υπάγεται στην αρμοδιότητα του κράτους του οποίου το πλοίο αυτό φέρει τη σημαία.
Ελπίζω ότι η συμμετοχή της Ευρωπαϊκής Επιτροπής στην έγκριση των νηογνωμόνων και η αυξανόμενη ευθύνη των τελευταίων θα επιτρέψουν να δοθεί ένα τέλος στις σημαίες ευκαιρίας.
Με την προοπτική αυτή, θα πρέπει να εφαρμοστούν χωρίς καθυστέρηση τα εν λόγω μέτρα στα υποψήφια προς ένταξη κράτη, των οποίων οι στόλοι πρέπει να ανταποκρίνονται στα πρότυπα και στα κριτήρια ασφάλειας της Ευρωπαϊκής Ένωσης.
Το πρόβλημα των νηογνωμόνων δεν περιορίζεται στα σύνορα της Ευρωπαϊκής Ένωσης: πρέπει λοιπόν η Ευρωπαϊκή Επιτροπή να αποκτήσει τα μέσα ελέγχου για την εφαρμογή των νέων μέτρων στα κράτη μέλη, αλλά και στις υποψήφιες χώρες.
Τέλος, πρέπει η κοινή πολιτική μας για την ασφάλεια της ναυσιπλοΐας να αποτελέσει σημείο αναφοράς σε διεθνές επίπεδο και οι υποχρεώσεις που απαιτούμε για τα πλοία μας να επεκταθούν στους στόλους των τρίτων χωρών.
Η ασφάλεια της ναυσιπλοΐας δεν πρέπει να μας απασχολεί μόνο όταν υπάρχει επείγουσα ανάγκη, έπειτα από κάθε νέα καταστροφή των ακτών μας, αλλά πρέπει να αποτελέσει αντικείμενο μιας ολοκληρωμένης και σταθερής πολιτικής σε διεθνές επίπεδο.
Προετοιμασία του Συμβουλίου της Νίκαιας
Κυρία Πρόεδρε, η Ομάδα Ένωση για την Ευρώπη των Εθνών δεν ενέκρινε το ψήφισμα του Ευρωπαϊκού Κοινοβουλίου σχετικά με την προετοιμασία του Ευρωπαϊκού Συμβουλίου της Νίκαιας, επειδή διακατέχεται στο σύνολό της από την επιθυμία να ενισχυθούν τα υπερεθνικά όργανα που θα εφαρμόζουν σε όλα τα μέλη ενιαίους κανόνες.
Κυρίως, απορρίπτουμε τις εκκλήσεις για ένα ευρωπαϊκό σύνταγμα, και ιδίως εάν αυτό υπερτερεί των εθνικών συνταγμάτων.
Απορρίπτουμε την ιδέα ενός υποχρεωτικού Χάρτη που θα ενσωματωθεί στις συνθήκες, επειδή αυτό θα σήμαινε μια επικίνδυνη κλιμάκωση της εξομοίωσης.
Απορρίπτουμε τη γενικευμένη εφαρμογή της ψηφοφορίας με ειδική πλειοψηφία συνοδευομένη με την παράλληλη επέκταση της συναπόφασης και της κατάργησης του συμβιβασμού του Λουξεμβούργου.
Εάν το Συμβούλιο της Νίκαιας δεν καταλήξει σε συμφωνία στη βάση αυτή, εμείς δεν θα το θεωρήσουμε αποτυχία, όπως ισχυρίστηκαν χθες οι φεντεραλιστές με την επίθεση που έκαναν κατά της γαλλικής Προεδρίας και του υπουργού Vιdrine.
Θα είναι μάλλον μια μεγάλη επιτυχία, δεδομένου ότι η Ευρώπη που χρειαζόμαστε, ενόψει της διεύρυνσης, δεν είναι μια Ευρώπη υπερεθνική, δύσκαμπτη, ιεραρχημένη, μακρινή, αλλά μια Ευρώπη ευέλικτη και κοντά στους λαούς, δηλαδή θεμελιωμένη στο σεβασμό των εθνικών δημοκρατιών.
Όσον αφορά την ημερήσια διάταξη της Νίκαιας, πιστεύουμε ότι ο Χάρτης πρέπει να παραμείνει μια απλή διακήρυξη, ότι η Επιτροπή πρέπει να απαρτίζεται από ένα Επίτροπο ανά κράτος μέλος, ότι η αναστάθμιση των ψήφων στο Συμβούλιο πρέπει να σέβεται την αντιστοιχία των μεγάλων κρατών, ότι οι ψηφοφορίες με πλειοψηφία δεν πρέπει να επεκταθούν στα πιο σημαντικά θέματα, όπως η μετανάστευση, οι διεθνείς διαπραγματεύσεις σχετικά με τις υπηρεσίες, η φορολογία, η κοινωνική πρόνοια, και τέλος, ότι οι ειδικές συμπράξεις πρέπει να είναι ευρέως αποδεκτές και εκτός του ενιαίου θεσμικού πλαισίου.
Πιστεύουμε ότι μετά τη Νίκαια, θα πρέπει να αρχίσει μια άλλη διαπραγμάτευση, αλλά αυτή τη φορά στη σωστή κατεύθυνση, να προσδοθεί ευελιξία στους θεσμούς και να καθιερωθεί ο έλεγχος από τους λαούς καθιστώντας την Ευρώπη όχι ένα υπέρ-έθνος αλλά ένα δίκτυο εθνικών δημοκρατιών.
Αντίθετα από τον κ. Berthu, κυρία Πρόεδρε, εγώ και το Κόμμα των Συνταξιούχων, το οποίο έχω την τιμή και την ευχαρίστηση να εκπροσωπώ στο Ευρωπαϊκό Κοινοβούλιο, είμαστε υπέρ μιας στενότερης σύνδεσης μεταξύ των κρατών που απαρτίζουν την Ευρωπαϊκή Ένωση.
Πιστεύω μάλιστα ότι το Ευρωπαϊκό Κοινοβούλιο, του οποίου είμαστε μέλη, θα πρέπει να επιδείξει περισσότερο θάρρος, θα πρέπει να δράσει όπως στην εποχή της Γαλλικής Επανάστασης: θα πρέπει να αποτελέσουμε συντακτική συνέλευση, θα πρέπει να συνεδριάσουμε κάποια μέρα στην Αίθουσα του Σφαιριστηρίου και εσείς, κυρία Πρόεδρε, θα πρέπει να είστε ο Ροβεσπιέρος μας.
Βέβαια, εσείς θα γινόσασταν περισσότερο ηρωίδα παρά ήρωας και, επομένως, δεν θα σας ευχηθούμε φυσικά να έχετε το τέλος του Ροβεσπιέρου.
Αυτό που θέλω να πω είναι ότι η Ευρωπαϊκή Ένωση πρέπει να γίνει μια πραγματική ένωση κρατών, με ένα Κοινοβούλιο που να βρίσκεται στο κέντρο της νομοθετικής δραστηριότητας.
Κυρία Πρόεδρε, είτε αναθεωρηθούν τα ευρωπαϊκά θεσμικά όργανα με την ευκαιρία του Ευρωπαϊκού Συμβουλίου της Νίκαιας, είτε οι διενέξεις μεταξύ των εθνικών κυβερνητικών κύκλων οδηγήσουν στην αποτυχία οποιασδήποτε θεσμικής μεταρρύθμισης, η Ευρωπαϊκή Ένωση θα εξακολουθήσει να ενδιαφέρεται μόνο για τα συμφέροντα της οικονομικά δεσπόζουσας τάξης, των μεγάλων βιομηχανικών και οικονομικών ομάδων, για τις υποθέσεις και τα κέρδη τους.
Παρά ορισμένες πομπώδεις και κενές φράσεις σχετικά με τη δημοκρατία ή το συμφέρον των λαών, η συζήτηση που πραγματοποιείται στο εσωτερικό των οργάνων αυτών δεν αφορά στο ελάχιστο τα συμφέροντα των εργατικών τάξεων και της πλειοψηφίας του πληθυσμού.
Βεβαίως και δεν θα συμμετάσχουμε στους καυγάδες μεταξύ των εκπροσώπων δύο ή τεσσάρων μεγάλων δυνάμεων που ανταγωνίζονται για να εξουσιάσουν την Ευρωπαϊκή Ένωση.
Μας είναι εξίσου αδιάφορο εάν ο Χάρτης των Θεμελιωδών Δικαιωμάτων θα ενσωματωθεί ή όχι στην ευρωπαϊκή συνθήκη, δεδομένου ότι ο Χάρτης αυτός, δήθεν των θεμελιωδών δικαιωμάτων, όχι μόνο αρνείται να συμπεριλάβει τα βασικά δικαιώματα των εργαζομένων, αλλά ανοίγει το δρόμο σε μέτρα κοινωνικής οπισθοδρόμησης.
Αντί να προωθήσει τη βελτίωση των δικαιωμάτων του ανθρώπου και των κοινωνικών δικαιωμάτων, ο Χάρτης θα διευκολύνει τις ενέργειες που προορίζονται να υποβαθμίσουν τα δικαιώματα αυτά.
Συνεπώς, αποφεύγοντας οποιαδήποτε λεπτομέρεια, καταψηφίζουμε συνολικά τις σχετικές προτάσεις.
.
(SV) Ψηφίζουμε υπέρ του ψηφίσματος, αλλά θα θέλαμε να σχολιάσουμε τα εξής σημεία:
Είμαστε υπέρ του να αυξηθεί η χρήση της ειδικής πλειοψηφίας στο Συμβούλιο.
Πιστεύουμε ωστόσο ότι αυτή η μέθοδος λήψης αποφάσεων δεν θα πρέπει να περιλαμβάνει ζητήματα τα οποία βρίσκονται εκτός του δεύτερου πυλώνα.
Εφόσον εφαρμόζεται ειδική πλειοψηφία, θεωρούμε ότι θα πρέπει να ισχύει το δικαίωμα συναπόφασης για το Κοινοβούλιο.
Υποστηρίζουμε την αναφορά του Χάρτη των Θεμελιωδών Δικαιωμάτων στο άρθρο 6.2 της Συνθήκης.
Τη στιγμή αυτή όμως, είμαστε κατά της ενσωμάτωσης του Χάρτη στη Συνθήκη και κατά του να δοθεί σε αυτή χαρακτήρας συντάγματος.
Στα πλαίσια της εξωτερικής πολιτικής και πολιτικής ασφάλειας χαιρόμαστε που δίνεται προτεραιότητα στη διαχείριση κρίσεων.
Υποστηρίζουμε επίσης και την ενισχυμένη συνεργασία, εφόσον όμως τα όργανα της ΕΕ μπορούν να ελέγχουν τη διαμόρφωσή της.
Δεν είναι ιδιαίτερα ευοίωνοι οι οιωνοί για την κατάληξη της Διάσκεψης Κορυφής της Νίκαιας.
Ακόμα δεν διαφαίνεται στον ορίζοντα μία ικανοποιητική συμφωνία.
Η όλο και πιο ανοικτή σύγκρουση για την εξουσία μεταξύ πολλών κρατών μελών δεν δημιουργεί πολλές προοπτικές για ενδεχόμενους συμβιβασμούς.
Πολλά κράτη μέλη, κυρίως τα μεγαλύτερα, φαίνεται να ενδιαφέρονται αποκλειστικά να βελτιώσουν τη θέση ισχύος τους στο μέλλον.
Η πλειονότητα των ψηφισμάτων που έχουν υποβληθεί δείχνει ότι και το Ευρωπαϊκό Κοινοβούλιο υπέκυψε στον πειρασμό να θεωρήσει τη "Νίκαια" κυρίως ως μία επιτυχία η οποία του επέτρεψε να διευρύνει τις αρμοδιότητές του.
Εγώ δεν συμφωνώ.
Η κατάκτηση περισσότερων εξουσιών δεν αρκεί από μόνη της για να προετοιμάσει την Ευρωπαϊκή Ένωση για το μέλλον.
Προκειμένου να αποκτήσουμε μία Ευρωπαϊκή Ένωση εντός της οποίας θα συζούν ειρηνικά οι διάφοροι λαοί, θα πρέπει πρώτα απ' όλα να αναζητήσουν οι κυβερνήσεις με πνεύμα αμοιβαίου σεβασμού και κατανόησης μία βιώσιμη ισορροπία.
Τα όργανα της Ευρωπαϊκής Ένωσης θα πρέπει να βρίσκονται σε θέση να εκπληρώσουν την αποστολή τους χωρίς να σφετερίζονται στην προσπάθειά τους αυτή το ρόλο των κρατών μελών.
Και στο μέλλον θα πρέπει κάθε χώρα να μπορεί να υπερασπίζεται πραγματικά τα δικαιώματά της μέσα σε μία Ένωση η οποία να στηρίζεται στη δικαιοσύνη.
Αυτό θεωρώ ως το αποφασιστικό κριτήριο βάσει του οποίου θα πρέπει να κρίνουμε τη συνθήκη της Νίκαιας.
Δυστυχώς δεν βλέπω να αναφέρεται κάτι τέτοιο στο σχέδιο του ψηφίσματος.
Απόλυτη δικαιοσύνη περιμένω μόνο στη βασιλεία των ουρανών του Κυρίου Ημών Ιησού Χριστού.
Αυτό δεν σημαίνει ότι δεν θα πρέπει να επιδιώκουμε τη δικαιοσύνη και επί γης μεταξύ των λαών της Ευρωπαϊκής Ένωσης.
.
(DA) Οι δανοί Σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της κοινής πρότασης ψηφίσματος για την προετοιμασία της συνόδου του Ευρωπαϊκού Συμβουλίου στις 7-9 Δεκεμβρίου στη Νίκαια, όπου μεταξύ άλλων πρέπει να ολοκληρωθεί η τρέχουσα διακυβερνητική διάσκεψη με την ψήφιση της συνθήκης της Νίκαιας.
Σε όλες τις διακυβερνητικές διασκέψεις ήμασταν κατά της υπερβολικά διευρυμένης ημερήσιας διάταξης, την οποία η πλειοψηφία του Ευρωπαϊκού Κοινοβουλίου με επανειλημμένες προτάσεις ψηφίσματος έχει επιχειρήσει να δημιουργήσει, γεγονός που έχουμε καταγγείλει κατά τις μεμονωμένες ψηφοφορίες.
Πολλές από τις προτάσεις ψηφίσματος των διάφορων πολιτικών ομάδων πηγάζουν από μια βαθιά ανησυχία για τον βαθμό επιτυχίας του στόχου μας στη Νίκαια, ο οποίος είναι να καταστήσουμε την ΕΕ έτοιμη για την ένταξη των νέων μελών στην Ένωση.
Το σημαντικότερο καθήκον μας στη Νίκαια είναι να εξασφαλιστεί ότι η ΕΕ έχει αποτελεσματικά θεσμικά όργανα.
Η προϋπόθεση είναι ως εκ τούτου να βρεθεί μια ισορροπημένη λύση μεταξύ των μικρών και των μεγάλων κρατών, όχι μόνο όσον αφορά τη στάθμιση των ψήφων στο Συμβούλιο Υπουργών, αλλά και όσον αφορά τη σύνθεση του Ευρωπαϊκού Κοινοβουλίου και της Επιτροπής.
Τα δύο αυτά θεσμικά όργανα συμβάλλουν ουσιαστικά ώστε να συνεχίσουν να εστιάζονται οι προσπάθειες της ΕΕ στους κοινούς στόχους και στα διασυνοριακά έργα, ενώ όλα τα υπόλοιπα να παραμένουν υπόθεση των κρατών μελών.
Η διεύρυνση είναι τεράστιο έργο που απαιτεί τη στήριξη όχι μόνο των υποψήφιων κρατών αλλά και των κρατών που είναι ήδη μέλη.
Πολλοί βουλευτές του Ευρωπαϊκού Κοινοβουλίου τρέφουν φιλοδοξίες για τη συνταγματοποίηση των συνθηκών, όπως για τη συμπερίληψη του Χάρτη των Θεμελιωδών Δικαιωμάτων καθώς και τη χρήση της ειδικής πλειοψηφίας σε όλους τους τομείς.
Το να συνεχίσουν να επιμένουν σε αυτά τα θέματα στην τρέχουσα διακυβερνητική διάσκεψη, ενώ ωστόσο δεν μπορεί να επιτευχθεί ευρεία υποστήριξη, είναι κατά τη γνώμη μας ανόητο και θα συντελέσει στην υποβάθμιση της επιρροής του Κοινοβουλίου.
Αυτό το παρατηρήσαμε και κατά τις μεμονωμένες ψηφοφορίες σήμερα.
Επιλέξαμε να ψηφίσουμε υπέρ του συνόλου της έκθεσης, επειδή επιθυμούμε να ασκήσουμε πίεση στους αρχηγούς κρατών και κυβερνήσεων να πετύχουν καλά αποτελέσματα στη Νίκαια.
.
(FR) Ενόψει της Συνόδου Κορυφής της Νίκαιας και χωρίς να προκαταλάβω τα αποτελέσματά της, θέλω να χαιρετίσω τη σημαντική εργασία της γαλλικής Προεδρίας και των περισσοτέρων υπουργών οι οποίοι δίχως να λογαριάσουν τον κόπο και το χρόνο τους, ερχόντουσαν τακτικά στις επιτροπές και στην ολομέλεια του Κοινοβουλίου.
Παρόλο που πολλοί λυπήθηκαν για το γεγονός ότι ο πρωθυπουργός κ. Λιονέλ Ζοσπέν, εκφράστηκε ελάχιστα κατά τη διάρκεια του εξαμήνου "για λόγους συγκατοίκησης" , γνωρίζω ότι παρότρυνε συνεχώς τους υπουργούς του και οφείλω να το ομολογήσω.
Θέλω ιδιαίτερα να ευχαριστήσω τον Hubert Vιdrine και τον Pierre Moscovici, όπως και την Martine Aubry, η οποία διαμόρφωσε το κοινωνικό χρονοδιάγραμμα ·. ένα από τα ισχυρά σημεία της Προεδρίας αυτής.
Αυτό που απομένει είναι να επιτύχει η Σύνοδο Κορυφής της Νίκαιας και, όσον αφορά τη θεσμική μεταρρύθμιση, να πεισθούν όλοι να κάνουν τις τελευταίες υποχωρήσεις που είναι αναγκαίες προκειμένου να επιτευχθεί "μια καλή συμφωνία" και μια καλή συνθήκη.
Πρέπει επίσης να επιτευχθεί η ενσωμάτωση του Χάρτη των Θεμελιωδών Δικαιωμάτων στην ίδια τη Συνθήκη προκειμένου να ενισχυθεί η νομική ισχύ του.
Πρέπει να τονιστεί η σημασία της Κοινωνικής Ατζέντας, έτσι ώστε να εφαρμοσθεί το ταχύτερο δυνατό.
Τέλος, πρέπει να δρομολογηθεί η οδηγία πλαίσιο σχετικά με τις δημόσιες υπηρεσίες της οποίας ο επείγον χαρακτήρας δεν αμφισβητείται πλέον.
Μια εβδομάδα πριν τη Σύνοδο Κορυφής, έχω την ελπίδα ότι θα υπάρξουν θετικές εξελίξεις!
Την ελπίδα αυτή ήθελα να εκδηλώσω όταν υπερψήφισα το ψήφισμα του οποίου δεν συμμερίζομαι όλους τους όρους.
- (SV) Ως συνήθως, στο ψήφισμά του το Κοινοβούλιο ζητά να συμμετέχει περισσότερο στη διαδικασία της συναπόφασης.
Καλό θα ήταν να έδειχνε άλλο τόσο ενθουσιασμό και να συζητούσε με ποιον τρόπο θα μπορούσε να αυξηθεί η συμμετοχή στις εκλογές του Ευρωπαϊκού Κοινοβουλίου.
Κατά τις εκλογές του 1999 λέγεται ότι ο μέσος όρος προσέλευσης στις κάλπες δεν θα είχε ξεπεράσει το 40% εάν δεν ήταν υποχρεωτική η ψηφοφορία σε ορισμένα κράτη μέλη και εάν δεν είχαν πραγματοποιηθεί συγχρόνως εθνικές εκλογές.
Ο ζήλος του Ευρωπαϊκού Κοινοβουλίου για τη διαδικασία της συναπόφασης στην ΕΕ δεν φαίνεται να συγκινεί ιδιαίτερα τους ψηφοφόρους.
Η δημοκρατική συζήτηση στην Ευρώπη βασίζεται σήμερα στις εθνικές κοινοβουλευτικές εκλογές στα διάφορα κράτη μέλη.
Προκειμένου να δημιουργηθεί μία πιο δημοκρατική ΕΕ, θα πρέπει τα εθνικά κοινοβούλια να αποκτήσουν μεγαλύτερη επιρροή στο ευρωπαϊκό γίγνεσθαι.
.
(PT) Η συζήτηση και το ψήφισμα που ενέκρινε το Ευρωπαϊκό Κοινοβούλιο δημιουργούν σοβαρές ανησυχίες για τις αποφάσεις που θα ληφθούν στη Σύνοδο Κορυφής της Νίκαιας, κυρίως όσον αφορά τις ενδεχόμενες επιδεινώσεις των περιορισμών της εθνικής κυριαρχίας των μικρών χωρών όπως η Πορτογαλία, με την ενίσχυση του φεντεραλισμού και της μιλιταριστικής οδού στην πολιτική ασφάλειας και άμυνας, και τα ασθενή και σαφώς ανεπαρκή μέτρα στον κοινωνικό τομέα.
Όσον αφορά τη Διακυβερνητική Διάσκεψη και την επακόλουθη μεταρρύθμιση των ευρωπαϊκών θεσμικών οργάνων, είναι ιδιαίτερα σοβαρό το γεγονός ότι προχωρούμε προς την ενίσχυση της εξουσίας ενός μικρού αριθμού μεγάλων χωρών εις βάρος της ικανότητας λήψης αποφάσεων από τη μεγάλη πλειοψηφία των μικρών και μεσαίων χωρών, γεγονός το οποίο θα προκύψει με τη διεύρυνση της ειδικής πλειοψηφίας, τις "ενισχυμένες συνεργασίες" που εντάσσονται σε μία αντίληψη "σκληρού πυρήνα" , την εφαρμογή της ενισχυμένης συνεργασίας σε τομείς όπως η πολιτική ασφαλείας και άμυνας, την προοπτική να προχωρήσουμε προς την επεξεργασία ενός ευρωπαϊκού συντάγματος που θα έχει ως βάση το Χάρτη των Θεμελιωδών Δικαιωμάτων ο οποίος, με τη σειρά του, έχει ένα περιοριστικό και, σε διάφορες πτυχές, οπισθοδρομικό περιεχόμενο σε σύγκριση με παρόμοια έγγραφα, είτε σε διεθνές είτε σε εθνικό επίπεδο, όπως είναι η περίπτωση της Πορτογαλίας.
Όσον αφορά τον κοινωνικό τομέα, οι προτάσεις είναι πολύ δειλές και δεν δίνουν ουσιαστικό περιεχόμενο στις δεσμεύσεις που αναλήφθηκαν στη Σύνοδο Κορυφής της Λισαβόνας, κυρίως όσον αφορά την ανάγκη ενίσχυσης της οικονομικής και κοινωνικής συνοχής.
Επιβάλλεται, επομένως, το Συμβούλιο να αναθεωρήσει τις θέσεις του και να προχωρήσει προς την παρεμπόδιση του κύματος συγχωνεύσεων και συγκεντρώσεων επιχειρήσεων σε διάφορους τομείς, τη διακοπή των διαδικασιών απελευθέρωσης που βρίσκονται υπό εξέλιξη, τη μεταβολή των μακροοικονομικών πολιτικών, έχοντας ως στόχο τον αγώνα για απασχόληση ποιότητας και με δικαιώματα, και την καταπολέμηση της φτώχειας και του κοινωνικού αποκλεισμού.
.
(EN) Ως εκπρόσωπος της Ιρλανδίας στο ΕΚ είμαι βαθύτατα απογοητευμένος από τη διατύπωση του ψηφίσματος που μόλις εγκρίθηκε από το Σώμα σχετικά με το Ευρωπαϊκό Συμβούλιο της Νίκαιας για το 2000.
Κατά τη μεταρρύθμιση των Συνθηκών της Ευρωπαϊκής Ένωσης θα πρέπει να ληφθούν υπόψη οι ανάγκες και τα συμφέροντα των μικρών κρατών μελών.
Εάν δεν γίνει κάτι τέτοιο θα διαταραχθεί η ευαίσθητη ισορροπία που αποτελεί τη βάση για τη σωστή λειτουργία της ΕΕ.
Θα ήθελα να τονίσω ιδιαίτερα ορισμένα στοιχεία τα οποία πιστεύω ότι ενέχουν κινδύνους για τη μελλοντική σταθερότητα της Ένωσης και θέτουν ερωτήματα όσον αφορά τη δημοκρατική νομιμότητα της διαδικασίας λήψης αποφάσεων.
Όσον αφορά τη γενική επέκταση της ειδικής πλειοψηφίας, δεν πιστεύω ότι πρόκειται για χρήσιμη πρόταση γιατί αναιρεί το δικαίωμα των κρατών μελών να αποφασίζουν για το αν κάποια πολιτική θα πρέπει να κοινοτικοποιηθεί στον κατάλληλο χρόνο.
Πιστεύω ακράδαντα ότι οποιαδήποτε αλλαγή από την ομοφωνία στην ειδική πλειοψηφία θα πρέπει να εξετάζεται κατά περίπτωση.
Δεν συμφωνώ επίσης με την αυτόματη σύνδεση της ειδικής πλειοψηφίας με τη διαδικασία συναπόφασης και για άλλη μία φορά πιστεύω ότι οποιαδήποτε απόφαση για επέκταση των αρμοδιοτήτων συναπόφασης θα πρέπει επίσης να εξετάζεται σε κάθε περίπτωση ξεχωριστά.
Έχει ήδη καταγραφεί στα πρακτικά η διαφωνία μου με τη μεταφορά της κοινής γεωργικής πολιτικής στη σφαίρα της διαδικασίας συναπόφασης και δεν θα επεκταθώ άλλο σε αυτό το θέμα επί του παρόντος.
Όσον αφορά το Χάρτη των Θεμελιωδών Δικαιωμάτων, αν και υποστηρίζω την προαγωγή των δικαιωμάτων που περιέχονται στο κείμενο αυτό, δεν υποστηρίζω την ενσωμάτωση του κειμένου στο τελικό κείμενο της Συνθήκης της Νίκαιας.
Ως προς αυτό αξίζει να εξεταστεί μία εναλλακτική λύση όπως είναι η προσχώρηση της ΕΕ στην Ευρωπαϊκή Σύμβαση για τα Ανθρώπινα Δικαιώματα.
Όσα αποφασιστούν τελικά στη Νίκαια από τις κυβερνήσεις των δεκαπέντε κρατών μελών θα χρειαστεί πιθανότατα να επικυρωθούν από τον ιρλανδικό λαό με τη διενέργεια δημοψηφίσματος.
Μπορώ να σας διαβεβαιώσω ότι ο ιρλανδικός λαός παρακολουθεί τις τρέχουσες διαβουλεύσεις όπως είμαι σίγουρος ότι το ίδιο κάνουν και οι λαοί όλων των υπολοίπων κρατών μελών.
Πρέπει να βαδίσουμε προσεκτικά και να μην προχωράμε μπροστά από την κοινή γνώμη ή από αυτά που είναι έτοιμοι να δεχτούν οι λαοί μας.
Η ευρωπαϊκή ολοκλήρωση υπήρξε πολύ θετική εμπειρία για την Ιρλανδία και πιστεύω πώς ένας από τους βασικούς λόγους για αυτό ήταν η σταδιακή προσέγγιση με την οποία συντελέσθηκε.
Για να στεφθεί με επιτυχία η διαδικασία μεταρρύθμισης των Συνθηκών, όπως και η διαδικασία ολοκλήρωσης, θα πρέπει να έχουν την πλήρη υποστήριξη των πολιτών.
Υπό αυτήν την έννοια, δεν πρέπει να ληφθεί καμία απόφαση για την ανάπτυξη της ΕΕ εάν υπάρχει κίνδυνος να αποξενώσει τους πολίτες της Ευρώπης.
Αλλωστε, κάθε δημοκρατικό σύστημα βασίζεται στην εμπιστοσύνη του λαού.
Εάν η ΕΕ χάσει την υποστήριξη της κοινής γνώμης θα χάσει την ίδια της τη νομιμότητα.
, γραπτώς.
(FR) Η γαλλική Προεδρία είχε αναγγείλει τη γέννηση της πολιτικής Ευρώπης.
Όμως, η Σύνοδος της Νίκαιας θα ενισχύσει μόνο την αμυντική Ευρώπη και την εμπορική ένωση.
Η ΕΕ, στο πλαίσιο του ΝΑΤΟ, θα συμμετάσχει στην επιβολή μιας νέας παγκόσμιας τάξης που συμμερίζεται ελάχιστα την τύχη των Παλαιστινίων, και είναι έτοιμη να αποδεχτεί, de facto, την απελευθέρωση των σιδηροδρομικών μεταφορών και των ταχυδρομείων.
Η ένταξη των νέων χωρών είναι ένα πρόσχημα για να προωθηθεί ένα ευρωπαϊκό οικοδόμημα που ικανοποιεί μόνο τις βιομηχανικές ομάδες.
Οι υποστηρικτές της φιλελεύθερης Ευρώπης, όχι μόνο διευρύνουν το φάσμα της μιζέριας σε λαούς που ήδη υποφέρουν από τη φτώχεια, αλλά επίσης επιβάλλουν, με την ευκαιρία αυτή, ένα πολιτικό σχέδιο: να επισημοποιηθεί ο πόλος των πλούσιων χωρών που ελέγχει τη διευρυμένη ευρωπαϊκή αγορά.
Με τον τρόπο αυτό, η ΕΕ προχωρεί περισσότερο σε σχέση με τις νέες φιλελεύθερες απαιτήσεις του ΠΟΕ και την καπιταλιστική παγκοσμιοποίηση.
Με την τροποποίηση του άρθρου 133 της συνθήκης του Αμστερνταμ, η Ευρώπη θα επεκτείνει την ψηφοφορία με ειδική πλειοψηφία, που ισχύει σήμερα στο Συμβούλιο για το εμπόριο των προϊόντων σε άλλους τομείς όπως οι δημόσιες υπηρεσίες, η πνευματική ιδιοκτησία, η υγεία ή η εκπαίδευση.
Τέλος, η υιοθέτηση μιας Κοινωνικής Ατζέντας είναι απάτη.
Όσον αφορά τον Χάρτη Θεμελιωδών Δικαιωμάτων, δεν πρόκειται ούτε καν για ένα σήμα χωρίς συνέχεια, αλλά πρόκειται να καταστεί το φιλελεύθερο λάβαρο που πιθανότητα θα κυματίζει σε όλη την Ευρώπη.
Εμείς από την πλευρά μας, θα συμμετάσχουμε στην εναλλακτική κοινωνική διάσκεψη με όλους εκείνους που αρνούνται να αντιμετωπίζουν τον κόσμο σαν εμπόρευμα.
.
(EN) Οι ψήφοι των ευρωβουλευτών του Συντηρητικού Κόμματος σήμερα αντικατοπτρίζουν την άποψή μας ότι η Βρετανία θα έπρεπε να ανήκει σε μία Ευρώπη που πράττει λιγότερα και τα κάνει καλύτερα, και όχι να διοικείται από μία Ευρώπη που κάνει περισσότερα, αλλά χειρότερα.
Δύο είδη ευρωπαϊκής μεταρρύθμισης προτάθηκαν σήμερα στα μέλη του ΕΚ.
Η πρόταση των Συντηρητικών σχετικά με τη Λευκή Βίβλο για τη μεταρρύθμιση της Επιτροπής θα επέτρεπε στην ΕΕ να κάνει λιγότερα, αλλά να τα κάνει καλύτερα.
Το ψήφισμα σχετικά με τη Σύνοδο Κορυφής της Νίκαιας είναι ένα σχέδιο για να μπορέσει η ΕΕ να κάνει περισσότερα, αλλά χειρότερα.
Οι μεταρρυθμίσεις που πρότεινε ο ευρωβουλευτής κ. Malcolm Harbour σχετικά με τη Λευκή Βίβλο είναι μεταρρυθμίσεις που απορρέουν από την κοινή λογική.
Ο βρετανικός λαός ζητά τη μεταρρύθμιση της ΕΕ έτσι ώστε να γίνει περισσότερο υπόλογη και αποτελεσματική.
Οι Συντηρητικοί βουλευτές του Ευρωπαϊκού Κοινοβουλίου έχουν επανειλημμένα επιχειρηματολογήσει υπέρ αυτών των αλλαγών.
Από την άλλη πλευρά, οι επονομαζόμενες μεταρρυθμίσεις που προτείνονται στο ψήφισμα σχετικά με τη Σύνοδο Κορυφής της Νίκαιας είναι απολύτως ακατανόητες από όλους εκτός από τα κέντρα των Βρυξελλών.
Θα καταστήσουν την ΕΕ πιο πολύπλοκη και πιο απομακρυσμένη από τους απλούς ανθρώπους.
Δεν συμβάλλουν καθόλου στη διεύρυνση, για παράδειγμα στη γενική αναμόρφωση της ΚΓΠ.
Αυτές είναι οι θέσεις που υποστηρίζουν τα Κόμματα των Εργατικών και των Φιλελεύθερων Δημοκρατών.
Το Κοινοβούλιο μόλις ψήφισε ένα ψήφισμα σχετικά με τη Σύνοδο Κορυφής της Νίκαιας το οποίο χαρακτηρίζεται από τα εξής στοιχεία:
1 - Δεν εξετάζει διεξοδικά και με σαφήνεια κανένα από τα θέματα που προκαλούν τις βασικές διαφωνίες μεταξύ κρατών μελών στις προπαρασκευαστικές εργασίες της Διακυβερνητικής Διάσκεψης, αφήνοντας μέχρι αυτή τη στιγμή χωρίς προοπτικές όλα τα μεγάλα left-overs του Αμστερνταμ.
Με τον τρόπο αυτό το Κοινοβούλιο παραιτείται από το δικαίωμά του να ασκήσει επιρροή, κλείνει το στόμα και σωπαίνει υποκλινόμενο στις κομματικές τοποθετήσεις, στην αφοσίωση σε εθνικά συμφέροντα και στις κυβερνήσεις, παραγνωρίζοντας τις υποχρεώσεις του προς τους πολίτες.
2 - Διασφαλίζει παρόλα αυτά ένα πλεονέκτημα, όχι τόσο υπολειμματικό όσο ίσως φαίνεται, προς τα κράτη με μικρότερο πληθυσμό, που πάντα μπορούν να επικαλεσθούν τη σιωπή του Κοινοβουλίου απέναντι στις επιλογές των κρατών που επιδιώκουν την ενίσχυση της θεσμικής τους εξουσίας σε όλα τα όργανα της Κοινότητας.
Από την άποψη αυτή, τα μεγάλα κράτη είναι "ισότιμα" με τα υπόλοιπα, εφόσον δεν παρασύρουν το Κοινοβούλιο στην υπεράσπιση των απόψεων τους χρησιμοποιώντας το, εναντίον μας, για τη μελλοντική θεσμική αρχιτεκτονική.
3 - Αποδεικνύει ότι η ένωση των προσπαθειών των αντιπροσωπειών των μικρών χωρών χρησίμευσε για να αφαιρέσουν ένα πολιτικό πλεονέκτημα από τα υπόλοιπα στις συζητήσεις της επόμενης εβδομάδας στη Νίκαια.
Χωρίς να πρόκειται για νίκη, επιτεύχθηκε ένα αποτέλεσμα στο ψήφισμα αυτό που δεν μας τοποθετεί στο στρατόπεδο της ήττας.
Κάποτε η σιωπή είναι νίκη·
4 - Έτσι εξηγείται γιατί η σιωπή, εφόσον δεν είναι αθώα, μπορεί να δικαιολογήσει την ευνοϊκή ψήφο.
.
(FR) Χωρίς δισταγμό, καταψήφισα το κοινό ψήφισμα σχετικά με το Ευρωπαϊκό Συμβούλιο της Νίκαιας.
Οι ψηφοφόροι τους οποίους εκπροσωπώ εδώ δεν συμμερίζονται καμία από τις κατευθύνσεις του.
Το κείμενο αυτό με αφορμή τη μελλοντική (και όλο πιο μακρινή) διεύρυνση επιδιώκει την ενίσχυση ενός συστήματος που ήδη ασφυκτιά.
Σαν να επρόκειτο για τη μοναδική λύση!
Σαν να μην υπήρχε άλλη δυνατή μορφή οργάνωσης της ηπείρου μας, παρά μόνο το ενοποιημένο μοντέλο που είχε αρχικά επινοηθεί, πρέπει να το υπενθυμίσουμε αυτό, για ένα σκληρό πυρήνα πέντε ή έξι χωρών.
Γιατί επιδιώκουμε τον τετραγωνισμό του κύκλου που αντιπροσωπεύει η διεύρυνση της Ένωσης και η εκπροσώπηση των κρατών και των λαών σε ένα σύστημα ήδη κεκορεσμένο, ενώ ένα άλλο μοντέλο, αυτό της Ευρώπης των Εθνών, θα έδινε απλές και αποτελεσματικές λύσεις;
Γιατί αρνούμεθα το γεγονός ότι το άλλοθι της δημοκρατίας της ενοποιημένης αυτής Ευρώπης δεν είναι παρά ένα προσωπείο;
Η διευρυμένη ολοκληρωτική Ευρώπη δεν είναι δημοκρατική από τη φύση της: παραβιάζει ουσιαστικά ένα από τα πρωταρχικά δικαιώματα του ανθρώπου, το δικαίωμα στο έθνος.
Πρέπει να υπενθυμίσουμε ότι η δημοκρατία δεν συνοψίζεται στην ψήφο.
Προϋποθέτει το διάλογο και αυτός προϋποθέτει το κοινό αίσθημα μιας κοινότητας που συνδέεται συχνά με τη γλώσσα.
Οι συζητήσεις μας εδώ μοιάζουν περισσότερο με διαδοχικούς μονόλογους παρά με πραγματική ανταλλαγή απόψεων.
Ας τις συγκρίνουμε με τη ζωτικότητα, την ενέργεια και την ορθότητα των συζητήσεων στα εθνικά κοινοβούλια: οι βουλευτές του Palais Bourbon, του Westminster και του Cortes μπορούν να αντιπαραβάλλουν τις ιδέες τους επειδή εκφράζονται στο ίδιο πολιτισμικό πλαίσιο, στις ίδιες γλώσσες.
Ψήφισα επίσης κατά του κειμένου που ζητάει την ενσωμάτωση του Χάρτη των Θεμελιωδών Δικαιωμάτων στη μελλοντική συνθήκη που θα θεσπιστεί στη Νίκαια.
Πρόκειται για διφορούμενο και αντιφατικό κείμενο, το οποίο ανοίγει το δρόμο σε κάθε είδους ερμηνεία.
Δεν μπορούμε να ισχυριστούμε, όπως το πράττουν ορισμένοι, ότι το κείμενο αυτό είναι αθώο.
Στα χέρια του Δικαστηρίου του Λουξεμβούργου "μια δικαιοδοσία που έχει μια αποστολή" , όπως έλεγε πριν από μερικά χρόνια ένας από τους δικαστές, ο Χάρτης μπορεί να καταστεί ένα από τα πλέον αντιδημοκρατικά μέσα που θα έχει δημιουργήσει το ευρωπαϊκό οικοδόμημα.
Η Συνέλευση που ανέλαβε τη σύνταξη του Χάρτη αυτού είναι η προεικόνιση: η αντανάκλαση του επικρατέστερου ρόλου των ομάδων επιρροής και των ακτιβιστικών εργασιών στο εκκολαπτόμενο ομοσπονδιακό οικοδόμημα της Ευρώπης.
Ένα όργανο το οποίο, από τη φύση του, δεν μπορεί να βρει παρά ελάχιστη συναίνεση σχετικά με τα δικαιώματα που ήδη απολαμβάνουν οι λαοί της Ευρώπης.
Τέλος, ένα όργανο που συνέταξε ένα κείμενο το οποίο θα δημιουργήσει σύγκρουση νομολογίας ανάμεσα στο Δικαστήριο των Κοινοτήτων και στο Δικαστήριο των Ανθρωπίνων Δικαιωμάτων του Στρασβούργου.
.
(FR) Μια τελευταία φορά πριν το Ευρωπαϊκό Συμβούλιο της Νίκαιας, το Ευρωπαϊκό Κοινοβούλιο είχε την ευκαιρία να εκφραστεί σχετικά με τα μεγάλα θέματα της Διακυβερνητικής Διάσκεψης.
Η Επιτροπή Συνταγματικών Υποθέσεων είχε προετοιμάσει ένα σχέδιο ψηφίσματος στο οποίο υπενθυμίζονται οι προσδοκίες του Ευρωπαϊκού Κοινοβουλίου.
Αν και συμμερίζομαι τη γενική κατεύθυνση: "Να καταστεί η Ένωση πιο δημοκρατική, πιο αποτελεσματική και πιο κοντινή στους πολίτες" , δεν μπορώ να οικειοποιηθώ ορισμένες προτάσεις που μου φαίνονται ελάχιστα ευέλικτες.
Για τους λόγους αυτούς, προτίμησα να απέχω.
Όσον αφορά το θέμα των θεσμικών οργάνων, το ψήφισμα προτείνει μια ικανοποιητική συνολική λύση.
Η ρητή επιβεβαίωση της αρχής της διπλής νομιμότητας της Ένωσης, εκείνη των λαών και εκείνη των κρατών, είναι όσον αφορά το θέμα αυτό ουσιώδους σημασίας.
Θα επιτρέψει στους διαπραγματευτές των μικρότερων κρατών μελών να υπερασπίσουν στη Νίκαια την αρχή της αρμόζουσας εκπροσώπησης σε όλα τα θεσμικά όργανα, συμπεριλαμβανομένου του Ευρωπαϊκού Κοινοβουλίου.
Γίνεται όλο και περισσότερο προφανές ότι η έναρξη της συζήτησης σχετικά με την αναλογικότητα (των ψήφων στο Συμβούλιο και των εδρών στο Ευρωπαϊκό Κοινοβούλιο), δηλαδή σχετικά με τις σχέσεις ισχύος μεταξύ των κρατών μελών, άνοιξε το κουτί της Πανδώρας που δύσκολα θα κλείσει στη Νίκαια.
Τώρα, ο δαυλός δεν καίει μόνο μεταξύ των "μεγάλων" και των "μικρών" , καίει επίσης και μεταξύ των "μεγάλων" .
Το Ευρωπαϊκό Συμβούλιο θα πρωτοτυπούσε εάν αποφάσιζε από την αρχή να θεμελιώσει όλες τις θεσμικές αποφάσεις του στην αρχή της διπλής νομιμότητας που έχει αποδείξει την αξία της από την απαρχή της Κοινότητας.
- (SV) Βλέπω θετικά τη φιλοδοξία να διευκολύνουμε τη διαδικασία της διεύρυνσης κατά τη Διάσκεψη Κορυφής της Νίκαιας.
Το κοινό ψήφισμα περιλαμβάνει ωστόσο ορισμένες αναφορές με τις οποίες δεν μπορώ να συμφωνήσω.
Είμαι κατά της δημιουργίας μίας κοινής πολιτικής άμυνας και ενός Συμβουλίου Υπουργών Αμυνας.
Είμαι κατά της ειδικής πλειοψηφίας στους τομείς της εμπορικής πολιτικής και του δεύτερου πυλώνα, δηλαδή της πολιτικής εξωτερικών υποθέσεων, ασφάλειας και άμυνας.
Θα ήταν λάθος να χωρίσουμε την Ένωση σε χώρες πρώτης και δεύτερης κατηγορίας και γι' αυτό δεν μπορώ να υποστηρίξω την πρόταση ότι μπορεί να προπορεύεται το ένα τρίτο των κρατών μελών.
Θεωρώ επίσης λάθος την ενσωμάτωση του Χάρτη στη Συνθήκη.
Έκθεση Brok (A5-0340/2000)
Κυρία Πρόεδρε, αγαπητοί συνάδελφοι, αποδοκιμάσαμε την έκθεση Brok όπως και την έκθεση της κ. Lalumiθre, όχι μόνο εξαιτίας του περιεχομένου τους αλλά και λόγω του αντικειμένου τους, δηλαδή την κοινή εξωτερική πολιτική και πολιτική ασφάλειας, για την οποία ανέκαθεν πιστεύαμε ότι αποτελεί μια χίμαιρα, πράγμα που επιβεβαιώνεται οκτώ χρόνια μετά τη θέσπισή της με τη συνθήκη του Μάαστριχτ.
Για την ιστορία, και για την ειρωνεία του πράγματος, υπενθυμίζω το άρθρο Ι.2, εδάφιο 3 του τίτλου 5 της συνθήκης του Μάαστριχτ: "τα κράτη μέλη μεριμνούν ώστε οι εθνικές τους πολιτικές να είναι σύμφωνες με τις κοινές θέσεις" .
Ούτε μία φορά δεν έγινε σεβαστό το άρθρο αυτό, ούτε εξάλλου τα υπόλοιπα άρθρα του τίτλου 5.
Αντίθετα, καταπατήθηκε επανειλημμένως, και ως τελευταίο παράδειγμα αναφέρω την αναγνώριση της Βόρειας Κορέας από το Λονδίνο, γεγονός που οδήγησε τον Πρόεδρο της Ένωσης να εκφράσει τη λύπη του για την παράλειψη αυτή, την οποία χαρακτήρισε μεμονωμένο γεγονός, ενώ τρεις ημέρες αργότερα, το Βερολίνο ακολούθησε το παράδειγμα του Λονδίνου, χωρίς ούτε καν να μπει στον κόπο, απ' ό,τι φαίνεται, να πληροφορήσει τη γαλλική Προεδρία.
Έχουμε τελείως βυθιστεί στη γελοιότητα, και αυτό δεν αποτελεί παρά μία επιπλέον αποτυχία για το κακόμοιρο ευρωπαϊκό οικοδόμημα, ή θα έλεγα μάλλον για το ευρωπαϊκό γκρέμισμα.
Σκέπτομαι για παράδειγμα τη θεσμική μεταρρύθμιση που είχε προβλεφθεί για το 1995, μετά για το 1997 και η οποία εξακολουθεί να κωλυσιεργεί λίγες μέρες πριν από τη Σύνοδο Κορυφής της Νίκαιας που προβλέπεται να είναι ακόμη μια απογοήτευση που θα προστεθεί στις περιπλανήσεις μας σχετικά με τη διεύρυνση, η οποία επίσης είχε προβλεφθεί εδώ και μια δεκαετία, για να μην αναφερθούμε στις διαδοχικές, απανωτές πανωλεθρίες του ευρώ.
Αλλά αυτά είναι μόνον ορισμένα παραδείγματα.
Θα μπορούσα να μιλήσω για τη μείωση των πιστώσεων του προγράμματος MEDA ή του ΕΤΑ.
Ένα μόνον πράγμα πρέπει να συγκρατήσουμε από τις εκθέσεις αυτές, και αν ήταν μόνο αυτό θα έπρεπε να είχαμε αντιδράσει, είναι η αναφορά, που αποτελεί σχεδόν τελετουργική επίκληση του ΝΑΤΟ, στην υπόθεση του Κοσσυφοπεδίου, δεδομένου ότι είναι το μόνο πράγμα που ο κ. Brok αναφέρει ουσιαστικά στον απολογισμό του 1999.
Πρέπει να πούμε, ότι στην περίπτωση αυτή οι Ευρωπαίοι βρήκαν ένα διαιτητή, δηλαδή την Ουάσιγκτον, και χάρη στην επιμονή των αμερικανών στρατηγών, η Ευρώπη, βρήκε επιτέλους μια ομοφωνία.
Επαναλαμβάνω: όλα αυτά είναι γελοία και όταν οι ιστορικοί θα γράψουν την ιστορία της Ευρώπης του εικοστού αιώνα, νομίζω ότι δεν θα αναφερθούν στην ΚΕΠΠΑ ούτε στην Κοινωνία των Εθνών, και σίγουρα θα είναι καλύτερα έτσι.
Κυρία Πρόεδρε, σε σχέση με την έκθεση Brok - στην οποία ευχαρίστως έδωσα την ευνοϊκή μου ψήφο - θέλω να αναφερθώ στις παρατηρήσεις που μου έκανε ένας ηλικιωμένος συνταξιούχος - ονομάζεται Maurizio Enfissi - από την κοινότητα του Capriate San Gervasio, στην επαρχία του Μπέργκαμο, όταν του γνωστοποίησα ότι η Ευρώπη αρχίζει να σκέπτεται να αναλάβει η ίδια την ασφάλεια και την άμυνά της.
"Μπράβο!" , μου είπε.
"Πολέμησα στον τελευταίο πόλεμο και δεν μου άρεσε καθόλου.
Επομένως, αν επιτύχετε να αποτρέψετε τον πόλεμο, όπως έχετε κάνει μέχρι τώρα, θα κάνετε το πιο σημαντικό πράγμα που έχει γίνει ποτέ στον κόσμο" .
Και έπειτα πρόσθεσε: "Όταν ήμουν στον πόλεμο, έχασα χρόνια εργασίας για τη σύνταξή μου.
Και η σύνταξη πολέμου που μου χορηγείται είναι τόσο, μα τόσο χαμηλή· Μα κάνουν άραγε τίποτα καλό αυτοί οι πόλεμοι;"
γραπτώς.
(SV) Καλωσορίζουμε και υποστηρίζουμε την έκθεση η οποία αφορά πολλές σημαντικές τάσεις στην ανάπτυξη της κοινής εξωτερικής πολιτικής και της πολιτικής άμυνας.
Ωστόσο δεν μπορούμε να συμφωνήσουμε με τη μεταβίβαση αρμοδιοτήτων από τον Ύπατο Εκπρόσωπο προς την Επιτροπή.
Διαφωνούμε επίσης και με τη μετατροπή των κοινοτικών αντιπροσωπειών σε πρεσβείες της ΕΕ.
Τα κράτη μέλη φέρουν την ευθύνη για τη διπλωματική αντιπροσώπευση.
Θεωρούμε ότι η μετατροπή των αντιπροσωπειών της Επιτροπής σε κοινοτικές αντιπροσωπείες ενέχει τον κίνδυνο να οδηγήσει σε σύγκρουση συμφερόντων με τις εθνικές διπλωματικές αντιπροσωπείες των κρατών μελών.
Παλαιότερα εφέτος μας ανέφερε ο κ. Solana γεμάτος ενθουσιασμό, ότι εκτός της επικράτειας της Ευρωπαϊκής Ένωσης υπάρχουν πολλές περιοχές όπου αυτή μπορεί να επέμβει.
Ο νέος του ρόλος έθεσε τέλος στην παραδοσιακή ουδετερότητα της Ιρλανδίας, της Σουηδίας, της Φινλανδίας και της Αυστρίας.
Μετά το 1945 η λέξη "άμυνα" σήμαινε την προάσπιση της εδαφικής ακεραιότητας ενός κράτους από εξωτερικές επιβουλές.
Ένας αμυντικός στρατός δεν είχε επομένως δουλειά εκτός των συνόρων του κράτους που είχε δημιουργήσει αυτό το στρατό.
Το ΝΑΤΟ σεβάστηκε αυτή τη λογική κατά τα πρώτα πενήντα χρόνια από τη δημιουργία του.
Ο στρατός των Ηνωμένων Πολιτειών εισέβαλε στο Βιετνάμ, στη Δομινικανή Δημοκρατία και τη Γρενάδα, ενώ η Γαλλία και η Αγγλία προσπάθησαν να θέσουν υπό τον έλεγχό τους το κανάλι του Σουέζ.
Το ΝΑΤΟ ωστόσο δεν πραγματοποίησε καμία επέμβαση εκτός της επικράτειας των χωρών μελών του.
Αυτό συνέβη μόνο μετά την κατάρρευση της Σοβιετικής Ένωσης και του Συμφώνου της Βαρσοβίας, που αποτέλεσε επί δεκαετίες την αιτία ύπαρξης του ΝΑΤΟ.
Το κόμμα μου, το Σοσιαλιστικό Κόμμα των Κάτω Χωρών, απορρίπτει οιαδήποτε προσπάθεια της Ευρωπαϊκής Ένωσης να μιμηθεί την υπερδύναμη που λέγεται Αμερική.
Διαφωνώ με τους στόχους της έκθεσης του κ. Brok.
.
(FR) Η αντιπροσωπεία της Αλλης Ευρώπης της Ομάδας Ένωση για την Ευρώπη των Εθνών ψήφισε αποφασιστικά κατά της έκθεσης πρωτοβουλίας της Επιτροπής Εξωτερικών Υποθέσεων που υπέβαλε ο κ. Brok.
Όπως κάθε χρόνο, η καθιερωμένη αυτή έκθεση του Ευρωπαϊκού Κοινοβουλίου, που είναι αφιερωμένη καταρχάς στον ετήσιο απολογισμό της ΚΕΠΠΑ, ακολουθεί τη γνωστή μέθοδο των προοδευτικών μεταπτώσεων που συνίστανται, από μία δράση φεντεραλιστικής φύσης που επιτυγχάνεται σε ένα συγκεκριμένο τομέα, στην αδιάκοπη αναζήτηση της διεύρυνσης περιφρονώντας τις συνθήκες και τις αποφάσεις των ευρωπαϊκών συμβουλίων.
Στην προκειμένη περίπτωση, πρόκειται για εκείνη του Ελσίνκι και της κοινής εξωτερικής πολιτικής, πεδίο στο οποίο ο εισηγητής καθορίζει τρεις βασικούς στόχους.
Τρεις στόχους τους οποίους δεν μπορούμε παρά να απορρίψουμε: τον περιορισμό της ευρωπαϊκής δράσης σε διεθνές επίπεδο στον πρωταγωνιστικό ρόλο της Ένωσης, τη δημιουργία ενός πραγματικού ευρωπαϊκού Υπουργείου Εξωτερικών Υποθέσεων, το οποίο θα απορροφήσει τα καθήκοντα των εθνικών υπουργείων, και τέλος την κατάργηση της διάρθρωσης σε πυλώνες της Ευρωπαϊκής Ένωσης με τη γενίκευση της κοινοτικής μεθόδου, και ιδίως με την τοποθέτηση του Ύπατου Εκπροσώπου υπό την αρμοδιότητα της Επιτροπής.
Αυτό το σχέδιο δράσης, που αφορά τις διαρθρώσεις, δεν παραλείπει παρά ένα μόνο στοιχείο, αποφασιστικής ωστόσο σημασίας, αυτό του αρχικού καθορισμού της ευρωπαϊκής εξωτερικής πολιτικής και του περιεχομένου της.
Διότι πέρα από τα φανταστικά οράματα που δεσπόζουν στο πλαίσιο του Κοινοβουλίου, η διπλωματική πραγματικότητα είναι τελείως διαφορετική και η ΚΕΠΠΑ σχεδόν ανύπαρκτη.
Αποκαλυπτική μαρτυρία αποτελεί η αναγνώριση της Δημοκρατίας της Βόρειας Κορέας από το Ηνωμένο Βασίλειο και τη Γερμανία, χωρίς να περιμένουν τη λήψη κοινής θέσης.
Είναι συνεπώς σαφές ότι μέσω της εναρμόνισης, όταν κρίνεται επιθυμητή, σκόπιμη και αποτελεσματική, των αποφάσεων που παραμένουν ουσιαστικά εθνικό προνόμιο, θα ενισχυθεί το βάρος της ευρωπαϊκής διπλωματικής δράσης, και όχι μέσω διαρθρωτικών περιορισμών που είναι τελείως αναποτελεσματικοί.
Για το λόγο αυτό η Ομάδα μας καταψήφισε τις παράλογες προτάσεις κοινοτικοποίησης των εθνικών διπλωματικών υπηρεσιών, όπως προτείνεται στα άρθρα 74 και 75 του ψηφίσματος, μετατροπής των αντιπροσωπειών της Ένωσης σε πραγματικές ευρωπαϊκές πρεσβείες, και δημιουργίας μιας ευρωπαϊκής διπλωματικής σχολής.
Νομίζουμε ότι ονειρευόμαστε όταν εξετάζουμε την πρόταση που συνίσταται στο να θέσει στην υπηρεσία της φανταστικής εξωτερικής πολιτικής το σύνολο του διπλωματικού προσωπικού των κρατών μελών, που ωστόσο είναι πραγματικό και ανέρχεται σε 40 000 άτομα: πρόταση συγκεκριμένη και σουρεαλιστική ταυτόχρονα!
.
(EN) Πολλά είναι τα σημεία αυτής της έκθεσης που υποστηρίζει η Ομάδα των Βρετανών Συντηρητικών, ιδιαίτερα η έμφαση που δίνεται στη διεύρυνση της ΕΕ.
Ωστόσο, υπάρχουν κάποια συγκεκριμένα σημεία τα οποία δεν μπορούμε να υποστηρίξουμε, όπως για παράδειγμα:
ότι η Επιτροπή θα πρέπει να έχει την ευθύνη της πολιτικής ασφαλείας και άμυνας αναλαμβάνοντας το ρόλο του Ύπατου Εκπροσώπου για την ΚΕΠΠΑ (παράγραφοι 65,66,68)
ότι οι αντιπροσωπείες της Επιτροπής θα πρέπει να αποκτήσουν χαρακτήρα "πρεσβειών της ΕΕ" και να συντονίζουν το έργο των πρεσβειών των κρατών μελών (παράγραφος 74)
την υποστήριξη μιας αυτόνομης πολιτικής ασφαλείας και άμυνας ανεξάρτητα από το NATO (παράγραφοι 11-15)
την πρόταση ανάληψης στρατιωτικών επιχειρήσεων στην Ασία (παράγραφος 38)
Έκθεση Lalumiθre (A5-0339/2000)
Κυρία Πρόεδρε, βρισκόμουν την περασμένη εβδομάδα στη Ρώμη.
Έχω έναν ανιψιό, γιο της αδελφής μου, που πήγε στις βάσεις του ΝΑΤΟ στις Ηνωμένες Πολιτείες για να μάθει να πετάει καταδιωκτικά αεροπλάνα και προήχθη, επομένως είναι έτοιμος να γίνει πιλότος της στρατιωτικής αεροπορίας.
Φλυαρώντας μαζί μου, άκουσε ότι οργανώνεται μια στρατιωτική δύναμη των κρατών της Ευρώπης, μια δύναμη έτοιμη να παρέμβει για να διατηρήσει την ειρήνη στην Ευρώπη και τα πέριξ.
"Α, πόσο θα μου άρεσε να συμμετάσχω!" , μου είπε.
Δεν είναι όμως αυτός ο λόγος για τον οποίο τον αναφέρω, φυσικά - αν είναι καλός, θα σταδιοδρομήσει - αλλά επειδή συνεχίσαμε να μιλάμε και αυτός πρόσθεσε: "Μα είναι σωστός αυτός ο ευρωπαϊκός στρατός, είναι σωστή αυτή η ευρωπαϊκή αστυνομία!
Τι ανάγκη υπάρχει να συντηρούμε στρατούς για να υπερασπίζουν τα σύνορα μεταξύ Ιταλίας, Γαλλίας, Γερμανίας, Ισπανίας, που δεν υπάρχουν πια;
Η ένωση των δυνάμεών σας είναι ένα γεγονός θετικό" .
γραπτώς.
(DA) Τα πέντε μέλη του Ευρωπαϊκού Κοινοβουλίου που πρόσκεινται στην Αριστερά ψήφισαν σήμερα υπέρ της έκθεσης Lalumiθre για την κοινή αμυντική πολιτική και πολιτική ασφάλειας, διότι είμαστε υπέρ της ενίσχυσης της διαπραγματευτικής δύναμης των κρατών μελών της ΕΕ και κατ' επέκταση του ΝΑΤΟ.
Το κριτήριο επιτυχίας της νέας αυτής συνεργασίας θα είναι η παράλληλη ενίσχυση τόσο της ΕΕ όσο και του ΝΑΤΟ.
.
Οι δανοί Σοσιαλδημοκράτες του Ευρωπαϊκού Κοινοβουλίου στηρίζουν την έκθεση για τη σύσταση της κοινής αμυντικής πολιτικής και πολιτικής ασφάλειας.
Μολαταύτα, υπάρχουν ορισμένα στοιχεία στην έκθεση επί των οποίων εκφράζουμε τις επιφυλάξεις μας.
Πρώτον, είναι σημαντικό να τονιστεί ότι η Δανία εξαιτίας των επιφυλάξεων στον στρατιωτικό τομέα δεν μπορεί να συμβάλει με δυνάμεις στην κοινή ευρωπαϊκή δύναμη ταχείας αντίδρασης.
Δεύτερον, εκφράζουμε τον σκεπτικισμό μας για την ιδέα να συσταθεί μια πραγματική ευρωπαϊκή διαστημική πολιτική, εάν στόχος της είναι να αποκτήσει η Ευρώπη ένα αμυντικό σύστημα παρόμοιο με αυτό που οι ΗΠΑ δημιουργούν αυτή τη στιγμή.
Από την άλλη πλευρά, για ερευνητικούς σκοπούς και όσον αφορά την παρακολούθηση του περιβάλλοντος ένα κοινό ευρωπαϊκό διαστημικό πρόγραμμα μπορεί να είναι επωφελές.
Τρίτον, στην έκθεση υπάρχουν ορισμένα σημεία όπου εκφράζεται η επιθυμία το Ευρωπαϊκό Κοινοβούλιο να έχει περισσότερη επιρροή στη διαμόρφωση της κοινής ευρωπαϊκής πολιτικής άμυνας και ασφάλειας.
Θεωρούμε ότι είναι άκρως σημαντικό να τονιστεί ότι η διαμόρφωση της πολιτικής άμυνας και ασφάλειας αποτελεί υπόθεση διακρατική, στην οποία το Ευρωπαϊκό Κοινοβούλιο δεν έχει ούτε και πρέπει να έχει συμμετοχή.
Κατά συνέπεια, η περαιτέρω θεσμοποίηση της πολιτικής άμυνας και ασφάλειας της ΕΕ είναι μια εξέλιξη που αδυνατούμε να στηρίξουμε.
Εναπόκειται σε κάθε κράτος μέλος να αποφασίζει σε ποιον βαθμό επιθυμεί να συμμετάσχει σε μια κοινή ευρωπαϊκή πολιτική άμυνας και ασφάλειας.
Ούτε εξάλλου είναι έργο του Ευρωπαϊκού Κοινοβουλίου να καθορίσει ποιες αρμοδιότητες πρέπει να έχει η ευρωπαϊκή δύναμη ταχείας αντίδρασης και εάν λόγου χάρη πρέπει να έχει αρμοδιότητα αεροναυτικής επέμβασης.
Η επιθυμία του Κοινοβουλίου να πληρώνουν όλα τα κράτη μέλη για την ευρωπαϊκή δύναμη ταχείας αντίδρασης, παρότι βρίσκονται εκτός αυτής της δράσης, είναι κατά τη γνώμη μας άσκοπη, δεδομένου ότι μεταξύ άλλων σημαίνει ότι ορισμένα κράτη θα μπορούσαν να εμπλακούν σε μια σύγκρουση όπου δεν θέλουν να συμμετάσχουν.
Κατ' επέκταση, είναι επίσης σημαντικό να επισημάνουμε ότι τα κράτη μέλη που είναι ουδέτερα δεν πρέπει επ' ουδενί να παραβιαστούν.
Η επιθυμία τους για ουδετερότητα πρέπει να γίνει σεβαστή με κάθε τρόπο.
.
(FR) Ψηφίσαμε, φυσικά, εναντίον της έκθεσης αυτής.
Υπό την κάλυψη της εφαρμογής και της ανάπτυξης μιας πολιτικής που αυτοαποκαλείται της ασφάλειας και της άμυνας, η έκθεση παρουσιάζει ωμά την ανάγκη μιας στρατιωτικής πολιτικής στην υπηρεσία των λεγομένων "στόχων της εξωτερικής πολιτικής της Ευρωπαϊκής Ένωσης" .
Δηλαδή τα συμφέροντα των ιμπεριαλιστικών δυνάμεων και των μεγάλων καπιταλιστικών ομάδων που εξουσιάζουν την Ευρώπη και υποδεικνύουν τις κατευθύνσεις της Ένωσης.
Καταδικάζουμε ακόμη περισσότερο τη στρατιωτική, ιμπεριαλιστική αυτή πολιτική επειδή επικρατεί στο Κοινοβούλιο μια δηλωμένη συναίνεση για το θέμα αυτό, μια αποδοχή και μια έκδηλη στήριξη της πολιτικής αυτής εκ μέρους της συντριπτικής πλειοψηφίας των ομάδων, από την άκρα δεξιά μέχρι τους Πράσινους και το ΕΣΚ.
Διότι η πολιτική αυτή κατευθύνεται αναμφίβολα εναντίον των λαών.
Εναντίον εκείνων που υποφέρουν - όπως πρόσφατα στα Βαλκάνια - εξαιτίας των ιμπεριαλιστικών στρατιωτικών παρεμβάσεων της Ένωσης και των συμμάχων της.
Αλλά επίσης εναντίον των λαών της Ευρωπαϊκής Ένωσης οι οποίοι θα πρέπει, ούτως ή άλλως, να καλύψουν τις νέες αμυντικές δαπάνες που αναφέρει η έκθεση και οι οποίοι δεν έχουν ούτε καν την εγγύηση ότι οι στρατιωτικές αυτές δυνάμεις δεν θα χρησιμοποιηθούν μια μέρα εναντίον τους στο όνομα της "διατήρησης της τάξης" .
.
(ΙΤ) Η Ευρώπη πρέπει να γίνει και πολιτική Ένωση και όχι μόνο οικονομική.
Γι' αυτό, οι ιταλοί Κομμουνιστές συμμερίζονται και υποστηρίζουν την όσο το δυνατόν ταχύτερη διεύρυνση στις υποψήφιες χώρες, για την υλοποίηση μιας μεγάλης Ευρώπης που θα έχει ως βάση τους πολιτισμούς της και τις καλύτερες δημοκρατικές της παραδόσεις.
Στο πλαίσιο αυτό, αν ξεπεραστεί κάθε αντιπαράθεση μεταξύ των χωρών της Δυτικής και των χωρών της Κεντρικής και Ανατολικής Ευρώπης, θα ξεπεραστεί και η στρατιωτική οργάνωση του ΝΑΤΟ, που σήμερα είναι εξάλλου εντελώς αναχρονιστική, υπέρ μιας ευρωπαϊκής στρατιωτικής δύναμης, εντελώς αυτόνομης από τις Ηνωμένες Πολιτείες, με τις οποίες η Ευρώπη πρέπει να διατηρήσει σχέσεις στενής φιλίας, αλλά όχι πλέον υποταγής.
Η ευρωπαϊκή στρατιωτική δύναμη θα πρέπει να είναι πλήρως ευρωπαϊκή, δημοκρατικά ελεγχόμενη από τα κοινοβούλια, αποδοτική και αποτελεσματική.
Αν υπήρχε τέτοια στρατιωτική δύναμη, λόγω της Ιστορίας και των παραδόσεων των λαών που την αποτελούν, δεν θα είχε γίνει ο πόλεμος του ΝΑΤΟ κατά της Γιουγκοσλαβίας.
Γι' αυτό ψηφίζουμε υπέρ της έκθεσης Lalumiθre, αν και με πολυάριθμες επιφυλάξεις και αντιρρήσεις σε σχέση με τα επιθετικά στοιχεία που συναντώνται σε ορισμένα τμήματα του ψηφίσματος και που θα αγωνιστούμε, ως εκ τούτου, για να αποφευχθούν.
.
(SV) Μεταξύ άλλων ψηφίσαμε κατά της έκθεσης Lalumiθre για τους εξής λόγους:
1.
Δεν πιστεύουμε ότι υπάρχουν σήμερα πραγματικές απειλές κατά της Ευρώπης, αλλά αντίθετα, είναι επιτέλους καιρός να ακολουθήσουμε μία δραστήρια πολιτική αφοπλισμού και ανοικοδόμησης.
Είμαστε πεπεισμένοι ότι η Ευρώπη της ειρήνης δεν θα δημιουργηθεί μέσω στρατιωτικών συμμαχιών.
Οι μελλοντικές συγκρούσεις δεν θα επιλύονται μέσω στρατιωτικών επεμβάσεων, αλλά μέσω μίας πολιτικής κοινωνικής, οικονομικής και οικολογικής δικαιοσύνης.
Η πολιτική μας για την ειρήνη στηρίζεται σε μία θεωρία περί συγκρούσεων σύμφωνα με την οποία η στρατιωτικοποίηση δεν δημιουργεί ένα ασφαλέστερο και ειρηνικότερο κόσμο, αλλά αντίθετα συμβάλλει σε αύξηση της ανασφάλειας και του κινδύνου στρατιωτικών συγκρούσεων.
2.
Θεωρούμε ότι η πολιτική διαχείριση κρίσεων αποτελεί ένα πολύτιμο όργανο για την πρόληψη των συγκρούσεων, κάτι που δυστυχώς, διαπιστώνουμε ότι δεν έχει ληφθεί αρκούντως υπόψη στην έκθεση.
3.
Θεωρούμε ότι οι στρατιωτικές επιχειρήσεις στα πλαίσια της κοινής αμυντικής πολιτικής και της πολιτικής ασφάλειας θα πρέπει να πραγματοποιούνται αποκλειστικά σύμφωνα με τα ψηφίσματα του Συμβουλίου Ασφαλείας του ΟΗΕ, πρόταση με την οποία δεν φαίνεται να συμφωνεί η εισηγήτρια.
4.
Η έκθεση διαπνέεται από τη λογική των επεμβάσεων, με την οποία εμείς δεν συμφωνούμε.
Θεωρούμε ότι το διεθνές δίκαιο και η κυριαρχία των εθνικών κρατών θα πρέπει να γίνονται σεβαστά και να αποτελούν το κύριο κριτήριο καθορισμού της διεθνούς πολιτικής.
Η έκθεση κάνει λόγο για τα κοινά συμφέροντα και τις αξίες της ΕΕ ως λόγο υπέρ των στρατιωτικών εξοπλισμών.
Δεν πιστεύουμε ότι υπάρχει λόγος στρατιωτικοποίησης εξαιτίας αυτών των αξιών, οι οποίες δεν ορίζονται και δεν ξέρουμε τι ακριβώς σημαίνουν.
5.
Η συνάδελφος Lalumiθre αναφέρει σαφώς ότι η ΕΕ θα αναγκαστεί πιθανώς στο μέλλον να υπερασπισθεί τα κοινά σύνορα των κρατών μελών της κατά τρίτης χώρας.
Κάτι τέτοιο δεν συνάδει με την ουδετερότητα ορισμένων κρατών μελών.
6.
Εξάλλου, η ουδετερότητα δεν αναφέρεται καν στην έκθεση, ενώ στα επεξηγηματικά σχόλια της έκθεσης διακρίνουμε έλλειψη σεβασμού για τις ουδέτερες χώρες.
Στο σημείο 49 υποχρεούνται εκείνα τα κράτη μέλη τα οποία δεν μπορούν ή δεν θέλουν να συμμετάσχουν σε μία επιχείρηση να χρηματοδοτήσουν και να συμμετάσχουν τελικά στην επιχείρηση αυτή.
Ούτε αυτό συνάδει με την έννοια της ουδετερότητας.
7.
Η ιδέα για μία ευρύτατη αμυντική πολιτική πιστεύουμε ότι αγνοεί απολύτως τις υποψήφιες χώρες των οποίων η οικονομία είναι ήδη ιδιαίτερα προβληματική και οι οποίες θα πρέπει να διαθέσουν πόρους στην κοινωνική πρόνοια π.χ. και όχι στους στρατιωτικούς εξοπλισμούς.
γραπτώς.
(PT) Η έκθεση αυτή είναι ιδιαίτερα σοβαρή και η έγκρισή της αποτελεί υποστήριξη του Ευρωπαϊκού Κοινοβουλίου στην προσπάθεια να στρατιωτικοποιηθεί η Ευρωπαϊκή Ένωση, εφόσον εντάσσεται στο στόχο της δημιουργίας, μέχρι το 2003, μίας δύναμης ταχείας δράσης που θα αποτελείται από 50 ή 60 χιλιάδες άνδρες, η οποία θα μπορεί να κινητοποιηθεί σε 60 μέρες και θα είναι σε θέση να βρίσκεται σε εκστρατεία επί ένα χρόνο, διαθέτοντας κατάλληλες εναέριες και θαλάσσιες υποστηρίξεις, και επιμένει στην ανάπτυξη των στρατιωτικών μέσων και δυνατοτήτων της Ευρωπαϊκής Ένωσης και στην προσπάθεια των κρατών μελών να καλύψουν τα κενά που υπάρχουν στον τομέα αυτό, όπως έπραξαν πρόσφατα στον τομέα των στρατηγικών εναέριων μεταφορών, των τηλεκατευθυνόμενων πυραύλων και των δορυφόρων αναγνώρισης και ναυσιπλοΐας.
Είναι επίσης σοβαρή η επιδίωξη να είναι υποχρεωμένο ένα κράτος που δεν επιθυμεί να συμμετάσχει σε μία αποστολή, να καταβάλει οικονομική συνεισφορά που θα κατανέμεται στα κράτη που συμμετέχουν στον πόλεμο αυτό.
Αξίζει επίσης αποδοκιμασία η ικανοποίηση για τη συμφωνία-πλαίσιο που υπογράφηκε στο Farnborough, μεταξύ έξι χωρών της Ευρωπαϊκής Ένωσης, εκτιμώντας ότι θα ευνοήσει την αναδιάρθρωση των αμυντικών βιομηχανιών στην Ευρώπη, επιμένοντας σε μία ειδική διαστημική πολιτική που θα καλύπτει τις πολιτικές και στρατιωτικές πτυχές της χρήσης του διαστήματος και θα περιλαμβάνει τα εθνικά και πολυεθνικά μέσα που διαθέτει στον στρατιωτικό τομέα.
Τέλος, επισημαίνεται, όπως αναφέρει η έκθεση, ότι στη Νίκαια θα μπορέσουν να δημιουργηθούν τα οριστικά όργανα της κοινής ευρωπαϊκής πολιτικής άμυνας και ασφάλειας (ΚΕΠΑΑ) - Στρατιωτική Επιτροπή και Στρατιωτικό Επιτελείο - με αρμοδιότητες και εξουσίες λήψης αποφάσεων που θα επιτρέπουν να προχωρήσουμε ακόμη πιο γρήγορα στην υλοποίηση της κοινής πολιτικής ασφάλειας και άμυνας.
Επομένως, η ψήφος μας μόνο αρνητική μπορεί να είναι.
.
(FR) Με την απόφαση να δημιουργηθεί ένας πυρήνας ευρωπαϊκού στρατού, η Σύνοδος Κορυφής της Νίκαιας θα επιβεβαιώσει τη δημιουργία μιας Ευρώπης - δύναμης η οποία "θα υπερασπίζει τα συμφέροντά της σε όλο τον κόσμο" .
Η ΕΕ αναγγέλλει με τον τρόπο αυτό τον ιμπεριαλιστικό χαρακτήρα της, δηλαδή την προστασία των επενδύσεών της στο εξωτερικό, τη διείσδυση των εμπορευμάτων της, την πρόσβαση στις πρώτες ύλες και την εκμετάλλευση του φθηνού εργατικού δυναμικού.
Θα ευθυγραμμίσει τη δράση της με τις Ηνωμένες Πολιτείες στο πλαίσιο του ΝΑΤΟ.
Αλλά ο ευρωπαϊκός αυτός στρατός θα χρησιμοποιηθεί κατά προτεραιότητα για τη σταθερότητα στην άμεση περιφέρεια της ΕΕ.
Η εμπορική προσάρτηση της Ανατολής και της Βόρειας Αφρικής θα διευρύνει τις κοινωνικές ανισότητες που οδηγούν σε κοινωνικές εκρήξεις, σε τοπικές στρατιωτικές διενέξεις και σε μαζικές μετατοπίσεις πληθυσμών.
Στο μέλλον, με το συντονισμό των διπλωματικών και στρατιωτικών της δυνάμεων, η ΕΕ θα προσπαθήσει να βελτιστοποιήσει αυτό που τα κράτη μέλη της το έπραξαν μεμονωμένα κατά τη διάρκεια του περασμένου αιώνα, και όλα αυτά στο όνομα της "διατήρησης" της ειρήνης και των "ανθρωπιστικών ενεργειών" .
Δεν χρειαζόμαστε έναν ευρωμιλιταρισμό.
Εναντιωνόμαστε ριζικά κατά του ευρωπαϊκού αυτού στρατού όπως και κατά του ΝΑΤΟ και κατά του δικού μας εθνικού στρατού.
Η δημιουργία μιας ευρωπαϊκής στρατιωτικής βιομηχανίας (EADS, Dassault, BAE) ικανής να συγκριθεί με εκείνη των Ηνωμένων Πολιτειών θα είχε ως πρώτη συνέπεια τη δραστική αύξηση του αμυντικού προϋπολογισμού και τον προσανατολισμό της επιστημονικής και τεχνολογικής έρευνας προς τον αμυντικό τομέα.
Οι εργαζόμενοι δεν έχουν τίποτε να κερδίσουν και μπορεί να τα χάσουν όλα στην "νέα" αυτή αυτοκρατορική προοπτική της ΕΕ.
Στην επεξήγηση ψήφου μου για την έκθεση Brok ανέφερα ότι η ανάπτυξη στρατευμάτων από τα κράτη μέλη της Ευρωπαϊκής Ένωσης εκτός της επικράτειας των κρατών αυτών δεν συμβάλλει κατά τη γνώμη μου στην άμυνα ή την ασφάλεια.
Η 50ετής ύπαρξη του ΝΑΤΟ γιορτάστηκε με τον πρώτο νατοϊκό πόλεμο ο οποίος επέτρεψε στον Μιλόσεβιτς να κυβερνήσει τη Σερβία και το Μαυροβούνιο για έναν ακόμα χρόνο, καθώς του έδωσε την ευκαιρία να εμφανιστεί ως η καλύτερη εγγύηση για την άμυνα της Σερβίας από την ξένη επιβουλή.
Ο εισηγητής αναφέρει τώρα μία σειρά λόγους επέμβασης έξω από την επικράτεια της Ένωσης.
Ένας από αυτούς είναι η δίκαια αγανάκτηση εξαιτίας εθνικών συγκρούσεων εκτός Ένωσης.
Χαίρομαι που προτείνεται η αντιμετώπιση τέτοιων συγκρούσεων μέσω διαμεσολάβησης, πρότασης προτύπων για διοικητικές λύσεις και παροχής ανθρωπιστικής βοήθειας σε όσους αναγκάζονται να εγκαταλείψουν τις εστίες τους εξαιτίας αυτών των συγκρούσεων.
Οι στρατιωτικές επεμβάσεις δεν αποτελούν λύση καθώς δεν αντιμετωπίζουν τις αιτίες των συγκρούσεων και δεν αλλάζουν την κοινή γνώμη.
Ούτε και η ανησυχία για την εξασφάλιση της προμήθειας των κρατών μελών με καύσιμα μπορεί να αποτελέσει αιτία για μονομερή επέμβαση.
.
(SV) Καταψήφισα την έκθεση.
Μεταξύ πολλών σημείων της έκθεσης στα οποία αντιτίθεμαι, θα ήθελα να αναφέρω τα εξής παραδείγματα:
Σημείο 49: "ζητεί σε κάθε περίπτωση, όταν ένα κράτος δεν επιθυμεί να συμμετάσχει σε μιαν αποστολή, να οφείλει, εν ονόματι της αμοιβαίας αλληλεγγύης που συνδέει τα κράτη μέλη, να καταβάλει χρηματοδοτική συνεισφορά που θα κατανέμεται μεταξύ των συμμετεχόντων κρατών" .
Σημείο 50: "είναι τέλος της γνώμης ότι οι αποστολές τύπου Πέτερσμπεργκ θα πρέπει μακροπρόθεσμα να χρηματοδοτούνται από τον γενικό προϋπολογισμό της Ευρωπαϊκής Ένωσης, κάτι που συνεπάγεται αναθεώρηση του άρθρου 28 ΣΕΕ και των δημοσιονομικών προοπτικών" .
Θεωρώ ότι αυτά τα δύο σημεία πηγαίνουν πολύ μακριά, έτσι ώστε καθίσταται δύσκολο στα αδέσμευτα κράτη, π.χ. στη Σουηδία, να κάνουν χρήση του δικαιώματός τους να λαμβάνουν ανεξάρτητα τις αποφάσεις για την πολιτική άμυνας καθώς και το δικαιώματος μη ανάμειξης σε ένοπλες συγκρούσεις.
Βλέπουμε λοιπόν ότι διάφορα σημεία της έκθεσης είναι υπερβολικά και επομένως αποτελούν λόγο καταψήφισης της έκθεσης στο σύνολό της.
.
(SV) Εκτιμώ την προσπάθεια ανάπτυξης μίας κοινής ευρωπαϊκής πολιτικής άμυνας, αντιτίθεμαι ωστόσο στην ανάπτυξη μίας κοινής στρατιωτικής άμυνας.
Για παράδειγμα περιλαμβάνονται υπερβολικές αναφορές σχετικά με την ΚΕΠΠΑ και το ΝΑΤΟ, αναφορές που κάνουν λόγο για την "απειλή ενόπλων επεμβάσεων" ως μέσο πίεσης στα πλαίσια προσπαθειών για την πρόληψη συγκρούσεων, κάτι που αποτελεί άμεση παράβαση του καταστατικού χάρτη των Ηνωμένων Εθνών.
Το ίδιο ισχύει για τις αναφορές στη βελτίωση της ικανότητας της ΕΕ να παραβιάζει τον εναέριο χώρο των αντιπάλων της, για την επέμβαση του στόλου, καθώς και για τις αναφορές στην ενισχυμένη συνεργασία για την αμοιβαία προσφορά αμυντικών εγγυήσεων.
Για τους λόγους αυτούς δεν μπορώ να υποστηρίξω την έκθεση.
.
(EN) Οι βρετανοί Συντηρητικοί έχουν σοβαρές επιφυλάξεις όσον αφορά την αυτονόμηση της αμυντικής πολιτικής της ΕΕ από το NATO, και για το λόγο αυτόν δεν μπορούν να υποστηρίξουν αυτήν την έκθεση.
Πέραν αυτού, υπάρχουν αρκετές παράγραφοι επί των οποίων έχουμε συγκεκριμένες διαφωνίες, για παράδειγμα:
· Η πρόταση να ενταχθεί η άμυνα στις αρμοδιότητες της Επιτροπής και τα καθήκοντα του "κ. ΚΕΠΠΑ" του Συμβουλίου να αναληφθούν από έναν Αντιπρόεδρο της Επιτροπής (παράγραφοι 4 και 44).
· Το γεγονός ότι οι στρατιωτικές επιχειρήσεις θα πρέπει να χρηματοδοτούνται από γραμμή του προϋπολογισμού της Επιτροπής και ότι τα κράτη μέλη θα πρέπει να συνεισφέρουν ακόμα και εάν δεν επιθυμούν να συμμετάσχουν στις επιχειρήσεις (παράγραφοι 49 και 50).
· Η πρόταση για δημιουργία ενός Κολεγίου Ευρωπαϊκής Ασφάλειας (παράγραφος 78).
· Η ιδέα ότι θα πρέπει να χρησιμοποιηθούν κοινοτικοί πόροι για τη χρηματοδότηση πρωτοβουλιών ενημέρωσης σχετικά με την ΚΕΠΑΑ τόσο εντός της Ένωσης, αλλά και με ξένα κεφάλαια (ιδιαίτερα αμερικανικά) (παράγραφοι 75 και 79).
· Οι προτάσεις για συγκρότηση μιας "ευρωπαϊκής αστυνομικής δύναμης" (παράγραφος ΙΒ).
· Η αντίφαση ανάμεσα στην άποψη ότι η ΕΕ εγγυάται τα εξωτερικά σύνορα της Ένωσης στο πλαίσιο της ΚΕΠΠΑ (παράγραφος Δ) και η αναγνώριση της ευθύνης του ΝΑΤΟ όσον αφορά τη συλλογική άμυνα (παράγραφος Γ).
.
(SV) Υποστηρίζω τη γενική κατεύθυνση της έκθεσης, θα ήθελα ωστόσο να υπογραμμίσω ότι διαφωνώ με το σημείο 49, στο οποίο ζητείται να καταβάλλουν οι χώρες οι οποίες δεν επιθυμούν να συμμετάσχουν σε μία επιχείρηση μία οικονομική εισφορά η οποία θα διανέμεται μεταξύ των συμμετεχουσών χωρών στα πλαίσια της αμοιβαίας αλληλεγγύης που συνδέει τα κράτη μέλη.
Θεωρώ υπερβολική μία τέτοια απαίτηση.
Εκθέσεις Brok (A5-0340/2000) και Lalumiθre (A5-0339/2000) -
.
(DA) Ψηφίσαμε κατά των εκθέσεων Brok και Lalumiθre για πολλούς λόγους.
Δεν θεωρούμε ότι οι εξοπλισμοί και κατά συνέπεια οι αυξημένες στρατιωτικές δαπάνες αποτελούν την απάντηση στις προκλήσεις που αντιμετωπίζει η Ευρώπη αυτή την εποχή.
Τη δεκαετία που ακολούθησε τις ανατροπές στην Ανατολή θεωρούμε ότι "το ευρωπαϊκό ειρηνευτικό σχέδιο" με αυτές τις εκθέσεις στέλνει θλιβερό μήνυμα στις υποψήφιες χώρες.
Δεύτερον, η έκθεση αποσκοπεί σε μια ρήξη με τις αδέσμευτες χώρες, δεδομένου ότι προτείνεται να συμμετάσχουν στη χρηματοδότηση της κοινής αμυντικής πολιτικής και πολιτικής ασφάλειας.
Τα λόγια "united in diversity" μάλλον χάνονται, ειδικά για τις αδέσμευτες χώρες, και μόνο τμήματα του περιεχομένου των εκθέσεων μπορούν να τεθούν σε εφαρμογή.
Η θέσπιση μιας νέας εδαφικής άμυνας, η οποία εξάλλου προτείνεται να ανατεθεί υπό την αρμοδιότητα ενός αντιπροέδρου της Επιτροπής, είναι ένα ακόμη σημείο που αδυνατούμε να στηρίξουμε.
Μια τέτοια ρήξη με το ΝΑΤΟ μόνο και μόνο για να δούμε έναν νέο περιορισμό της Ευρώπης απέχει παρασάγγας από τις διφορούμενες λέξεις που ακούστηκαν κατά την πτώση του τείχους.
Ένα πράγμα σίγουρα δεν έχουμε ανάγκη και αυτό είναι η δημιουργία νέων στρατιωτικών δομών.
Αντιθέτως, θα σύναδε με την ΕΕ αν οι προτεραιότητες που προκύπτουν από τις αποστολές του Petersberg αντιστρέφονταν και η προσοχή μας εστιαζόταν σε πολιτικά και ανθρωπιστικά μοντέλα επίλυσης κρίσεων.
Έκθεση Theorin (A5-0308/2000)
Ψήφισα υπέρ αυτού του μέτρου, κυρία Πρόεδρε, επειδή είναι σωστό να υποστηρίζεται από το Κόμμα των Συνταξιούχων κάθε ειρηνευτική προσπάθεια στις ζώνες όπου μαίνονται ιδίως εσωτερικές συρράξεις, εμφύλιοι πόλεμοι.
Πρέπει να κάνω όμως μια επισήμανση στην κ. Theorin: ανάμεσα στις τόσες και τόσες προτάσεις που έχει παρουσιάσει για να μπορούν οι γυναίκες να συμμετέχουν στην ειρήνευση των εμπόλεμων ζωνών, έχει ξεχάσει να προτείνει να ανέρχονται και γυναίκες στα ανώτερα ιεραρχικά κλιμάκια των στρατών.
Κυρία Πρόεδρε, αν είστε τόσο άξια και ικανή να διευθύνετε το φιλόνικο Ευρωπαϊκό μας Κοινοβούλιο, ασφαλώς θα ήσασταν ικανή να διευθύνετε και τις στρατιωτικές δυνάμεις που θα χρησιμοποιούνται για την ειρήνευση των εμπόλεμων ζωνών: θα μπορούσατε, επομένως, να παράσχετε τη συμβολή σας προς υποστήριξη της ευεργετικής επιρροής των γυναικών στην ειρήνη.
.
(DE) Η ιδέα αυτή καθεαυτή να εκπονήσει η Επιτροπή για τα Δικαιώματα της Γυναίκας και τις Ίσες Ευκαιρίες έκθεση πρωτοβουλίας σχετικά με την ανάμιξη των γυναικών στην ειρηνική επίλυση συγκρούσεων ήταν αποδεκτή.
Αλλά το αποτέλεσμα είναι παραπλανητικό, δεδομένου ότι, στην ουσία, μόνο ένα μικρό μέρος του κειμένου που συσσωρεύθηκε σ' ένα ψήφισμα εννιάμισι σελίδων έχει πράγματι σχέση με το θέμα.
Η έκθεση περιλαμβάνει 18 αναφορές σε έγγραφα, διακηρύξεις, συμβάσεις, ψηφίσματα του ΟΗΕ και του Συμβουλίου Ασφαλείας και σχέδια δράσης εκατοντάδων σελίδων, των οποίων τη σημασία οι περισσότεροι από εμάς αδυνατούμε να εκτιμήσουμε.
Έχουμε 19 αιτιολογικές σκέψεις και 23 σημεία με 36 εδάφια.
Μόνο έξι από τα σημεία αυτά περιλαμβάνουν αναφορές που σχετίζονται με το θέμα.
Το υπόλοιπο κείμενο είναι γεμάτο με παρατηρήσεις για το βιασμό, τα σεξουαλικά παραπτώματα των ευρωπαίων στρατιωτών που λαμβάνουν μέρος σε επιχειρήσεις διατήρησης της ειρήνης - για τους Σέρβους δεν αναφέρεται ούτε λέξη - και την εγκατάσταση ειδικών αποχωρητηρίων και φωτισμού σε στρατόπεδα προσφύγων, απαιτήσεις σε σχέση με την πολιτική ασύλου και μετανάστευσης, τον τερματισμό της κύησης και την υιοθεσία, αναλύσεις φύλου, καθώς και τη δημιουργία Υπουργείων Γυναικείων Υποθέσεων στα κράτη μέλη, και ούτω καθεξής.
Ένας δάσκαλος θα αξιολογούσε μια τέτοια εργασία ως εκτός θέματος!
Δεν μπορώ να εγκρίνω ένα τέτοιο σύμφυρμα κειμένων που χρησιμοποιεί πραγματικά καταχρηστικά ένα θέμα για να προωθήσει επιτηδείως ιδεολογικά αιτήματα σε σχέση με τα ζητήματα που ανέφερα προηγουμένως.
Διαμαρτύρομαι ήδη από τώρα για την ερμηνεία που θα μπορούσε να δοθεί στην ψήφο μου: δηλαδή, ότι αντιτίθεμαι στη συμμετοχή των γυναικών στην ειρηνική επίλυση συγκρούσεων.
Δεν είμαι καθόλου εναντίον, το αντίθετο μάλιστα!
Υποστηρίζω την έκθεση της συναδέλφου μου Maj-Britt Theorin.
Όπως τονίζει και εκείνη, η σεξουαλική βία και οι μαζικοί βιασμοί γυναικών χρησιμοποιούνται συστηματικά ως πολεμικά όπλα στο πλαίσιο των συγκρούσεων.
Υποστηρίζω την έκκλησή της προς τα κράτη μέλη να καταβάλουν κάθε προσπάθεια για τροποποίηση του άρθρου 75 του Τέταρτου Πρωτοκόλλου της Γενεύης, όπου ο βιασμός, η αναγκαστική εγκυμοσύνη και η σεξουαλική δουλεία θα ορίζονται ως εγκλήματα πολέμου.
Υποστηρίζω επίσης την έκκλησή της για επικύρωση της Συνθήκης της Ρώμης σχετικά με τη δημιουργία ενός Διεθνούς Ποινικού Δικαστηρίου.
Η εισηγήτρια θα πρέπει επίσης να έχει την υποστήριξή μας στο κάλεσμα που απευθύνει στην Επιτροπή και στα κράτη μέλη να λάβουν υπόψη τις διαφορές μεταξύ των δύο φύλων στην οργάνωση των στρατοπέδων προσφύγων που χρηματοδοτούνται από την ΕΕ και στις πολιτικές τους σχετικά με τη χορήγηση ασύλου και τους μετανάστες, χορηγώντας, για παράδειγμα, άσυλο σε γυναίκες που έχουν υποστεί βιασμό κατά τη διάρκεια πολεμικής σύγκρουσης.
.
(SV) Θα θέλαμε να εκφράσουμε την υποστήριξή μας για την έκθεση συνολικά, δυσκολευόμαστε ωστόσο να δεχτούμε τις λεπτομερείς ρυθμίσεις που περιλαμβάνει η έκθεση σε ορισμένα σημεία, και γι' αυτό ψηφίσαμε κατά όπου αυτές οι ρυθμίσεις δεν συνάδουν με την αρχή της επικουρικότητας.
Εξάλλου, η έκθεση υπερβαίνει τους αρχικούς της στόχους, όπως αυτοί αναφέρονται στον τίτλο.
Πολλά από τα προβλήματα τα οποία αναφέρει η έκθεση είναι σε μεγάλο βαθμό πραγματικά, όμως δεν θα πρέπει να περιληφθούν σε αυτό το συγκεκριμένο έγγραφο.
.
(EN) Η έκθεση "Πτυχές που αφορούν το γυναικείο φύλο σχετικά με την πρόληψη και επίλυση ένοπλων συγκρούσεων" αποσκοπεί στην παρουσίαση της κατάστασης σχετικά με τη συμμετοχή των γυναικών στην ειρηνική επίλυση των συγκρούσεων.
Η αλήθεια είναι ότι η έκθεση αυτή χαρακτηρίζεται από σύγχυση καθώς ο τίτλος της δεν αντιπροσωπεύει πλήρως το περιεχόμενό της.
Ορισμένες διατάξεις - όπως η τιμωρία των βιαστών, η διαμόρφωση των στρατοπέδων προσφύγων έτσι ώστε να είναι ασφαλή για τις γυναίκες, και η διασφάλιση ότι σε δύσκολες συνθήκες οι γυναίκες θα παίρνουν το μερίδιο φαγητού και ιατροφαρμακευτικού υλικού που τους αναλογεί - είναι σωστές.
Η γλώσσα όμως του κειμένου πηγαίνει ακόμα πιο μακριά.
Δυστυχώς, είναι φανερό ότι αποβλέπει στην αναίρεση των εθνικών νομοθεσιών σχετικά με τις αμβλώσεις ή ακόμα και στη τιμωρία ή την κατάργηση θρησκευτικών παραδόσεων που αντιτίθενται στις αμβλώσεις.
Κάτι τέτοιο αντιτίθεται στο σύνταγμα της χώρας μου, της Ιρλανδίας, και είμαι σίγουρη ότι αντιτίθεται και στη νομοθεσία άλλων χωρών που προσπαθούν να μειώσουν και όχι να ενισχύσουν την πρακτική των αμβλώσεων.
Αν και αποδέχομαι πλήρως και υποστηρίζω τη συμμετοχή των γυναικών στην ειρηνική επίλυση των συγκρούσεων, λυπάμαι αλλά θα πρέπει να καταψηφίσω αυτήν την μάλλον συγκεχυμένη έκθεση.
Έκθεση Smet (A5-0301/2000)
.
(FR) Τα μόνα θετικά στοιχεία της έκθεσης αυτής είναι ότι ζητεί έναν "ευρωπαϊκό ορισμό της οικιακής εργασίας" και ένα "ποσοτικό προσδιορισμό και σαφές όριο του μέγιστου αριθμού ωρών εργασίας" .
Αλλά με το πρόσχημα ότι μεριμνά για τους οικιακούς εργαζόμενους, η έκθεση ασχολείται κυρίως με το συμφέρον εκείνων που τους απασχολούν.
Αυτό δεν θα σκανδάλιζε εάν επρόκειτο μόνον για μία ορισμένη κατηγορία εργοδοτών, που είναι εξάλλου μια μειοψηφία, εκείνη των "ηλικιωμένων που ζουν μόνοι και χρειάζονται βοήθεια κατ' οίκον" .
Αλλά αναφέρονται οι ανάγκες της κατηγορίας αυτής μόνο για να προταθεί η φορολογική απαλλαγή των "οικιακών υπηρεσιών" και η "προσαρμογή των τιμών και του κόστους στις οικονομικές δυνατότητες των ιδιωτών" .
Η ρήτρα αυτή, εάν ψηφισθεί, θα επιτρέψει κυρίως την επιδότηση των δαπανών οικιακής εργασίας των πλούσιων οικογενειών με χρήματα που θα αντλούνται από το υπόλοιπο κοινωνικό σύνολο.
Μια επιπλέον δόση κυνισμού: η αιτιολογική έκθεση καθιστά τους οικιακούς εργαζόμενους υπεύθυνους για το γεγονός ότι οι εργοδότες τους τους απασχολούν χωρίς να τους έχουν δηλώσει.
Συνεπώς, δεν καταψηφίζουμε την έκθεση αυτή, δεδομένου ότι προβάλλει ορισμένα θεμελιώδη δικαιώματα, αλλά ούτε και την υποστηρίζουμε.
.
(SV) Ψηφίζουμε κατά αυτής της έκθεσης η οποία αφορά τη λεγόμενη οικιακή εργασία.
Η εισαγωγή τέτοιου τύπου προτύπων, τα οποία αποκαλούνται κάποτε "νέα αγορά εργασίας" σε χώρες όπως το Βέλγιο και η Δανία, καταδεικνύει με σαφήνεια ότι έχει ως συνέπεια τη διατήρηση μίας κατώτερης υπηρετικής τάξης, η οποία αποτελείται κυρίως από μετανάστριες, αυτή και από μετανάστες και μακροχρόνια άνεργους.
Η επιδότηση από τα χρήματα των φορολογουμένων μίας τέτοιας αγοράς εργασίας αποτελεί, πιστεύουμε, απολύτως απαράδεκτο γεγονός.
Τα χρήματα των φορολογουμένων θα πρέπει να χρησιμοποιούνται με άλλους τρόπους, όπως π.χ. για να βοηθούνται οι άνθρωποι να αναπτύσσονται και να έχουν δυνατότητες επιλογής στη ζωή τους.
Τα προβλήματα που αναφέρονται στην έκθεση μπορούν να αντιμετωπιστούν με μία ανθρώπινη πολιτική ασύλου και μετανάστευσης, μία οργάνωση της εργασίας η οποία να σέβεται την ισορροπία μεταξύ εργασίας και ελεύθερου χρόνου καθώς και μέσω μίας αλληλέγγυας και κοινωνικής ανάληψης ευθυνών για τα άτομα με ειδικές ανάγκες.
γραπτώς.
(DE) Δεκάδες χιλιάδες ενδιαφερόμενες γυναίκες στην Ευρωπαϊκή Ένωση θα χαίρονταν οπωσδήποτε αν γνώριζαν ότι ασχολούμαστε με το ρυθμιστικό πλαίσιο για την οικιακή εργασία στην παραοικονομία.
Η ύπαρξη της παρούσας έκθεσης είναι οπωσδήποτε μια θετική εξέλιξη.
Αλλά ο τρόπος με τον οποίο έχουν διατυπωθεί ορισμένα σημεία δεν με ικανοποιεί πολύ.
Στο Λουξεμβούργο, τη χώρα μου, υπάρχει μια συνηθισμένη κατάσταση: δηλαδή, δεν κάνουμε διάκριση μεταξύ χειρωνακτών εργαζομένων, ανάλογα με την απασχόλησή τους π.χ. στη βιομηχανία ή στον οικιακό τομέα.
Έχουν δικαίωμα στο νόμιμο κατώτατο μισθό και στην ασφάλιση ασθενείας, ατυχημάτων και γήρατος.
Δηλαδή, δεν υφίστανται διακριτική μεταχείριση σε σχέση με άλλους εργαζόμενους.
Βέβαια, πρόκειται σχεδόν για μια ιδανική κατάσταση σε σύγκριση με τις ενδεχόμενες εξαιρέσεις που προτείνονται στην έκθεση.
Για παράδειγμα, δεν καταλαβαίνω γιατί η σχέση εργασίας των κατ' οίκον εργαζομένων πρέπει να είναι άτυπη.
Είναι πραγματικά περίεργο, στον 21ο αιώνα, να συνιστούμε στα κράτη μέλη να εξασφαλίζουν το δικαίωμα των οικιακών εργαζομένων στην κοινωνική ασφάλιση και σε μια αξιοπρεπή σύνταξη.
Εξίσου περίεργη είναι και η απαίτηση για προσαρμογή, σε εθνική κλίμακα, των τιμών και του κόστους της οικιακής εργασίας στις οικονομικές δυνατότητες των ιδιωτών.
Αντίθετα, η απαίτηση για απλοποίηση των διοικητικών διατυπώσεων για τους εργοδότες είναι λογική.
Στο Λουξεμβούργο αποφασίσαμε μια τέτοια απλοποίηση στο πλαίσιο του εθνικού σχεδίου απασχόλησης, η οποία σημειώνει μεγάλη επιτυχία και αποτελεί πρότυπο το οποίο συνιστώ, χωρίς να θέλω να υπερηφανευθώ.
Η απαίτηση για φορολογική απαλλαγή της παροχής οικιακών υπηρεσιών ώστε να μειωθεί η απόκλιση κόστους ανάμεσα στην απασχόληση παρανόμως και νομίμως εργαζομένων είναι επίσης ορθή.
Στον τομέα αυτό, οι εθνικές κυβερνήσεις πρέπει να επιδείξουν γενναιοδωρία, ώστε οι εργαζόμενοι και οι εργοδότες να ενθαρρυνθούν να παύσουν την παράνομη εργασία.
Προειδοποιώ επίσης για τις επιπτώσεις της χορήγησης άδειας εργασίας για την οικιακή εργασία σε διακινούμενες γυναίκες.
Οι λαθρέμποροι ανθρώπων θα χαρούν και θα δηλώσουν βέβαια όλες τις γυναίκες που θα διοχέτευαν στην αντίθετη περίπτωση παράνομα στα κράτη μέλη της ΕΕ.
Δεν νομίζω να θέλουμε κάτι τέτοιο.
Οφείλουμε λοιπόν να είμαστε προσεκτικοί με τις σχετικές δηλώσεις, οι οποίες θα μπορούσαν να ερμηνευθούν καταχρηστικά για την εξυπηρέτηση δόλιων στόχων.
.
(SV) Καταψηφίσαμε την έκθεση Smet για τη ρύθμιση των οικιακών υπηρεσιών.
Η εισηγήτρια θεωρεί ότι απαιτείται ένα νομικό πλαίσιο σε ευρωπαϊκό επίπεδο προκειμένου τα άτομα που προσφέρουν οικιακές υπηρεσίες να καλύπτονται από τη νομοθεσία για την προστασία των εργαζομένων.
Η συνάδελφος Smet προτείνει μεταξύ άλλων τον ευρωπαϊκό ορισμό των οικιακών υπηρεσιών.
Ζητά επιπλέον να θεσπίσουν φοροαπαλλαγές τα κράτη μέλη για τις υπηρεσίες αυτές, προκειμένου να μειωθούν οι διαφορές μεταξύ της λαθραίας και της νόμιμης εργασίας.
Παρουσιάζεται σημαντική ζήτηση για οικιακές εργασίες.
Ωστόσο η υψηλή φορολογία τέτοιων υπηρεσιών τόσο στη Σουηδία όσο και στις υπόλοιπες χώρες της ΕΕ εμποδίζει να ρυθμίζεται η προσφορά και η ζήτησή τους από τη νόμιμη αγορά.
Οι φόροι εισοδήματος, τα κοινωνικά επιδόματα και ο ΦΠΑ ωθούν τις ωριαίες αμοιβές σε επίπεδα τα οποία κανένα σχεδόν νοικοκυριό με κανονικά εισοδήματα δεν είναι διατεθειμένο να καταβάλλει.
Σχεδόν το σύνολο των οικιακών εργασιών οι οποίες πραγματοποιούνται επ' αμοιβή σήμερα είναι λαθραίες.
Σε αυτή την αγορά εργάζονται πολλές γυναίκες και νέοι χωρίς δικαιώματα, χωρίς ασφάλιση, χωρίς ένσημα, χωρίς επιδόματα ασθενείας, χωρίς καμία ασφάλεια.
Υπάρχει ο κίνδυνος η πρώτη επαφή πάρα πολλών νέων με την αγορά εργασίας να είναι μία λαθραία εργασία.
Είναι εξαιρετικά λυπηρό το γεγονός ότι παράλογοι φορολογικοί κανόνες εξωθούν με τον τρόπο αυτό τους εργαζομένους στη λαθραία εργασία.
Συμφωνούμε γι' αυτό με την εισηγήτρια ότι είναι σημαντικό να μειωθούν οι διαφορές μεταξύ των πληρωμών για νόμιμη και παράνομη εργασία και θεωρούμε ότι τα κράτη μέλη οφείλουν να θεσπίσουν φοροαπαλλαγές για τις οικιακές υπηρεσίες.
Με τον τρόπο αυτό θα μπορούν όλοι όσοι προσφέρουν τέτοιες υπηρεσίες να έχουν ασφάλιση, σύνταξη, επίδομα ασθενείας και ασφάλεια.
Ωστόσο είμαστε αντίθετοι στην εισαγωγή ενός λεπτομερούς νομοθετικού πλαισίου σε ευρωπαϊκό επίπεδο για τις ευρωπαϊκές υπηρεσίες.
Τέτοια ζητήματα οφείλουν να αντιμετωπίζονται σε εθνικό, περιφερειακό ή τοπικό επίπεδο και για το λόγο αυτό ψηφίζουμε κατά της έκθεσης.
(ΕΝ) Η κ. Smet έχει δίκιο όταν επισημαίνει την ευάλωτη θέση των οικιακών βοηθών στην παραοικονομία.
Ζητά από την ΕΕ να συντάξει έναν ευρωπαϊκό ορισμό της "οικιακής εργασίας" και από τα κράτη μέλη να καταρτίζουν και να ενημερώνουν τακτικά στατιστικές για το φαινόμενο της αδήλωτης οικιακής εργασίας.
Ζητά να αναγνωριστεί η δραστηριότητα αυτή ως κανονικό επάγγελμα και ζητεί να καθιερωθούν ευρωπαϊκοί κανονισμοί για τα δικαιώματα αυτών των εργαζομένων - μέχρι στιγμής η κατάσταση διαφέρει από τη μία χώρα στην άλλη.
Οι ανάγκες των οικιακών βοηθών θα πρέπει να λαμβάνονται υπόψη κατά την κατάρτιση της νομοθεσίας για την απασχόληση.
Υπογραμμίζει την ανάγκη να καθιερωθεί σε όλα τα κράτη μέλη η αρχή ότι κάθε σχέση εργασίας πρέπει να δηλώνεται καθώς και τονίζει επίσης τη σπουδαιότητα της ενημέρωσης τόσο των εργαζομένων όσο και των εργοδοτών, όσον αφορά τα δικαιώματα και τις υποχρεώσεις τους που προκύπτουν από τη σχέση εργασίας.
Τέλος, καλεί τα κράτη μέλη να θεσπίσουν μέτρα ώστε να εξαρτάται η χορήγηση βίζας για οικιακό προσωπικό διπλωματών από την εξασφάλιση ελαχίστων συνθηκών εργασίας.
Η έκθεση αυτή αξίζει την ιδιαίτερη προσοχή μας.
Η εργασία των γυναικών παρουσιάζει πλούσιο ιστορικό κακοπληρωμών, άθλιων συνθηκών εργασίας, κακής νομικής θέσης και σεξουαλικού εκφοβισμού.
Όλα αυτά παρουσιάζονται ακόμα εντονότερα στην περίπτωση της εργασίας φτωχών γυναικών στα σπίτια πλουσίων.
Το έργο αυτό πραγματοποιείται συνήθως άτυπα, χωρίς να υπάρχουν συνδικάτα, συμβούλια επιχειρήσεων, καταβολή πριμ και συλλογικές διαπραγματεύσεις.
Οι εργαζόμενες ελάχιστα προστατεύονται ή δεν προστατεύονται καθόλου και σε πολλές περιπτώσεις βρίσκονται σε μεγάλο βαθμό στο έλεος της αυθαιρεσίας των εργοδοτών.
Το χειρότερο είναι όταν εργάζονται γυναίκες από μακρινές χώρες, οι οποίες αναγκάστηκαν να δεχθούν αυτή την εργασία και δεν διαθέτουν καμία άλλη δυνατότητα να κάνουν κάτι άλλο για να εξασφαλίσουν τα προς το ζην.
Πρόκειται για μία επαγγελματική ομάδα την οποία πολύ συχνά λησμονούμε στον ακόμα ανδροκρατούμενο κόσμο μας.
Όλοι καταλαβαίνουν ότι μπορεί να υπάρχουν αρνητικές καταστάσεις σε τέτοιες περιπτώσεις, πολλοί όμως προτιμούν να υποτιμούν έντονα τη σημασία αυτών των αρνητικών καταστάσεων και τις συνέπειες που έχουν για αυτές τις εργαζόμενες.
Αυτή η πρόταση πρωτοβουλίας αποτελεί ένα χρήσιμο αποτέλεσμα της ύπαρξης της Επιτροπής για τα Δικαιώματα της Γυναίκας και τις Ίσες Ευκαιρίες.
Οι συζητήσεις που πραγματοποιήθηκαν με σχετικές οργανώσεις και η καταγραφή των προβλημάτων μας θυμίζουν εκθέσεις που είχαν γίνει για τη θέση των εργατών πριν από περισσότερο από έναν αιώνα.
Παρόλο που η Ομάδα μου θεωρεί την έκθεση πολύ περιορισμένη και τα συμπεράσματά της διόλου φιλόδοξα, πιστεύουμε ότι η έκθεση αυτή αποτελεί ωστόσο ένα ουσιαστικό βήμα προς τη σωστή κατεύθυνση.
.
(SV) Είμαστε υπέρ της ένταξης των οικιακών υπηρεσιών στην αγορά εργασίας, μας είναι ωστόσο δύσκολο να δεχτούμε τις λεπτομερείς ρυθμίσεις σε ευρωπαϊκό επίπεδο που περιλαμβάνει σε ορισμένα σημεία η έκθεση, ρυθμίσεις οι οποίες δεν συνάδουν με την αρχή της επικουρικότητας.
Εξάλλου η έκθεση υπερβαίνει σε ορισμένα σημεία τους αρχικούς της στόχους, όπως αυτοί αναφέρονται στον τίτλο της.
Έκθεση Guy-Quint (A5-0327/2000)
Κυρία Πρόεδρε, δεν θα κάνω κατάχρηση του χρόνου σας για να εξηγήσω γιατί ψήφισα υπέρ της έκθεσης Guy-Quint, αλλά δεν μπορώ να μην πω ότι για τους ηλικιωμένους και τους συνταξιούχους είναι πολύ σημαντικό να γνωρίζουν πώς ξοδεύονται τα χρήματα της Ευρωπαϊκής Ένωσης, που χρησιμοποιούνται συγκεκριμένα από τις διοικητικές υπηρεσίες της Επιτροπής, και αυτό επειδή οι συνταξιούχοι έχουν ζήσει στο πετσί τους, σε όλη την Ευρώπη, τι σημαίνει κακή διαχείριση.
Έχουν δώσει τις συνταξιοδοτικές τους εισφορές στις διάφορες εθνικές κυβερνήσεις, οι οποίες τις εξαφάνισαν στη στιγμή σαν σπουδαίοι ταχυδακτυλουργοί.
Δεν θα ήθελα ο Πρόεδρος Πρόντι, σαν ένας σπουδαίος ταχυδακτυλουργός, σαν ένας σύγχρονος ευρωπαίος Χουντίνι, να καταφέρει και αυτός να εξαφανίσει τα χρήματα που είναι στη διάθεση όλων των ευρωπαίων πολιτών.
Είναι απλώς ένας φόβος: ασφαλώς δεν θα το κάνει, αλλά θέλω εντούτοις να το υπογραμμίσω για λογαριασμό των συνταξιούχων.
.
(FR) Το Μάρτιο του 1999, έπειτα από διάφορα σκάνδαλα και εμφανείς δυσλειτουργίες, η Ευρωπαϊκή Επιτροπή υπέβαλε την παραίτησή της.
Η παραίτηση αυτή, που ήταν η κατάληξη ενός μακρόχρονου σαπίσματος, δεν πρέπει να μας αποτρέψει από το να ξεχάσουμε ότι η "Επιτροπή Ντελόρ" είχε σοβαρότερες ευθύνες από εκείνη που τη διαδέχτηκε.
Η παραίτηση αυτή, την οποία επέβαλαν οι εκλεγμένοι εκπρόσωποι των εθνών της Ευρώπης, αποκάλυψε την επιτακτική ανάγκη μιας σε βάθος μεταρρύθμισης των μεθόδων εργασίας των διαφόρων Γενικών Διευθύνσεων της Επιτροπής, των διαδικασιών λήψης αποφάσεων όπως και των διαρθρώσεων, έτσι ώστε να επιτευχθεί η καλύτερη χρησιμοποίηση των διαθέσιμων πόρων στο πλαίσιο της διαχείρισης των κοινοτικών πόρων και πολιτικών.
Η Ομάδα Ένωση για την Ευρώπη των Εθνών, γνωρίζοντας τις σοβαρές παραβάσεις του παρελθόντος, δεν θα προδικάσει την Επιτροπή και τη μεταρρύθμισή της, αλλά είναι σαφές ότι πρέπει πριν απ' όλα να επιδιωχθεί η αποκατάσταση της εμπιστοσύνης - που έχει σε μεγάλο βαθμό και δικαίως κλονισθεί - της κοινής γνώμης έναντι των ευρωπαϊκών θεσμικών οργάνων και αυτό, όπως αναφέρει η έκθεση, "μέσω της σημαντικής βελτίωσης της απόδοσης και της αποτελεσματικότητας" · αλλά επίσης μέσω περισσότερο διαφανών πρακτικών.
Η μεταρρύθμιση της Επιτροπής θα κριθεί τμηματικά, εξ ου και η ανάγκη των εκθέσεων τακτικής παρακολούθησης που θα υποβάλει η Ευρωπαϊκή Επιτροπή καθ' όλη τη διάρκεια του προγράμματος και η σημασία του συνολικού απολογισμού που έχει προβλεφθεί για το Δεκέμβριο του 2002.
Όσον αφορά την κατάρτιση του προϋπολογισμού με βάση τις δραστηριότητές της, υπενθυμίζουμε ότι προϋποθέτει μια τροποποίηση του δημοσιονομικού κανονισμού του οποίου το άρθρο 19 προβλέπει μια διάκριση μεταξύ των διοικητικών πιστώσεων - μέρος Α - και των λειτουργικών πιστώσεων - μέρος Β - και η Επιτροπή, συνεπώς, πρέπει να μεριμνήσει σχολαστικά ώστε να μην θίγει το δικαίωμα κατανομής των πόρων του Κοινοβουλίου.
Η γαλλική αντιπροσωπεία θα αντιδράσει φυσικά στην εισαγωγή της διαδικασίας συναπόφασης για οποιαδήποτε αλλαγή του δημοσιονομικού κανονισμού.
Με την επιβολή της διάλυσης των ΓΤΒ, προκειμένου να ενισχυθεί η ευθύνη της Επιτροπής όσον αφορά την εκτέλεση των προγραμμάτων, το Σώμα μας θέλησε να περάσει το μήνυμα ότι "μόνον οι δραστηριότητες που δεν απαιτούν την παρέμβαση του δημοσίου θα μπορούν να ανατίθενται στον ιδιωτικό τομέα, και αυτό με τη μορφή μεμονωμένων συμβάσεων" .
Όσον αφορά την επιτροπολογία, η ομάδα Ένωση για την Ευρώπη των Εθνών καταγγέλλει το φεντεραλιστικό όραμα της έκθεσης που υποστηρίζει ότι τα κράτη μέλη, μέσω των διαχειριστικών και ρυθμιστικών επιτροπών, παραβιάζουν τη διαχειριστική αυτονομία της Επιτροπής και τους καταλογίζει ότι "μέσω αυτών των επιτροπών, εκφράζονται εθνικά συμφέροντα ορισμένες φορές αντικρουόμενα με εκείνα της Κοινότητας" .
Ο εισηγητής εκτιμάει ακόμη ότι "η μεταρρύθμιση της Επιτροπής πρέπει να δώσει την ευκαιρία προκειμένου να περιοριστεί η παρέμβασή τους σε τομείς που δεν συνεπάγονται δαπάνες" .
Η διαχείριση των κοινοτικών πολιτικών πρέπει να εκφράζει τις ρεαλιστικές συμφωνίες στις οποίες έχουν καταλήξει οι χώρες της Ένωσης και, κατά την άποψή μας, θεωρούμε ότι τα κράτη μέλη πρέπει τώρα όσο ποτέ άλλοτε να εκπροσωπούνται στις διαδικασίες λήψης αποφάσεων, κυρίως εξαιτίας της γενικευμένης γραφειοκρατικής αδιαφάνειας που έχει παρατηρηθεί και των σκανδάλων και των δυσλειτουργιών του πρόσφατου παρελθόντος.
Η επιθυμία που εκφράζει ο εισηγητής να περιοριστεί η επιρροή των κρατών μελών είναι αποκαλυπτική όσον αφορά το θέμα αυτό!
Οι προτάσεις της Επιτροπής, στο πλαίσιο της μεταρρύθμισής της, αναφέρονται επίσης σε ορισμένα ζητήματα σχετικά με το ανθρώπινο δυναμικό.
Θα αναφερθώ σε ένα από αυτά, στο μέτρο της πρόωρης συνταξιοδότησης που αφορά περίπου 600 υπαλλήλους, δηλαδή λιγότερο από το 3% των απασχολουμένων.
Οι υπηρεσίες της Επιτροπής προβλέπουν ότι η απόφαση αυτή δεν θα έχει επιπτώσεις στον προϋπολογισμό · Η ομάδα μας το επιθυμεί, αλλά αυτό δεν είναι επαρκής προϋπόθεση και θα πρέπει να μεριμνήσουμε ώστε να τηρηθούν οι καταστατικές διατάξεις και ότι τα μέτρα αυτά δεν θα αποκρύψουν άλλες προτεραιότητες της μεταρρύθμισης και δεν θα δώσουν την ευκαιρία για ξεκαθάρισμα πολιτικών λογαριασμών.
Είναι επίσης γνωστό ότι ορισμένες εθνικότητες υπερεκπροσωπούνται στις κατηγορίες Γ και Δ, με την αιτιολογία ότι το σχετικό προσωπικό δεν επιβαρύνει τον προϋπολογισμό επειδή δεν λαμβάνουν το 16% της αποζημίωσης αποδημίας!
Οι διακριτικές αυτές πρακτικές δεν είναι αποδεκτές.
Η ανεργία υπάρχει πράγματι σε όλες τις χώρες μας και η Επιτροπή θα πρέπει να αξιοποιήσει τις μελλοντικές διαδικασίες για την πρόωρη συνταξιοδότηση και τις προσλήψεις αρκετών εκατοντάδων νέων υπαλλήλων για να αρχίσει να ρυθμίζει την κατάσταση.
Παρομοίως, ο νεποτισμός και η αδιαφάνεια πρέπει να εξαλειφθούν από τις υπηρεσίες της Επιτροπής, ιδίως όσον αφορά τις προσλήψεις για τις προσωρινές θέσεις εργασίας.
Τέλος, η Ομάδα Ένωση για την Ευρώπη των Εθνών υπενθυμίζει ότι οι πολίτες της Ευρωπαϊκής Ένωσης περιμένουν ότι στο πλαίσιο των μέτρων για τη μεταρρύθμιση και τις προσλήψεις θα ληφθεί υπόψη η ποικιλότητα των απόψεων και των πεποιθήσεων που εκφράζονται στις χώρες μας.
Έκθεση Pomιs Ruiz (A5-0329/2000)
Κυρία Πρόεδρε, ψήφισα υπέρ της έκθεσης Pomιs Ruiz.
Είναι εξαιρετικά σημαντικό να μπορούν να ελέγχονται οι προϋπολογισμοί και οι δαπάνες που αφορούν τις δραστηριότητες της Επιτροπής.
Προπαντός, όμως, ψήφισα υπέρ, επειδή θα ήθελα - και θέλω να το πω στο Κοινοβούλιο - τη στιγμή κατά την οποία ελέγχονται οι λογαριασμοί, το πώς δηλαδή χρησιμοποιήθηκαν τα χρήματα από την Επιτροπή, να μην δίνεται σημασία μόνο στον έλεγχο των αριθμών - τέσσερα και τέσσερα οκτώ, οκτώ και οκτώ δεκάξι, δεκάξι και δεκάξι τριάντα δύο, τριάντα δύο και τριάντα δύο εξήντα τέσσερα - αλλά να ελέγχεται και αν αυτές οι δαπάνες ήταν πραγματικά χρήσιμες για την Ευρώπη, αν πέτυχαν πραγματικά τους στόχους που ήθελαν να επιτύχουν.
Αυτός ο έλεγχος πρέπει να γίνεται επιπροσθέτως του μαθηματικού ελέγχου των αριθμών.
.
(FR) Κατά το πρόσφατο παρελθόν, τα διάφορα σκάνδαλα και οι δυσλειτουργίες οδήγησαν, το Μάρτιο του 1999, στην παραίτηση της Ευρωπαϊκής Επιτροπής.
Η παραίτηση αυτή αποκάλυψε την ανάγκη ουσιαστικής μεταρρύθμισης των διαρθρώσεων, των διαδικασιών, αλλά και των μεθόδων εργασίας στο πλαίσιο των υπηρεσιών της Επιτροπής, έτσι ώστε να εξασφαλισθεί η μέγιστη δυνατή χρησιμοποίηση των πόρων κατά τη διαχείριση των κοινοτικών πολιτικών.
Οι προτάσεις που περιλαμβάνονται στο Λευκό Βιβλίο και οι οποίες έχουν εμπνευστεί σε μεγάλο βαθμό από τη δεύτερη έκθεση της επιτροπής ανεξάρτητων εμπειρογνωμόνων θα πρέπει να επιτρέψουν στην Επιτροπή να αποκτήσει βέλτιστες οργανωτικές διαρθρώσεις και λειτουργικές μεθόδους, προκειμένου να εκπληρώσει με τον καλύτερο δυνατό τρόπο τις υποχρεώσεις που της έχουν ανατεθεί από τη Συνθήκη, χωρίς ωστόσο να υπερβαίνει τα δικαιώματα που καθορίζει η Συνθήκη, όπως συνέβη επανειλημμένως κατά το παρελθόν.
Αναμφίβολα, και δυνάμει των εξουσιών και των αρμοδιοτήτων που προβλέπει η συνθήκη, το Ευρωπαϊκό Κοινοβούλιο πρέπει να ασκήσει πλήρως τον ελεγκτικό ρόλο έναντι της Επιτροπής, ιδίως όσον αφορά τη διαφάνεια και την εκτέλεση του προϋπολογισμού της Ευρωπαϊκής Ένωσης.
Πράγματι, οι πολίτες των δεκαπέντε εθνών μας, που εκλέγουν τους αντιπροσώπους τους, δεν μπορούν να διανοηθούν ότι τα πράγματα θα είναι διαφορετικά, δεδομένου ότι αυτοί παρέχουν τους αναγκαίους πόρους.
Προφανώς, η αποτελεσματικότητα της προτεινόμενης μεταρρύθμισης στο Λευκό Βιβλίο θα κριθεί με βάση τα αποτελέσματα ως προς τη χρησιμοποίηση του ανθρώπινου δυναμικού και των οικονομικών πόρων και ιδίως με βάση την αποτελεσματικότητα της μεθόδου ελέγχου, των μηχανισμών ελέγχου και των κατάλληλων κυρώσεων.
Η Ομάδα Ένωση για την Ευρώπη των Εθνών, όσον αφορά τους κανόνες συμπεριφοράς στη δημόσια ζωή, δέχεται ευνοϊκά την εφαρμογή διαφόρων κανόνων συμπεριφοράς όσον αφορά την Επιτροπή, τις σχέσεις μεταξύ Επιτρόπων και μεταξύ της διοίκησης της Επιτροπής και του κοινού - με την επιφύλαξη, φυσικά, ότι τα κείμενα αυτά θα έχουν μια νομική βάση.
Οι καθυστερήσεις πληρωμής εκ μέρους της Επιτροπής είναι συχνά αδικαιολόγητες· πρέπει λοιπόν το ταχύτερο δυνατό να δοθεί λύση με την ταχύτερη καταβολή των οφειλόμενων ποσών, επειδή η κατάσταση αυτή διακυβεύει τη λειτουργία όλων των ευρωπαϊκών θεσμικών οργάνων.
Πράγματι, οι κοινοτικές πολιτικές μεταφράζονται με ηθικές και οικονομικές υποχρεώσεις έναντι των πολιτών και των υπηκόων τρίτων χωρών.
Πρέπει λοιπόν να υπάρξει αποτελεσματική μέριμνα ώστε να τηρούνται οι υποχρεώσεις αυτές καλύτερα απ' ό,τι στο παρελθόν.
Όσον αφορά το ανθρώπινο δυναμικό, η ικανότητα των υπαλλήλων και η μεγαλύτερη διαφάνεια σε θέματα πολιτικής του προσωπικού θα πρέπει να αποτελέσουν τα ισχυρά σημεία της νέας διοικητικής μεταρρύθμισης.
Η Ομάδα Ένωση για την Ευρώπη των Εθνών δέχεται καταρχήν ευνοϊκά την απάντηση που αντιπροσωπεύει το Λευκό Βιβλίο της Επιτροπής στο αίτημα που είχε εκφράσει το Κοινοβούλιο και το οποίο την προσκαλούσε να προβεί σε ευρεία μεταρρύθμιση της πολιτικής της όσον αφορά το ανθρώπινο δυναμικό.
Η Ομάδα Ένωση για την Ευρώπη των Εθνών υπενθυμίζει ωστόσο ότι σχετικά με την πρόσληψη προσωπικού, η μεταρρύθμιση της Επιτροπής πρέπει να οδηγήσει στο να ληφθεί υπόψη η ποικιλότητα των απόψεων και των πεποιθήσεων που εκφράζονται στις χώρες μας, δεδομένου ότι αυτές αποτελούν το παρελθόν και το μέλλον της Ευρώπης.
Οι πολίτες των χωρών μας δεν θα καταλάβαιναν μια διαφορετική κατάσταση.
Παρομοίως, η αδιαφάνεια και τα μέτρα ευκαιρίας πρέπει να εξαλειφθούν στον τομέα των προσλήψεων, ιδίως όσον αφορά τις προσωρινές θέσεις εργασίας.
Η Ομάδα Ένωση για την Ευρώπη των Εθνών δεν εναντιώνεται προς το παρόν στην πρόωρη συνταξιοδότηση αρκετών εκατοντάδων υπαλλήλων, με την επιφύλαξη ότι οι καταστατικές διατάξεις θα γίνουν σεβαστές, ότι τα μέτρα της πρόωρης συνταξιοδότησης δεν θα σκιάσουν τις προτεραιότητες της μεταρρύθμισης, και δεν θα επηρεάσουν τον προϋπολογισμό, και ότι θα πραγματοποιηθούν προς το συμφέρον της υπηρεσίας και σε εθελοντική βάση και χωρίς να δοθεί η ευκαιρία για ξεκαθάρισμα πολιτικών διαφορών.
Τελειώνοντας, θεωρώ απαραίτητο να υπενθυμίσω ότι μέσω αυτής της μεταρρύθμισης, που είναι ουσιώδους σημασίας για το μέλλον, περιμένουμε ταυτόχρονα περισσότερη ακρίβεια και διαφάνεια στην καθημερινή διαχείριση της Επιτροπής, αλλά και μια μεγαλύτερη αίσθηση του καθήκοντος εκ μέρους της στο αυστηρό πλαίσιο των αρμοδιοτήτων που της έχουν ανατεθεί.
Έκθεση Harbour (A5-0326/2000)
Κυρία Πρόεδρε, αυτή η έκθεση του κ. Harbour ασχολείται κυρίως με το προσωπικό της Επιτροπής: τον μισθό, τη σταδιοδρομία και επίσης τη σύνταξη.
Τώρα, η Επιτροπή θα πρέπει να δείξει έμπρακτα ότι ξέρει να διαχειρίζεται καλά το συνταξιοδοτικό ταμείο των υπαλλήλων της.
Όπως αναφέρεται στη σελίδα 21 της έκθεσης Harbour, περνάει σε ένα συνταξιοδοτικό σύστημα κεφαλαιοποίησης.
Έχουμε το παράδειγμα του συνταξιοδοτικού ταμείου του Ευρωπαϊκού Κοινοβουλίου, που αποτελεί αντικείμενο τόσο εξαίρετης διαχείρισης από μέρους των διοικητικών μας υπαλλήλων, που ξέρουν να χρησιμοποιούν καλά το συνταξιοδοτικό ταμείο των βουλευτών, ώστε πρόσφατα αύξησαν τις παροχές υπέρ των συνταξιούχων βουλευτών.
Το ίδιο πρέπει να γίνει και για τους υπαλλήλους της Επιτροπής και, έπειτα, για όλους τους πολίτες της Ευρωπαϊκής Ένωσης.
Έκθεση Lamassoure (A5-0328/2000)
Ψήφισα υπέρ της έκθεσης Lamassoure, που αφορά κυρίως τις θεσμικές πτυχές της μεταρρύθμισης της Επιτροπής.
Με την ευκαιρία αυτής της αιτιολόγησης ψήφου, θέλω να επιμείνω και να υπογραμμίσω το γεγονός ότι το Κοινοβούλιό μας δεν έχει δυστυχώς όλες τις εξουσίες που θα έπρεπε να έχει.
Δεν έχω ακούσει ποτέ να προτείνεται η τροποποίηση - την οποία θεωρώ, αντίθετα, χρήσιμη, σημαντική και όχι δύσκολη στην εφαρμογή - ότι η νομοθετική πρωτοβουλία πρέπει να επιφυλάσσεται αποκλειστικά για το Κοινοβούλιο και να μην ασκείται από κοινού με την Επιτροπή.
Η Επιτροπή πρέπει να εκτελεί, πρέπει να αποτελεί την εκτελεστική εξουσία της Ευρωπαϊκής Ένωσης· το Ευρωπαϊκό Κοινοβούλιο πρέπει να αποτελεί τη νομοθετική εξουσία.
Πρέπει να υπάρχει διάκριση των εξουσιών - όπως ειπώθηκε κατά τη Γαλλική Επανάσταση - και στο Ευρωπαϊκό Κοινοβούλιο.
.
(EN) Οι βρετανοί Συντηρητικοί θα καταψηφίσουν την έκθεση λόγω της αντίθεσής τους με την επέκταση της ειδικής πλειοψηφίας και με την προτεινόμενη ενσωμάτωση του Χάρτη των Θεμελιωδών Δικαιωμάτων στη Συνθήκη.
Όσον αφορά την ενισχυμένη συνεργασία, υποστηρίζουν την πρωτοβουλία καθώς συμβαδίζει με την άποψη ότι θα πρέπει να υπάρχει μεγαλύτερη ευελιξία στη λειτουργία της ΕΕ.
Υποστηρίζουμε επίσης τη δήλωση στην παράγραφο 7 της έκθεσης ότι θα πρέπει να διασφαλιστεί ο δημοκρατικός έλεγχος και η λειτουργία του συστήματος των τριών πυλώνων.
Η άποψη ότι πρέπει να απαιτείται η συγκατάθεση του Κοινοβουλίου για την έγκριση της διαδικασίας θα ήταν αναγκαία μόνον εάν επρόκειτο να καταργηθεί η αρχή της ομοφωνίας στο Συμβούλιο.
Έκθεση Sauquillo Pιrez del Arco (A5-0337/2000)
Κυρία Πρόεδρε, επιλέξαμε την αποχή από αυτή την ψηφοφορία.
Θα ήθελα να εξηγήσω τη στάση μας, καθώς δεν μπόρεσα να συμμετάσχω στις τελευταίες συζητήσεις στο Στρασβούργο λόγω ασθενείας.
Δεν ψηφίσαμε υπέρ, διότι θεωρούμε ότι η συνεργασία για την ανάπτυξη εντός της Επιτροπής εξακολουθεί να θεωρείται σε μεγάλο βαθμό ως ένα πρόχειρο μέτρο.
Διαβάζω στα έγγραφα της Επιτροπής ότι η ενσωμάτωση στον κόσμο της παγκοσμιοποίησης αποτελεί το κύριο ζητούμενο για τις φτωχές χώρες και φοβούμαι ότι λησμονεί η Επιτροπή το γεγονός ότι η παγκοσμιοποίηση επιβάλλεται από εμάς, από τις δυτικές οικονομίες, και ότι αυτό που εμείς θεωρούμε ως πρώτο στόχο, δηλαδή την καταπολέμηση της φτώχειας, δεν το αντιμετωπίζουμε σοβαρά, διότι συχνά είμαστε εμείς η αιτία της φτώχειας την οποία επιδιώκουμε να καταπολεμήσουμε εκ των υστέρων.
Δεν καταψήφισα την έκθεση διότι περιλαμβάνει διάφορες σημαντικές προτάσεις και διότι επιθυμώ να διαθέτουμε μία αποφασιστική πολιτική.
Είμαι υπέρ της διατήρησης της συνεργασίας μας για την ανάπτυξη σε επίπεδο Ευρωπαϊκής Ένωσης, φοβούμαι όμως ότι η μεταρρύθμιση, εάν δεν πραγματοποιηθεί όπως πρέπει, θα αποβεί τελικά προς όφελος εκείνων οι οποίοι θέλουν να εθνικοποιήσουν εκ νέου τα προγράμματα παροχής βοήθειας για την ανάπτυξη.
Πιστεύω ότι το Κοινοβούλιο έχασε σήμερα την ευκαιρία να συμβάλει με τρόπο σοβαρό στην ανάλυση των λαθών που πραγματοποιήθηκαν, ενώ θα έπρεπε να είχαμε διαθέσει πολύ περισσότερο χρόνο σε μία ενδελεχή ανάλυση των μέτρων για την αντιμετώπιση των προβλημάτων που προτείνει η Επιτροπή.
Λυπούμαι για αυτό.
Αυτός είναι ο λόγος για τον οποίο η ομάδα μου απήσχε, καθώς θεωρούμε ότι η έκθεση είναι τελικά εις βάρος των ΜΚΟ.
Σταματώ, Πρόεδρε, καθώς με ειδοποιείτε ότι δεν μπορώ να συνεχίσω.
Ακουσα όλες τις κριτικές για τις ψηφοφορίες των συναδέλφων για όλα τα ζητήματα που συζητήθηκαν και γι' αυτό πήρα το θάρρος να αγνοήσω για λίγο τα χτυπήματά σας, Πρόεδρε, διότι θεώρησα λίγο υπερβολικό να εξακολουθεί κανείς να λέει διαρκώς τη γνώμη του για όλα τα ζητήματα, ακόμα και αν όλοι έχουμε αυτή τη γνώμη.
Tριακοστή και τελευταία αιτιολόγηση ψήφου, κυρία Πρόεδρε, του Κόμματος των Συνταξιούχων σήμερα, 30 Νοεμβρίου 2000, για αυτό το έγγραφο που αφορά τη συνεργασία και την ανάπτυξη και το οποίο υπερψήφισα, μολονότι πιστεύω - και το λέω δυνατά και καθαρά εδώ στην Αίθουσα του Ευρωπαϊκού Κοινοβουλίου στις Βρυξέλλες - πως όταν δίνουμε τα χρήματα της Ευρώπης για να βοηθήσουμε τους φτωχούς και τους λιγότερο ευνοημένους στις αναπτυσσόμενες χώρες, πρέπει να αποφασίσουμε να εγκαταστήσουμε ευρωπαίο πρέσβη σ' αυτές τις χώρες, για να ελέγχει πώς διατίθενται αυτά τα χρήματα.
Πρόκειται για κάτι εξαιρετικά σημαντικό!
Η ψηφοφορία ολοκληρώθηκε.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 13.15)