# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της προηγούμενης συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, ως δημοκράτης είμαι φυσικά υποχρεωμένος να λαμβάνω υπόψη ακόμα και εκείνες τις αποφάσεις που δεν είναι της αρεσκείας μου.
Χθες όμως ελήφθη σε σχέση με την έκθεσή μου μια απόφαση, που οδηγεί σε δύο αντικρουόμενες κατευθύνσεις.
Αφού είχαμε ήδη συζητήσει για τη νομική βάση αυτής της απόφασης και είχαμε προβάλει και τις αντίστοιχες αντιρρήσεις, οι οποίες έχουν μείνει ακόμα αναπάντητες από την πλευρά της Επιτροπής, η Ολομέλεια αποφάσισε χθες να εγκρίνει τη νομοθετική πρόταση της Επιτροπής και στη συνέχεια ενέκρινε ένα ψήφισμα, όπου απορρίπτεται η πρόταση της Επιτροπής.
Μπορεί κανείς να το διαβάσει στο σημείο 11 των συνοπτικών πρακτικών.
Προκειμένου να αποσαφηνιστεί το ζήτημα, ζητώ σύμφωνα με το άρθρο 148 παράγραφος 3 να παραπεμφθεί η χθεσινή απόφαση του Κοινοβουλίου στην Επιτροπή Συνταγματικών Υποθέσεων και μάλιστα για δύο λόγους: πρώτον, χρειαζόμαστε μια αποσαφήνιση στην περίπτωση αυτή σχετικά με το ποια από τις δύο αποφάσεις ισχύει πραγματικά.
Δεύτερον, χρειαζόμαστε και για το μέλλον μια αποσαφήνιση στον Κανονισμό σχετικά με το τι πρέπει να γίνεται σε τέτοιες περιπτώσεις.
Και τούτο, διότι δεν θεωρώ σωστό να προβαίνουν οι υπηρεσίες σε διορθώσεις των ψηφοφοριών, όπως ακούστηκε αυτή τη φορά.
Θεωρώ ότι καταρχήν διορθώσεις μπορούν να γίνονται μόνο κατόπιν σχετικής απόφασης της Επιτροπής Συνταγματικών Υποθέσεων.
Η αμφισβήτησή μου στηρίζεται, λοιπόν, στο άρθρο 148 παράγραφος 3.
Παρακαλώ την Επιτροπή Συνταγματικών Υποθέσεων του Κοινοβουλίου να αποσαφηνίσει το εν λόγω ζήτημα και να καθιερώσει και για μελλοντικές παρόμοιες περιπτώσεις μία ρύθμιση στον Κανονισμό για τον τρόπο αντιμετώπισής τους.
Αξιότιμε κύριε Swoboda, καταλαβαίνω τις αιτίες του αιτήματός σας.
Νομίζω ότι θα είναι αναγκαίο, από πλευράς της Προέδρου, να σκεφτεί με προσοχή το αίτημά σας για να εκτιμήσει αν θα δώσει ή όχι θετική συνέχεια.
Δεν μπορώ να απαντήσω στην ερώτηση, πρόχειρα, ναι ή όχι.
Θα μου φαινόταν αγενές να πω όχι, αλλά θα ήταν εξίσου υπερβολικά βιαστικό από την πλευρά μου να δώσω απάντηση αυτή τη στιγμή.
Σε περίπτωση αποδοχής του αιτήματός σας, η επιτροπή που θα το αναλάβει θα πρέπει να είναι η αρμόδια για τον Κανονισμό, που επί του παρόντος είναι η Επιτροπή Συνταγματικών Υποθέσεων.
(Το Σώμα εγκρίνει τα συνοπτικά πρακτικά)
Διαμεσολαβητής/Κώδικας διοικητικής συμπεριφοράς
Η ημερήσια διάταξη προβλέπει την κοινή συζήτηση των ακόλουθων εκθέσεων:
(A5-0280/2001) του κ. Bφsch, εξ ονόματος της Επιτροπής Αναφορών, σχετικά με την ετήσια έκθεση για τη δραστηριότητα του Ευρωπαίου Διαμεσολαβητή (2000) (C5-302/2001 - 2001/2043(COS)),
(A5-0245/2001) του κ. Perry, εξ ονόματος της Επιτροπής Αναφορών, με θέμα την ειδική έκθεση του διαμεσολαβητή της Ευρωπαϊκής Ενώσεως προς το Ευρωπαϊκό Κοινοβούλιο μετά την εξέταση ιδία πρωτοβουλία για την ύπαρξη Κώδικα Καλής Διοικητικής Συμπεριφοράς στα διάφορα κοινοτικά θεσμικά όργανα και οργανισμούς και τη δυνατότητα πρόσβασης του κοινού σε αυτόνμε θέμα την ειδική έκθεση του διαμεσολαβητή της Ευρωπαϊκής Ενώσεως προς το Ευρωπαϊκό Κοινοβούλιο μετά την εξέταση ιδία πρωτοβουλία για την ύπαρξη Κώδικα Καλής Διοικητικής Συμπεριφοράς στα διάφορα κοινοτικά θεσμικά όργανα και οργανισμούς και τη δυνατότητα πρόσβασης του κοινού σε αυτόν (C5-0438/2000 - 2000/2212(COS)),
(A5-0240/2001) της κ. Almeida Garrett εξ ονόματος της Επιτροπής Συνταγματικών Υποθέσεων, σχετικά με την τροποποίηση του άρθρου 3 του καθεστώτος του Διαμεσολαβητή (1999/2215(ACI)).
Κύριε Πρόεδρε, με τη Συνθήκη του Μάαστριχτ το 1993, το δικαίωμα υποβολής αναφορών στο Ευρωπαϊκό Κοινοβούλιο και καταγγελιών στον Ευρωπαίο Διαμεσολαβητή κατέστησαν δικαιώματα του ευρωπαίου πολίτη.
Με τη Σύνοδο Κορυφής της Νίκαιας το 2000, αυτά τα δικαιώματα κατοχυρώθηκαν στο Χάρτη των Θεμελιωδών Δικαιωμάτων.
Οι εκθέσεις και τα ψηφίσματα που τίθενται σήμερα υπό συζήτηση στο Ευρωπαϊκό Κοινοβούλιο αφορούν την τρέχουσα θέση αυτών των ζωτικών συνταγματικών δικαιωμάτων των ευρωπαίων πολιτών.
Είμαι ευγνώμων που μου δόθηκε η ευκαιρία να λάβω μέρος σε αυτήν την σημαντική συζήτηση, η οποία αφορά τόσο άμεσα τον ευρωπαίο πολίτη.
Πριν σχολιάσω ορισμένες εκθέσεις, θα ήθελα να εκφράσω τις ευχαριστίες μου στην Επίτροπο Loyola de Palacio διότι εξακολουθεί να εξασφαλίζει την τήρηση εκ μέρους της Επιτροπής των προθεσμιών απάντησης στις έρευνες του Διαμεσολαβητή και παρέχει ολοκληρωμένες και ακριβείς απαντήσεις.
Αυτή η καλή συνεργασία είναι ζωτική ώστε να μπορεί ο Διαμεσολαβητής να ανταποκρίνεται στα παράπονα άμεσα και αποτελεσματικά και κατ' επέκταση να πληροί την αποστολή του ως προς την αναβάθμιση των σχέσεων μεταξύ των πολιτών και των θεσμικών οργάνων και οργανισμών της Κοινότητας.
Θα ήθελα επίσης να αποδώσω φόρο τιμής σήμερα στην εργασία του κ. Jean-Claude Eeckhout.
Πρόκειται σύντομα να αποσυρθεί από την θέση του στη Γενική Γραμματεία της Επιτροπής όπου ενασχολείται, μεταξύ άλλων, με τις σχέσεις μεταξύ της Επιτροπής και του Ευρωπαίου Διαμεσολαβητή.
Για μένα, αντιπροσωπεύει το υπόδειγμα δημοσίου υπαλλήλου.
Δεν είναι απλώς αφοσιωμένος στο ευρωπαϊκό ιδανικό, αλλά και στην επίπονη πρακτική εργασία για τη βελτίωση της διοίκησης προς όφελος των πολιτών.
(Χειροκροτήματα)
Στρέφομαι τώρα στον Κώδικα Καλής Διοικητικής Συμπεριφοράς και θέλω να συγχαρώ τον κ. Roy Perry για την θαυμάσια έκθεσή του.
Ο κ. Perry ήταν ο καταλληλότερος να αναλάβει το ρόλο του εισηγητή, εφόσον εκείνος προώθησε πρώτος την ιδέα ενός τέτοιου κώδικα λίγα χρόνια πριν, στην έκθεση της Επιτροπής Αναφορών για τις δραστηριότητές της κατά το διάστημα 1996-1997.
Ο Jean-Maurice Dehousse, εισηγητής για την Επιτροπή Νομικών Θεμάτων και Εσωτερικής Αγοράς, έχει επίσης διαδραματίσει σημαντικό ρόλο.
Έχει τονίσει ότι ο κώδικας θα πρέπει να έχει σταθερή νομική βάση και έχει προτείνει έναν πρακτικό τρόπο για την αποκτήσει.
Ελπίζω αυτή η έκθεση να ακολουθηθεί από τη σύντομη έγκριση κανονισμού.
Ο Χάρτης της Νίκαιας ορίζει την καλή διοίκηση ως ένα από τα θεμελιώδη δικαιώματα του πολίτη.
Αδυνατώ να κατανοήσω το λόγο για τον οποίο κάποιος θα μπορούσε να αντιταχθεί στην ιδέα να παρέχει το κοινοτικό δίκαιο τόσο υψηλό επίπεδο νομικής προστασίας έναντι της ευρωπαϊκής διοίκησης, όσο και αυτό που ήδη παρέχουν οι εθνικές νομοθεσίες έναντι των διοικήσεων των κρατών μελών.
Η έκθεση της Επιτροπής Συνταγματικών Υποθέσεων για το καταστατικό του Ευρωπαίου Διαμεσολαβητή δεν είναι συνήθης επειδή η Συνθήκη καθιστά το Ευρωπαϊκό Κοινοβούλιο νομοθετικό όργανο, και του αποδίδει επίσης την δυνατότητα ανάληψης πρωτοβουλιών.
Ο ρόλος του Συμβουλίου περιορίζεται στην έγκριση του κειμένου του Κοινοβουλίου με ειδική πλειοψηφία, ενώ η Επιτροπή εκδίδει γνώμη.
Θα ήθελα να ευχαριστήσω την εισηγήτρια Teresa Almeida Garrett για την εμφορούμενη από αρχές προσέγγιση την οποία υιοθέτησε ως προς την νομοθετική διαδικασία.
Όπως έχει τονίσει, το αρχικό καταστατικό εκπονήθηκε σχεδόν μία δεκαετία πριν.
Οι διατάξεις του σχετικά με την επιθεώρηση των εγγράφων και την ακρόαση των μαρτύρων πρέπει να εκσυγχρονισθούν ώστε να αποδοθεί μεγαλύτερη έμφαση στην ανοιχτή διοίκηση καθώς και για την ανάγκη απόκτησης της εμπιστοσύνης του κοινού και προώθησης μίας σύγχρονης διοικητικής κουλτούρας στο επίπεδο της Κοινότητας.
Μπροστά σας έχετε και την έκθεση της Επιτροπής Αναφορών για την Ετήσια Έκθεση του Διαμεσολαβητή για το έτος 2000.
Συγχαίρω τον εισηγητή κ. Bφsch για την θαυμάσια και εποικοδομητική έκθεσή του, η οποία ορθά επικεντρώνεται στην ανάγκη για αποτελεσματική εξυπηρέτηση των ευρωπαίων πολιτών.
Συμφωνώ απόλυτα με τον εισηγητή ότι ο Διαμεσολαβητής θα πρέπει να διεκπεραιώνει τις καταγγελίες το ταχύτερο δυνατό.
Για αυτόν τον σκοπό, εξακολουθούμε τις προσπάθειές μας για μείωση των περιττών καθυστερήσεων επιμένοντας ότι τα θεσμικά όργανα και οργανισμοί θα τηρούν τις προθεσμίες απάντησης στις καταγγελίες και για βελτίωση και της δικής μας αποτελεσματικότητας.
Έχουμε σημειώσει πρόοδο ως προς την επίτευξη των εσωτερικών διαχειριστικών μας στόχων για την αποστολή της απόδειξης παραλαβής των καταγγελιών μέσα σε μία εβδομάδα, τη λήψη απόφασης για το παραδεκτό τους μέσα σε έναν μήνα και την περάτωση των ερευνών μέσα σε έναν χρόνο.
Στα τέλη Αυγούστου του περασμένου έτους υπήρχαν ακόμη 65 υποθέσεις που εκκρεμούσαν επί περισσότερο από ένα χρόνο.
Τον Αύγουστο του 2001, ο αντίστοιχος αριθμός ήταν 25 υποθέσεις.
Από αυτές, μία εξακολουθεί να εκκρεμεί επειδή έχουμε υποβάλει ειδική έκθεση στο Ευρωπαϊκό Κοινοβούλιο.
Σε πέντε άλλες περιπτώσεις, το καταστατικό τάσσει ότι το θεσμικό όργανο το οποίο αφορούν έχει στη διάθεσή του τρεις μήνες επιπλέον για να εκδώσει λεπτομερή γνώμη.
Η έκθεση του κ. Bφsch αναφέρεται επίσης στα προβλήματα που έχει αντιμετωπίσει η Επιτροπή Αναφορών για την απόκτηση των πληροφοριών που χρειάζονται ώστε να χειριστεί αποτελεσματικά τις αναφορές των πολιτών.
Ένα παράδειγμα τέτοιων προβλημάτων αποτελεί η περίπτωση της αναφοράς σχετικά με την ρύθμιση της ασφαλιστικής αγοράς των Lloyd' s.
Kατά την γνώμη μου, ο πιο αποτελεσματικός τρόπος για τη βελτίωση της κατάστασης θα ήταν η ενδυνάμωση της συνεργασίας μεταξύ του Διαμεσολαβητή και της Επιτροπής Αναφορών, κυρίως σε σχέση με τις παραβιάσεις του κοινοτικού δικαίου από κράτη μέλη, όπου η Ευρωπαϊκή Επιτροπή παίζει ζωτικό ρόλο μέσω της λεγόμενης διαδικασίας του άρθρου 226.
Είμαστε έτοιμοι να διεκπεραιώσουμε με επαγγελματισμό την προετοιμασία τέτοιου είδους υποθέσεων και κατ' επέκταση να διευκολύνουμε το έργο της Επιτροπής Αναφορών.
Από την πλευρά μου, είμαι έτοιμος να συζητήσω με την επιτροπή και με την διοίκηση του Ευρωπαϊκού Κοινοβουλίου για την επίτευξη αυτού του στόχου.
Ολοκληρώνοντας, κύριε Πρόεδρε, θα κάνω μερικά σύντομα σχόλια για την Λευκή Βίβλο που δημοσίευσε πρόσφατα η Επιτροπή σχετικά με την διακυβέρνηση.
Η Λευκή Βίβλος μακρηγορεί, αλλά δεν περιέχει παρά ελάχιστες συγκεκριμένες προτάσεις για δράση προς όφελος των πολιτών.
Θα μπορούσε να περιέχει σταθερές δεσμεύσεις για τα ακόλουθα: να προτείνει ένα νόμο για την καλή διοικητική συμπεριφορά, να διασφαλίσει το σεβασμό του κράτους δικαίου και των πολιτών εκ μέρους της διοίκησης της ΕΕ· να αναμορφώσει τον τρόπο δράσης της Επιτροπής ως θεματοφύλακα της Συνθήκης ώστε η διαδικασία να καταστεί ανοιχτή, δίκαιη και κατανοητή· να συμβουλεύσει τους υπαλλήλους να χρησιμοποιούν την ελευθερία λόγου που διαθέτουν για την προώθηση διαλόγου και για την επικέντρωση της προσοχής των πολιτών στα ευρωπαοκά ζητήματα· να ενισχύσει την υπηρεσία παροχής νομικών συμβουλών προς τους πολίτες στις αντιπροσωπείες της Επιτροπής, προωθώντας έτσι την σωστή εφαρμογή του κοινοτικού δικαίου.
Αλλά δεν το κάνει.
Με λύπη μου θα πω ότι η Επιτροπή φαίνεται να έχει ξεχάσει τους ευρωπαίους πολίτες.
Παράδειγμα αυτής της παραμέλησης είναι ένα φυλλάδιο που δημοσίευσε πρόσφατα η Επιτροπή το οποίο ονομάζεται Ποιος είναι ποιος στην Ευρωπαοκή Ένωση.
Το φυλλάδιο αναφέρει το Χάρτη των Θεμελιωδών Δικαιωμάτων και το γεγονός ότι το Ευρωπαοκό Κοινοβούλιο ασκεί δημοκρατικό έλεγχο στις δραστηριότητες της Επιτροπής.
Ωστόσο, δεν αναφέρεται στην ιθαγένεια ή στο δικαίωμα υποβολής αναφορών στο Ευρωπαοκό Κοινοβούλιο ή καταγγελιών στον Διαμεσολαβητή τα οποία ορίζονται στον Χάρτη της Νίκαιας ως θεμελιώδη δικαιώματα του ευρωπαίου πολίτη.
Θα ήθελα να καλέσω την τωρινή Επιτροπή να ακολουθήσει μία πορεία που θα έχει ως στόχο να καταστήσει την ευρωπαοκή ιθαγένεια μία ζωντανή πραγματικότητα.
Είναι ο μόνος τρόπος για να αποκτήσουμε την εμπιστοσύνη των πολιτών, την οποία έχουμε χάσει σήμερα περισσότερο από κάθε άλλη φορά.
Το θέμα της ιθαγένειας ίσως είναι λιγότερο δημοφιλές από αυτό της "διακυβέρνησης" , όρου που έχει μία πιο τεχνοκρατική χροιά, αλλά δεν υπάρχουν τεχνικές λύσεις για το βαθύ χάσμα μεταξύ κυβερνώντων και κυβερνωμένων στην Ευρώπη.
Αυτό το χάσμα δεν αποκαλύφθηκε μόνο από το δημοψήφισμα στην Ιρλανδία, αλλά και από όλα τα άλλα δημοψηφίσματα που πραγματοποιήθηκαν στην Ευρώπη την τελευταία δεκαετία καθώς επίσης και από τα επεισόδια στο Γκέτεμποργκ.
Το χάσμα αυτό μπορεί να γεφυρωθεί μόνο με αργό ρυθμό, με την εξέλιξη της ευρωπαοκής ιθαγένειας κατά ειλικρινή, δίκαιο και αμερόληπτο τρόπο.
(Χειροκροτήματα)
Κύριε Πρόεδρε, αγαπητοί συνάδελφοι, επιτρέψτε μου να συγχαρώ θερμότατα τον κ. Διαμεσολαβητή για το έργο που επιτέλεσε το 2000 μαζί με τους συνεργάτες του.
Για να καταστεί σαφέστερος ο λόγος που τον συγχαίρω καθώς και η αξιολόγησή μου, θα ήθελα να σας παραθέσω μερικούς αριθμούς που υπογραμμίζουν το ότι είναι πλέον αδύνατον να διανοηθεί κανείς την Ευρωπαϊκή Ένωση χωρίς το θεσμό του Ευρωπαίου Διαμεσολαβητή.
Το 1995 υπήρχαν μόνο 298 καταγγελίες, ενώ αντίθετα το 2000, έτος στο οποίο αναφέρεται η έκθεσή μου, οι καταγγελίες ανήλθαν στις 1732.
Υπήρχαν φυσικά πολλές περιπτώσεις που τελικά δεν ενέπιπταν στην αρμοδιότητα του Ευρωπαίου Διαμεσολαβητή.
Ωστόσο, οι εξαίρετες διασυνδέσεις του Ευρωπαίου Διαμεσολαβητή, που θα πρέπει να προχωρήσουν περισσότερο εις βάθος, είχαν ως αποτέλεσμα την παραπομπή των εν λόγω καταγγελιών στη σωστή διεύθυνση.
Σε τελευταία ανάλυση ο Διαμεσολαβητής είναι εδώ για τους πολίτες και σε μερικές περιπτώσεις οι αρμοδιότητες συγχέονται.
Ο Διαμεσολαβητής αναφέρθηκε ήδη στην ομιλία του σε πολλά σημεία της έκθεσής μου.
Θα πρέπει να χαιρετιστεί η αυξανόμενη σύντμηση του χρόνου επεξεργασίας των καταγγελιών.
Ο Διαμεσολαβητής αποτελεί εδώ παράδειγμα καλής λειτουργίας της διοίκησης σε πανευρωπαϊκό επίπεδο.
Το 83% των καταγγελιών αφορούσε την Επιτροπή.
Δεν επικρίνω εδώ την Επιτροπή.
Λόγω της κατανομής των αρμοδιοτήτων είναι απόλυτα σαφές εναντίον τίνος θα στρέφονταν οι περισσότερες καταγγελίες.
Είναι ωστόσο ενδιαφέρον να δει κανείς σε ποια ζητήματα επικεντρώνονται οι περισσότερες καταγγελίες.
Το 28% αφορά την έλλειψη ή την άρνηση παροχής πληροφοριών ή αντίστοιχα την έλλειψη διαφάνειας και το 24% υποτιθέμενες καθυστερήσεις.
Περισσότερες από τις μισές καταγγελίες συγκεντρώνονται λοιπόν σε αυτούς τους δύο τομείς.
Και εδώ, κυρία Επίτροπε, θα πρέπει να συζητηθεί το ζήτημα της χρηστής διακυβέρνησης.
Πρόκειται ακριβώς για τους τομείς όπου θα μπορούσε να βελτιωθεί η διοίκηση της Ευρωπαϊκής Ένωσης με μηδέν έξοδα.
Θεωρώ αξιοπερίεργο, και αυτό θα πρέπει να ειπωθεί ξεκάθαρα εντός του Κοινοβουλίου, ότι στο ζήτημα της Λευκής Βίβλου για τη χρηστή διακυβέρνηση, η ηγεσία της Επιτροπής παρέλειψε να συμβουλευθεί τον ειδικό για τα θέματα αυτά σε ευρωπαϊκό επίπεδο, και συγκεκριμένα τον Ευρωπαίο Διαμεσολαβητή.
Σας ερωτώ λοιπόν, κυρία Επίτροπε, πόσο σοβαρά έχετε πάρει το ζήτημα της βελτίωσης της ευρωπαϊκής δημόσιας διοίκησης;
Δεν χρειαζόμαστε Λευκές Βίβλους.
Έχουμε ένα Διαμεσολαβητή στον οποίο οι συμπολίτες μας υποβάλλουν κάθε χρόνο τις καταγγελίες τους.
Το μόνο που χρειάζεται είναι βούληση και όχι και άλλες αναβολές.
Δεν είναι ανάγκη να αναθέσετε την εκπόνηση μεταρρυθμίσεων, Λευκών Βίβλων και μελετών.
Αυτό που χρειαζόμαστε είναι μια διαφορετικού είδους διοίκηση.
Αυτό προκύπτει σαφέστατα από την παρούσα έκθεση.
Πήρα το θάρρος και στο παράρτημά της αναφέρθηκα σε μεμονωμένες περιπτώσεις.
Κυρία Επίτροπε, εδώ πρόκειται για εργασιακή σχέση - υποβρύχιο.
Γνωρίζετε βέβαια τι σήμαιναν τα υποβρύχια για την προηγούμενη Επιτροπή και τι βγήκε τελικά στην επιφάνεια.
Όταν λοιπόν χρειάζονται δεκάδες παρεμβάσεις του Ευρωπαίου Διαμεσολαβητή για να πάρει ένας τέτοιος εργαζόμενος - υποβρύχιο βεβαίωση από την Επιτροπή για το χρονικό διάστημα της απασχόλησής του, αυτό λέει πολλά και για την παρούσα Επιτροπή.
Εάν η Επιτροπή αδυνατούσε μέχρι το 2000 να παραδεχτεί ότι υπήρχαν τέτοιοι εργαζόμενοι - υποβρύχια, σε ποιόν θα μπορέσετε να πείτε ότι η παρούσα Επιτροπή σκοπεύει να πάρει στα σοβαρά τη διαφάνεια και - μιλώντας ως σοσιαλιστής προσθέτω - τα δικαιώματα των εργαζομένων στην Ευρώπη;
Και για να ασκήσω λίγη κριτική, ειδάλλως οι έπαινοί μου θα ακουστούν σαν κολακείες και δεν θα γίνουν πιστευτοί, θέλω να παρακαλέσω πραγματικά τον Διαμεσολαβητή μας, να θέσει τέτοιες περιπτώσεις, που πρέπει να σχολιάζονται κριτικά, υπό στενότερη παρακολούθηση.
Κύριε Sφdermann, σας παρακαλώ επίσης να μας υποβάλετε μια ειδική έκθεση για το ζήτημα της πρόσβασης σε έγγραφα ή σε στοιχεία, πράγμα που έχω αναφέρει και στην έκθεσή μου.
Κατά τα άλλα, θα ήθελα να σας ευχαριστήσω ακόμη μια φορά για το έργο σας και να συμπεριλάβω στις ευχαριστίες μου και τους συνεργάτες σας.
Πιστεύω ότι το έργο σας έχει καταστεί πλέον κεντρικής σημασίας συντελεστής για την περαιτέρω ανάπτυξη της Ευρωπαϊκής Ένωσης και ελπίζω ότι θα συνεχίσετε να εργάζεστε με τον ίδιο τρόπο.
(Χειροκροτήματα)
- (ΕΝ) Κύριε Πρόεδρε, αυτήν την εβδομάδα συζητούμε πάρα πολλά σημαντικά ζητήματα: τη διεύρυνση της Ένωσης, τη μελλοντική διακυβέρνηση της Ένωσης και τα μέτρα για την καταστολή της τρομοκρατίας, μεταξύ άλλων.
Δεν θέλω να θεωρήσει κανείς ότι τα ζητήματα που θίγονται στην κοινή συζήτηση σήμερα το πρωί δεν είναι υψίστης σημασίας.
Η Ευρωπαοκή Ένωση αποτελεί ύψιστο ιδανικό.
Τα θεσμικά όργανα είναι οπωσδήποτε αξιόλογα, και τα στελέχη των θεσμικών οργάνων επιδιώκουν να φέρουν σε πέρας τις λειτουργίες τους με υπευθυνότητα.
Όπως είπε και ο ίδιος ο Διαμεσολαβητής σήμερα το πρωί, δυστυχώς τα θεσμικά όργανα της Ευρώπης δεν χαίρουν της μεγαλύτερης δυνατής υπόληψης εκ μέρους των πολιτών μας.
Έχει λοιπόν πολύ μεγάλη σημασία το να λάβουμε κάθε δυνατό μέτρο για τη διασφάλιση της ποιότητας της διαχείρισης των ευρωπαοκών υποθέσεων από τα θεσμικά όργανα της ΕΕ.
Στο Ευρωπαοκό Κοινοβούλιο έχουμε την Επιτροπή Αναφορών και το λειτούργημα του Διαμεσολαβητή για να εξετάζουν τις εικαζόμενες περιπτώσεις κακής διοίκησης.
Δράττομαι της ευκαιρίας για να αποδώσω φόρο τιμής στο έργο του Herbert Bφsch στην έκθεσή του για το Διαμεσολαβητή, στο συνάδελφό μου για την επόμενη έκθεση, Felipe Camisσn, για το έργο του στην Επιτροπή Αναφορών, και στην κ. Almeida Garrett για το έργο της όσον αφορά το καταστατικό του Διαμεσολαβητή.
Χρειαζόμαστε μία νέα συμφωνία πλαίσιο, ώστε τα κράτη μέλη να δίνουν επίσης μεγαλύτερη προσοχή στις υποχρεώσεις που τους επιβάλλουν οι Συνθήκες της ΕΕ.
Πρέπει επίσης να γνωστοποιήσουμε την εκτίμησή μας προς το Διαμεσολαβητή και το προσωπικό του για τον ήπιο και αποτελεσματικό τρόπο με τον οποίο διεκπεραιώνουν το έργο τους.
Δεν μπορεί να είναι εύκολος ο ρόλος του τμήματος καταγγελιών της Ευρώπης.
Απαιτούνται ιδιαίτερες ικανότητες και ο κ. Sφderman μας έχει δείξει ότι τις διαθέτει με το παραπάνω.
Για να στραφώ στη δική μου έκθεση σχετικά με την πρόταση ενός κώδικα καλής διοικητικής συμπεριφοράς, το σχέδιο αυτό κυοφορείται επί μεγάλο διάστημα και στην τελευταία σύνοδο του Κοινοβουλίου συζητήθηκε η δική μου έκθεση και η έκθεση της κ. de Esteban με τις οποίες προτάθηκε ένας κώδικας καλής διοικητικής συμπεριφοράς.
Είμαι ευγνώμων στους εισηγητές της Επιτροπής Δικαιωμάτων των Πολιτών και της Επιτροπής Νομικών Θεμάτων, και ιδίως στον κ. Dehousse, ο οποίος υπέδειξε μία διαδικαστική πορεία που θα μπορούσε, και ελπίζω να το κάνει, να μας επιτρέψει να αποκτήσουμε αυτόν τον κώδικα.
Υπάρχουν δύο βασικές αρχές για να είναι πλήρως αποτελεσματικός αυτός ο κώδικας.
Πρώτον, πρέπει να βασίζεται στο νόμο.
Η καλή διοίκηση αποτελεί δικαίωμα, όχι προνόμιο, και ο κώδικας πρέπει να είναι ο ίδιος για όλα τα θεσμικά όργανα.
Οι πολίτες χρειάζεται να γνωρίζουν την θέση τους και τα ακριβή δικαιώματά τους στις συνδιαλλαγές τους με τα θεσμικά όργανα.
Το δικαίωμα για καλή διοίκηση διασφαλίζεται με τον Ευρωπαοκό Χάρτη Θεμελιωδών Δικαιωμάτων.
Αλλά χωρίς αυτόν τον κώδικα, ο χάρτης θα είναι απλώς λόγια.
Αυτός ο κώδικας πρόκειται να δώσει σάρκα και οστά στο Χάρτη Θεμελιωδών Δικαιωμάτων.
Είναι μία ιδέα που περιλαμβάνεται σε ανάλογους νόμους των περισσοτέρων κρατών μελών.
Η Ισπανία αποτελεί ένα μόνο παράδειγμα.
Ο διοικητικός της νόμος του 1992 απαιτεί από τις αρχές να σέβονται τον πολίτη και να συνεργάζονται μαζί του.
Η Γερμανία επιβάλλει στους υπαλλήλους της την καλή πρακτική με το νόμο περί επιεικών πρακτικών που χρονολογείται από το 1909.
Η Ευρωπαοκή Ένωση πρέπει να ακολουθήσει, με τον δικό της κώδικα καλής διοικητικής συμπεριφοράς.
Εκτιμώ το γεγονός ότι, ιδίως η Επιτροπή, αλλά και τα άλλα θεσμικά όργανα επίσης, έχουν υιοθετήσει και εφαρμόζουν τους δικούς τους κώδικες σε εθελοντική βάση, οι οποίοι είναι καλοί ως προς τα σημεία που καλύπτουν, αλλά δεν καλύπτουν αρκετά και πρέπει να είναι υποχρεωτικοί και όχι εθελοντικοί.
Υπάρχουν, ωστόσο, κάποιες διαφορές μεταξύ του προτεινόμενου κώδικα όπως εκπονήθηκε τώρα από το Διαμεσολαβητή, και τον οποίο ελπίζω ότι θα υποστηρίξει το Σώμα, και των κωδίκων που ισχύουν σήμερα.
Θα αναφερθώ μόνο σε μία από αυτές, κατά την οποία απαιτείται σε περίπτωση λάθους εκ μέρους υπαλλήλου, ο υπάλληλος αυτός να ζητήσει συγνώμη από τον πολίτη ο οποίος υπέστη τις συνέπειες.
Η ετοιμότητα για έκφραση συγνώμης είναι πάντα ευπρόσδεκτη, γι' αυτό υποστηρίζω θερμά αυτή την συγκεκριμένη ρήτρα του σχεδίου.
Τελικά, οι βρετανοί βουλευτές, όπως εγώ, τίθενται συχνά εναντίον των γραπτών συνταγματικών διατάξεων.
Είναι ξένα προς την παράδοσή μας.
Μας φαίνεται ότι πολύ συχνά επικεντρώνονται στην απόδοση ισχύος στους κυβερνώντες και παραβλέπουν τα δικαιώματα του πολίτη.
Αλλά από την Magna Carta του 1215 έως τον Χάρτη των Πολιτών της δεκαετίας του 1990, έχουμε καλωσορίσει κώδικες που καθορίζουν τα δικαιώματα των πολιτών μας στη Βρετανία.
Ελπίζω ότι οι ευρωπαίοι εταίροι μας θα θεωρήσουν αυτήν την κίνηση ως μία συμβολή στην καλή διακυβέρνηση της Ευρώπης την οποία μπορούν να υποστηρίξουν ακόμη και οι βρετανοί βουλευτές
(ΡΤ) Κύριε Πρόεδρε, κυρία Επίτροπε, κύριε Διαμεσολαβητή, ο Χάρτης των Θεμελιωδών Δικαιωμάτων αναγνώρισε πρόσφατα σε όλους τους ευρωπαίους πολίτες το δικαίωμα της ορθής διοίκησης.
Και αυτό αποτελεί για μας κεντρικό στόχο της οικοδόμησης της Ευρώπης.
Με αυτή την έννοια, αποτελεί ένα χώρο που μας ενώνει όλους, όπου όλοι βρισκόμαστε στην ίδια πλευρά, υπάλληλοι και πολιτικοί, διοικούμενοι και διοικούντες.
Από το 1994 οι ευρωπαίοι πολίτες απέκτησαν το Διαμεσολαβητή τους και γνωρίζουν ότι μπορούν να υπολογίζουν σε αυτόν και στην αρμόδια και σώφρονα παρέμβασή του, όσον αφορά την υπεράσπιση των δικαιωμάτων τους και την ευφυή και ακαταπόνητη επιδίωξή του να συμβάλει στη διόρθωση και τη βελτίωση της λειτουργίας της κοινοτικής διοίκησης.
Στο μέτρο αυτό, ο Διαμεσολαβητής διέθετε πάντα την υποστήριξη του Κοινοβουλίου μας.
Τα τελευταία χρόνια και με την υποβολή ετήσιων εκθέσεων διαπιστώνουμε την όλο και πιο ορατή επιβεβαίωση αυτού του νέου ακόμα θεσμού και τα όλο και πιο συνεκτικά και ογκώδη αποτελέσματά της ευγενούς δραστηριότητάς του.
Έφτασε σήμερα η στιγμή να σας υποβάλουμε ορισμένες τροποποιήσεις που αφορούν το καθεστώς του.
Δεν πρόκειται προφανώς για καμία επανάσταση.
Ο χρόνος απέδειξε, και η πρακτική που ακολούθησε ο κ. Διαμεσολαβητής αποτελεί παράδειγμα αυτού του γεγονότος, ότι οι εξουσίες και οι αρμοδιότητες που του παραχωρήθηκαν ασκήθηκαν πάντα με κατεύθυνση την εκπλήρωση του κεντρικού στόχου της δραστηριότητάς του, την αδιάκοπη επιδίωξη της ενίσχυσης των ορθών διοικητικών πρακτικών της Ευρωπαϊκής Ένωσης.
Αυτό που τίθεται σήμερα υπό συζήτηση είναι μόνο η προσαρμογή των διατάξεων του Καταστατικού του στο νέο ρυθμιστικό περιβάλλον που, ευτυχώς, σημειώνει μεγάλη πρόοδο προς την κατεύθυνση της οικοδόμησης μίας πραγματικής Ευρώπης των πολιτών, καθιστώντας όλο και πιο επείγουσα την ανάγκη για μία σύγχρονη διοίκηση, όλο και πιο ανοικτή και πιο διαφανή.
Διασαφηνίζοντας τις εξουσίες έρευνας του Διαμεσολαβητή, παραχωρώντας του όλα τα μέσα πρόσβασης στα έγγραφα και στη στοιχειοθέτηση της αλήθειας, είμαστε βέβαιοι ότι βελτιώνουμε τις συνθήκες λειτουργίας της διοίκησης και μειώνουμε την απόσταση των πολιτών από τα διάφορα ευρωπαϊκά θεσμικά όργανα.
Μία τελευταία λέξη, κύριε Πρόεδρε, για να αναφέρω απλώς το μόνο θέμα που συχνά μας διαίρεσε και που σήμερα θα αποτελέσει αντικείμενο για την υποβολή μίας τροπολογίας στην έκθεσή μου, τροπολογία που δεν θα μπορέσω να υποστηρίξω.
Αφορά την δυνατότητα ακρόασης εκ μέρους του Διαμεσολαβητή των μελών των θεσμικών οργάνων, ή κατά τρόπο πιο περιορισμένο, των μελών της Επιτροπής.
Είμαι πεπεισμένη ότι η πλειοψηφία του Σώματος αυτού θα κατανοήσει ότι, λόγω των αδιόρατων ορίων που συχνά υπάρχουν μεταξύ πολιτικών και διοικητικών πράξεων, το Κοινοβούλιο διεκδικεί για τον εαυτό του το μονοπώλιο του πολιτικού ελέγχου των μελών της Επιτροπής, ως ειδική αρμοδιότητα εκείνων που έχουν εκλεγεί άμεσα από τους πολίτες και αναγνωρίζει ότι αυτή η εξουσία δεν είναι δυνατό να εκχωρηθεί.
Στο πλαίσιο της αναγνώρισης αυτής της κοινής φιλοσοφίας το Κοινοβούλιο, και ειδικά η εισηγήτριά του, αναμένουν από την Επιτροπή, και κυρίως από την Επίτροπο κ. Loyola de Palαcio, τη θετική γνωμοδότησή τους και από το Συμβούλιο την έγκριση των τροποποιήσεων που προτείνουμε σήμερα.
(ΙΤ) Κύριε Πρόεδρε, επιθυμώ καταρχάς να εκφράσω τα συγχαρητήριά μου στο Διαμεσολαβητή για τη δράση που ανέπτυξε με εξαιρετική ικανότητα, καθώς επίσης και κυρίως για την υπεράσπιση των δικαιωμάτων όλων των πολιτών της Ένωσης.
Ένα ιδιαίτερο ευχαριστώ αξίζει στη συνάδελφο Almeida Garrett, η οποία συνέταξε τη θέση της με μεγάλη ικανότητα και επέτυχε και μια ευφυή διαμεσολάβηση.
Όπως πάντα, η κοινωνία προχωρεί και οι νόμοι ακολουθούν την ακόμη και ταχεία πρόοδο της κοινωνίας και, συνεπώς, υπάρχει μία βραδύτητα των νόμων σε σύγκριση με τις συνήθειες.
Θεωρώ συνεπώς σωστό το ότι ο Διαμεσολαβητής πρότεινε μία τροποποίηση του άρθρου 3 του καθεστώτος του, το οποίο χρονολογείται από τη δεκαετία του ' 90.
Νομίζω, όμως, μαζί με άλλους στους κόλπους της Επιτροπής Αναφορών, ότι υπάρχει κάτι το υπερβολικό στο αίτημα που διατυπώθηκε για την τροποποίηση του άρθρου 3, το οποίο αφορούσε ιδιαίτερα την υποχρέωση να καταθέτουν ως μάρτυρες και τα μέλη των κοινοτικών οργάνων.
Αυτό επειδή υπάρχει δυσκολία και απόκλιση, ακόμη και από νομικής απόψεως, όσον αφορά τον έλεγχο των διοικητικών πρακτικών και τον έλεγχο των πολιτικών πράξεων των μελών των οργάνων.
Ήταν αναγκαίο συνεπώς να διατηρήσουμε μια μεγαλύτερη ισορροπία, παρότι δεν υπήρχε καμία βούληση να παρεμποδίσουμε μια δραστηριότητα που μπορούσε να είναι εποπτική των ερευνών, για τη σαφήνεια και κυρίως υπέρ της εγγύτητας και της διαφάνειας, οι οποίες αποτελούν θεμελιώδεις πυλώνες που εμπεριέχονται στις Συνθήκες της Ένωσης.
Νομίζω ότι η λύση που υιοθετήθηκε, με μια μερική αναθεώρηση στην οποία συνέβαλε και ο Διαμεσολαβητής με την τελευταία του επιστολή, στην οποία δέχεται τις θέσεις της εισηγήτριας Garrett και της κ. Επιτρόπου, είναι η καλύτερη και ότι στο μέλλον θα μπορέσουμε να προχωρήσουμε προσηκόντως, σεβόμενοι την κοινοτική νομοθεσία, και σε μια πιο συστηματική και πιο νομική αναθεώρηση του ίδιου αυτού καθεστώτος, πάντα με βάση εκείνη την αρχή της εγγύτητας και της διαφάνειας που πρέπει να διέπει - και είναι επιθυμητό να διατηρηθεί - την εγγύτητα των ευρωπαίων πολιτών στα κοινοτικά όργανα.
Κύριε Πρόεδρε, κυρίες και κύριοι, με τον Χάρτη των Θεμελιωδών Δικαιωμάτων έχει επιτευχθεί ένα σημαντικό βήμα υπέρ των πολιτών της Ευρωπαϊκής Ένωσης αν και δεν έχει ακόμα ξεκαθαριστεί απόλυτα το νομικό του καθεστώς.
Πάντως χρειάζεται να καταβληθούν προσπάθειες σε όλα τα επίπεδα για τη συνέχιση αυτής της σημαντικής διαδικασίας.
Παράλληλα με άλλα πολύ σημαντικά σημεία εδραιώθηκε περαιτέρω η αρμονική συγχορδία των τριών συντελεστών και συγκεκριμένα της Επιτροπής Αναφορών, του Διαμεσολαβητή και του Κώδικα Καλής Διοικητικής Συμπεριφοράς, γεγονός που αντικατοπτρίζεται στις τρεις προκείμενες εκθέσεις.
Θα πρέπει λοιπόν να ευχαριστήσουμε θερμά και να συγχαρούμε τους τρεις εισηγητές Bφsch, Almeida Garrett και Perry - επί της έκθεσης του οποίου έχω την τιμή να έχω το λόγο.
Με τις εκθέσεις τους έχει επιτευχθεί ένα σημαντικό βήμα για την εδραίωση αυτής της αρμονικής συγχορδίας.
Χρειάζεται όμως να δημιουργηθεί περαιτέρω υποδομή, ένα δίκτυο που θα σταθεροποιήσει τους εν λόγω συντελεστές υπέρ των πολιτών.
Είναι οπωσδήποτε πολύ ενδιαφέρον να παρακολουθήσει κανείς πώς θα διαμορφωθούν οι περαιτέρω διακλαδώσεις αυτού του δικτύου.
Η νομοθεσία γνωρίζει πολλά εργαλεία προκειμένου οι αξιώσεις να γίνουν πραγματικότητα.
Υπάρχουν συντάγματα, νόμοι, κανονισμοί, διατάγματα, μέχρι και υπηρεσιακά σημειώματα.
Εδώ ισχύει η αρχή: όσο πιο γενικά διατυπώνεται μια αξίωση τόσο πιο ψηλά τοποθετείται στην προαναφερθείσα ιεραρχία και όσο πιο εξειδικευμένα, τόσο πιο χαμηλά.
Για τον λόγο αυτό είναι πολύ καλό που έχουμε έναν Κώδικα Καλής Διοικητικής Συμπεριφοράς και είναι σωστό να ενθαρρύνουμε την Επιτροπή να υποβάλει έναν νέο κανονισμό σχετικά.
Ωστόσο, κατά τη διάρκεια της συγκεκριμενοποίησής του θα πρέπει να δώσουμε μεγάλη προσοχή στο τελικό του περιεχόμενο.
Στην Γερμανία υπήρχε κάποτε ένας κανόνας σύμφωνα με τον οποίο ο στρατιώτης έπρεπε να αρχίσει να κολυμπάει από μόνος του, όταν το βάθος των υδάτων ξεπερνούσε τα 80 εκ.
Αν ενσωμάτωνε κανείς έναν τέτοιο κανόνα σε ένα σύνταγμα, αυτό θα γινόταν πολύ γρήγορα νούμερο στην κωμική επιθεώρηση.
Επομένως, ο κανόνας δικαίως δεν αποτελούσε τμήμα του συντάγματος, αλλά αναφερόταν σε μια υπηρεσιακή οδηγία.
Θεωρώ ότι προέχει η καλή οργάνωση της διοίκησης.
Και αυτό δεν σημαίνει μόνο να εξασφαλισθεί η λήψη σωστών αποφάσεων, αλλά αφορά και τον τρόπο με τον οποίο η διοίκηση αντιμετωπίζει άμεσα, στην προσωπική επαφή, τον πολίτη.
Αυτό είναι πολύ σημαντικό.
Σύγχρονη διοίκηση σημαίνει ότι ο πολίτης δεν είναι κάποιος που υποβάλλει το αίτημά του σε μια υπηρεσία εκλιπαρώντας, αλλά ότι είναι πελάτης.
Σύγχρονη διοίκηση σημαίνει ότι η ίδια η διοίκηση δεν αντιλαμβάνεται τον εαυτό της ως εξουσία αλλά ως όργανο που παρέχει υπηρεσίες.
Αυτό είναι και ο λόγος ύπαρξής της και αποτελεί δικαίωμα του πολίτη να περιμένει την παροχή καλών υπηρεσιών.
(Χειροκροτήματα)
Κύριε Πρόεδρε, θα ήθελα να ξεκινήσω συγχαίροντας τους συναδέλφους μου στην επιτροπή, τον κ. Bφsch και τον κ. Perry, καθώς και την κ. Almeida Garrett, για τις εκθέσεις τους.
Επίσης τον κ. Sφderman, ο οποίος υπερασπίζεται αδιάκοπα και γενναιόδωρα τους ευρωπαίους πολίτες.
Η προσέγγιση αυτών των εκθέσεων βασίζεται στην ανάγκη δημιουργίας ενός διαφανούς και κατανοητού συστήματος, έτσι ώστε οι πολίτες της Ευρωπαοκής Ένωσης να μπορούν να είναι βέβαιοι ότι σε περίπτωση που θέλουν να υποβάλουν κάποια βάσιμη καταγγελία, θα έχουν τη δυνατότητα να απευθυνθούν στο Διαμεσολαβητή ή στην Επιτροπή Αναφορών, ανάλογα με τη φύση του προβλήματός τους.
Πρέπει οπωσδήποτε να διευκρινίσουμε στο κοινό τις διαφορετικές λειτουργίες των θεσμικών οργάνων και να επιμείνουμε για μεγαλύτερη δημοσιότητα και για πιο αποτελεσματική πολιτική παροχής πληροφοριών τόσο από το γραφείο του Διαμεσολαβητή όσο και κατά την διαδικασία υποβολής αναφορών στο Κοινοβούλιο.
Συμφωνώ απόλυτα με την άποψη ότι είναι απαραίτητο να ενσωματωθεί ο Χάρτης Θεμελιωδών Δικαιωμάτων στις συνθήκες της Ένωσης, ώστε να αναβαθμιστεί ακόμη περισσότερο το επίπεδο των δικαιωμάτων των πολιτών της Ευρώπης.
Για να μπορέσουμε να γίνουμε ο πλέον προοδευτικός συνδυασμός κρατών, πρέπει να βεβαιωθούμε ότι τα θεσμικά μας όργανα είναι απολύτως δημοκρατικά και υπεύθυνα και ότι παρέχονται εγγυήσεις υπεράσπισης των ατομικών και συλλογικών δικαιωμάτων όλων.
Συγχαίρω ιδιαιτέρως τον Διαμεσολαβητή διότι επεσήμανε επακριβώς - ίσως είναι ένας από τους λίγους που το έκαναν σε ευρωπαοκό επίπεδο - την πραγματική αιτία της αποτυχίας του δημοψηφίσματος στην Ιρλανδία, η οποία είναι το χάσμα μεταξύ κυβερνώντων και κυβερνωμένων.
Κατά τη γνώμη μου δεν υπάρχει καμία απολύτως αμφιβολία ότι αυτή είναι η αλήθεια και έχει πυροδοτήσει πάρα πολλές ανησυχίες.
Ο κ. Bφsch στην έκθεσή του ορθά επαινεί την συνεργασία μεταξύ του Κοινοβουλίου, της Επιτροπής Αναφορών και της υπηρεσίας του Διαμεσολαβητή και την πολύτιμη διαδικασία της παραπομπής των καταγγελιών στην Επιτροπή Αναφορών όταν δεν εμπίπτουν στην δικαιοδοσία του.
Χαιρετίζω την πρόταση του Διαμεσολαβητή να υπάρχει πολύ στενότερη σχέση συνεργασίας ανάμεσα στην Επιτροπή Αναφορών και την υπηρεσία του Διαμεσολαβητή σχετικά με τις νομικές συνέπειες μερικών περιπτώσεων που μας υποβάλλονται.
Η έκθεση του κ. Perry αποτελεί ένα άλλο σημαντικό έργο και, όπως είπε και ο Διαμεσολαβητής, πρέπει να αναγνωριστεί στον κ. Perry, το συντάκτη της έκθεσης, ο ρόλος που διαδραμάτισε στο να τεθεί σε κίνηση η ιδέα ενός κώδικα καλής συμπεριφοράς σε ευρωπαοκό επίπεδο.
Είναι αναγκαία η εφαρμογή ενός κοινού κώδικα σε όλα τα θεσμικά μας όργανα, ώστε να μην προκαλείται σύγχυση ή απορία στους πολίτες από την ανταπόκριση των θεσμικών οργάνων μας στα προβλήματα και τα παράπονά τους
Κύριε Πρόεδρε, αυτές οι τρεις εκθέσεις εγκρίνουν γενικά πολύ θερμά τη λειτουργία της υπηρεσίας του Διαμεσολαβητή καθώς επίσης και τον εν ενεργεία κάτοχο αυτής της θέσης και η Ομάδα μου συγχαίρει θερμά τον κ. Sφderman για το έργο του.
Είναι προφανές ότι ο Διαμεσολαβητής, ενισχυμένος βάσει του Χάρτη, διαδραματίζει έναν όλο και περισσότερο σημαντικό και δυναμικό ρόλο για την προστασία του πολίτη από τις καταχρήσεις των εκτελεστικών αρχών.
Έχουμε καταθέσει μία τροπολογία για το άρθρο 3 του καταστατικού, σύμφωνα με την οποία τα μέλη της Επιτροπής, οι βουλευτές, καθώς και τα μέλη των οργάνων της Ένωσης, όπως η Eυρωπόλ, εμπίπτουν στη δικαιοδοσία του Διαμεσολαβητή.
Η Επιτροπή αντιτίθεται σε αυτή τη μεταρρύθμιση λόγω του ότι συνεπάγεται πολιτική ανάμειξη, αλλά εμείς πιστεύουμε ότι ο Διαμεσολαβητής είναι απολύτως ικανός να διακρίνει την κακή διοίκηση από την κακή πολιτική.
Το δικαίωμα εξέτασης της συμπεριφοράς των κατεξοχήν υπευθύνων για την διοίκηση αποτελεί αναγκαίο μέρος της καλής διακυβέρνησης και συμπληρώνει, αλλά δεν αναπληρώνει, το έργο αυτού του Κοινοβουλίου ως προς την ανάληψη δημοκρατικής ευθύνης σε σχέση με το Σώμα των Επιτρόπων.
Στα περισσότερα, αν όχι σε όλα τα κράτη μέλη, οι εθνικοί υπουργοί υπόκεινται σε έρευνα εκ μέρους του εθνικού Διαμεσολαβητή και θα ήταν κρίμα τα ευρωπαοκά πρότυπα καλής διοίκησης να είναι χαμηλότερα από τα πρότυπα που έχουν πλέον καθιερωθεί στα κράτη μέλη μας.
Κατά τη γνώμη μας, πρέπει να είναι υψηλότερα.
Κύριε Πρόεδρε, ο Διαμεσολαβητής κ. Jacob Sφderman ανέφερε στη συζήτηση το πρωί ότι τα δικαιώματα και οι υποχρεώσεις του πολίτη είναι ίσως λιγότερο της μόδας από τον τεχνοκρατικό τρόπο διοίκησης, και, στο σημείο αυτό, ενδεχομένως έχει δίκιο.
Θα ήθελα, ωστόσο, να επισημάνω ότι η Επιτροπή Αναφορών μπορεί πράγματι να είναι εκείνη ακριβώς η επιτροπή του Κοινοβουλίου, η οποία είναι ικανή να δώσει λύση σε αυτό το χαίνον χάσμα ανάμεσα στους πολίτες και στους υπεύθυνους για τη λήψη αποφάσεων.
Κατά την άποψή μου, τούτες οι ετήσιες συζητήσεις αποτελούν κορυφαίες στιγμές της χρονιάς και είναι ευχάριστο να μπορεί κανείς να συμμετέχει σε αυτές.
Στην έκθεση Bφsch, επαναλαμβάνεται το αίτημα του Κοινοβουλίου ότι ο Χάρτης των Θεμελιωδών Δικαιωμάτων θα πρέπει να καταστεί δεσμευτικό μέρος των Συνθηκών.
Τούτο μπορούμε να το υποστηρίξουμε πολύ ένθερμα, καθότι ενδεχομένως αυτό ακριβώς να μας δώσει τη δυνατότητα να ενισχύσουμε και να επεκτείνουμε τον μηχανισμό της αναφοράς, όπως επισημαίνουν ο κ. Bφsch και η επιτροπή.
Ο μηχανισμός της αναφοράς θα μπορούσε μια μέρα να εξελιχθεί σε ακραιφνή λήψη πρωτοβουλίας των μη κυβερνητικών οργανώσεων, όπως αυτό πηγάζει από τη νομοθεσία ορισμένων κρατών μελών.
Στην έκθεση του κ. Perry, σχετικά με τον κώδικα διοικητικής συμπεριφοράς, η θέση του Κοινοβουλίου είναι ότι χρειάζεται ένας νόμος, δεσμευτικός για όλα τα θεσμικά όργανα, ο οποίος θα λαμβάνει ως δεδομένο ότι η διοίκηση παρέχει πράγματι υπηρεσίες στους πολίτες.
Είναι σαφές ότι η Επιτροπή θα πρέπει τώρα να προαγάγει το θέμα αυτό γρήγορα και αποφασιστικά.
Ο κ. Duff παρενέβη ήδη επί της έκθεσης της κ. Almeida Garrett και πρέπει να πω ότι είμαι πεπεισμένη για την επιχειρηματολογία του κ. Duff, σχετικά με το ότι, όταν πρόκειται για διοικητικά σφάλματα, και τα μέλη των θεσμικών οργάνων θα πρέπει να είναι δυνατόν, εν ανάγκη, να απολογούνται ενώπιον του Διαμεσολαβητή.
Οι βουλευτές, νομίζω, δεν έχουν να φοβηθούν τίποτα, καθότι η αρμοδιότητα του Διαμεσολαβητή είναι διοικητική, και όχι πολιτική.
Ευελπιστώ ότι η τροπολογία του κ. Duff θα τύχει ευρείας υποστήριξης.
(Χειροκροτήματα)
Κύριε Πρόεδρε, μιλάμε εδώ σήμερα για την ευρωπαϊκή ιθαγένεια και τα δικαιώματα των ευρωπαίων πολιτών.
Πιστεύω ότι ο εισηγητής μας, ο κ. Perry, υποστηρίζει ρητά έναν κώδικα συμπεριφοράς που αντανακλά την πρόθεση εκείνων που συνέταξαν το άρθρο 41 του Χάρτη των Θεμελιωδών Δικαιωμάτων, το δικαίωμα των πολιτών στη χρηστή διοίκηση.
Αυτός ο κώδικας απαιτεί ρητά καλή διοικητική συμπεριφορά από όλους: από όργανα και υπαλλήλους και απαιτεί επίσης να εφαρμόζεται ομοιόμορφα σε όλα τα όργανα.
Αυτός ο κώδικας πρέπει να έχει τη μέγιστη διάδοση, τη μέγιστη διαφάνεια και την καλύτερη δυνατή πρόσβαση για τους πολίτες.
Πρέπει να προωθεί την εγγύτητα και την αξιοπιστία των ευρωπαϊκών οργάνων (πιστεύω ότι έχουμε ακόμα πολύ δρόμο να διανύσουμε σχετικά μ' αυτό το θέμα) και πρέπει να εφαρμόζεται χωρίς καμιά διάκριση φύλου, φυλής, χρώματος δέρματος, εθνοτικής καταγωγής, γλώσσας ή θρησκείας.
Υπενθυμίζω σχετικά με αυτό το θέμα, κύριε Πρόεδρε, ότι από μια συνάδελφό μας Γερμανίδα κουρδικής καταγωγής - πολύ μελαχρινή και με μαύρα μάτια - ζητείται η κάρτα με μεγαλύτερη - θα έλεγα - "επιμέλεια" σε σχέση με τους υπολοίπους ευρωβουλευτές επειδή δεν μοιάζει για ευρωβουλευτής.
Αν αυτό συμβαίνει εδώ, σ' αυτό το Κοινοβούλιο, τι μπορεί να συμβαίνει πιο έξω;
Γι' αυτό, είναι πολύ σημαντικό ο κώδικας συμπεριφοράς να εφαρμόζεται χωρίς καμιά διάκριση.
Πιστεύω ότι πρέπει να συγχαρούμε τις υπηρεσίες που έχουν υιοθετήσει ήδη αυτόν τον κώδικα καλής συμπεριφοράς που πρότεινε ο Διαμεσολαβητής, και δράττομαι της ευκαιρίας για να τον συγχαρώ για το έργο του.
Πιστεύω ότι ο Διαμεσολαβητής και η Επιτροπή Αναφορών του Ευρωπαϊκού Κοινοβουλίου, στην οποία ανήκω, ξέρουμε πολύ καλά από τα παράπονα των πολιτών ότι απέχουμε ακόμα από το να είναι τα κοινοτικά όργανα αξιόπιστα και κοντά στους πολίτες και ότι είναι στο χέρι μας να διευκολύνουμε αυτή την προσέγγιση και την αξιοπιστία.
Κύριε Πρόεδρε, αγαπητοί συνάδελφοι, θα πω καταρχάς δυο λόγια για την προτεινόμενη τροποποίηση του άρθρου 3 του καταστατικού του Διαμεσολαβητή, και αναφέρομαι στην έκθεση της κ. Garrett.
Το να επιτραπεί η πρόσβαση σε όλα τα διαβαθμισμένα έγγραφα που προέρχονται από κράτος μέλος χωρίς τη συναίνεση του εν λόγω κράτους, ακόμα και αν πρόκειται για έγγραφα που ενδέχεται να αφορούν διπλωματικά ή αμυντικά θέματα νομίζουμε ότι δημιουργεί ένα πολύ επικίνδυνο προηγούμενο, ιδίως αν η εν λόγω αναθεώρηση επιβληθεί κατά κάποιο τρόπο στα κράτη μέλη.
Το διεστραμμένο αποτέλεσμα αυτού του μέτρου, αν εγκριθεί, θα είναι προφανώς ότι θα δώσει το κίνητρο στα κράτη μέλη να παρακρατούν τα διαβαθμισμένα έγγραφα και να μην τα κοινοποιούν στο άλφα ή στο βήτα κοινοτικό όργανο, και αυτός είναι ο λόγος για τον οποίο η Ομάδα μου δεν μπορεί να προσυπογράψει την εν λόγω πρόταση.
Όσον αφορά τώρα την έκθεση Bφsch, δεν συμμεριζόμαστε απολύτως την αισιοδοξία του κ. Bφsch σχετικά με την ανάλυση της δραστηριότητας του ευρωπαίου Διαμεσολαβητή.
Ασφαλώς, το έργο των υπηρεσιών του κ. Sφderman μοιάζει απολύτως αξιόλογο, λαμβανομένων υπόψη των πενιχρών τους μέσων.
Αλλά το γεγονός ότι από τις περισσότερες από 1 700 καταγγελίες που ελήφθησαν το 2000 κρίθηκαν παραδεκτές μόνον 297, δεν αποδεικνύει τη χρηστή διοίκηση εκ μέρους των ευρωπαϊκών θεσμικών οργάνων.
Αποδεικνύει πριν από όλα την έλλειψη πληροφόρησης των πολιτών σχετικά με τα μέσα άμυνας που διαθέτουν απέναντι σε ορισμένες πτυχές της ευρωκρατίας των Βρυξελλών.
Όσον αφορά το περιεχόμενο των καταγγελιών που υποβλήθηκαν, εναντίον της Επιτροπής κατά κύριο λόγο, είναι νομίζουμε χαρακτηριστικό: ο κύριος όγκος των καταγγελιών αφορά άρνηση ενημέρωσης, έλλειψη διαφάνειας, καθυστερήσεις πληρωμών, κατάχρηση εξουσίας, αδικία ή ακόμα και διακρίσεις.
Νομίζω ότι πρέπει να μελετήσουμε βαθύτερα την ουσία αυτών των παραπόνων.
DA) Κύριε Πρόεδρε, κύριε Sφderman, έχουν περάσει πάνω από δέκα χρόνια από τότε που προτείναμε τη θέσπιση ενός ευρωπαίου διαμεσολαβητή.
Αγωνιστήκαμε επί μακρόν προκειμένου να πετύχουμε να υπάρξει ένα σωστό καθεστώς, ώστε ο διαμεσολαβητής να μπορεί να έχει πρόσβαση σε όλα προκειμένου να είναι σε θέση να ασκεί έλεγχο.
Τη μάχη εκείνη τη χάσαμε, όμως τώρα πρέπει να επανακάμψουμε.
Είναι επιτακτική η αναθεώρηση του καθεστώτος ούτως ώστε ο διαμεσολαβητής να έχει δικαίωμα να ελέγχει κάθε ένα έγγραφο προτού γνωμοδοτήσει επί κάποιου θέματος.
Ο διαμεσολαβητής πρέπει φυσικά να σέβεται την ιδιωτική ζωή και άλλες λογικές απαιτήσεις που αφορούν την εμπιστευτικότητα, αλλά πρέπει να έχει πρόσβαση και να ασκεί έλεγχο σε όλα.
Εάν οι υπάλληλοι της Επιτροπής μπορούν οι ίδιοι να προβαίνουν σε εκτιμήσεις για το τι θέλουν να ελέγχεται, τότε δεν μιλάμε για διαμεσολαβητή αλλά για υπάλληλο δημοσίων σχέσεων.
Η Επιτροπή Ελέγχου του Προϋπολογισμού του Ευρωπαϊκού Κοινοβουλίου αντιμετωπίζει το ίδιο πρόβλημα.
Η Επιτροπή αποφασίζει από μόνη της τι θέλει να ελεγχθεί.
Ακόμη και το Ελεγκτικό Συνέδριο δεν επιτρέπεται να ασκήσει πλήρη έλεγχο στην Επιτροπή.
Ο πρόεδρος ενημέρωσε την επιτροπή ότι ούτε εκείνος έχει πρόσβαση σε όλα τα παραρτήματα.
Επ' αυτού λοιπόν θα έπρεπε να ενσκήψει ο κ. Πρόντι, αντί να δίνει άδειες υποσχέσεις για περισσότερη διαφάνεια και εγγύτητα στον πολίτη.
Ο διαμεσολαβητής και το Δικαστήριο έκαναν καλή δουλειά για να υπάρξει περισσότερη διαφάνεια.
Ο κ. Jacob Sφderman αξίζει πολλά συγχαρητήρια, αλλά εάν ο νέος κανονισμός περί διαφάνειας δεν αποτελέσει σπουδαίο βήμα προόδου όσον αφορά την προώθηση της διαφάνειας τότε διακινδυνεύουμε να πισωγυρίσουμε.
Ως εκ τούτου υπάρχει ανάγκη για μια νέα δραστήρια προσπάθεια υπέρ του διαμεσολαβητή, του Ελεγκτικού Συνεδρίου και της Επιτροπής Ελέγχου του Προϋπολογισμού.
Πολλά δραστήρια μέλη της Επιτροπής Ελέγχου του Προϋπολογισμού έχουν υποβάλει μήνυση κατά της Επιτροπής, η οποία πρέπει να λάβει την υποστήριξη ολόκληρου του Κοινοβουλίου.
Το Ελεγκτικό Συνέδριο δεν πρέπει να ανεχτεί ούτε μία απόρριψη αίτησής του να ελέγξει κάποιο παράρτημα.
Αν όμως κάτι τέτοιο συμβεί τότε το Κοινοβούλιο πρέπει να δηλώσει ότι δεν θα χορηγήσει απαλλαγή - και φίλτατε διαμεσολαβητή, γιατί να μην στραφείτε στα ΜΜΕ και το Δικαστήριο σε περίπτωση απόρριψης του δικαιώματος πρόσβασης σε επίσημο έγγραφο όταν τη θεωρείτε αδικαιολόγητη;
Κύριε Πρόεδρε, έχει δημιουργηθεί ενδεχομένως η εντύπωση ότι πρόκειται για έναν αγώνα σχετικά με μια μικρή παράγραφο σε κάποιο σημείο της τεράστιας νομοθεσίας της Ευρωπαϊκής Ένωσης.
Κατά την άποψή μου, όμως, έχουμε να κάνουμε με ένα πολύ ουσιαστικό ζήτημα που δεν αποτελεί απλά πολιτισμική αντίθεση.
Αποδεικνύεται για ακόμη μια φορά ότι δεν έχουμε κατορθώσει ακόμα να επιβάλουμε στην Ευρώπη τις αρχές του Διαφωτισμού, έτσι όπως αυτές ενσωματώθηκαν στην αμερικανική δικαϊκή πράξη μέσω του αμερικανικού συντάγματος και του Freedom of Information Act.
Και αυτό γιατί ο Διαφωτισμός σταμάτησε την πορεία του μπροστά στην γαλλική παράδοση σε ζητήματα δημόσιας διοίκησης.
Έτσι ακούμε και πάλι διάφορες αγορεύσεις και είναι λυπηρό να βλέπει κανείς ότι η Ευρωπαϊκή Ένωση βρίσκεται πάλι στο σημείο που βρισκόταν με το σχέδιο για την καθιέρωση του Διαμεσολαβητή, στις 17 Δεκεμβρίου 1992.
Τουλάχιστον βρισκόμαστε στο σημείο αυτό και πιστεύω πως αυτή τη φορά μπορούμε να νικήσουμε.
Το γεγονός ότι υπάρχουν τόσες πολλές καταγγελίες για προβλήματα των πολιτών με τα θεσμικά όργανα της ΕΕ, ουσιαστικά έχει να κάνει με το ότι πολλά πράγματα εξακολουθούν να αποσιωπούνται και να αποκρύπτονται.
Οι προτάσεις που περιέχει η έκθεση Garrett, την οποία πρέπει κατά την άποψή μου να υποστηρίξουμε, είναι ένα πρώτο βήμα.
Αρχικά θα πρέπει να είναι ο διαμεσολαβητής εκείνος που θα αποκτήσει πραγματική πρόσβαση σε όλα τα έγγραφα, μετά όμως και οι ίδιοι οι πολίτες.
Εδώ χρειαζόμαστε επειγόντως μια αντιστροφή του βάρους της απόδειξης.
Θα απαιτούσα μάλιστα από τον Διαμεσολαβητή να μας κοινοποιεί στο μέλλον ποια έγγραφα δεν έλαβε παρα όλα αυτά, επειδή οι αντίστοιχες υπηρεσίες επικαλέσθηκαν κανόνες για την τήρηση του απορρήτου.
Μέσω αυτής της αντιστροφής της απόδειξης θα πρέπει να φτάσουμε στο σημείο όπου θα μπορούμε να βιώσουμε πραγματικά τη δημοκρατία, όπου θα έχουμε κατά δύναμη πρόσβαση σε όλα τα έγγραφα και οι συνεδριάσεις του Συμβουλίου θα είναι ανοικτές.
Και τούτο διότι είμαι πεπεισμένος ότι δεν μπορεί να υπάρξει δημοκρατία δίχως διαφάνεια.
(Χειροκροτήματα)
Κύριε Πρόεδρε, χαιρετίζω όλες αυτές τις εκθέσεις, αλλά σήμερα θα επικεντρωθώ στην έκθεση του κ. Bφsch, η οποία υπογραμμίζει το σημαντικό έργο που επιτέλεσε ο Διαμεσολαβητής προς την κατεύθυνση του σεβασμού της ιδέας της διαφάνειας και της ανοικτής διακυβέρνησης.
Ελπίζω ότι αυτό θα δείξει στους πολίτες πως τα θεσμικά όργανα της Ευρώπης προσπαθούν όντως να ενεργούν προς το συμφέρον του λαού της και πως οι περιπτώσεις κακής διοίκησης θα τιμωρούνται πάντα.
Ασφαλώς, οι αρμοδιότητες του Διαμεσολαβητή είναι περιορισμένες, αλλά με χαρά μου βλέπω ότι η έκθεση καταδεικνύει πως ο Διαμεσολαβητής καταβάλλει την μεγαλύτερη δυνατή προσπάθεια στις περισσότερες περιπτώσεις σύμφωνα με τις επιταγές της αμερόληπτης συμπεριφοράς.
Το μεγαλύτερο μέρος της έκθεσης του Διαμεσολαβητή περιλαμβάνει εκτενή παράθεση των καταγγελιών που του υποβλήθηκαν σχετικά με κακή διοίκηση εκ μέρους των ευρωπαοκών θεσμικών οργάνων, των ερευνών που έχουν διεξαχθεί από το γραφείο του, και της δράσης που ανέλαβε, συμπεριλαμβανομένων, βέβαια, των αποτελεσμάτων.
Ωστόσο, πολλές καταγγελίες που υποβάλλονται στο Διαμεσολαβητή συνεχίζουν να αφορούν πράξεις των εθνικών αρχών, για τις οποίες δεν είναι αρμόδιος ο Διαμεσολαβητής, και αποδεικνύεται ότι πολλές καταγγελίες δεν χρήζουν ενεργειών.
Ο αριθμός των περιπτώσεων όπου η παρέμβαση του Διαμεσολαβητή αποδείχθηκε επιτυχής για τον καταγγέλλοντα δείχνει ότι ο Διαμεσολαβητής έχει αναπτύξει αποτελεσματικούς τρόπους ώστε να διασφαλίζεται η συμμόρφωση των ευρωπαοκών θεσμικών οργάνων με τις συστάσεις του.
Οι ειδικές εκθέσεις του Διαμεσολαβητή, που βασίζονται στο δικαίωμά του να διεξάγει έρευνες ιδίας πρωτοβουλίας, συμβάλλουν σημαντικά στην ερμηνεία και την ανάπτυξη του κοινοτικού δικαίου.
Επιδοκιμάζω ιδιαίτερα το γεγονός ότι, σε σχέση με την εκπόνηση του Χάρτη των Θεμελιωδών Δικαιωμάτων, ο Διαμεσολαβητής έχει επιμείνει σθεναρά να αναγνωρίζει ο Χάρτης το δικαίωμα του πολίτη για μία ανοιχτή, υπεύθυνη και εξυπηρετική διοίκηση.
Τα όργανα της Κοινότητας υποχρεούνται να διαμορφώνουν τις πολιτικές και τους νόμους της Κοινότητας κατά τρόπο επωφελή και κατανοητό για τους πολίτες.
DA) Το Κίνημα του Ιουνίου κατά της ΕΕ, το οποίο εκπροσωπώ, έχει ευθύς εξαρχής αγωνιστεί υπέρ του αποτελεσματικού ελέγχου των θεσμικών οργάνων της Ευρωπαϊκής Ένωσης από πλευράς του Διαμεσολαβητή.
Ποτέ δεν τρέφαμε ψευδαισθήσεις ότι αυτή η σκανδιναβική εγγύηση της ασφάλειας δικαίου, την οποία εκπροσωπεί ο Διαμεσολαβητής, θα επέφερε επανάσταση στη γραφειοκρατία της ΕΕ, ωστόσο εάν ο Διαμεσολαβητής μπορούσε απλά και μόνο να ανοίξει κάποια μεμονωμένα προσπελάσιμα μονοπάτια στη ζούγκλα της ΕΕ αυτό και μόνο θα το θεωρούσαμε πρόοδο.
Ο Διαμεσολαβητής δεν έχει εύκολη ζωή.
Απαιτείται σημαντική υπομονή για να συμβιβάζεσαι με την αδράνεια του συστήματος της ΕΕ.
Η ιδιαίτερα μετριοπαθής πρόταση του Διαμεσολαβητή για έναν κώδικα δεοντολογίας που θα εισάγει ορθές διοικητικές πρακτικές στα μεμονωμένα θεσμικά όργανα αντιμετωπίστηκε με το συνηθισμένο μίγμα προφορικής καλής θέλησης και πρακτικής παθητικότητας, η οποία στην πράξη μπορεί να μπλοκάρει κάθε βήμα προόδου.
Όσο για τους τωρινούς περιορισμούς που αντιμετωπίζει ο Διαμεσολαβητής στην προσπάθειά του να έχει πρόσβαση στις σχετικές πληροφορίες που αφορούν τις υποθέσεις που επεξεργάζεται - συνδέονται με το άρθρο 3 του καθεστώτος - είναι πέρα για πέρα σκανδαλώδεις.
Εντούτοις, ο Διαμεσολαβητής είναι υπομονετικός.
Οι συστάσεις και οι ερωτήσεις συσσωρεύονται στα θεσμικά όργανα, όμως ο Διαμεσολαβητής δεν το βάζει κάτω.
Ο μύλος αλέθει αργά αλλά νομίζω ότι αλέθει παρ' όλα αυτά.
Μπορούμε να στηρίξουμε έναν κανονισμό για ορθές διοικητικές πρακτικές, που δεν θα πρόκειται για ανώδυνα παχιά λόγια της Επιτροπής αλλά για πρόταση του ίδιου του Διαμεσολαβητή.
Ένας τέτοιος κανονισμός δεν θα επιφέρει επανάσταση στη διοίκηση, για την οποία άλλωστε απαιτούνται θεμελιώδεις αλλαγές στη νοοτροπία διαχείρισης, οι οποίες δεν γίνονται από τη μια μέρα στην άλλη, αλλά οι κανόνες θα συμβάλουν στην ασφάλεια δικαίου και στη διαφάνεια.
Παρομοίως μπορούμε να στηρίξουμε την πρόταση για τροποποίηση του άρθρου 3, το οποίο σήμερα στην πραγματικότητα σημαίνει ότι τα θεσμικά όργανα έχουν τη δυνατότητα να αρνηθούν να δώσουν στο Διαμεσολαβητή τις πληροφορίες που είναι απαραίτητες προκειμένου εκείνος να μπορέσει να ασκήσει έστω και τον παραμικρό έλεγχο.
Θεωρώ ότι η πρόταση δεν είναι αρκετά φιλόδοξη αλλά ακόμα και τα μικρά βήματα προόδου είναι καλύτερα από το τίποτα.
Εύχομαι στον κ. Jacob Sφderman καλή τύχη.
Κύριε Πρόεδρε, η κοινή συζήτηση αυτών των τριών εκθέσεων είναι σημαντική.
Θα πρέπει να γίνει κοινή πεποίθηση ότι το έργο του Διαμεσολαβητή δεν είναι απλώς σπουδαίο, αλλά είναι κομβικό για μια σωστή ολοκλήρωση της Ευρωπαϊκής Ένωσης.
Αυτό δεν το γνωρίζουν δυστυχώς ακόμα πολλοί συνάδελφοί μας.
Είναι ευτυχές το γεγονός ότι τα καθήκοντα αυτά εκτελεί ένας έμπειρος, ο κ. Sφderman, με δεδηλωμένο ενθουσιασμό για το έργο αυτό.
Ήμουν συντάκτης της έκθεσης για την εφαρμογή του κοινοτικού δικαίου και είδα από κοντά τα μεγάλα προβλήματα κακής εφαρμογής του κοινοτικού δικαίου.
Αυτό δεν είναι πρόβλημα νομικό, αλλά κοινωνικό, γιατί οδηγεί σε δυσλειτουργία της κοινωνίας των ευρωπαίων πολιτών, και πολιτικό γιατί εκφράζει τον βαθμό ωρίμανσης για το ποια ευρωπαϊκή έννομη τάξη θέλουμε.
Παράλληλα, είδα το μεγάλο ρόλο του Διαμεσολαβητή για την ομαλή λειτουργία της κοινοτικής έννομης τάξης.
Αρκεί να υπενθυμίσω ότι ο μεγαλύτερος αριθμός των παραβιάσεων του κοινοτικού δικαίου οφείλει την αποκάλυψή του στο θεσμό της καταγγελίας.
Το δεύτερο σημείο που θέλω να επισημάνω σε σχέση με τον ρυθμιστικό ρόλο του Διαμεσολαβητή είναι ότι το δικαίωμα καταγγελίας και αναφοράς τείνει να εξελιχθεί σε διαδικασία συμφιλίωσης και ειρηνικής επίλυσης των διαφορών, μόνη λύση για μια ανέξοδη και με τρόπο ελαστικό διευθέτηση των διαφορών και αποσυμφόρηση του Δικαστηρίου των Ευρωπαϊκών Κοινοτήτων.
Πρέπει όμως με κάθε θυσία και πάνω από όλα να βρεθεί τρόπος για την συντόμευση κατά πολύ του χρόνου διεκπεραίωσης των καταγγελιών.
Κλείνοντας, κύριε Πρόεδρε, ήθελα να επισημάνω όσον αφορά τον κώδικα δεοντολογίας ότι πρέπει να είναι γενικής ισχύος όσον αφορά τις γενικές αρχές και μόνο ως προς τις ιδιαιτερότητες κάθε οργανισμός να έχει δικό του κώδικα καλής συμπεριφοράς.
DA) Κύριε Πρόεδρε, θα ήθελα να ευχαριστήσω τον διαμεσολαβητή για το μεγάλο έργο που καταβάλλει προκειμένου να διασφαλίσει τα δικαιώματα των πολιτών εντός του συστήματος της ΕΕ.
Ο θεσμός του Διαμεσολαβητή είναι ένας πάρα πολύ σημαντικός θεσμός και είναι σημαντικό όλοι μας συνεχώς να τον παρακολουθούμε και να μεριμνάμε για την ανάπτυξή του, ειδικά υπό το πρίσμα της νέας εξέλιξης.
Ο ίδιος ο Διαμεσολαβητής ανέφερε ότι η απόσταση ανάμεσα στους πολίτες και την ΕΕ είναι πολύ μεγάλη.
Μιλάμε πολύ για αυτό το θέμα αλλά στην πραγματικότητα κάνουμε ελάχιστες προσπάθειες για να ανατρέψουμε αυτή την κατάσταση.
Ένας από τους λόγους που οι πολίτες δεν μπορούν να βγάλουν άκρη από το σύστημα της ΕΕ είναι φυσικά ο εντελώς απελπιστικός τρόπος που έχουμε οργανωθεί, όπως το να έχουμε φυσική παρουσία στο Λουξεμβούργο, τις Βρυξέλλες και το Στρασβούργο.
Θεωρώ μάλιστα ότι θα μπορούσε κανείς να αναρωτηθεί - όπως άλλωστε ήταν και η γνώμη του ίδιου του Διαμεσολαβητή - εάν η τοποθέτηση του διαμεσολαβητή εδώ στο Στρασβούργο ήταν η καταλληλότερη.
Πιστεύω πως όχι.
Θεωρώ ότι αυτό συνεπάγεται ότι ο Διαμεσολαβητής μπορεί πολύ εύκολα να τεθεί στο περιθώριο σε σχέση με τα υπόλοιπα θεσμικά όργανα της ΕΕ, τα οποία πρέπει να ελέγχει αλλά και να μεταρρυθμίζει, και θεωρώ επίσης πιθανό η τοποθέτηση αυτή να δημιουργήσει περαιτέρω αντιπαλότητες.
Θα αναφέρω μάλιστα έναν δυο τομείς.
Ο ένας αφορά τις λευκές βίβλους.
Ο ίδιος ο Διαμεσολαβητής αναφέρθηκε σε αυτές.
Θεωρώ ότι αποτελούν πολύ καλό παράδειγμα για το ότι εάν ο Διαμεσολαβητής δεν συναναστρέφεται σε καθημερινή βάση την Επιτροπή τότε δεν αναφέρεται καν στη Λευκή Βίβλο που παρουσίασε ο πρόεδρος κ. Πρόντι τις προάλλες, γεγονός που ήταν εξάλλου εύλογο.
Το άλλο που θα ήθελα να πω είναι πως θεωρώ πραγματικά ότι υπάρχουν υπερβολικά λίγες καταγγελίες.
Γνωρίζω καλά ότι ο Διαμεσολαβητής αγωνίζεται με τον χρόνο αλλά δεν μπορώ να καταλάβω γιατί δεν υπάρχουν περισσότερες καταγγελίες όταν αναλογίζομαι το τεράστιο μέγεθος της μηχανής των θεσμικών οργάνων στην οποία αναφερόμαστε.
Το τρίτο που είναι άκρως σημαντικό είναι ότι ο Διαμεσολαβητής κατέβαλε προσπάθειες να πετύχει τη θέσπιση διαμεσολαβητών στις υποψήφιες χώρες.
Όταν προσχωρήσουν οι νέες υποψήφιες χώρες θα είναι ανυπολόγιστης σημασίας να εξασφαλίσουμε ότι κατανοούν τις ορθές διοικητικές πρακτικές, δεδομένου ότι στην πραγματικότητα δεν έχουν ιδιαίτερη πείρα με τον δικό μας τρόπο διαχείρισης των κοινών.
Τέταρτον, εκφράζω την ικανοποίησή μου για το γεγονός ότι ο διαμεσολαβητής ασχολήθηκε με το σύστημα ηλεκτρονικού ταχυδρομείου και την ικανοποίησή μου που ο Διαμεσολαβητής εργάζεται δραστήρια με αυτό ώστε να υπάρξουν γνήσιες καταγγελίες και όχι μόνο ψευτοκαταγγελίες.
Κύριε Πρόεδρε, και εγώ επίσης χαιρετίζω αυτές τις εκθέσεις και, αναφερόμενος ειδικά στην έκθεση της κ. Almeida Garrett, χαιρετίζω τις προτάσεις για επέκταση του δικαιώματος πρόσβασης του Διαμεσολαβητή σε όλα τα έγγραφα.
Επιδοκιμάζω ιδιαιτέρως την προτεινόμενη αλλαγή σχετικά με το καθεστώς των εγγράφων που προέρχονται από τα κράτη μέλη.
Στην Επιτροπή Αναφορών και αλλού, αντιμετωπίζουμε δυσκολίες ως προς το εξής ερώτημα: σε ποιόν ανήκουν οι πληροφορίες;
Είναι πολύ σημαντικό να έχει ο Διαμεσολαβητής την ευρύτερη δυνατή πρόσβαση και συμφωνώ με κάποια σχόλια που έγιναν από συναδέλφους σχετικά με την ανάγκη για μεγαλύτερο άνοιγμα.
Λυπάμαι μόνο που δεν ασχοληθήκαμε ενδελεχέστερα με αυτό το ζήτημα στα πλαίσια της συζήτησης του Κοινοβουλίου σχετικά με την πρόσβαση σε διαβαθμισμένα έγγραφα
Η έκθεση του κ. Perry είναι επίσης σημαντική, κυρίως ως προς τον ορισμό του θεσμικού οργάνου τον οποίο παραθέτει, και την έμφαση που αποδίδει στην προθυμία για εξυπηρέτηση και επικοινωνία.
Αλλες δημόσιες υπηρεσίες μπορούν κάλλιστα να διδαχθούν από αυτό, και επίσης επιδοκιμάζω την επέκταση της αποφυγής διακρίσεων στην προτεινόμενη τροπολογία αριθ.11 για το άρθρο 5.
DA) Κύριε Πρόεδρε, ξανά εφέτος η ετήσια έκθεση του Διαμεσολαβητή αποτελεί ανάγνωσμα που αναπτερώνει το ηθικό.
Θεωρώ ότι η υπόθεση έχει μπει στο σωστό δρόμο και προκαλεί μεγάλη ικανοποίηση να διαβάζουμε ότι ο Διαμεσολαβητής έλαβε τα έγγραφα που ζήτησε.
Ελπίζω ότι αυτή η πρακτική θα μεταδοθεί στο υπόλοιπο σύστημα της ΕΕ, όπως κανονικά θα έπρεπε.
Μόνο με διαφάνεια μπορούμε να εξασφαλίσουμε ότι οι απάτες και οι παρατυπίες θα καταπολεμηθούν σωστά και ότι οι πολιτικοί θα αποκτήσουν καλύτερη εικόνα στα μάτια του λαού.
Είχαμε άλλωστε μεγάλη ανάγκη του Διαμεσολαβητή σε μια υπόθεση στην Αγγλία, όπου η εταιρία Lloyd' s εξαπάτησε χιλιάδες ανθρώπους με αποτέλεσμα πολλές ανθρώπινες τραγωδίες όπως αυτοκτονίες κλπ..
Παρατηρούμε μια αδιαφάνεια στην αγγλική κυβέρνηση, το Συμβούλιο και την Επιτροπή και θα ήταν χρήσιμο εάν ο Διαμεσολαβητής μπορούσε να μας βοηθήσει να προχωρήσουμε με τη συγκεκριμένη υπόθεση.
Θεωρώ ότι η Επιτροπή Αναφορών θα έπρεπε να έχει περισσότερες αρμοδιότητες.
Είναι πιθανώς μία από τις σημαντικότερες επιτροπές, διότι είναι σε αυτή την επιτροπή που ο κάθε απλός άνθρωπος μπορεί να εγείρει ένα θέμα εντός του συστήματος της ΕΕ.
Ως εκ τούτου, είναι ιδιαίτερα σημαντικό να υπάρχει μια ισχυρή επιτροπή που θα μπορεί να τον βοηθήσει όταν εγείρει ένα θέμα.
Θέλω να πω πως όταν άκουσα την ομιλία του συναδέλφου μου, κ. Ole Krarup, εξεπλάγην αρκετά.
Φυσικά έγιναν οι συνήθεις υπαινιγμοί που κάνει κανείς που είναι κατά της ΕΕ, αλλά επειδή γνωρίζω τον κ. Ole Krarup, έχουμε εδώ μια απόδειξη ότι αγαπά αυτό το σύστημα, ότι στην πραγματικότητα πιστεύει ότι είναι καταπληκτικό, έξοχο σύστημα, αλλά απλώς δεν θέλει να το πει.
Οπότε πιστεύω ότι εν καιρώ ο ίδιος ο κ. Ole Krarup θα ομολογήσει ότι τη χρειαζόμαστε την ΕΕ.
.
(ES) Κύριε Πρόεδρε, κυρίες και κύριοι, καταρχάς θέλω να συγχαρώ τους εισηγητές και τον κ. Sφderman για το έργο τους και δράττομαι της ευκαιρίας για να συζητήσω μαζί σας, κυρίες και κύριοι, πολύ σημαντικά θεσμικά ζητήματα για την καλή λειτουργία της Ευρωπαϊκής Ένωσης, κυρίως έναντι των πολιτών, αυτών των πολιτών που πρέπει να είμαστε ικανοί να τους κρατήσουμε όσο το δυνατόν πιο κοντά στα όργανα της Ένωσης.
Θα άρχιζα από την έκθεση Bφsch, την ετήσια έκθεση για τη δραστηριότητα του Ευρωπαίου Διαμεσολαβητή για το 2000.
Θέλω να επαναλάβω μια φορά ακόμα τις ευχαριστίες και την αναγνώριση της Επιτροπής για το εξαίρετο έργο που επιτελεί ο θεσμός του Ευρωπαίου Διαμεσολαβητή και ιδιαίτερα βέβαια το πρόσωπο του ίδιου του Διαμεσολαβητή, του κ. Sφderman, που αναμφίβολα ηγείται των εργασιών και που είναι κατά μεγάλο μέρος ο κινητήρας και η εξήγηση των αποτελεσμάτων και των θετικών συνεπειών που έχει η ύπαρξη του Διαμεσολαβητή, ο οποίος - ας το πούμε ξεκάθαρα - κάθε μέρα γίνεται όλο και πιο γνωστός στους ευρωπαίους πολίτες.
Το έργο του Διαμεσολαβητή επικεντρώνεται στην κακοδιοίκηση και η Επιτροπή είναι υποχρεωμένη να βελτιώσει τη διαχείριση και την ποιότητα των υπηρεσιών της προς όφελος των πολιτών.
Με αυτή την προοπτική, η Επιτροπή συμμερίζεται τις ανησυχίες που εκδήλωσε ο εισηγητής και ιδιαίτερα την ανάγκη να συγκεντρωθούν όσο το δυνατόν γρηγορότερα και να δοθούν οι μέγιστοι δυνατοί πόροι τόσο στον Διαμεσολαβητή όσο και στην Επιτροπή Αναφορών.
Μια πτυχή της έκθεσης Bφsch που μας αφορά ιδιαίτερα είναι η συνέχεια που πρέπει να δίνεται στα επικριτικά σχόλια.
Πέρυσι δημιουργήσαμε, μέσα στην Επιτροπή, μια νέα διαδικασία συστηματικής εξέτασης των συμπερασμάτων που πρέπει να εξάγουμε από τις υποθέσεις που αντιμετωπίζει ο Διαμεσολαβητής.
Καταλαβαίνω ότι βελτιώνουμε εμφανώς την ανάλυση, την έγκριση και άρα και τη συνεργασία με τον Διαμεσολαβητή.
Για να περιγράψουμε καλύτερα αυτή τη συνέχεια, επιτρέψτε μου να σας δώσω δύο παραδείγματα: πρώτον, ως συνέπεια της πρωτοβουλίας του Διαμεσολαβητή, η Επιτροπή αποδέχτηκε, από την 1η Ιουλίου 2000, την πρόσβαση των υποψηφίων στις γραπτές δοκιμασίες των διαγωνισμών τους.
Εδώ, κυρίες και κύριοι, δεν λέμε κενά λόγια, αλλά μιλάμε για συγκεκριμένα γεγονότα.
Μερικούς από σας, κυρίες και κύριοι, θα σας παρακαλούσα να κοιτάξετε λίγο πιο κοντά από ό,τι κάνετε στην πραγματικότητα.
Η κριτική σας, κυρίες και κύριοι, είναι πολύ σημαντική για την Επιτροπή.
Και κάνετε πολύ καλά που επικρίνετε την Επιτροπή όταν κάνει πράγματα που δεν είναι σωστά· όμως, η γενικευμένη επίκριση, το να επικρίνετε το έργο της Επιτροπής απλά και μόνο για να το κάνετε, κατά τη γνώμη μου, δεν βοηθάει σε τίποτα, ούτε την ίδια την Επιτροπή ούτε το σύνολο των οργάνων ούτε την ιδέα της Ευρώπης στους πολίτες.
Πρέπει να μας ασκείτε κριτική όταν το αξίζουμε.
Και θα προσπαθούμε να γινόμαστε καλύτεροι σε όλες τις υποθέσεις και ασφαλώς πάντα θα τις μελετάμε, θα τις αναλύουμε, θα τις αξιολογούμε και θα τις λαμβάνουμε υπόψη μας.
Μια άλλη υπόθεση που θα αναφέρω είναι η ελευθερία έκφρασης των πολιτών και η κατάργηση του ορίου ηλικίας για την πρόσληψη προσωπικού.
Η Επιτροπή, για παράδειγμα, υποστηρίζει πολιτικά αυτούς τους προσανατολισμούς, αλλά είναι ζητήματα που υπερβαίνουν τις δικές μας αρμοδιότητες και που έχουν σχέση με τα άλλα όργανα.
Πρέπει να αποτελέσουν αντικείμενο διοργανικής συμφωνίας, για παράδειγμα, για να αλλάξει το ζήτημα της ηλικίας στην πρόσληψη του προσωπικού.
Εμείς το υποστηρίζουμε, το αποδεχόμαστε και είμαστε διατεθειμένοι να το συζητήσουμε με τα άλλα όργανα, αλλά θα πρέπει να δούμε αν αυτά τα όργανα συμφωνούν να δεχτούν αυτήν την προσέγγιση του κ Sφderman, που εμείς, φυσικά, συμμεριζόμαστε.
Θα επικεντρωθώ τώρα στην έκθεση του κ. Perry σχετικά με τον κώδικα καλής διοικητικής συμπεριφοράς.
Ο κ. Perry υπογραμμίζει τη σημαντική λειτουργία αυτών των κωδίκων καλής συμπεριφοράς για να εξασφαλίσει μία υπηρεσία υψηλής ποιότητας για τους ευρωπαίους πολίτες.
Είναι μέσα σημαντικά για να μεταβληθεί το δικαίωμα καλής συμπεριφοράς, που προβλεπόταν στο Χάρτη των Θεμελιωδών Δικαιωμάτων της Ευρωπαϊκής Ένωσης, σε οδηγίες χρήσεως για το προσωπικό των ευρωπαϊκών οργάνων.
Γι' αυτό το λόγο, η Επιτροπή δέχτηκε με μεγάλη ικανοποίηση την έρευνα που πραγματοποίησε ο Ευρωπαίος Διαμεσολαβητής σχετικά με την ύπαρξη αυτών των κωδίκων.
Επιπλέον, η Επιτροπή συνεργάστηκε στενά με τον κ. Sφderman κατά τη διάρκεια της εκπόνησης του κώδικα καλής διοικητικής συμπεριφοράς, που βρίσκεται εδώ και που περιλαμβάνει μεγάλο μέρος - δεν θα πω το 100%, αλλά πολλά - των υποδείξεων και των συμπερασμάτων του.
Επαναλαμβάνω τις ευχαριστίες μου στον κ. Sφderman για την πάντα θετική στάση του να προσπαθεί να κάνει βελτιωτικές προτάσεις.
Λάβαμε πλήρως υπόψη μας τις θέσεις που περιλαμβάνονται στο σχέδιο του κώδικα του Διαμεσολαβητή και στους άλλους κώδικες που υιοθετήθηκαν από τα όργανα και τους ευρωπαϊκούς οργανισμούς.
Ο κώδικας της Επιτροπής είναι πραγματικά ο πιο κοντινός στο μοντέλο που μας πρότεινε ο Διαμεσολαβητής, όχι μόνο σε ό,τι αφορά το περιεχόμενο και τη νομική υπόσταση αλλά και σε ό,τι έχει σχέση με τους υπαλλήλους μας.
Υπάρχει κάτι που θα ήθελα να σας πω, κυρίες και κύριοι: να μην συγχέουμε καταστάσεις.
Η Λευκή Βίβλος της καλής διοίκησης είναι κάτι παραπάνω από μια διοικητική μεταρρύθμιση.
Η διοικητική μεταρρύθμιση έχει ξεκινήσει ήδη, είναι υπό την ευθύνη του Επιτρόπου Kinnock, έχουν γίνει ήδη πολύ σημαντικά θετικά βήματα σ' αυτό το πεδίο - και εσείς, κυρίες και κύριοι, μέχρι τώρα συμφωνείτε με την Επιτροπή σ' αυτή την αξιολόγηση.
Πρέπει να την ολοκληρώσουμε.
Και αυτό κάνουμε.
Ο κ. Kinnock εργάζεται έντονα γι' αυτό.
Όμως άλλο αυτό και άλλο η καλή διοίκηση.
Η Λευκή Βίβλος της καλής διοίκησης είναι πολύ περισσότερο από μια διοικητική μεταρρύθμιση, είναι η βάση που αποσκοπεί να διασαφηνίσει πώς θα συγκεντρώσουμε καλύτερα, πώς θα προσεγγίσουμε καλύτερα, πώς θα ολοκληρώσουμε καλύτερα τα διάφορα στοιχεία που συνθέτουν την αλυσίδα ευθυνών της περίπλοκης κοινωνίας μας.
Είναι ένα πρόβλημα που τίθεται όχι μόνο για τα όργανα της Ευρωπαϊκής Ένωσης, αλλά και σε όλες τις χώρες μας, σε όλες τις προηγμένες δημοκρατίες, μιας κοινωνίας κάθε μέρα και πιο σύνθετης, με τεχνολογικά μέσα κάθε μέρα και πιο πραγματικά, που κάνουν την πληροφορία να ρέει πολύ καλύτερα και που ανοίγουν νέες δυνατότητες και όπου, επίσης, οι τρόποι οργάνωσης των πολιτών είναι όλο και πιο σύνθετοι.
Και εδώ υπεισέρχεται η Λευκή Βίβλος: πώς πλαισιώνονται όλα αυτά στο ευρωπαϊκό θεσμικό παιχνίδι.
Αυτό είναι κάτι πολύ περισσότερο από μια διοικητική μεταρρύθμιση.
Γι' αυτό, ας μην συγχέουμε τη διοικητική μεταρρύθμιση με τη Λευκή Βίβλο της καλής διοίκησης που ετοιμάζει η Επιτροπή υπό τη διεύθυνση του Προέδρου Πρόντι.
Όπως ο κ. Perry και ο κ. Sφderman, έτσι η Επιτροπή λυπάται - και θέλω να το πω ανοιχτά στον κ. Perry - για την ύπαρξη μιας μεγάλης ποικιλίας κωδίκων διαφορετικής νομικής φύσης.
Αυτό δεν συντελεί ούτε στη συνέπεια ούτε στην νομική σαφήνεια.
Ωστόσο, πρέπει να λάβουμε υπόψη, πριν κάνουμε οποιοδήποτε βήμα, όπως μας ζητά η έκθεση του κ. Perry, ότι πρέπει να δούμε τι προσφέρουν αυτοί καθ' αυτοί οι κώδικες καλής συμπεριφοράς που εφαρμόζονται ή που έχουν εγκριθεί πρόσφατα - στην Επιτροπή πριν από δέκα μήνες, στο Συμβούλιο τον περασμένο Ιούλιο, πριν ακριβώς από το καλοκαίρι - και άρα κατά τη γνώμη μας είναι ακόμα πολύ νωρίς για να εξάγουμε συμπεράσματα για την πραγματική χρησιμότητα αυτών των νέων κωδίκων καλής συμπεριφοράς.
Έτσι λοιπόν, στα τέλη αυτού του χρόνου θα αρχίσουμε να επεξεργαζόμαστε μία έκθεση, κυρίως όσον αφορά τον κώδικα καλής συμπεριφοράς της ίδιας της Επιτροπής, που θα έχει ήδη κλείσει ένα έτος εφαρμογής.
Όμως, όταν θα έχουμε πια αρκετές πληροφορίες, η Επιτροπή θα μπορέσει να εξετάσει αν πράγματι προετοιμάζεται μια νομοθετική πρόταση για έναν οριζόντιο κανονισμό ή όχι.
Αρα, χρειάζεται να έχουμε περισσότερες πληροφορίες και γι' αυτό, δεν παίρνουμε καμιά θέση τώρα σχετικά με το θέμα.
Όσον αφορά την έκθεση της κ. Almeida Garrett, θέλω να πω ότι είναι αναμφίβολα, από θεσμική άποψη, η πιο λογική.
Ωστόσο, η παρέμβασή μου σχετικά μ' αυτή την έκθεση πρέπει να είναι σύντομη, αφού το άρθρο 195 της Συνθήκης δίνει στην Επιτροπή μόνο την αρμοδιότητα για να εκδώσει γνώμη - που επιπλέον δεν είναι δεσμευτική.
Αλλά πιστεύω ότι είναι σημαντικό να ακουστεί ποια είναι η γνώμη μας.
Πρώτα πρέπει να συγχαρούμε την κ. Almeida Garrett για τι θαυμάσιο έργο της.
Είχα την ευκαιρία, επίσης, να μιλήσω σχετικά μ' αυτό το θέμα στην Επιτροπή Συνταγματικών Υποθέσεων και να υπογραμμίσω ότι το σημερινό καθεστώς έχει λειτουργήσει σωστά.
Η Επιτροπή έχει αρχίσει τις έρευνες με πρωτοβουλία του Διαμεσολαβητή - όπως είπα και πριν - για παράδειγμα, στην περίπτωση του κώδικα καλής συμπεριφοράς και γενικά η Επιτροπή απαντά με τρόπο εποικοδομητικό και - ευχαριστώ τον κ. Sφderman που το επισήμανε - σεβόμενη τις προθεσμίες στις αιτήσεις για πληροφορίες του Διαμεσολαβητή.
Η Επιτροπή Συνταγματικών Υποθέσεων προτείνει τρεις τροποποιήσεις.
Όσον αφορά την κατάργηση της εξαίρεσης της εμπιστευτικότητας για την πρόσβαση των αποστολέων, είχα ήδη την ευκαιρία να επισημάνω ότι η Επιτροπή ποτέ δεν κατέφυγε σ' αυτή την εξαίρεση στις είκοσι αιτήσεις πρόσβασης που της υποβλήθηκαν από τον Διαμεσολαβητή.
Είναι αλήθεια ότι θα μπορούσαμε να μπούμε στον πειρασμό να προσαρμόσουμε το δίκαιο στα γεγονότα και να δεχτούμε την στάση που υιοθέτησε η Επιτροπή Συνταγματικών Υποθέσεων, αλλά, από την άλλη, αφού όλα λειτούργησαν καλά, έχουμε επίσης το δικαίωμα να αναρωτιόμαστε αν πράγματι είναι απαραίτητο να τροποποιήσουμε αυτό το σημείο.
Πρέπει να επιδείξουμε, σε κάθε περίπτωση, σύνεση σχετικά με ένα λεπτό ζήτημα, που οφείλεται στο ρόλο της Επιτροπής και στο είδος των θεμάτων που εξετάζει αυτή τη στιγμή και που, όσο εξελίσσεται η ευρωπαϊκή οικοδόμηση, θα παρουσιάζουν μεγάλη ποικιλία και θα είναι κάθε μέρα και πιο λεπτά.
Επίσης, ενδέχεται να συναντήσουμε προβλήματα με τις κυβερνήσεις των χωρών μελών της Ένωσης.
Η διάρθρωση της Ευρωπαϊκής Ένωσης, που στηρίζεται σε τρεις πυλώνες, καθιστά τη λειτουργία της Επιτροπής, όπως άλλωστε και τον ρόλο του ίδιου του Κοινοβουλίου, διαφορετική ανάλογα με τον πυλώνα για τον οποίο πρόκειται.
Γι' αυτό, η Επιτροπή θα εξετάσει ξανά αυτά τα ζητήματα πιο λεπτομερώς στη γνωμοδότηση που θα εκδώσουμε και που θα υποβάλουμε σύντομα στο Κοινοβούλιο όταν υιοθετηθεί οριστική θέση σχετικά με το εγκεκριμένο έγγραφο.
Όσον αφορά την κατάργηση της αρχής να καταθέτουν οι υπάλληλοι ως μάρτυρες εξ ονόματος της διοίκησης στην οποία υπάγονται, η Επιτροπή δεν είναι δογματική, αλλά θεωρούμε ότι είναι σημαντικό να μην εκφράζονται οι υπάλληλοι καθαρά προσωπικά, αλλά να εκθέτουν και να παρουσιάζουν τα στοιχεία και τις εξηγήσεις μιας υπόθεσης που έχουν αναλάβει.
Κατά τα άλλα, πρέπει να τηρούν τις υποχρεώσεις που προκύπτουν από το καταστατικό τους.
Και θέλω να επισημάνω ότι, ως πρώην βουλευτής, εκτός από μέλος της Επιτροπής, συμμερίζομαι πλήρως τη στάση της εισηγήτριας κ. Almeida Garrett όσον αφορά τις διαφορές που υπάρχουν ανάμεσα στις πολιτικές και στις διοικητικές ευθύνες και την ευθύνη του Ευρωπαϊκού Κοινοβουλίου σχετικά με το ποιες είναι οι πολιτικές ευθύνες, ποιες είναι οι ευθύνες που έχουμε οι Επίτροποι και όχι μόνο οι Επίτροποι, αλλά και τα μέλη των άλλων οργάνων.
Σχετικά με την πρόσβαση στα έγγραφα που προέρχονται από τα κράτη μέλη θα πρέπει, όπως είπα και λίγο πριν, να φανούμε συνεπείς με τον νέο κανονισμό (ΕΚ) αριθ, 1049/2001 σχετικά με την πρόσβαση του κοινού στα έγγραφα.
Η αρχή της προηγούμενης αίτησης άδειας από το κράτος περιλαμβάνεται στην παράγραφο 5 του άρθρου 4 του κανονισμού, καθώς και στην συμφωνία-πλαίσιο με το Κοινοβούλιο.
Η δήλωση 35, που είναι προσαρτημένη στην Τελική Πράξη της Συμφωνίας του Αμστερνταμ, έχει παρόμοιο περιεχόμενο.
Κύριε Πρόεδρε, τελειώνοντας, επαναλαμβάνω τα συγχαρητήριά μου σε όλους τους εισηγητές και τις ευχαριστίες μου για το πολύ εποικοδομητικό έργο του κ. Sφderman, που μας βοηθάει πολύ, επειδή η κριτική - και πρέπει να το γνωρίζουμε πολύ καλά - είναι ένα κίνητρο για να γινόμαστε όλο και καλύτεροι και για να βρίσκουμε λύσεις.
Ήδη έχουμε προχωρήσει σχετικά με τον κώδικα καλής συμπεριφοράς, στο ζήτημα των διαδικασιών επί παραβάσει όσον αφορά την ελευθερία των υπαλλήλων, σε σχέση με άλλες διαδικασίες.
Γι' αυτό, θέλω να σας πω, κυρίες και κύριοι, ότι πολλά πράγματα προσφέρονται για κριτική επειδή δεν υπάρχει τίποτα τέλειο, αλλά ότι όταν το παρακάνουμε και κρίνουμε αβάσιμα, η κριτική μπορεί ακόμα και να χάσει την ίδια την αξία της ή έστω να εξασθενήσει.
.
(EN) Κύριε Πρόεδρε, τέθηκαν ορισμένα ζητήματα, δύο εκ των οποίων στην έκθεση της κ. Almeira Garrett, τα οποία θα προσπαθήσω να διευκρινίσω.
Καταρχάς, τέθηκε το ζήτημα της εξέτασης των Επιτρόπων ως μαρτύρων και το πρόβλημα που ανέκυψε στην Επιτροπή Συνταγματικών Υποθέσεων, όταν κάποιοι έκριναν ότι μπορεί να υπήρχαν δυσκολίες στη σαφή διάκριση μεταξύ πολιτικού ελέγχου του Ευρωπαϊκού Κοινοβουλίου, πολιτικής ευθύνης των Επιτρόπων και διοικητικής ευθύνης αυτών.
Πολλά από τα μέλη της Επιτροπής Συνταγματικών Υποθέσεων πιστεύουν ότι ένα τέτοιο ζήτημα είναι πολύ δύσκολο να επιλυθεί.
Είναι πολύ σημαντικό να γίνει κατανοητό ότι η Επιτροπή είναι το εκτελεστικό σώμα και ότι θεωρητικά αυτή που έρχεται σε επαφή με τον πολίτη είναι η διοίκηση της Ένωσης.
Φυσικά και οι Επίτροποι έχουν διοικητικά καθήκοντα.
Υποβλήθηκαν ορισμένες καταγγελίες σχετικά με τη σύνδεση αυτή και οι Επίτροποι απάντησαν σωστά σε κάθε περίπτωση.
Κατά συνέπεια, προς αποφυγήν περαιτέρω διαφωνιών και σύγχυσης σχετικά με το θέμα αυτό, θα ήταν προτιμότερο να διαγραφεί από την πρόταση και, όπως είπε και ο εισηγητής, κάποια μέρα η γραπτή απάντηση μπορεί να μην είναι πλέον απαραίτητη.
Θα ήθελα να υπογραμμίσω το γεγονός ότι η OLAF (Ευρωπαϊκή Υπηρεσία Καταπολέμησης της Απάτης) έχει το δικαίωμα να καλεί σε ακρόαση τους Επιτρόπους, γεγονός στο οποίο βασίστηκε και η πρότασή μου.
Δεύτερον, σχετικά με το ζήτημα του συνόλου των εγγράφων.
Ο λόγος για τον οποίο ο Διαμεσολαβητής έχει το δικαίωμα να βλέπει όλα τα έγγραφα είναι ότι οι πολίτες δεν έχουν πρόσβαση σε αυτά.
Η εμπιστοσύνη στη δουλειά του Διαμεσολαβητή βασίζεται στο ότι οι πολίτες αποδέχονται μεν το γεγονός της αδυναμίας πρόσβασής τους σε όλα τα έγγραφα, θέλουν, όμως, να γνωρίζουν ότι ο Διαμεσολαβητής μπορεί να έχει τη δυνατότητα αυτή αν παραστεί ανάγκη.
Κατά αυτό τον τρόπο, θεμελιώνεται η εμπιστοσύνη τους στις ενέργειες του Διαμεσολαβητή.
Μερικές φορές υπάρχει ο φόβος ότι ο Διαμεσολαβητής μπορεί να αποκτήσει πρόσβαση σε κρατικά μυστικά.
Όντας Διαμεσολαβητής τα τελευταία δώδεκα χρόνια, δεν παρέστη ποτέ ανάγκη σε περίπτωση κακής διαχείρισης να ζητήσω έγγραφα που να αφορούν όντως απόρρητα ζητήματα.
Δεν γνωρίζω καμία περίπτωση στην οποία κάποιος διαμεσολαβητής να άφησε να διαρρεύσουν έγγραφα.
Πρέπει, πάντως, να ισχύσει η αρχή ότι ο Διαμεσολαβητής έχει το δικαίωμα πρόσβασης σε έγγραφα.
Έγιναν γύρω από το θέμα αυτό ορισμένες παρερμηνείες και χάθηκε χρόνος και από τις δύο πλευρές.
Ο κ. Πρόντι ζήτησε να γίνει μια συζήτηση σχετικά με τη Λευκή Βίβλο και αυτό ακριβώς προσπάθησα να ξεκινήσω.
Είναι πολύ σημαντικό να συζητηθεί το θέμα της Λευκής Βίβλου γιατί υπάρχει ακόμα χρόνος.
Ελπίζω οι προτάσεις που θα γίνουν να είναι πιο συγκεκριμένες.
Θα ήθελα τώρα να σχολιάσω τις επικρίσεις για τον μικρό αριθμό καταγγελιών σχετικά με τη δημοσιοποίηση του έργου του Διαμεσολαβητή, και το μεγάλο αριθμό καταγγελιών που δεν εμπίπτουν στην εντολή του Διαμεσολαβητή.
Καταρχάς, η εντολή μας αφορά αποκλειστικά την Ευρωπαϊκή Ένωση.
Οι πολίτες ίσως να δυσκολεύονται να το καταλάβουν αυτό όταν αντιμετωπίζουν προβλήματα με το κοινοτικό δίκαιο.
Πηγαίνουν στο Γραφείο Πληροφοριών του Κοινοβουλίου ή στην αντιπροσωπεία της Επιτροπής, παίρνουν το έντυπό μας και μας υποβάλλουν καταγγελία.
Εμείς προσπαθούμε να διορθώσουμε την κατάσταση.
Με τον τρόπο αυτό, ο αριθμός των καταγγελιών είναι πιθανό να περιοριστεί, με το πέρασμα των χρόνων, όμως, ο συνολικός αριθμός τους ολοένα αυξάνεται.
Αναφορικά με το ζήτημα της δημοσιοποίησης του έργου του Διαμεσολαβητή, θα επισήμαινα ότι είμαστε γνωστότεροι από πολλούς διαμεσολαβητές σε εθνικό επίπεδο και οι βουλευτές του Κοινοβουλίου μπορούν σαφώς να ενημερώσουν τους πολίτες για το δικαίωμα υποβολής αναφορών και καταγγελιών προς τον Διαμεσολαβητή.
Στο κάτω-κάτω, εσείς είστε αυτοί που έρχεστε πρόσωπο με πρόσωπο με τους Ευρωπαίους εκεί έξω.
Εσείς είστε αυτοί που έρχεστε σε επαφή με το κοινό.
Εάν ενημερώσετε τον κόσμο για τις δυνατότητες που έχει, τότε θα γίνουν πολύ ευρύτερα γνωστές.
Πολλοί από σας το έχουν ήδη κάνει και τους είμαι ευγνώμων γι' αυτό.
Νιώθω μεγάλη τιμή που είχα την δυνατότητα να θίξω αυτά τα ζητήματα.
Είμαι πραγματικά ευγνώμων για τα σχόλια της κ. De Palacio και όλων εσάς σε αυτή την αίθουσα και σας ευχαριστώ πολύ για τη δουλειά σας.
(Χειροκροτήματα)
Ευχαριστώ πολύ, κύριε Sφderman!
Η συζήτηση έληξε.
Η ψηφοφορία θα διεξαχθεί στις 12.00.
Εργασίες της Επιτροπής Αναφορών (2000-2001)
Η ημερήσια διάταξη προβλέπει τη συζήτηση της έκθεσης (A5-0236/2001) του κ. Camisσn Asensio εξ ονόματος της Επιτροπής Αναφορών για τις εργασίες της Επιτροπής Αναφορών κατά το κοινοβουλευτικό έτος 2000 - 2001 (2001/2010(INI)).
.
(ES) Κύριε Πρόεδρε, κυρίες και κύριοι, αρχίζω λέγοντας ότι μου παρέχει τεράστια ικανοποίηση το γεγονός ότι είμαι εισηγητής αυτής της έκθεσης, αφού ανήκω σε εκείνους που είναι πεπεισμένοι για τη μεγάλη κοινωνική χρησιμότητα της Επιτροπής Αναφορών του Ευρωπαϊκού Κοινοβουλίου.
Αυτό συμβαίνει επειδή ο θεσμός της αναφοράς των πολιτών είναι πραγματικά ο πιο άμεσος δίαυλος που διαθέτουν οι Ευρωπαίοι για να καταγγέλλουν τόσο τα κενά που υπάρχουν ακόμα στην κοινοτική νομοθεσία όσο και τις περιπτώσεις όπου οι υποχρεώσεις που απορρέουν από τις οδηγίες και τους ήδη εγκεκριμένους κανονισμούς δεν λαμβάνονται υπόψη, είτε επειδή δεν εφαρμόζονται είτε απλούστατα επειδή δεν έχουν μεταφερθεί στην εθνική νομοθεσία.
Θεμελιώδη ρόλο σ' αυτό το μεγάλο έργο διαδραματίζει επίσης ο θεσμός του Ευρωπαίου Διαμεσολαβητή.
Ήταν λόγος μεγάλης ικανοποίησης για μένα επίσης το γεγονός ότι υπήρξε μεγάλος βαθμός συναίνεσης μεταξύ των μελών της επιτροπής στις συζητήσεις και στις ψηφοφορίες μας.
Το δηλώνουν οι αριθμοί: η έκθεση αριθμεί 16 συμπεράσματα που εγκρίθηκαν όλα ομόφωνα και το ίδιο συνέβη και με τις 5 τροπολογίες που παρουσιάστηκαν μετά από μικρές συμβιβαστικές διορθώσεις.
Για όλα αυτά, πρέπει να εκδηλώσω την ευγνωμοσύνη μου σε όλη την επιτροπή και στην γραμματεία της.
Καθώς, κυρίες και κύριοι, γνωρίζετε το περιεχόμενο όλης της έκθεσης, θα περιοριστώ να αναφέρω μερικές από τις πτυχές που θεωρώ ότι είναι πιο καινοτόμες, όπως, για παράδειγμα, την επέκταση του δικαιώματος αναφοράς των ευρωπαίων πολιτών - κατά τη γνώμη μου, ένα θεμελιώδες δικαίωμα - στα φυσικά ή νομικά πρόσωπα που διαμένουν σε ένα κράτος μέλος, όπως και σε εκείνους που είναι εγγεγραμμένοι σ' ένα κράτος μέλος, τη σύσταση ότι αυτό το δικαίωμα πρέπει να αντιμετωπιστεί με τη δέουσα σημασία στις μελλοντικές συζητήσεις που εντάσσονται στη μελλοντική σύμβαση σχετικά με την ευρωπαϊκή οικοδόμηση, την προφανή ανάγκη που υπάρχει να αναγνωριστεί στην Επιτροπή Αναφορών του Ευρωπαϊκού Κοινοβουλίου η θέση που της αξίζει λόγω της μεγάλης κοινωνικής της σημασίας, που απορρέει από την άμεση επαφή μεταξύ ατόμων και θεσμού.
Έτσι πρέπει να γίνει, διότι κάτι θα πρέπει να κάνουμε για να καταργηθεί η απόσταση ανάμεσα στον λαό και τα ανώτατα ευρωπαϊκά όργανα που αποκαλύπτουν όλες οι δημοσκοπήσεις.
Και μια λύση συνίσταται, προφανώς, στη μεγαλύτερη προώθηση των εκθέσεων ιδίας πρωτοβουλίας, κυρίως σε εκείνα τα θέματα στα οποία παρατηρείται κάποια αγωνία των πολιτών να εμβαθύνουν την άμεση επαφή τους με τα όργανα.
Επίσης, φαίνεται λογικό να επιχειρείται το άνοιγμα διαύλων μέσω αυτού του οργάνου στη νομοθετική πρωτοβουλία που επαφίεται και γεννιέται στους κόλπους του ίδιου του λαού, γεγονός που κατά κανόνα αποκαλύπτει την ύπαρξη σοβαρών ελλείψεων.
Όλα δείχνουν για άλλη μια φορά την ύπαρξη του δικαιώματος αυτής της επιτροπής να έχει πρόσβαση σε όλα τα διοργανικά έγγραφα που κρίνει σκόπιμο και που της είναι απαραίτητα για να αναπτύξει το σημαντικό της έργο.
Σ' αυτό το πλαίσιο είναι δίκαιο να υπενθυμίσουμε και να ευχαριστήσουμε την ανεκτίμητη βοήθεια που διαρκώς μας παρέχουν τόσο η Επιτροπή όσο και ο θεσμός του Διαμεσολαβητή.
Ενώ δεν μπορούμε να πούμε το ίδιο και για το Συμβούλιο που συνεχίζει να απουσιάζει.
Ο θεσμός της αναφοράς χρειάζεται σ' αυτή την περίσταση - είναι ξεκάθαρο - αύξηση της αναγνωρισιμότητάς του από μέρους των πολιτών μέσω ενός ενημερωτικού και εκπαιδευτικού έργου ή πιο συγκεκριμένα μέσω της πληροφορικής.
Χρειάζονται πραγματικές οδηγίες για ταχεία και γενική χρήση.
Αυτό είναι ένα έργο που εκκρεμεί.
Αρκετά συχνά παρατηρείται κάποια απάθεια από πλευράς ορισμένων δημόσιων εξουσιών: κοινοτικών, εθνικών ή τοπικών - που σε όλες τις περιπτώσεις υπάρχει - όταν πρέπει να αναζητηθούν δίκαιες λύσεις στα προβλήματα που ανακύπτουν.
Είναι αναγκαία κάποια αντίδραση μπροστά σ' αυτή τη νεφελώδη κατάσταση.
Τουλάχιστον, θα πρέπει να ζητηθεί η βοήθεια της Προεδρίας αυτού του Σώματος, ώστε, ακόμα κι αν ερχόταν αργότερα, να δινόταν δημοσιότητα σε μια τέτοια απροθυμία να λυθούν προβλήματα και καταφανείς αδικίες από τις οποίες υποφέρουν ορισμένες κατηγορίες των απλών ευρωπαίων πολιτών.
Για να τελειώσω, θα υπενθυμίσω τη μεγάλη σημασία που έχουν για την αποτελεσματικότητα των συμπερασμάτων του έργου αυτής της επιτροπής τόσο η μέγιστη προσωπική επαφή μεταξύ των αιτούντων και του Ευρωπαϊκού Κοινοβουλίου, μέσω της Επιτροπής Αναφορών όσο και η χρήση των εξαιρετικών υπηρεσιών της Γενικής Διεύθυνσης Μελετών του Ευρωπαϊκού Κοινοβουλίου ή της STOA.
Κύριε Πρόεδρε, κατά πρώτον, θα ήθελα να ευχαριστήσω και να συγχαρώ τον κ. Camisσn για την ενδελεχή αλλά και στραμμένη προς το μέλλον εργασία που επετέλεσε με την ευκαιρία της εκπόνησης της έκθεσής του.
Χάρη σε αυτόν, οι συνάδελφοί μας μπορούν να αντιληφθούν τις προσδοκίες των πολιτών της Ένωσης και συνεπώς και το έργο της Επιτροπής Αναφορών μας.
Οι καταστάσεις στις οποίες βρίσκονται οι αναφέροντες είναι συχνά καφκικές.
Αυτό το συμπέρασμα προκύπτει από την ανάγνωση ορισμένων περιπτώσεων που ανέφερε ο κ. Camisσn: είτε πρόκειται για προβλήματα αναγνώρισης διπλωμάτων, διακρίσεων, αλληλεπικάλυψης, αφαίρεσης άδειας κυκλοφορίας, η πολυπλοκότητα είναι τέτοια και τα αδιέξοδα τόσο προφανή ώστε ο πολίτης να αισθάνεται εντελώς αδύναμος.
Η συντονισμένη δράση της επιτροπής μας και της Ευρωπαϊκής Επιτροπής επιτρέπει, διευθετώντας τα προβλήματα, να διορθωθεί ό,τι γίνεται αντιληπτό ως αδικία.
Αλλά η Επιτροπή Αναφορών μπορεί να προχωρήσει ακόμα περισσότερο.
Μπορεί να καταστήσει δυνατή τη συμμετοχή των πολιτών στη διατύπωση κοινοτικών κανόνων.
Στις 13 του περασμένου Ιουνίου, είχα την τιμή να παρουσιάσω προς ψήφιση από το Κοινοβούλιο μια έκθεση για τα εμφυτεύματα σιλικόνης.
Η έκθεση αυτή αποτελεί ακριβώς παράδειγμα της χρησιμοποίησης, δυστυχώς πολύ σπάνιας, των παραγράφων 1 και 4 του άρθρου 175 του Κανονισμού, οι οποίες αναφέρουν μεταξύ άλλων ότι η αρμόδια επιτροπή μπορεί να αποφασίσει την εκπόνηση εκθέσεων σχετικά με τις αναφορές που κρίνει παραδεκτές και να υποβάλει, εφόσον το κρίνει σκόπιμο, στο Κοινοβούλιο προς ψήφιση προτάσεις ψηφίσματος.
Αυτό συνέβη με την έκθεση η οποία μου ανατέθηκε.
Πράγματι, η έκθεση αυτή εκπονήθηκε μετά από δύο αναφορές που συγκέντρωναν περισσότερες από 1 000 υπογραφές.
Αλλά ήταν μόνον η δεύτερη φορά από τη σύσταση της Επιτροπής Αναφορών που ένα ψήφισμα του Κοινοβουλίου ήταν αποτέλεσμα άμεσων αιτημάτων πολιτών της Ευρωπαϊκής Ένωσης.
Όπως συνιστάται στην παράγραφο 18 της έκθεσης του κ. Camisσn, η επιτροπή μας προσέφυγε στην περίπτωση αυτή στην υπηρεσία STOA για την επιστημονική ανάλυση των προβλημάτων που αντιμετώπισαν οι αναφέροντες.
Η μεγαλύτερη χρησιμοποίηση του άρθρου 175, ιδέα την οποία υποστηρίζει ο εισηγητής, θα πρέπει να επιτρέψει στην επιτροπή μας να εξασφαλίσει την άμεση σύνδεση όλων των βουλευτών με τα προβλήματα των πολιτών.
Κάτι τέτοιο αποτελεί, κατά τη γνώμη μου, την πολιτική αναγνώριση του ότι ακούγεται πραγματικά η φωνή των πολιτών και μια από τις οδούς του μέλλοντος για την Επιτροπή Αναφορών.
(ΕΝ) Κύριε Πρόεδρε, το γεγονός ότι η Επιτροπή Αναφορών έχει λάβει από τότε που συστάθηκε πάνω από 10 000 αναφορές, αποδεικνύει περίτρανα την πρακτική σημασία της Ευρωπαϊκής Ένωσης για τους πολίτες της.
Το έργο της Επιτροπής Αναφορών είχε σε πολλές περιπτώσεις επιτυχή έκβαση για τον πολίτη, ενώ σε άλλες περιπτώσεις επέφερε αλλαγές στο εθνικό δίκαιο και τις πρακτικές των κρατών μελών.
Οι τομείς που παρουσίασαν τις μεγαλύτερες δυσκολίες τόσο σε επίπεδο ατόμων όσο και σε επίπεδο συνόλου των πολιτών εξακολουθούν να είναι η κοινωνική προστασία, η υγειονομική περίθαλψη, η φορολόγηση και η αναγνώριση των ακαδημαϊκών προσόντων, ιδιαίτερα για τους πολίτες που εργάζονται σε κάποιο κράτος μέλος άλλο από το δικό τους, όπως, για παράδειγμα, σε παραμεθόριες περιοχές.
Επίσης, σε περιοχές όπου γίνονται μεγάλα αναπτυξιακά έργα, υποβάλλονται καταγγελίες αναφορικά με θέματα περιβάλλοντος, όταν υπάρχει η εντύπωση ότι οι αναπτυξιακοί φορείς και μερικές φορές και οι αρμόδιες αρχές αδιαφορούν για τις επιπτώσεις των έργων αυτών στο περιβάλλον και τις ζωές των κατοίκων των συγκεκριμένων περιοχών.
Σημειώθηκαν πολλές επιτυχίες.
Για παράδειγμα, η αίτηση ενός Ιρλανδού με ανώτατο πτυχίο διδασκαλίας από βρετανικό πανεπιστήμιο για μια θέση διδάσκοντος σε κρατικό σχολείο δεν γινόταν δεκτή.
Η Επιτροπή ανέλαβε την υπόθεση εξ ονόματος του αναφέροντος και της Επιτροπής Αναφορών και τελικά την κέρδισε, μετά από σθεναρή αντίσταση εκ μέρους των γερμανικών αρχών.
Τέτοιες υποθέσεις μπορούν να διεκπεραιωθούν με επιτυχία από την Επιτροπή Αναφορών· και αν θέλουμε να συνεχίσει να κάνει τη δουλειά της αποτελεσματικά αυτό που χρειαζόμαστε είναι περισσότεροι πόροι.
Κύριε Πρόεδρε, πρέπει να αρχίσω λέγοντας ότι εκτιμώ πολύ το έργο της Επιτροπής Αναφορών.
Ξέρω ότι δεν είναι μια Επιτροπή που έχει μεγάλη επίδραση στο Ευρωπαϊκό Κοινοβούλιο, ότι δεν την εκτιμούν όλοι εξίσου, όμως πιστεύω ότι το έργο της Επιτροπής Αναφορών είναι, ίσως, από τα λίγα που μας επιτρέπουν να έχουμε άμεση επαφή με τους πολίτες και να φέρουμε τα όργανα πιο κοντά τους.
Συμφωνώ πολύ με την έκθεση του κ. Camisσn Asensio.
Πιστεύω ότι περιλαμβάνει την ανησυχία όλων όσων εργαζόμαστε άμεσα σ' αυτή την Επιτροπή Αναφορών και άρα θα την υπερψηφίσουμε.
Αλλά θα ήθελα να επισημάνω μερικά από τα πρακτικά και πραγματικά προβλήματα που συναντάμε...
(Διακοπή από τον κ. Μαρίνο) Λυπάμαι πολύ, κύριε Μαρίνο.
Έλεγα ότι εργαζόμαστε καλά στην Επιτροπή Αναφορών και ότι αυτό είναι πολύ σημαντικό.
Και θα ήθελα να επισημάνω μερικά από τα πραγματικά προβλήματα που συναντάμε.
Πρώτο πραγματικό πρόβλημα: έχουμε καλή σχέση με την Ευρωπαϊκή Επιτροπή· η Ευρωπαϊκή Επιτροπή και ο Διαμεσολαβητής συνεργάζονται στενά με την Επιτροπή Αναφορών.
Αντιθέτως, δεν έχουμε κανενός είδους συνεργασία με το Συμβούλιο και υπάρχουν πολλές, πάμπολλες αναφορές στις οποίες το Συμβούλιο θα είχε κάτι να πει και λυπόμαστε πολύ που ποτέ δεν είναι παρόν.
Αυτό είναι το πρώτο πρόβλημα που έχουμε.
Δεύτερο πρόβλημα: ευελιξία και αποφασιστικότητα στις αναφορές.
Εγώ εργάζομαι πολύ στην Επιτροπή Αναφορών σε σχέση με τα περιβαλλοντικά προβλήματα και είναι φυσιολογικό αυτό αφού εργάζομαι και στην Επιτροπή Περιβάλλοντος.
Αυτό που συμβαίνει μερικές φορές με τα περιβαλλοντικά προβλήματα είναι ότι καθυστερείται πολύ να δοθεί απάντηση, με αποτέλεσμα οι αποφάσεις που ελήφθησαν στη χώρα και συμπεριελήφθησαν στην αναφορά να είναι πια ανεπανόρθωτες για το περιβάλλον και οι αιτούντες να χάνουν την υπομονή τους.
Επομένως, αυτό είναι ένα ακόμα πρόβλημα: χρειάζεται μεγαλύτερη ταχύτητα και μεγαλύτερη αποτελεσματικότητα στην απάντηση.
Ξέρω πολύ καλά ότι κάποιες φορές τα κράτη μέλη έχουν πλήρη επίγνωση ότι μια καθυστέρηση στις απαντήσεις μπορεί να διευκολύνει τις δικές τους πολιτικές αποφάσεις, και αυτό είναι που συμβαίνει σε ορισμένες περιπτώσεις· δεν είναι η Επιτροπή που έχει όλη την ευθύνη, είναι και τα κράτη μέλη που καθυστερούν να απαντήσουν.
Η Επιτροπή Αναφορών, όπως έλεγα πριν, είναι μια επιτροπή πολύ σημαντική κατά τη γνώμη μου αλλά, παρόλ' αυτά, έχει λίγα ανθρώπινα, νομικά - αυτό απευθύνεται φυσικά στο δικό μας όργανο - και τεχνικά μέσα, και τα χρειάζεται.
Υπάρχει μια πρόταση του κ. Camisσn Asensio που μου φαίνεται πολύ σωστή.
Και αυτό συνίσταται στο να πρέπει, όταν υπάρχει μια τεράστια καθυστέρηση στην απάντηση των πολιτών, να ζητείται από την Προεδρία του Κοινοβουλίου να δημοσιοποιεί τόσο αυτή την καθυστέρηση όσο και το πρόβλημα που προκαλείται στους αιτούντες, που κάνουν πάρα πολλά για να μάθουν το κοινοτικό δίκαιο και να συλλέξουν όλα τα έγγραφα.
Τέλος, κύριε Πρόεδρε, πιστεύω ότι πρέπει να υπάρξει ένα εκπαιδευτικό και ενημερωτικό έργο σχετικά με το δικαίωμα αναφοράς των πολιτών, επειδή είναι ένα δικαίωμα ιθαγένειας.
Υπενθυμίζω ότι κατά την προηγούμενη νομοθετική περίοδο υπήρξε έως και πρόταση να καταργηθεί η Επιτροπή Αναφορών και η Επιτροπή για τα Δικαιώματα της Γυναίκας και τις Ίσες Ευκαιρίες· ανεξάρτητα από αυτό, εγώ είμαι υπέρ του να έχουν και οι δύο επιτροπές μεγάλο μέλλον στο Ευρωπαϊκό Κοινοβούλιο, επειδή, αν μη τι άλλο, επιτρέπουν στους πολίτες να προσεγγίσουν το έργο μας.
Kύριε Πρόεδρε, στην εξαίρετη έκθεση του αγαπητού συναδέλφου κ. Camisσn Asensio, πολλά θα είχε κανείς να υποστηρίξει και λίγα να προσθέσει.
Περιορίζομαι να επισημάνω με έμφαση το ασυγχώρητο γεγονός ότι την Επιτροπή Αναφορών αγνοεί προκλητικά το Συμβούλιο Υπουργών, από το οποίο κανείς ποτέ δεν ήλθε να συνεργαστεί μαζί μας, ούτε έστω κάποιος εκπρόσωπός του.
Και είναι φυσικό.
Οι ευρωπαίοι πολίτες προσφεύγουν στην Επιτροπή Αναφορών, συνήθως καταγγέλλοντας ακριβώς τις παρανομίες των Υπουργών και των υπηρεσιών τους ή τις παραλείψεις τους όταν δεν βρίσκουν το δίκιο τους και αγνοείται η διαμαρτυρία ή η καταγγελία τους.
Ακριβώς γι' αυτό η Επιτροπή Αναφορών μαζί με τον Ευρωπαίο Διαμεσολαβητή έγιναν το καταφύγιο εκείνων που πιστεύουν ότι αδικούνται ή ως ενεργοί πολίτες προσπαθούν να αποτρέψουν τις παρανομίες, την αδικία, την καταστροφή του περιβάλλοντος.
Γι' αυτό θα πρέπει να δοθεί μεγαλύτερη προσοχή από το Ευρωκοινοβούλιο στην Επιτροπή Αναφορών και αυξημένες δυνατότητες για αποτελεσματικότερες παρεμβάσεις.
Είναι αλήθεια ότι η Επιτροπή συνεργάζεται στενά μαζί μας, αλλά προσκρούει και εκείνη συχνά στην αδιαφορία και την κωλυσιεργία των εθνικών υπηρεσιών.
Έτσι, διαιωνίζονται οι εκκρεμείς υποθέσεις και απογοητεύονται οι ευρωπαίοι πολίτες που ζητούν τη συμπαράστασή μας.
Γι' αυτό και ορθά λέει η έκθεση Camisσn Asensio ότι θα πρέπει να θεσπισθούν υποχρεωτικά σύντομες προθεσμίες για την ταχύτερη διεκπεραίωση των αναφορών.
Ταυτόχρονα, θα πρέπει να θεσπισθεί διαδικασία δημοσιότητας των καταγγελιών και της απραξίας ή κωλυσιεργίας των κατηγορουμένων αρχών στις χώρες των αναφερομένων.
Έτσι, θα εξοπλισθούν οι πολίτες με το μόνο όπλο το οποίο φοβούνται οι ένοχες εξουσίες: τη δημοσιότητα που θα τις εκθέτει στους ψηφοφόρους.
Και μια πρόταση που, υιοθετούμενη, πιστεύω ότι θα είχε τεράστια σημασία: να θεσπισθεί, υπό ορισμένες προϋποθέσεις, μια διαδικασία προσωρινών μέτρων που θα αναστέλλει αμέσως τις εν εξελίξει παραβιάσεις της κοινοτικής νομοθεσίας οσάκις απειλούνται ανεπανόρθωτες καταστροφές στο φυσικό περιβάλλον ή στην πολιτιστική κληρονομιά μας.
Διότι η χρονοβόρα διαδικασία μέχρι την οριστική καταδίκη από το Ευρωπαϊκό Δικαστήριο δεν έχει πια τότε καμία ουσιαστική αξία, αφού το κακό έχει γίνει και δεν διορθώνεται πιά.
Κύριε Πρόεδρε, κλείνοντας αυτή τη συζήτηση θα ήθελα να ευχαριστήσω όλους τους συναδέλφους εισηγητές - τους κκ.
Bφsch, Garrett, Sbarbati, Camisσn Asensio - και όλους τους συναδέλφους που ασχολούνται με το θεσμό των αναφορών.
Ευχαριστώ επίσης τον Ευρωπαίο Διαμεσολαβητή, ο οποίος, από το δικό του σημείο παρατήρησης, καθοδηγεί μια δράση υπέρ των πολιτών.
Βέβαια εργαζόμαστε μαζί και εργαζόμαστε επίσης για την ευρωπαϊκή ιθαγένεια, γιατί ο θεσμός της ευρωπαϊκής ιθαγένειας βρίσκει ένα γενναίο υπερασπιστή στο Κοινοβούλιο, το οποίο είναι το όργανο με το μεγαλύτερο κύρος από αυτή την άποψη.
Έχουμε κάνει πολλά βήματα μπροστά, για τα οποία οφείλω να αναγνωρίσω μια ιδιαίτερη ευαισθησία στην Ευρωπαϊκή Επιτροπή, η οποία καταδείχθηκε από την προετοιμασία με την οποία οι υπάλληλοι παρουσιάζουν τις εκθέσεις ενώπιον της Επιτροπής Αναφορών.
Από την άλλη πλευρά, είναι περισσότεροι και οι ευρωπαίοι πολίτες οι οποίοι προστρέχουν στις αναφορές για να παρουσιάσουν προσωπικά, κοινωνικά ή περιβαλλοντικά προβλήματα: έχουμε το καθήκον να τους απαντάμε με τρόπο πλήρη και ικανοποιητικό, πάντα λιγότερο πλατωνικό και με λιγότερο επιφανειακές απαντήσεις.
Με τις αναφορές τους φέρνουν στο φως το δρόμο που πρέπει να κάνει ακόμη η Ένωση μέχρι να εξασφαλισθεί η γαλήνη της ζωής των πολιτών.
Ασφαλώς δεν πιστεύουμε ότι θα πρέπει να υπάρξει μια ισοπεδωτική και άμορφη ομογενοποίηση στην Ευρωπαϊκή Ένωση· αντίθετα, πιστεύουμε προπαντός ότι οι πολιτιστικές διαφορές θα πρέπει να εναρμονισθούν, εκλαμβάνοντας αυτές τις διαφορές ως πραγματικό πλούτο των οργάνων.
Έχουμε εγκαινιάσει μια περίοδο μεταρρύθμισης, υπεράσπισης και ενίσχυσης του θεσμού των αναφορών και με αυτή την περίοδο της μεταρρύθμισης πιστεύουμε ότι θα μπορέσουμε να υπερασπιστούμε καλύτερα τους πολίτες και, ταυτόχρονα, να κάνουμε καλύτερα γνωστά τα ευρωπαϊκά όργανα σε αυτόν το λαό που διευρύνεται ολοένα και περισσότερο.
.
(ES) Κύριε Πρόεδρε, και αυτή η συζήτηση, όπως και η προηγούμενη, ασχολείται με τις σχέσεις μεταξύ των ευρωπαϊκών οργάνων με τους πολίτες.
Γι' αυτό, θέλω να συγχαρώ τον κ. Camisσn Asensio για την έκθεσή του όπου επισημαίνει ότι οι αναφορές επιτρέπουν στους πολίτες να φανερώνουν κάθε φορά τις νόμιμες προσδοκίες τους και τις ανεπάρκειες που απορρέουν από την κοινοτική νομοθεσία, και από αυτή την άποψη ασφαλώς η Επιτροπή ενδιαφέρεται για το έργο που πραγματοποιείται, κυρίες και κύριοι.
Και όπως έλεγε και πριν η κ. Gonzαlez, εγώ πιστεύω ότι η Επιτροπή Αναφορών του Ευρωπαϊκού Κοινοβουλίου -επιτρέψτε μου να το πω όντας απ' έξω - όπως και αυτές και των άλλων Κοινοβουλίων όπου έχω βρεθεί (στο Κοινοβούλιο της χώρας μου, για παράδειγμα, που είναι αυτό που γνωρίζω καλύτερα), εκπληρώνουν μια σημαντικότατη λειτουργία για να προσεγγίσουν ειδικά τους πολίτες στα όργανα γενικότερα.
Όμως, είναι επίσης σημαντικές και για το έργο των ίδιων των βουλευτών, για να μάθουν ποιες είναι οι ανησυχίες, οι ευαισθησίες και τα ζητήματα που απασχολούν ένα σημαντικό μέρος των πολιτών.
Φέτος δεν ήταν μόνο οι υπηρεσίες της Επιτροπής αυτές που συνεργάστηκαν με την συγκεκριμένη Επιτροπή, αλλά και εμείς οι ίδιοι οι Επίτροποι φροντίσαμε να συνεργαστούμε ενεργά μαζί σας, κυρίες και κύριοι.
Γι' αυτό, θέλω να συγχαρώ την κ. Gemelli για την αναφορά που έκανε γιατί, είναι αλήθεια, τόσο ο κ. Kinnock όσο και ο κ. Liikanen, η κ. Wallstrφm ή ο κ. Bolkestein συμμετείχαν στις εργασίες σας, συζήτησαν προσωπικά, εξήγησαν ή προσπάθησαν να παράσχουν γνώμες, δυνατότητες ή λύσεις σε ανησυχίες που εκδηλώθηκαν από την Επιτροπή Αναφορών σε σχέση με διαμαρτυρίες ή παράπονα που είχαν θέσει διάφοροι πολίτες ενώπιον της Επιτροπής.
Γι' αυτό, λοιπόν, πιστεύω ότι είναι προφανής η σημασία που αποδίδει η Επιτροπή στο έργο που εσείς, κυρίες και κύριοι, επιτελείτε.
Στα πλαίσια της ίδιας θεώρησης - και είχα την ευκαιρία πριν να μιλήσω σχετικά μ' αυτό το θέμα - η Επιτροπή θα απαντήσει με όσο το δυνατό πιο ανοιχτό και εποικοδομητικό τρόπο στην επιθυμία να ενισχυθεί αυτή η συνεργασία.
Γνωρίζω ότι οι προθεσμίες μέσα στις οποίες αποκρινόμαστε μερικές φορές σε κάποιες από τις πληροφορίες που μας ζητούνται αποτελούν πρόβλημα, αλλά γνωρίζετε πολύ καλά, κυρίες και κύριοι, ότι όταν είχαμε κάποιο πρόβλημα, συνήθως - για να μην πούμε σε όλες τις περιπτώσεις - το εν λόγω πρόβλημα οφειλόταν στο ότι η Επιτροπή εξαρτιόταν από την πληροφορία που θα έπρεπε να δώσει ένα κράτος μέλος.
Είναι διαφορετικές διοικήσεις.
Εμείς δεν μπορούμε να επιβάλλουμε κανένα είδος ποινής για να αναγκάζουμε τα κράτη μέλη να μας στέλνουν συγκεκριμένο είδος πληροφοριών, εκτός από την πολιτική πίεση.
Αυτή την πραγματοποιούμε και την εξασκούμε - όπως και εσείς, κυρίες και κύριοι - όταν καταγγέλλουμε ότι αυτό ή το άλλο κράτος δεν απάντησε ή παρεμποδίζει την απάντηση από πλευράς της Επιτροπής.
Το μόνο που μπορώ να πω είναι ότι η Επιτροπή θα προσπαθεί συνεχώς να επιτύχει να απαντούν τα κράτη μέλη με τη μεγαλύτερη δυνατή ταχύτητα στις πληροφορίες που ζητούμε, για να μπορούμε, ακριβώς, να απαντούμε κατάλληλα στις ανησυχίες που εσείς, κυρίες και κύριοι, μας μεταφέρετε και ότι, γι' αυτό, θα προσπαθούμε συνεχώς να συνεργαζόμαστε στο μέγιστο με εσάς, κυρίες και κύριοι.
Η συζήτηση έληξε.
Η ψηφοφορία θα διεξαχθεί σήμερα, στις 12.00.
Σάκχαρα και παρασκευάσματα που προορίζονται για τη διατροφή του ανθρώπου
Η ημερήσια διάταξη προβλέπει τη συζήτηση της έκθεσης (A5-0217/2001) του κ. Lannoye εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με τα σχέδια οδηγιών του Συμβουλίου που αφορούν την απλοποίηση των κάθετων οδηγιών σχετικά με τα τρόφιμα.
Προτάσεις οδηγιών του Συμβουλίου σχετικά με:
1. ορισμένα σάκχαρα που προορίζονται για τη διατροφή του ανθρώπου
(14003/1992 - C5-0346/1999 - 1996/0113(CNS))
2. το μέλι
(8701/2000 - C5-0347/1999 - 1996/0114(CNS))
3. τους χυμούς φρούτων και ορισμένα παρεμφερή προϊόντα που προορίζονται για τη διατροφή του ανθρώπου
(13760/1999) - C5-0348/1999 - 1996/0115(CNS))
4. ορισμένα μερικώς ή ολικώς αφυδατωμένα διατηρημένα γάλατα που προορίζονται για τη διατροφή του ανθρώπου
(14002/1999 - C5-0349/1999 - 1999/0116(CNS));
5. τις μαρμελάδες, τα ζελέ και τις μαρμελάδες εσπεριδοειδών καθώς και την κρέμα κάστανου που προορίζονται για τη διατροφή του ανθρώπου
(7138/2000 - C5-0350/1999 - 1996/0118(CNS)) (Επαναλαμβανόμενη διαβούλευση) (14003/1999 - C5-0346/1999 - 1996/0113(CNS)).
.
(FR) Κύριε Πρόεδρε, πλησιάζει μεσημέρι και είμαστε υποχρεωμένοι να συζητήσουμε οδηγίες που αφορούν το πρόγευμα.
Είναι κάπως αργά, αλλά παρόλα ταύτα θα προσπαθήσω να τα καταφέρω.
Υπενθυμίζω καταρχάς ότι είναι η δεύτερη φορά που καλούμαστε να αποφανθούμε για τον εν λόγω φάκελο.
Πράγματι, κατά την προηγούμενη κοινοβουλευτική θητεία, το Κοινοβούλιο αποφάνθηκε σχετικά με τις προτάσεις της Επιτροπής για την απλούστευση κάθετων οδηγιών που αφορούσαν τη ζάχαρη, το μέλι, τους χυμούς φρούτων, το γάλα και τις μαρμελάδες.
Γεγονός είναι ότι το Συμβούλιο καθυστέρησε πολύ να οριστικοποιήσει το φάκελο και τελικά επέφερε σημαντικές τροποποιήσεις στις αρχικές προτάσεις της Επιτροπής.
Αυτός είναι ο λόγος για τον οποίο καλούμαστε να αποφανθούμε και πάλι σήμερα.
Υπενθυμίζω λοιπόν ότι το ζητούμενο ήταν να απλουστευθούν οι οδηγίες.
Η άποψη της Επιτροπής Περιβάλλοντος και Προστασίας των Καταναλωτών είναι φυσικά συμβατή με αυτόν το στόχο, αλλά περιλαμβάνει και τη φροντίδα να μην χαλαρώσουν οι απαιτήσεις ποιότητας στο όνομα της απλούστευσης και ιδίως να μην τεθεί σε κίνδυνο η καλή πληροφόρηση του καταναλωτή.
Προς τα εκεί τείνουν όλες οι τροπολογίες που κατέθεσε η Επιτροπή Περιβάλλοντος, εκ των οποίων πολλές προέρχονται από τον εισηγητή.
Θα ήθελα να υπενθυμίσω ότι το περιθώριο ελιγμών μας περιορίζεται ασφαλώς από την επίτευξη συναίνεσης στο Συμβούλιο, εφόσον απλώς ζητείται η γνώμη μας, δηλαδή ανεξαρτήτως του αποτελέσματος της σημερινής ψηφοφορίας, το Συμβούλιο θα έχει σε τελευταία ανάλυση απολύτως ελεύθερα τα χέρια για να αποφασίσει.
Εντούτοις, πιστεύω ότι οι τροπολογίες καταφέρνουν να βελτιώσουν τα κείμενα στην οπτική ακριβώς που διευκρίνισα προ ολίγου: ποιότητα των προϊόντων, ορθή ενημέρωση του καταναλωτή.
Θα κάνω μια ανασκόπηση των διαφόρων οδηγιών για να αναφέρω τα ουσιώδη στοιχεία τους.
Καταρχάς, όσον αφορά τα σάκχαρα, υπάρχει ένα μικρό πρόβλημα ορισμού.
Το Συμβούλιο, δικαίως, δίδει τον ορισμό ενός σακχάρου το οποίο χρησιμοποιείται όλο και περισσότερο, της φρουκτόζης, αλλά παραλείπει να δώσει τον ορισμό αυτού που αποκαλεί μαύρη ζάχαρη.
Συνεπώς, στόχος της τροπολογίας του Κοινοβουλίου είναι να ζητήσει να περιληφθεί ορισμός στα κείμενα.
Πρέπει να επιβληθεί κάποια προθεσμία, αλλά η Επιτροπή πρέπει να υποβάλει πρόταση ορισμού.
Αυτό κρίνεται στοιχειώδες.
Δεύτερος φάκελος, το μέλι.
Είναι ένας ευαίσθητος φάκελος, στο μέτρο που το μέλι είναι ένα προϊόν υψηλής ποιότητας, γενικά παραδοσιακό, για το οποίο υπήρξαν μεγάλα προβλήματα διάθεσης στο εμπόριο τα προηγούμενα χρόνια, στο μέτρο που συχνά απαντώνται μείγματα μελιού και φθάνει στην αγορά της Ευρωπαϊκής Ένωσης μέλι του οποίου η ποιότητα δεν είναι εγγυημένη.
Πρέπει λοιπόν να είμαστε προσεκτικοί όσον αφορά τους ορισμούς και την επισήμανση.
Η Επιτροπή προτείνει να προστεθεί μια νέα κατηγορία μελιού, το διηθημένο μέλι.
Η Επιτροπή Περιβάλλοντος προτείνει να μην γίνει δεκτή αυτή η πρόταση, δεδομένου ότι το διηθημένο μέλι είναι στην ουσία μέλι του οποίου δεν μπορεί πλέον να ελεγχθεί η προέλευση από άνθη.
Στις περισσότερες περιπτώσεις, έχει απωλέσει τη γύρη η οποία επιτρέπει αυτόν τον έλεγχο, πράγμα που εμποδίζει τον ορθό ορισμό του προϊόντος και είναι αντίθετο προς την εγγύηση ποιότητας για τον καταναλωτή.
Προτείνουμε λοιπόν να μην γίνει δεκτή αυτή η πρόταση.
Όσον αφορά τις επικίνδυνες ουσίες που θα μπορούσαν ενδεχομένως να ανιχνευθούν στο βιομηχανικό μέλι ή το μέλι ζαχαροπλαστικής, πιστεύουμε ότι η παρουσία τους πρέπει να απαγορεύεται.
Πρόκειται για μέλι λιγότερο καλής ποιότητας, εννοείται, το οποίο χρησιμοποιείται ως πρώτη ύλη σε ορισμένα παρασκευάσματα της βιομηχανίας γεωργικών τροφίμων, αλλά δεν υπάρχει περίπτωση να γίνει δεκτή η παρουσία επικίνδυνων ουσιών.
Έτσι λοιπόν, η Επιτροπή Περιβάλλοντος κατέθεσε τροπολογία με αυτή την έννοια.
Tρίτος φάκελος, ο φάκελος των χυμών φρούτων.
Νομίζω ότι στόχος των περισσότερων τροπολογιών δεν είναι να τροποποιηθεί εις βάθος η πρόταση της Επιτροπής και του Συμβουλίου, αλλά μάλλον να διευκρινιστούν τα κείμενα και να αποφευχθεί μια παρέκκλιση.
Εξηγούμαι: δεν θεωρούμε ικανοποιητικό ένα μη εξαντλητικό κατάλογο των μεθόδων και των ουσιών που επιτρέπονται κατά την παραγωγή.
Πρέπει να δοθεί ένας θετικός κατάλογος.
Ζητάμε λοιπόν να καταθέσει η Επιτροπή, σε μια ορισμένη προθεσμία, ένα θετικό κατάλογο των επιτρεπομένων βοηθητικών διήθησης και κατακρήμνισης, καθώς και βοηθητικών προσρόφησης.
Θετικός κατάλογος σημαίνει ότι οι ουσίες που δεν περιλαμβάνονται σε αυτόν απαγορεύονται.
Θεωρούμε ότι αυτό είναι πιο σαφές μακροπρόθεσμα και πιο θετικό για τον καταναλωτή.
Μια τροπολογία ζητά επίσης να μην χρησιμοποιούνται μυκητοκτόνα για τη συντήρηση των φρούτων που προορίζονται για την παραγωγή χυμών, αλλά να επιτρέπεται μόνον διατήρηση με ψύξη.
Όσον αφορά τον τέταρτο φάκελο, το γάλα, δεν υπάρχει καμία πρόταση τροποποίησης.
Θεωρούμε το προτεινόμενο κείμενο απολύτως ικανοποιητικό.
Για τις μαρμελάδες, επανέφερα εγώ προσωπικά μια τροπολογία που δεν είχε γίνει δεκτή από την Επιτροπή Περιβάλλοντος, αλλά την οποία θεωρώ σημαντική.
Αφορά την απαγόρευση της γενικευμένης χρήσης μιας χημικής αρωματικής ουσίας στις μαρμελάδες και τα ζελέ, δηλαδή της βανιλλίνης.
Δεν χρησιμεύει σε τίποτα απολύτως, εκτός από τα να αλλάζει τη γεύση.
Κύριε Πρόεδρε, έχουν περάσει περίπου πέντε χρόνια από όταν το Συμβούλιο ζήτησε την άποψή μας σχετικά με την πρόταση απλοποίησης επτά καθέτων οδηγιών που αφορούν τα τρόφιμα.
Στόχος των προτάσεων αυτών ήταν οι υφιστάμενες ρυθμίσεις, οι οποίες περιελάμβαναν υπερβολικά λεπτομερείς διατάξεις, να απλοποιηθούν ή να αντικατασταθούν από οδηγίες στις οποίες να περιλαμβάνονται οι απολύτως απαραίτητοι όροι.
Με τον τρόπο αυτό η νομοθεσία θα ήταν περισσότερο εφαρμόσιμη και θα βρισκόταν σε καλύτερο συντονισμό με τις οριζόντιες οδηγίες.
Πρόκειται για έναν ευγενή στόχο ο οποίος συνάδει με τις προσδοκίες των πολιτών, τόσο των καταναλωτών όσο και εκείνων οι οποίοι ενέχονται με κάποιον άλλο τρόπο.
Η Ομάδα του ΕΛΚ θα συμβάλει ευχαρίστως στην επίτευξη του στόχου αυτού.
Διαπιστώνουμε ότι η οδηγία σχετικά με το κακάο και τα προϊόντα σοκολάτας, η οποία είχε περιληφθεί αρχικά σε αυτή την ομάδα οδηγιών και έπρεπε να υποβληθεί στη μακρά νομοθετική διαδικασία που ακολουθείται, δηλαδή στην διαδικασία συναπόφασης, μπόρεσε να ολοκληρωθεί πρώτη.
Από τη δέσμη των επτά οδηγιών, πέντε οδηγίες θα χρειασθούν τελικά περισσότερο από πέντε χρόνια προκειμένου να απλοποιηθούν.
Διερωτόμαστε πραγματικά εάν θα έπρεπε να αναζητήσουμε ταχύτερες διαδικασίες και άλλες μορφές λήψης αποφάσεων διότι δεν νομίζουμε να είναι αυτό που απαιτούν από εμάς οι πολίτες.
Κύριε Πρόεδρε, η Ομάδα του ΕΛΚ θα ήθελε να συγχαρεί τον εισηγητή για το έργο που πραγματοποίησε.
Σίγουρα δεν ευθύνεται αυτός για την καθυστέρηση.
Ευθύνεται το γεγονός ότι το Συμβούλιο τροποποίησε σε βάθος σημαντικά μέρη της πρότασης, έτσι ώστε χρειάστηκε να γνωμοδοτήσουμε εκ νέου.
Εκ μέρους της Ομάδας του ΕΛΚ δηλώνω ότι ακολουθούμε την ίδια προσέγγιση με την έκθεση στην οποία κατέληξε με ψηφοφορία η Επιτροπή Περιβάλλοντος.
Αυτό συμβαίνει με όλα τα μέρη της δέσμης, με την εξαίρεση των χυμών φρούτων.
Στο σημείο αυτό η θέση μας διαφέρει κάπως από αυτήν της έκθεσης, αυτό όμως ήταν ήδη σαφές στην Επιτροπή Περιβάλλοντος.
Για τον λόγο αυτό δεν πιστεύω ότι χρειάζεται να υπεισέλθω σε λεπτομέρειες σχετικά με τις αιτίες και τις λεπτομέρειες της διαφοράς μας με την έκθεση.
Δεν κρύβω ωστόσο, κύριε Πρόεδρε, και σε αυτό το ζήτημα θα ήθελα να αναφερθώ στον υπόλοιπο χρόνο ομιλίας που διαθέτω, ότι η Ομάδα μου διεξήγαγε μία σοβαρή συζήτηση, με την ευκαιρία αυτών των φακέλων, σχετικά με το εάν θα πρέπει πραγματικά το Κοινοβούλιο και τα 626 μέλη του να συζητήσουν τέτοια λεπτομερή μέτρα.
Κάτι τέτοιο θα μας δημιουργήσει προβλήματα.
Το Κοινοβούλιο δέχεται κριτικές από έξω.
Αυτό δεν σημαίνει ότι υποτιμούμε τη σημασία της νομοθεσίας για τα τρόφιμα.
Γνωρίζουμε επίσης ότι οι λεπτομέρειες των ζητημάτων αυτών είναι σημαντικές, διερωτόμαστε όμως εάν είμαστε σε θέση να λάβουμε αποφάσεις για ένα τόσο τεχνικό ζήτημα και εάν θα πρέπει να απασχολήσουμε ολόκληρο το Κοινοβούλιο με τα 626 μέλη του με τέτοια εξαιρετικά τεχνικά μέτρα.
Μας απασχόλησε το ερώτημα: δεν θα πρέπει μήπως να εφαρμόσουμε δύο είδη παραγώγου δικαίου, ένα κατά το οποίο το Κοινοβούλιο λαμβάνει θέση και ένα άλλο κατά το οποίο ανατίθενται περισσότερες αρμοδιότητες στην εκτελεστική εξουσία;
Σίγουρα δεν έχει λήξει η σχετική συζήτηση, θα ήθελα όμως να διεξαχθεί αυτή και εκτός της Ομάδας του ΕΛΚ.
(ΕΝ) Κύριε Πρόεδρε, το 1998 το Σώμα ενέκρινε τις πέντε οδηγίες που συζητούμε σήμερα με κάποιες τροπολογίες.
Παραπέμφθηκαν ξανά σε μας απλώς και μόνο επειδή υπάρχουν ορισμένες αλλαγές στη διαδικασία επιτροπολογίας.
Σημειώνω με ικανοποίηση ότι η Επιτροπή Περιβάλλοντος, Δημόσιας Υγείας και Πολιτικής των Καταναλωτών δεν έχει αντιρρήσεις όσον αφορά την αναθεωρημένη διαδικασία.
Προτείνει, ωστόσο, νέες αλλαγές στη διατύπωση των σχεδίων οδηγιών.
Σκοπός των οδηγιών είναι η απλοποίηση των κανόνων που αφορούν τα συστατικά και την επισήμανση των προϊόντων.
Θα πρέπει, λοιπόν, να αποφύγουμε να περιπλέξουμε τα πράγματα.
Χρειάστηκαν μακροχρόνιες και επίπονες διαπραγματεύσεις για να επιτευχθεί πολιτική συμφωνία στο θέμα αυτό, γι' αυτό και θα έπρεπε να αποφευχθεί πάση θυσία η επανάληψη των διαπραγματεύσεων.
Είμαι σύμφωνος με τις αλλαγές οι οποίες προσδίδουν σαφήνεια στα κείμενα χωρίς όμως να αλλάζουν την ουσία τους.
Ένα ζήτημα προς συζήτηση είναι αν πρέπει να συμπεριληφθεί ο ορισμός της μαύρης ζάχαρης.
Κάτι τέτοιο θα αποτελούσε πρόσθετη προστασία για τους καταναλωτές.
Αναφορικά με τους χυμούς φρούτων, οι προτεινόμενες αλλαγές για την επεξεργασία και το περιεχόμενο θα ήταν πιο κατάλληλες στο πλαίσιο της οριζόντιας νομοθεσίας που ισχύει για τις επεξεργασίες αυτές.
Η ιδέα να θεσπιστούν τρεις νέες ονομασίες προϊόντων για τους χυμούς φρούτων δεν συμβαδίζει με τις προτάσεις που τώρα βρίσκονται υπό συζήτηση στο πλαίσιο του Κώδικα.
Επιπλέον, το μόνο που θα πετύχουμε έτσι είναι να ανακινηθεί και πάλι ολόκληρο το ζήτημα.
Δεν πιστεύω ότι οποιαδήποτε ουσιαστική αλλαγή κι αν υιοθετήσει η Συνέλευση θα έχει το παραμικρό αποτέλεσμα.
Μοναδική συνέπεια θα είναι η καθυστέρηση της διαδικασίας.
Και σε μια τέτοια περίπτωση, μοναδικός χαμένος θα είναι ο ίδιος ο καταναλωτής.
Κύριε Πρόεδρε, πιστεύω ότι δεν θα είναι σήμερα πολύ εύκολο να μιλήσουμε για διατροφή.
Αν μάλιστα πρόκειται για πλευρές καθαρά τεχνικές όπως εκείνες στις οποίες αναφέρθηκε ο συνάδελφος Lannoye, τότε οι περιπλοκές αυξάνουν.
Είμαστε σύμφωνοι με την έκθεση του συναδέλφου, εκτός από το σημείο που έθιξε η κ. Thyssen.
Η παρατήρηση, ωστόσο, που θέλω να κάνω δεν αφορά τόσο ειδικά την έκθεση όσο μια αξιολόγηση που θα πρέπει να κάνει το Ευρωπαϊκό Κοινοβούλιο κατά τους προσεχείς μήνες σχετικά με τη μελλοντική νομοθετική μέθοδο.
Συναντήσαμε και σε αυτή την έκθεση ορισμένα σημεία όπου ή έχουμε εξαντλήσει τις θέσεις ή έχουμε παρέμβει σε νομοθεσίες τις οποίες ήδη αντιμετωπίσαμε στη διάρκεια των δύο τελευταίων μηνών, και εν προκειμένω σκέφτομαι, για παράδειγμα, τα προβλήματα που σχετίζονται με το νερό.
Μια συντονισμένη νομοθετική παραγωγή νομίζω ότι θα ήταν η μόνη χρήσιμη γι' αυτό το όργανο.
Μια άλλη πλευρά, ύστερα, στην οποία επιστρέφω είναι η υπερβολική κανονιστική ρύθμιση στην οποία υποβάλλουμε τη νομοθετική μας παραγωγή και η οποία δεν βρίσκει ανταπόκριση στα κράτη μέλη.
Μια ολόκληρη σειρά ζητημάτων στα κράτη μέλη αντιμετωπίζεται με τη μέθοδο των εγκυκλίων.
Όσον αφορά την έκθεση που είχαμε καταρτίσει πέρυσι με την Επιτροπή, σε σχέση με αυτά τα θέματα θα πρέπει να αναπτύξουμε έναν πολύ βαθύ προβληματισμό, γιατί δεν πιστεύω ότι για έναν καταναλωτή ο οποίος πάει να αγοράσει μέλι, ακόμη κι αν η ετικέτα είναι σαφής, του χτυπάει αμέσως στο μάτι το πρόβλημα ανάμεσα στο μέλι που έχει παραχθεί σε κυψέλη και το φιλτραρισμένο.
Λοιπόν, καθώς το καθήκον μας είναι να είμαστε super partes, με μια νομοθετική παραγωγή κατανοητή από τους πολίτες της Ευρώπης, ίσως θα πρέπει να υπάρξει κάποιος προβληματισμός κατά τους προσεχείς μήνες.
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να χρησιμοποιήσω το σύντομο χρόνο που διαθέτω για την παρέμβασή μου για να τοποθετηθώ στο σημείο 3 της οδηγίας για τους χυμούς φρούτων.
Στις μέρες μας υποστηρίζουμε ενεργά την ενημέρωση και διαφώτιση των καταναλωτών.
Ο ώριμος καταναλωτής, διαθέτοντας τις αντίστοιχες πληροφορίες μέσω της σήμανσης και των διακριτικών σημάτων, θα πρέπει να αποφασίζει ο ίδιος τι αγοράζει.
Θα πρέπει να καθιερωθούν ρυθμίσεις αυστηρές, σαφείς, ξεκάθαρες, και κατανοητές για όλους.
Οι χαρακτηρισμοί, χυμός, χυμός φρούτων, νέκταρ, χυμός από συμπιεσμένα φρούτα ή ακόμα και χυμός περιέχων φρούτα δυσκολεύουν τον καταναλωτή στη κατανόηση και αξιολόγηση της πραγματικής ποιότητας ή του τρόπου παρασκευής των προϊόντων.
Από το 1975 καθιερώθηκε για πρώτη φορά ή μάλλον τονίστηκε για τους καταναλωτές η ονομασία "χυμός φρούτων" και οι καταναλωτές την έχουν συνηθίσει.
Ο χυμός φρούτων και ο χυμός λαμβανόμενος από συμπιεσμένα φρούτα είναι τελικά ένα και το ίδιο πράγμα.
Η ονομασία "χυμός λαμβανόμενος από συμπιεσμένα φρούτα" αναφέρεται μόνο στον τρόπο παρασκευής του και όχι στις ουσίες που περιέχει και που σε τελική ανάλυση θα πρέπει να είναι οι ίδιες.
Ο επιπλέον χαρακτηρισμός "συμπυκνωμένος χυμός" δημιουργεί κατά τη γνώμη μου μάλλον σύγχυση.
Η ονομασία των προϊόντων πρέπει να ορίζεται με σαφήνεια, να είναι απλή και κατανοητή.
Θα πρέπει να αποτρέψουμε την αναφορά μη απαραίτητων επιπλέον χαρακτηρισμών μια και η σύγχυση δεν συνιστά προστασία των καταναλωτών.
Κατά την άποψή μου, οι τροπολογίες αριθ.
18, 19 και 25 καθιστούν αυστηρότερο το ισχύον νομικό καθεστώς ιδιαίτερα για τη βιομηχανία χυμών, πράγμα ακατανόητο, και θεωρώ ότι θα πρέπει να απορριφθούν.
Στα φρέσκα φρούτα που διατίθενται στην αγορά για άμεση κατανάλωση, επιτρέπεται η χρήση μυκητοκτόνων.
Γιατί όμως απαγορεύεται στα φρούτα για την παρασκευή χυμών;
Επίσης, τα κριτήρια της οδηγίας για το πόσιμο νερό θα πρέπει να επαρκούν και για το νερό που χρειάζεται για την παρασκευή χυμών.
Παρακαλώ λοιπόν τους συναδέλφους να δρομολογήσουν με την ψήφο τους αντικειμενικά και επικεντρωμένα μια οδηγία που θα βοηθά τον καταναλωτή και θα μπορεί να εφαρμοστεί και από τον παρασκευαστή.
(ΕΝ) Κύριε Πρόεδρε, συμμερίζομαι αρκετές από τις επιφυλάξεις της κ. Thyssen σχετικά με αυτό που μας ζητείται να κάνουμε εδώ και το βαθμό εμπειρογνωμοσύνης με τον οποίο το κάνουμε.
Ο κ. Lannoye γνωρίζει πόσο τον σέβομαι, ωστόσο μετά λύπης τολμώ να εκφράσω το φόβο ότι επαναλαμβάνουμε κάποια από τα λάθη του παρελθόντος σχετικά με την οδηγία για τη σοκολάτα και την απόφαση να αλλάξουμε την ονομασία ορισμένων προϊόντων.
Στην περίπτωση του μελιού, οι τροπολογίες του κ. Lannoye προκάλεσαν σύγχυση, στο όνομα της καθαρότητας.
Η άποψή του για τους χυμούς φρούτων με βρίσκει σύμφωνο και σίγουρα επικροτώ τις προθέσεις του.
Ωστόσο ορισμένα κράτη μέλη χρησιμοποιούν εκτεταμένα διηθημένο μέλι για να αφαιρέσουν τα υπολείμματα εντόμων, τους κόκκους άμμου και τα θραύσματα γύρης.
Δεν έχω ακούσει ακόμη κάποιο επιχείρημα που να με πείσει ότι αυτή η καταστροφή του προϊόντος προσθέτει ανεπιθύμητο υλικό και πραγματικά υπάρχουν άλλες τροπολογίες εδώ σήμερα που ζητούν την απομάκρυνση οργανικών και ανόργανων υλικών από ορισμένες κατηγορίες μελιού.
Το Συμβούλιο κατέληξε σε μια λογική απόφαση και δεν έχω καμία ένδειξη - και το διασταύρωσα με την Υπηρεσία Τροφίμων της χώρας μου - ότι υπάρχουν βάσιμες ανησυχίες για το περιεχόμενο.
Υπάρχουν άλλοι τρόποι για να ανιχνεύσει κανείς την προέλευση του μελιού, καθώς και το περιεχόμενο της γύρης στο οποίο αναφέρθηκε ο εισηγητής.
Τέλος, θα ήθελα να αναφερθώ σε αυτό που ορισμένα κράτη μέλη αποκαλούν "μέλι του φούρναρη" και το οποίο, αν γίνει δεκτή η άποψη του εισηγητή, θα πρέπει να επαναπροσδιοριστεί ως βιομηχανικό μέλι.
Τέτοιο πράγμα δεν υπάρχει.
Θα ήθελα να πιστέψω πως πρόκειται για ασυνείδητο μεταφραστικό λάθος, όμως μια τόσο υποτιμητική φρασεολογία μου φαίνεται απίθανο να είναι τυχαία.
Βάζοντας μαζί ένα επίθετο κι ένα ουσιαστικό δεν φτιάχνεις απαραίτητα ένα νέο νόημα.
Αν έπρεπε να χαρακτηρίσω τον κ. Lannoye, και τον αποκαλούσα "βιομηχανικό Βέλγο" , η φράση μου δεν θα έβγαζε ιδιαίτερο νόημα.
Θα πρέπει να χρησιμοποιούμε αληθινές περιγραφές που να γίνονται κατανοητές σε ολόκληρη την Κοινότητα, και όχι περιγραφές δικής μας επινόησης.
Δεν μιλάμε για κάποιο προϊόν που χρησιμεύει απλώς για να λαδώνει τους τροχούς της βιομηχανίας.
Πρόκειται για ένα προϊόν το οποίο ο κόσμος γνωρίζει και εμπιστεύεται και το οποίο είναι ασφαλές για τους καταναλωτές.
Κύριε Πρόεδρε, κύριε Επίτροπε, λόγω χρόνου θα αναφερθώ μόνο στην οδηγία για τους χυμούς φρούτων.
Η πρόταση της Επιτροπής είναι αρκετά καλή ώστε να μην χρειάζεται να τροποποιηθεί.
Πρέπει να επικροτήσω ιδιαίτερα την καθιέρωση που έκανε του διπλού ορισμού χυμών που προέρχονται από συμπυκνωμένους χυμούς και χυμών από φρούτα, επειδή αυτό συμβάλλει στην ενημέρωση του καταναλωτή.
Ακριβώς γι' αυτό, πρέπει να εκδηλώσω τη διαφωνία μου με την τροπολογία 29, που διαγράφει το κείμενο της Επιτροπής, και να υποστηρίξω την τροπολογία 30, που εμβαθύνει στο ίδιο θέμα παραπέμποντας στο Παράρτημα Ι.
Επίσης πρέπει να εκφράσω την πλήρη απόρριψη από την πλευρά μου των τροπολογιών 18, 19, 23 και 25.
Η πρώτη αναφέρεται στην απαγόρευση της χρήσης μυκητοκτόνων κατά την επεξεργασία μετά τη συγκομιδή.
Πρέπει να γνωρίζουμε ότι στην Ευρώπη τα φρούτα μαζεύονται, καταρχήν, για να διοχετευθούν στην αγορά νωπών προϊόντων και μόνο μετά από διαλογή με βάση την ποιότητα και το μέγεθος γίνεται γνωστό ποιες παρτίδες θα φύγουν φρέσκιες και ποιες θα πάνε για μεταποίηση.
Το μέγιστο όριο καταλοίπων για τα φρέσκα φρούτα καθορίζεται ήδη στην οδηγία 97/41/EΚ και βασίζεται σε αυστηρές μελέτες που έχουν κριθεί ασφαλείς για τον καταναλωτή.
Πιστεύω ότι η ίδια οδηγία ισχύει επίσης και για τον χυμό, τα φρέσκα φρούτα ή τον χυμό που παρασκευάζεται στο σπίτι ή τον συσκευασμένο.
Επίσης, η επεξεργασία μετά τη συγκομιδή είναι απαραίτητη για να εξασφαλιστούν οι άριστες συνθήκες αποθήκευσης, μεταφοράς και διανομής και - επαναλαμβάνω αυτό που είπα και πριν - δηλητηριώδης είναι η δόση και όχι η ουσία αυτή καθαυτή.
Όσον αφορά την ποιότητα του νερού που προστίθεται στους συμπυκνωμένους χυμούς, υπάρχει μία άλλη οδηγία, η 98/93/ΕΚ, σχετικά με την ποιότητα του νερού που προορίζεται για ανθρώπινη κατανάλωση, συμπεριλαμβανομένης και της βιομηχανίας τροφίμων.
Τέλος, η τροπολογία 23 επιχειρεί να θεσπίσει ένα θετικό κατάλογο επιτρεπόμενων ουσιών και δεν είναι λογικό να πρέπει να οριστούν επιπλέον ουσίες από αυτές που έχουν εγκριθεί στις οδηγίες 89/109/ΕΟΚ και 90/128/ΕΟΚ σχετικά με τα υλικά και τα αντικείμενα που προορίζονται να έρθουν σε επαφή με τα τρόφιμα, επειδή αυτό θα εμπόδιζε την εύκολη προσαρμογή της βιομηχανίας χυμών στις τεχνολογικές προόδους.
Κύριε Πρόεδρε, κύριε Επίτροπε, αγαπητοί συνάδελφοι, η διατροφή και η προστασία των καταναλωτών έχουν γίνει πια θέματα που χρησιμοποιούνται για να κινούν το ενδιαφέρον.
Ωστόσο μέσα τους κρύβεται σε μεγάλο βαθμό ανασφάλεια.
Η έκθεση είχε ως στόχο της να επιφέρει μεγαλύτερη σαφήνεια και είναι εμφανείς οι προσπάθειες του συναδέλφου Lannoye στο ζήτημα αυτό.
Ωστόσο, η δική μου άποψη είναι ότι η υπερβολική ακρίβεια και οι υπερβολικά πολλές λεπτομέρειες μπορούν να αποβούν επικίνδυνες.
Με αυτή την έννοια θα ήθελα να υποστηρίξω τα λόγια της συναδέλφου Thyssen, ότι δηλαδή, όσον αφορά τη δική μας δραστηριότητα θα πρέπει να κάνουμε όλο και περισσότερες διαφοροποιήσεις ανάμεσα σε πολιτικές προτάσεις και σε σκέψεις τεχνικού περιεχομένου.
Μια τέτοια διαφοροποίηση ξεπερνά σε πολλά σημεία τις δυνατότητές μας, όχι επειδή ο δείκτης νοημοσύνης μας είναι κατά μέσο όρο πολύ χαμηλός, αλλά επειδή είναι αδύνατον να διαθέτουμε τόσο εξειδικευμένες γνώσεις.
Τέτοιου είδους αποφάσεις προϋποθέτουν πάρα πολλές γνώσεις και έτσι είναι συχνά δύσκολο να διακρίνει κανείς μεταξύ εύλογων ενεργειών και προώθησης συμφερόντων.
Πιστεύω επίσης ότι θα πρέπει να προσέξουμε πολύ κατά τη ρύθμιση των λεπτομερειών που οφείλουν να περιέχουν οι ετικέτες, ώστε με τις διπλές και τριπλές εξηγήσεις να μην γίνουν τελικά παραπλανητικές για τους καταναλωτές, λόγω της μανίας μας να ρυθμίζουμε τα πάντα - όπως έγινε για παράδειγμα με τους χυμούς φρούτων, όπου ευτυχώς βρέθηκε τώρα μια συμβιβαστική λύση.
Αν συνεχιστούν έτσι τα πράγματα θα πρέπει σύντομα να αναγράφουμε στην ετικέτα και τη χημική σύνθεση του κρασιού και τότε θα δυσκολέψει η κατάσταση στην αγορά οίνου.
Χαίρομαι πολύ και ευχαριστώ όλους τους συναδέλφους που συνέβαλαν στην εξεύρεση συμβιβαστικών λύσεων στον τομέα των χυμών φρούτων, για τη χρήση μυκητοκτόνων, το προστιθέμενο νερό και τα ζητήματα χυμού και συμπυκνωμένου χυμού καθώς και για την αποκατάσταση του αρώματος.
Όσον αφορά το μέλι, ελπίζω ότι θα είναι αδύνατη η απόκρυψη της προέλευσής του.
Παρακαλώ τους συναδέλφους να δώσουν προσοχή στο ζήτημα αυτό κατά την ψηφοφορία.
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να δηλώσω, όσον αφορά την οδηγία σχετικά με τους χυμούς φρούτων, ότι συμφωνούμε με την πρόταση του Συμβουλίου, η οποία νομίζουμε ότι τείνει προς την ορθή κατεύθυνση, δηλαδή την ουσιαστική προστασία των καταναλωτών, στους οποίους πρέπει να δίδεται σαφής, ευχερώς κατανοητή και αντικειμενική πληροφόρηση που θα τους επιτρέπει να επιλέξουν έχοντας πλήρη συνείδηση των συνεπειών της επιλογής τους, τόσο από άποψη ποιότητας, όσο και από άποψη διατροφικής ασφάλειας.
Εξάλλου, το υψηλότερο κόστος παραγωγής που συνδέεται με την προσπάθεια και την εγγυημένη ποιότητα πρέπει να αναγνωρίζεται σαφώς στο επίπεδο της επισήμανσης.
Σήμερα, υπάρχουν δύο μεγάλες κατηγορίες χυμών φρούτων, ανάλογα με το αν δεν περιέχουν συμπυκνωμένο χυμό ή παρασκευάζονται από συμπυκνωμένο χυμό, κάθε μια από τις οποίες αντιστοιχεί σε μια μορφή ειδικών προϊόντων και σε μια συγκεκριμένη μέθοδο παρασκευής.
Όμως, από άποψη επισήμανσης, η ισχύουσα πρακτική δεν επιτρέπει στους καταναλωτές να διακρίνουν σαφώς μεταξύ των δύο αυτών κατηγοριών.
Για να εξαλειφθεί αυτή η πηγή σύγχυσης στο μυαλό του καταναλωτή σχετικά με την πραγματική φύση του προϊόντος που αγοράζει, η φινλανδική Προεδρία πρότεινε να θεσπιστούν δύο απλοί, σαφείς και αντικειμενικοί ορισμοί.
Ο όρος "χυμός φρούτων" θα χρησιμοποιείται μόνον για τους χυμούς που δεν περιέχουν συμπυκνωμένο χυμό, ενώ οι χυμοί που παρασκευάζονται από συμπυκνωμένο χυμό θα πρέπει να φέρουν μια ονομασία πώλησης σύμφωνη με τα χαρακτηριστικά τους.
Έτσι, ο καταναλωτής που αναζητά ένα περισσότερο γνήσιο και περισσότερο φυσικό προϊόν θα μπορεί να το βρίσκει εύκολα στο ράφι με τη σαφή ονομασία "χυμός φρούτων" γνωρίζοντας ότι είναι πρόθυμος να πληρώσει την τιμή που αντιστοιχεί στις ειδικές ιδιότητες που συνδέονται με το εν λόγω προϊόν, ενώ ο καταναλωτής που προτιμά ένα περισσότερο τυποποιημένο και περισσότερο οικονομικό προϊόν θα μπορεί να στραφεί, έχοντας πλήρη επίγνωση των συνεπειών της επιλογής του, προς ένα χυμό που παρασκευάζεται από συμπυκνωμένο χυμό φρούτων, χωρίς να υπάρχει αμφισβήτηση σχετικά με τη φύση και τα ιδιαίτερα χαρακτηριστικά του.
Ο καθορισμός των δύο αυτών κατηγοριών χυμών που θα αντιστοιχούν σε δύο διαφορετικές ονομασίες θεωρούμε ότι σηματοδοτεί, κύριε Πρόεδρε, μια ουσιαστική πρόοδο στην ενημέρωση του καταναλωτή και για το λόγο αυτό θα τον υποστηρίξουμε.
Κύριε Πρόεδρε, επίσης λόγω χρόνου θα μιλήσω μόνο για την πρόταση σχετικά με τους χυμούς.
Όπως είπαν ήδη και οι ομιλητές που μίλησαν πριν από μένα, θεωρούμε ότι η πρόταση του Συμβουλίου επιφέρει σαφή πρόοδο στον καθορισμό αυτής της σαφούς διάκρισης μεταξύ του χυμού από φρέσκα φρούτα και του συμπυκνωμένου.
Είναι εξαιρετικά θετική, επειδή παρέχει πλήρη ενημέρωση στον καταναλωτή σχετικά με δύο προϊόντα με εντελώς διαφορετικές ιδιότητες και τρόπους παραγωγής.
Έτσι, δεν μπορούμε να δεχτούμε καμιά τροπολογία που επιφέρει ολική ή μερική ακύρωση αυτής της διάκρισης, που καθιερώνεται με ξεκάθαρο τρόπο στο κείμενο του Συμβουλίου.
Από την άλλη, δεν μπορούμε να δεχτούμε ούτε τις τροπολογίες που αποσκοπούν στην κατάργηση της χρήσης φρούτων από την αγορά νωπών προϊόντων, κάτι που θα συνέβαινε αν δεχόμασταν την απαγόρευση της επεξεργασίας μετά τη συγκομιδή.
Η χρήση αυτών των φρούτων συνεπάγεται και καθιστά δυνατή την αγορά ενός προϊόντος υγιεινού, καλής ποιότητας και διατροφικά ασφαλούς για τον καταναλωτή, όπως και την απορρόφηση των πλεονασμάτων αγροτικής πρώτης ύλης, αποτρέποντας μια μεγάλη υποβάθμιση και ρύπανση του περιβάλλοντος.
Επομένως, θα υπερψηφίσουμε και θα εγκρίνουμε ρητά την πρόταση του Συμβουλίου.
Κρίνουμε ότι η πλειοψηφία των τροπολογιών που παρουσιάστηκαν στην επιτροπή με πρόθεση να ξεκαθαρίσουν ή να βελτιώσουν την κατάσταση δεν κάνουν τίποτα άλλο από το να αυξάνουν τη σύγχυση.
Κύριε Πρόεδρε, αξιότιμοι κυρίες και κύριοι βουλευτές, κυρίες και κύριοι, αρχικά θέλω να ευχαριστήσω τα μέλη της Επιτροπής Περιβάλλοντος, Δημόσιας Υγείας και Πολιτικής των Καταναλωτών και ιδιαίτερα εσάς, κύριε Lannoye, ως εισηγητή, που εξετάσατε τα σχέδια του Συμβουλίου για τις πέντε αποκαλούμενες κάθετες οδηγίες.
Οι οδηγίες αυτές αναφέρονται σε ορισμένα σάκχαρα που προορίζονται για τη διατροφή του ανθρώπου, στο μέλι, σε χυμούς φρούτων και παρεμφερή προϊόντα για τη διατροφή του ανθρώπου, σε ορισμένα είδη μερικώς ή ολικώς αφυδατωμένου γάλακτος και στις μαρμελάδες, τα ζελέ και τις μαρμελάδες εσπεριδοειδών καθώς και την κρέμα κάστανου για τη διατροφή του ανθρώπου.
Η Επιτροπή χαιρετίζει το γεγονός ότι σε σχέση με την Επιτροπολογία, το Κοινοβούλιο τηρεί τη γραμμή που έχει χαράξει το Συμβούλιο και συμφωνεί να αντικαταστήσει τη διαδικασία της συμβουλευτικής επιτροπής με τη διαδικασία της ρυθμιστικής επιτροπής.
Όσον αφορά τις τροπολογίες για τα πέντε σχέδια οδηγιών του Συμβουλίου, η Επιτροπή επισημαίνει ότι ήδη το 1996 έγινε ακρόαση των απόψεων του Κοινοβουλίου σχετικά με τις αντίστοιχες προτάσεις της Επιτροπής και στις συνεδριάσεις της 14ης Ιανουαρίου και της 4ης Μαΐου το Κοινοβούλιο γνωμοδότησε σχετικά.
Ακόμα και αν θεωρώ εύλογες μερικές από τις εν λόγω τροπολογίες από συντακτική ή τεχνική άποψη, οφείλω δυστυχώς να επισημάνω ότι εδώ πρόκειται για σχέδια του Συμβουλίου και όχι για πρωτογενή σχέδια της Επιτροπής και ότι οι τροπολογίες αφορούν τα σχέδια του Συμβουλίου και όχι της Επιτροπής.
Ως εκ τούτου είμαι δυστυχώς αναγκασμένος να διαπιστώσω ότι η Επιτροπή δεν μπορεί να αποδεχθεί τις τροπολογίες που προτείνει η έκθεση.
Ευχαριστώ πολύ, Επίτροπε Fischler!
Η συζήτηση έληξε.
Η ψηφοφορία θα διεξαχθεί σήμερα, στις 12.00.
(Η συνεδρίαση διακόπτεται στις 11.49 και συνεχίζεται στις 12.00)
Κύριε Πρόεδρε, δεν θέλω να καθυστερήσω για πολύ τις ψηφοφορίες.
Σήμερα το πρωί, στηριζόμενος στο άρθρο 148, παράγραφος 3, είχα αμφισβητήσει τα συνοπτικά πρακτικά.
Σύμφωνα με το εν λόγω άρθρο πρέπει σε τέτοιες περιπτώσεις να αποφασίσει το Κοινοβούλιο.
Το Κοινοβούλιο δεν αποφάσισε σχετικά.
Θα ήθελα βασικά να μάθω τι θα γίνει με την αμφισβήτησή μου.
Επίσης θέλω να επισημάνω το εξής: χθες, σε συνάρτηση με την έκθεσή μου, λάβαμε την απόφαση να εγκρίνουμε την πρόταση της Επιτροπής.
Κατόπιν, σε ένα ψήφισμα νομοθετικού περιεχομένου λάβαμε την απόφαση να απορρίψουμε την πρόταση της Επιτροπής.
Οι υπηρεσίες άλλαξαν κατά την συγγραφή των συνοπτικών πρακτικών το αποτέλεσμα και κατέγραψαν "εγκρίνει την πρόταση της Επιτροπής" .
Το σημείο 4 εξακολουθεί όμως να περιέχει μια πρόταση που βρίσκεται σε αντίφαση με την αρχική απόφαση και συγκεκριμένα ότι πρέπει να διατηρηθεί ένα ανώτατο όριο, κάτι που είχαμε απορρίψει στην αρχική απόφαση.
Λόγω αυτών των αντιφάσεων που περιέχονται και στο προκείμενο σχέδιο των συνοπτικών πρακτικών είχα παρακαλέσει να γίνει παραπομπή του ζητήματος στην Επιτροπή Συνταγματικών Υποθέσεων, ώστε να γίνει γενικά μια τροποποίηση στον Κανονισμό προκειμένου να καταστεί σαφές τι μέλλει γενέσθαι όταν προκύπτουν τέτοιες αντιφάσεις.
Ήθελα μόνο να επισημάνω ότι δεν ελήφθη απόφαση σχετικά, παρότι προβλέπεται στο άρθρο 148, παράγραφος 3.
Υποθέτω ότι αυτό το σημείο των συνοπτικών πρακτικών δεν έχει εγκριθεί και ότι θα υποβληθεί προς έγκριση κάποια στιγμή αργότερα.
Κύριε Πρόεδρε, κυρίες και κύριοι, ο συνάδελφος Swoboda κάνει λάθος και σας παρακαλώ να δώσετε μεγάλη προσοχή.
Το Κοινοβούλιο αποφάσισε βέβαια χθες κάτι ελαφρά αντιφατικό, και τονίζω, ελαφρά αντιφατικό.
Ψηφίσαμε με μια ξεκάθαρη πλειοψηφία 303 ψήφων υπέρ και 253 κατά της πρότασης της Επιτροπής για το σύστημα οικοσημείων για τα διερχόμενα φορτηγά.
Στην πρόταση προβλέπεται ότι το μέχρι σήμερα ισχύον ανώτατο όριο πρέπει να καταργηθεί.
Το Κοινοβούλιο ενέκρινε την πρόταση με σαφή πλειοψηφία.
Κατά την άποψή μου, ήταν σφάλμα μερικών συναδέλφων το ότι το σημείο 4 προστέθηκε τώρα.
Στην πραγματικότητα όμως δεν πρόκειται για αντίφαση επί του περιεχομένου καθότι και στο σημείο 4 η Επιτροπή καλείται να διατηρήσει ένα ανώτατο όριο μέχρι της παύσης ισχύος του συστήματος οικοσημείων.
Συνεπώς, αποφασίσαμε ξεκάθαρα να εγκρίνουμε στη νομοθετική πράξη την πρόταση της Επιτροπής.
Αν συμφωνήσει το Συμβούλιο, όλα θα είναι τέλεια, και ελπίζω πως το Συμβούλιο θα συμφωνήσει.
Το δεύτερο αίτημα στο σημείο 4 είναι ένα αίτημα για το οποίο η Επιτροπή θα πρέπει να προβεί σε σκέψεις.
Το τι θα κάνει η Επιτροπή στην περίπτωση αυτή, αν δηλαδή θα προτείνει νέο ανώτατο όριο ή αν δεν θα προτείνει κανένα όριο, αυτό εναπόκειται στη διακριτική της ευχέρεια.
Αυτό που προκύπτει από το σημείο 4 - αν διαβάσετε τη μισή πρόταση - είναι ότι δεν ζητήσαμε το παλαιό ανώτατο όριο, αλλά είπαμε ότι η Επιτροπή θα πρέπει να εξετάσει το ενδεχόμενο να ορίσει ένα νέο ανώτατο όριο με λογικά κριτήρια.
Ωστόσο, αυτό το λάθος εγκρίθηκε με πλειοψηφία.
Τούτο σημαίνει μόνο ότι η Επιτροπή καλείται να προβεί σε σκέψεις, και όταν τις ολοκληρώσει να τις υποβάλει στο Κοινοβούλιο.
Το Κοινοβούλιο τοποθετήθηκε σαφώς - και αυτό δεν επιδέχεται καμία διόρθωση, κύριε Swoboda.
Χθες εγκρίναμε με μεγάλη πλειοψηφία τη θέση της Επιτροπής και αυτό θέλω να το επισημάνω για ακόμη μια φορά.
Κύριε Swoboda, κύριε Jarzembowski, από ό,τι βλέπω, όσο περισσότερο συζητάτε τόσο περισσότερο συμφωνείτε.
Θα ερευνήσουμε το ζήτημα με προσοχή και θα ενημερωθείτε σχετικά.
ΨΗΦΟΦΟΡIΕΣ
Aξιότιμοι κυρίες και κύριοι, μετά από συνεννόηση με τις αρμόδιες υπηρεσίες δεν θέλω να καθορίσω τελεσίδικα τη θέση της Επιτροπής.
Η Επιτροπή θα διατηρήσει το δικαίωμα να ελέγξει και πάλι το ζήτημα.
(Χειροκροτήματα)
Το λόγο έχει ο εισηγητής, κ. Cappato.
Περιμένουμε να κάνετε κάποιες δηλώσεις.
Μπορείτε σίγουρα να αναφέρετε στο Κοινοβούλιο εάν διατηρείτε την πρόταση, οπότε και θα περάσουμε στην ψηφοφορία για το νομοθετικό ψήφισμα, ειδάλλως μπορεί αυτό το παραπεμφθεί για περαιτέρω συζήτηση στην επιτροπή.
Κύριε εισηγητά, τι έχετε να πείτε σχετικά;
(ΙΤ) Κύριε Πρόεδρε, με δεδομένο το αποτέλεσμα της ψηφοφορίας και με δεδομένο τον εξαιρετικά υψηλό αριθμό αποχών, πιστεύω ότι θα ήταν συνετό, όχι για τον εισηγητή αλλά για την Ολομέλεια, να αναπέμψει αυτή την έκθεση στην επιτροπή.
(Το Σώμα αποφασίζει την αναπομπή της έκθεσης στην επιτροπή)
Έκθεση (A5-0271/2001) της κ. Ries, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών που αφορά την τροποποίηση, για 24η φορά, της οδηγίας 76/769/ΕΟΚ του Συμβουλίου σχετικά με τους περιορισμούς κυκλοφορίας στην αγορά και χρήσης μερικών επικίνδυνων ουσιών και παρασκευασμάτων (πενταβρωμοδιφαινυλαιθέρας) (COM(2001) 12 - C5-0018/2001 - 2001/0018(COD))
(Το Σώμα εγκρίνει το νομοθετικό ψήφισμα)
Έκθεση (A5-0272/2001) του κ. Nisticς, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου, που αφορά τη θέσπιση προτύπων ποιότητας και ασφάλειας για τη συλλογή, τον έλεγχο, την επεξεργασία, την αποθήκευση και τη διανομή ανθρώπινου αίματος και συστατικών αίματος και για τροποποίηση της οδηγίας 89/381/ΕΟΚ του Συμβουλίου (COM(2000) 816 - C5-0034/2001 - 2000/0323(COD))
, εισηγητής.
(ΙΤ) Κύριε Πρόεδρε, ως εισηγητής θα ήθελα να ζητήσω από εσάς και από την Αίθουσα να δεχθείτε την πρότασή μου να ψηφιστεί η τροπολογία αριθ.
75 πριν από τις τροπολογίες αριθ.
55 και 56.
Αυτό για να υπάρχει μια λογική ακολουθία στις τροπολογίες, από τη στιγμή που η τροπολογία αριθ.
75 έχει σκοπό να αντικαταστήσει τις τροπολογίες αριθ.
55 και 56.
Εξάλλου, θα υπάρξουν μια προφορική τροπολογία, με την οποία συμφωνώ, επί της τροπολογίας αριθ.
75, η οποία θα παρουσιαστεί από τους κκ.
Lisi και Santini, και μια τροπολογία αριθ.
43, η οποία θα παρουσιαστεί από τον κ. Tannock και την κ. Korhola, με την οποία είμαι απολύτως σύμφωνος.
DA) Κύριε Πρόεδρε, το θέμα που εγείρει ο κ. Nisticς εδώ για την τροποποίηση της ακολουθίας ψηφοφορίας συζητήθηκε, πιστεύω, τις τελευταίες δέκα μέρες με τον κ. Nisticς και εδώ και καιρό καταλήξαμε στο συμπέρασμα ότι προκύπτει από τον κατάλογο ψηφοφορίας, οπότε δεν καταλαβαίνω καθόλου γιατί ο κ. Nisticς εγείρει τώρα το θέμα.
Οι τροπολογίες αριθ.
55 και 56 πρέπει ξεκάθαρα να τεθούν σε ψηφοφορία πριν από την τροπολογία αριθ.
75 και έχει υπάρξει ομοφωνία για αυτό εδώ και πολύ καιρό.
Όμως φαίνεται σαν να θέλει ο κ. Nisticς να συνεχίσει να προσπαθεί να θέσει υπό αμφισβήτηση το θέμα.
Δεν το καταλαβαίνω διόλού.
Θα είμαι απολύτως σαφής, κύριε εισηγητά.
Θα πρέπει να εφαρμόσουμε και εδώ τον Εσωτερικό Κανονισμό.
Η σειρά της ψηφοφορίας, όπως επιβεβαίωσαν και οι υπηρεσίες, οι οποίες την εξέτασαν πριν λάβετε το λόγο, είναι σωστή.
Αυτή βρίσκεται τελικά στην διακριτική ευχέρεια του Προέδρου.
Πιστεύω λοιπόν ότι θα πρέπει να διατηρήσουμε αυτήν την σειρά.
(ΙΤ) Κύριε Πρόεδρε, το νόημα της παρέμβασής μου ήταν να ζητήσω από το Σώμα να εκφραστεί, γιατί το Σώμα είναι κυρίαρχο, συνεπώς μπορεί να τροποποιήσει μία ακολουθία την οποία ενδέχεται να μην θεωρεί λογική.
Για το λόγο αυτό επιμένω να τεθεί σε ψηφοφορία η πρότασή μου, για να μάθουμε ποιος είναι υπέρ και ποιος κατά.
Κύριε Nisticς, αναφερθήκατε σε δύο ζητήματα.
Σχετικά με την συμβιβαστική τροπολογία θα μιλήσουμε αμέσως.
Μπορείτε να την παρουσιάσετε λοιπόν σε λίγο, οπότε και θα αποφασίσει το Σώμα εάν την υιοθετεί ή όχι.
Όμως η σειρά της ψηφοφορίας αποτελεί αρμοδιότητα του Προέδρου.
Αποφασίζω να διατηρήσουμε την σειρά της ψηφοφορίας όπως με συμβούλευσαν και οι υπηρεσίες.
Αυτή είναι η λογική σειρά.
Επαναλαμβάνω, μπορούμε να επανέλθουμε σε λίγο, όταν έρθει η ώρα, σε ενδεχόμενη προφορική τροπολογία.
(ΕΝ) Κύριε Πρόεδρε, ο κ. Nisticς ανέφερε πως έχει αναγγελθεί κάποια προφορική τροπολογία επί της τροπολογίας αριθ.
43, η οποία είναι από εκείνες που πρέπει να ψηφιστούν χωριστά.
Εάν πρόκειται για προφορική τροπολογία σχετικά με την τροπολογία 43 που αποτελεί μέρος της δέσμης, μπορείτε να την παρουσιάσετε, προκειμένου να συζητήσουμε αυτό το ζήτημα πριν περάσουμε στην συνολική ψηφοφορία.
Έτσι δεν είναι, κύριε Nisticς;
(ΙΤ) Ορθότατα.
Ο κ. Tannock θα παρουσιάσει αυτή την τροπολογία.
Μπορείτε λοιπόν να την παρουσιάσετε τώρα.
Πρόκειται για την προφορική τροπολογία που αφορά την τροπολογία 43.
Κύριε Πρόεδρε, η προφορική τροπολογία την οποία υπέβαλα επί της τροπολογίας αριθ.
43 του κ. Lund αφορά την αντικατάσταση της δεύτερης παραγράφου του.
Κατέληξα σε αυτήν κατόπιν συμβιβασμού με την κ. Korhola.
Αναφέρει τα εξής: "Σε περίπτωση έλλειψης ορισμένων προϊόντων πλάσματος, και μόνον για τις εισαγωγές από τρίτες χώρες στην Ευρωπαϊκή Ένωση, τα κράτη μέλη μπορούν να επιτρέψουν παρεκκλίσεις από την οδηγία, υπό την επιφύλαξη ότι πληρούνται οι όροι που θεσπίζει ο παρών κανονισμός όσον αφορά την ποιότητα και την ασφάλεια" .
Είναι απολύτως απαραίτητο να διαφυλάξουμε τα συμφέροντα των ευρωπαίων αιμορροφιλικών, οι οποίοι συχνά βασίζονται σε εισαγόμενους Παράγοντες VIII προϊόντων πλάσματος, που ενδέχεται να περιέχεται στο αίμα δωρητών ή σε αίμα που έχει αγοραστεί και προέρχεται από τις Ηνωμένες Πολιτείες.
Είναι, λοιπόν, απολύτως απαραίτητο να το κάνουμε αυτό, αν δεν θέλουμε να θέσουμε σε κίνδυνο τις ζωές των Βρετανών και άλλων αιμορροφιλικών.
Η πρόταση αυτή έχει την υποστήριξη τη δική μου και της κ. Korhola.
Πιστεύω πως θα έχει την υποστήριξη και του κ. Lund.
Μετά την ψηφοφορία για τις τροπολογίες 55 και 56 Πρόεδρος.
Γνωρίζουμε τη διαδικασία για την υποβολή προφορικών τροπολογιών, οπότε οφείλω να ερωτήσω την Ολομέλεια εάν έχει αντιρρήσεις.
Δώδεκα τουλάχιστον μέλη μπορούν να εκφράσουν αντίρρηση.
Ερωτώ εάν το Σώμα μπορεί να δεχθεί την τροπολογία.
Βλέπω περισσότερα από δώδεκα μέλη.
Απορρίπτεται επομένως η προφορική τροπολογία.
Προτείνω για πρακτικούς λόγους να ψηφίσουμε στη συνέχεια χωριστά για την τροπολογία 43.
Θα ψηφίσουμε τώρα συνολικά για το σύνολο των εξήντα τροπολογιών της επιτροπής πλην της τροπολογίας 43.
Κύριε Πρόεδρε, λυπάμαι που δεν μπορέσατε να μου δώσετε το λόγο, τον οποίο είχα ζητήσει, πριν από την ψηφοφορία για τις τροπολογίες αριθ.
55 και 56, κυρίως επειδή το νόημα της προφορικής τροπολογίας ήταν να επιτρέψει στο Σώμα, πριν ψηφίσει για τις τροπολογίες αριθ.
55 και 56, να εκτιμήσει αν μπορεί να συγκλίνει στη συμβιβαστική τροπολογία που περιέχεται στην πρότασή μου.
Σε αυτό το σημείο, αφού κατέπεσε το πρώτο μέρος διότι δυστυχώς δεν μου εδόθη η δυνατότητα να παρέμβω, η προφορική τροπολογία, η οποία αναφερόταν στο πρώτο μέρος, είναι απολύτως ανώφελο να παρουσιαστεί.
Λυπάμαι γιατί, αν είχαμε αποδεχθεί την αντιστροφή της ημερήσιας διάταξης, όπως είχε προτείνει ο εισηγητής, θα είχα μπορέσει να την παρουσιάσω.
Προσπάθησα να το κάνω πριν ψηφίσει το Σώμα: δεν έλαβα το λόγο και να το αποτέλεσμα.
(Χειροκροτήματα)
Σας ευχαριστώ, κύριε Lisi, έτσι και αλλιώς τη στιγμή αυτή δεν έχει πλέον νόημα.
(Το Σώμα εγκρίνει το νομοθετικό ψήφισμα)
Έκθεση (A5-0229/2001) του κ. Evans Jonathan, εξ ονόματος της Επιτροπής Οικονομικής και Νομισματικής Πολιτικής, επί της πρότασης κανονισμού του Συμβουλίου σχετικά με την εφαρμογή των κανόνων ανταγωνισμού που προβλέπονται στα άρθρα 81 και 82 της συνθήκης και με την τροποποίηση του κανονισμού (ΕΟΚ) αριθ.
1017/68, του κανονισμού (ΕΟΚ) αριθ.
2988/74, του κανονισμού (ΕΟΚ) αριθ.
4056/86 και του κανονισμού (ΕΟΚ) αριθ.
3975/87 (εκτελεστικός κανονισμός των άρθρων 81 και 82 της Συνθήκης)[COM(2000) 582 - C5-0527/2000 - 2000/0243(CNS)]
(Το Σώμα εγκρίνει το νομοθετικό ψήφισμα)
Έκθεση (A5-0269/2001) του κ. Andria, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Συμβουλίου που αφορά τη θέσπιση μηχανισμού μεσοπρόθεσμης οικονομικής στήριξης του ισοζυγίου πληρωμών των κρατών μελών (COM(2001) 113 - C5-0121/2001 - 2001/0062(CNS))
(Το Σώμα εγκρίνει το νομοθετικό ψήφισμα)
Έκθεση (A5-0217/2001) του κ. Lannoye, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με σχέδια οδηγιών του Συμβουλίου που αφορούν την απλοποίηση των καθέτων οδηγιών σχετικά με τα τρόφιμα:
Προτάσεις οδηγιών του Συμβουλίου σχετικά με:
1. ορισμένα σάκχαρα που προορίζονται για την διατροφή του ανθρώπου
(14003/1999-C5-0346/1999 - 1996/0113(CNS)·2.
Το μέλι
(8701/2000-C5-0347/1999-1996/0114(CNS)·3.
Τους χυμούς φρούτων και ορισμένα παρεμφερή προϊόντα που προορίζονται για τη διατροφή του ανθρώπου
(13760/1999-C5-0348/1999-1996/0115(CNS))·4.
Ορισμένα μερικώς ή ολικώς αφυδατωμένα διατηρημένα γάλατα που προορίζονται για τη διατροφή του ανθρώπου (14002/1999-C5-0349/1999-1996/0116(CNS))·5.
Τις μαρμελάδες, τα ζελέ και τις μαρμελάδες εσπεριδοειδών καθώς και την κρέμα κάστανου που προορίζονται για την διατροφή του ανθρώπου (7138/2000-C5-0350/1999-1999/0118(CNS))(Επαναλαμβανόμενη διαβούλευση)
(Το Σώμα εγκρίνει διαδοχικά τα πέντε νομοθετικά ψηφίσματα)
Κοινό σχέδιο ψηφίσματος σχετικά με τα αποτελέσματα της διάσκεψης για τις κλιματικές αλλαγές στην Βόννη.
(Το Σώμα εγκρίνει το ψήφισμα)
Έκθεση (A5-0284/2001) της κ. Cederschiφld, εξ ονόματος της Επιτροπής Ελευθερίων και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με τη στρατηγική για μια ασφαλέστερη Κοινωνία της Πληροφορίας με τη βελτίωση της ασφάλειας των υποδομών πληροφόρησης και την καταπολέμηση του εγκλήματος πληροφορικής (COM(2000) 890 - C5-0143/2001 - 2001/2070(COS))
.
(SV) Κύριε Πρόεδρε, θα ήθελα να σας εξηγήσω εν συντομία τις δύο τροπολογίες, καθώς δεν είναι τόσο πολιτικής όσο τεχνικής φύσεως.
Η μία τροπολογία αφορά την προσθήκη του όρου "τρομοκρατία" .
Πρόκειται για προφορική τροπολογία η οποία υιοθετήθηκε με ομοφωνία στην επιτροπή, αλλά για τεχνικούς λόγους δεν έχει περιληφθεί στο κείμενο.
Δεν θα είχε χρειαστεί λοιπόν να υποβληθεί εδώ στην Ολομέλεια, πρόκειται απλώς για την έγκριση ομόφωνης απόφασης της επιτροπής.
Η δεύτερη τροπολογία είναι γλωσσικής φύσεως.
Ο αγγλικός όρος labelling (σήμανση) έχει χρησιμοποιηθεί εδώ.
Θα ήταν καλύτερος ο αγγλικός όρος certification (πιστοποίηση), η μετάφραση του οποίου είναι προφανώς σαφέστερη και στις υπόλοιπες γλωσσικές εκδοχές.
(Το Σώμα εγκρίνει το ψήφισμα)
Έκθεση (A5-0280/2001) του κ. Bφsch, εξ ονόματος της Επιτροπής Αναφορών, σχετικά με την ετήσια έκθεση για τη δραστηριότητα του Ευρωπαίου Διαμεσολαβητή (2000) (C5-0302/2001 - 2001/2043(COS))
(Το Σώμα εγκρίνει το ψήφισμα)
Έκθεση (A5-0245/2001) του κ. Perry, εξ ονόματος της Επιτροπής Αναφορών, με θέμα την ειδική έκθεση του Διαμεσολαβητή της Ευρωπαϊκής Ένωσης προς το Ευρωπαϊκό Κοινοβούλιο μετά την εξέταση ιδία πρωτοβουλία για την ύπαρξη Κώδικα Καλής Διοικητικής Συμπεριφοράς στα διάφορα κοινοτικά θεσμικά όργανα και οργανισμούς και τη δυνατότητα πρόσβασης του κοινού σε αυτόν (C5-0438/2000 - 2000/2212(COS))
(Το Σώμα εγκρίνει το ψήφισμα)
Έκθεση (A5-0240/2001) της κ. Almeida Garrett, εξ ονόματος της Επιτροπής Συνταγματικών Υποθέσεων, σχετικά με την τροποποίηση του άρθρου 3 του καθεστώτος του Διαμεσολαβητή (1999/2215 (ACI))
Όσον αφορά την τροπολογία 1
Κύριε Πρόεδρε προτού προχωρήσουμε σε ονομαστική ψηφοφορία για τη συγκεκριμένη τροπολογία, θέλω να επισημάνω ότι αν την εγκρίνουμε, θα προβούμε σε σοβαρή παραβίαση του ευρωπαϊκού πρωτογενούς δικαίου, δηλαδή παραβίαση των βασικών Συνθηκών της Ευρωπαϊκής Ένωσης.
Σε μια δημοκρατικά συγκροτημένη Ευρώπη δεν είναι δυνατόν ο Διαμεσολαβητής να αποκτά το δικαίωμα ελέγχου επί των βουλευτών!
(Χειροκροτήματα)
Επικροτώ και υποστηρίζω το θεσμό αυτό, αλλά δεν είναι δυνατόν οι βουλευτές να είναι υποχρεωμένοι να λογοδοτούν στο διαμεσολαβητή.
(Χειροκροτήματα)
Συνάδελφε von Boetticher, δεν διεξάγουμε συζητήσεις επί του περιεχομένου κατά τις ψηφοφορίες.
Έτσι έχουμε συμφωνήσει.
Γνωρίζετε και ο ίδιος ότι το Σώμα έχει απόλυτη γνώση του περιεχομένου των τροπολογιών.
Κύριε Duff, δεν μπορείτε να αναφερθείτε στο περιεχόμενο της πρότασης.
Δεν θα διεξαγάγουμε εδώ συνταγματική συζήτηση.
Εάν επιθυμείτε, μπορείτε να αναφερθείτε πολύ σύντομα στη σειρά, όχι όμως στο περιεχόμενο.
Κύριε Πρόεδρε, καθώς δεν δύναμαι να μιλήσω για το περιεχόμενο, το μόνο που έχω να πω είναι ότι η προηγούμενη παρατήρηση από τα έδρανα του ΕΛΚ είναι μια σκέτη ανοησία.
Συνάδελφοι, είναι πλέον ώρα να περάσουμε στην ψηφοφορία.
(ΡΤ) Κύριε Πρόεδρε, το μόνο πράγμα που θα ήθελα να σας ζητήσω είναι να πληροφορήσετε το Σώμα ότι η εισηγήτρια είναι αντίθετη με την τροπολογία αυτή.
(Το Σώμα εγκρίνει το ψήφισμα)
Έκθεση (A5-0236/2001) του κ. Camisσn Asensio, εξ ονόματος της Επιτροπής Αναφορών για τις εργασίες της Επιτροπής Αναφορών κατά το κοινοβουλευτικό έτος 2000-2001 (2001/2010(ΙΝΙ))
Αρθρο 175 του Κανονισμού
(Το Σώμα εγκρίνει το ψήφισμα)
(ΕΝ) Κύριε Πρόεδρε, δεν ήθελα να διακόψω την ψηφοφορία νωρίτερα, αλλά θα επιθυμούσα να επαναφέρω το θέμα της έκθεσης Nisticς.
Ο Δρ Tannock μας επισήμανε τον κίνδυνο της εισαγωγής αίματος και προϊόντων πλάσματος για τους αιμορροφιλικούς, εάν η πηγή προέλευσης βρίσκεται εκτός Ευρωπαϊκής Ένωσης.
Δεν είμαι καλά πληροφορημένος γύρω από τα γεγονότα που άπτονται του θέματος αυτού, έχω, όμως, την εντύπωση ότι η παρέμβασή του βασιζόταν σε εξακριβωμένα γεγονότα και δεν ήταν απλώς ζήτημα πολιτικής προτίμησης.
Όταν ασχολούμαστε με νομοθεσία που συνδέεται άμεσα με την ανθρώπινη υγεία, πρέπει να επιδεικνύουμε ιδιαίτερη σύνεση και προσοχή.
Αίτημά μου, κύριε Πρόεδρε, είναι να ζητήσετε από τις αρμόδιες υπηρεσίες να συντάξουν ένα σημείωμα επί του θέματος για να το θέσουμε υπόψη των πολιτικών ομάδων.
Φοβάμαι πως ίσως προβήκαμε σε λανθασμένη ψηφοφορία.
Κύριε Cox, φυσικά θα καλέσω τις υπηρεσίες να ερευνήσουν το ζήτημα λεπτομερώς.
Αυτό είναι προφανές, ιδιαίτερα μάλιστα εφόσον το ζητάτε και εσείς.
ΑΙΤΙΟΛΟΓΗΣΕΙΣ ΨΗΦΟΥ
Έκθεση Cappato (A5-0270)/2001)
Κύριε Πρόεδρε, κλείνω τα μάτια και τι βλέπω;
Βρίσκομαι στη Βενετία, την πιο όμορφη πόλη του κόσμου: υπάρχει φεγγάρι, υπάρχουν γόνδολες, βρισκόμαστε στο Μεγάλο Κανάλι, ιταλική κουζίνα, σπαγγέτι με μελάνι σουπιάς, γαλλική σαμπάνια Ντομ Περινιόν και μια ξανθή καλλονή που με μεταφέρει στα χρόνια της νεότητάς μου.
Όταν γύρισα σπίτι, όμως, χάρη στην ελάχιστη εχεμύθεια των προσωπικών δεδομένων και της προστασίας της ιδιωτικής ζωής, βρίσκω τις βαλίτσες έξω από την πόρτα του σπιτιού μου: η γυναίκα μου τα είχε μάθει όλα!
Για το λόγο αυτό, κύριε Πρόεδρε, ψήφισα υπέρ.
Αλλά ήταν πραγματικότητα ή ήταν όνειρο αυτό που είπα;
.
(NL) Στις Κάτω Χώρες πολλοί πολίτες κολλούν στα γραμματοκιβώτιά τους αυτοκόλλητα κατά των διαφημιστικών εντύπων.
Σιγά σιγά έχει γίνει πλέον κοινώς αποδεκτό ότι είναι αγενές, ακόμα και παράνομο, να αγνοεί κανείς αυτά τα αυτοκόλλητα.
Μία τέτοια ρύθμιση ονομάζεται σήμερα opt out, εφόσον ο ίδιος ο αποδέκτης οφείλει να αναφέρει ότι δεν επιθυμεί να παραλαμβάνει αυτά τα μηνύματα.
Θα ήταν ακόμα καλύτερα να υπήρχε opt in, σύστημα κατά το οποίο απαιτείται δήλωση ότι ο παραλήπτης επιθυμεί να παραλαμβάνει διαφημιστικά μηνύματα.
Στις ηλεκτρονικές επικοινωνίες υπάρχουν ακόμη περισσότεροι λόγοι υπέρ ενός τέτοιου opt in.
Το opt in εμποδίζει να επιβαρύνεται ο καταναλωτής με την παραλαβή και εξάλειψη ανεπιθύμητων μηνυμάτων, για τα οποία οφείλει μάλιστα να πληρώνει ο ίδιος.
Επιπλέον το ηλεκτρονικό ταχυδρομείο επιβαρύνεται υπερβολικά από αυτόν τον καταιγισμό διαφημίσεων και δεν είναι πλέον πρόσφορο για αξιόπιστες επικοινωνίες.
Σωστά επομένως προτείνει η Επιτροπή ένα τέτοιο opt in στο άρθρο 13.
Με τρομάζει η θέση του εισηγητή, ο οποίος φαίνεται ότι είναι υπέρ του opt out, με το οποίο οι καταναλωτές αποφεύγουν αυτή την επιβάρυνση μόνο εφόσον έχουν διαμαρτυρηθεί ρητώς.
Εξάλλου έχουμε ήδη αρνητικές εμπειρίες όσον αφορά δεσμεύσεις διαφόρων οργανώσεων οι οποίες κερδίζουν από αυτό το άμεσο μάρκετινγκ.
Η προστασία της προσωπικής ζωής, την οποία σωστά αποσκοπεί να προστατεύσει η οδηγία, απειλείται από την προσέγγιση του κ. Cappato.
(ΕΝ) Κύριε Πρόεδρε, θα ήθελα να αιτιολογήσω την ψήφο μου σε δυο εκθέσεις: στην έκθεση Cappato και στην έκθεση Cederschiφld.
Καταψήφισα και τις δύο αυτές εκθέσεις.
Καταρχάς, κρύβεται ένας μεγάλος κίνδυνος πίσω από το μέτρο απόκρυψης πληροφοριών για τους χρήστες.
Δημιουργεί πολύ σοβαρά ερωτήματα σχετικά με τις πολιτικές ελευθερίες.
Η εγκληματικότητα στον κυβερνοχώρο μας φέρνει ενώπιον μιας πραγματικότητας όπου νέες μορφές εγκλημάτων εμφανίζονται.
Η έλλειψη προσοχής στις προσωπικές ελευθερίες, η έλλειψη προσοχής στο βασικό δικαίωμα των ανθρώπων για προστασία της ιδιωτικής του ζωής παραβλέπονται.
Ελλοχεύει εδώ ο τεράστιος κίνδυνος στο μέλλον να έχουμε μια κοινωνία όπου οι άνθρωποι θα φοβούνται να επικοινωνήσουν και να χρησιμοποιήσουν τη σύγχρονη τεχνολογία γιατί θα ξέρουν ότι η επικοινωνία τους παρακολουθείται, υποκλέπτεται και περνάει στα χέρια ανθρώπων οι οποίοι δεν έχουν κανένα δικαίωμα πάνω της.
Πριν προσπαθήσουμε να εισαγάγουμε κάποια νομοθεσία στους τομείς αυτούς, θα πρέπει πρώτα να βεβαιωθούμε ότι τα βασικά δικαιώματα και οι πολιτικές ελευθερίες των ανθρώπων προστατεύονται.
Αναφέρονται και τα δυο στην Ευρωπαϊκή Σύμβαση για την Προστασία των Ανθρώπινων Δικαιωμάτων και στις Συνθήκες της ΕΕ.
Το σημαντικό εδώ είναι να χρησιμοποιηθούν επιχειρήματα εκφοβισμού όπως το ζήτημα της παιδοφιλίας, της τρομοκρατίας, των ναρκωτικών ή της εμπορίας όπλων.
Τέτοια θέματα προκαλούν πραγματικά συγκίνηση.
Ο κόσμος είναι ιδιαίτερα πρόθυμος να επιτρέψει τη θέσπιση νόμων και την εφαρμογή κατασταλτικών μέτρων, γιατί αυτά τα ζητήματα τον απασχολούν πολύ.
Το γεγονός ότι ψήφισα κατά δεν σημαίνει ότι δεν νοιάζομαι για αυτά τα θέματα.
Αλλά πρώτα απ' όλα πρέπει να προστατεύσουμε τις βασικές πολιτικές ελευθερίες των ανθρώπων, όπως υπαγορεύει το διεθνές δίκαιο.
Δεν πρέπει να το παραβλέψουμε αυτό.
Γιατί τι είδους κοινωνία θα έχουμε, αν τα βασικά δικαιώματα των ανθρώπων αγνοούνται προκειμένου να καταπολεμηθούν κάποια άλλα εγκλήματα;
Υπάρχουν πολλές ομοιότητες ανάμεσα στα δύο.
Δεν πρέπει να το ξεχνάμε αυτό.
Έκθεση Nisticς (A5-0272/2001)
.
(ΡΤ) Στην έκθεση αυτή υπάρχουν πτυχές που αποτελούν αντικείμενο πολεμικών, όπως άλλωστε και στην ίδια την πρόταση της Επιτροπής.
Όπως αναφέρει η εισηγήτρια της Επιτροπής Νομικών Θεμάτων, ίσως να ήταν προτιμότερο να συγχωνευθούν οι δύο οδηγίες, δηλαδή η παρούσα πρόταση σχετικά με την επεξεργασία δεδομένων προσωπικού χαρακτήρα και την προστασία της ιδιωτικής ζωής στον τομέα των ηλεκτρονικών τηλεπικοινωνιών και η οδηγία σχετικά με την καθολική υπηρεσία.
Εξάλλου, η πρόταση της Επιτροπής να παραχωρηθεί στους εργοδότες το δικαίωμα να παρακολουθούν και να ελέγχουν τους υπαλλήλους τους είναι ένα ζήτημα περίπλοκο και πολύ λεπτό.
Επίσης τα ανεπιθύμητα μαζικά ηλεκτρονικά μηνύματα (το αποκαλούμενο spamming), αποτελούν μία άλλη πηγή ανησυχίας για την οποία πρέπει να εξευρεθεί ικανοποιητική λύση.
Για το λόγο αυτό πρέπει να ληφθεί πλήρως υπόψη η θέση της DECO, που υποστηρίζει την πρόταση της Επιτροπής, η οποία επιδιώκει να καταστήσει υποχρεωτική την προηγούμενη συγκατάθεση opt­in για το ανεπιθύμητο ηλεκτρονικό ταχυδρομείο, δεδομένου ότι, όπως φαίνεται, αυτή παρέχει περισσότερες εγγυήσεις στους ευρωπαίους καταναλωτές όσον αφορά τη δυνατότητά τους να επιλέγουν εάν θα λαμβάνουν ή όχι το ταχυδρομείο spam, αποτρέποντας τον καταιγισμό τους από ανεπιθύμητα ηλεκτρονικά μηνύματα., διαφημιστικού χαρακτήρα, εκτός από την περίπτωση που έχουν δώσει τη συγκατάθεσή τους για αυτό.
- (ΕΝ) Ψήφισα υπέρ της "μη ανάμιξης" (Opt Out).
Το αντίθετο, ένα καθεστώς "ανάμιξης" (Opt In) για την Ευρώπη θα ήταν εντελώς αναποτελεσματικό.
Αν η ΕΕ θεσπίσει νόμο που να απαγορεύει την αποστολή ηλεκτρονικών μηνυμάτων με σκοπό την προώθηση προϊόντων ή συγκέντρωση χρημάτων, καθώς και πολιτικών μηνυμάτων, τα μηνύματα θα εξακολουθήσουν παρόλ' αυτά να αποστέλλονται σε παραλήπτες εντός της ΕΕ -προερχόμενα, όμως, από χώρες εκτός ΕΕ.
Πράγματι, με δελεάζει η σκέψη να οργανώσω μια μικρή επιχείρηση σε κάποιο ηλιόλουστο μέρος όπως η Καραϊβική, από το οποίο θα μπορώ να στέλνω αναρίθμητα ηλεκτρονικά μηνύματα στην ΕΕ για λογαριασμό εταιριών της ΕΕ με αντάλλαγμα ένα παχυλό μισθό.
Τέτοια επιχείρηση δεν θα μπορούσε να λειτουργήσει εντός της ΕΕ.
Αν η καθ' όλα καλοπροαίρετη ΕΕ επιλέξει το Opt In, θα προκαλέσει τα εξής δύο προβλήματα: θα καταστήσει τις εταιρίες που εδρεύουν στην ΕΕ ανίσχυρες απέναντι στους ανταγωνιστές τους στον υπόλοιπο κόσμο, και θα μεταφέρει θέσεις εργασίας εκτός της ΕΕ.
Ο δρόμος για την κόλαση, λένε, είναι στρωμένος με τις καλύτερες προθέσεις.
Πρέπει να μπει κάποιος έλεγχος στον "κατακλυσμό των μηνυμάτων" (Spam) - αλλά αυτό μπορεί να γίνει μόνο μέσω παγκόσμιων νομοθετικών ρυθμίσεων και συνεργασίας.
.
(SV) Αποφάσισα να ψηφίσω αντίθετα από τις θέσεις της Ομάδας μου σχετικά με τους κανόνες για την αποστολή ανεπιθύμητων διαφημίσεων μέσω του ηλεκτρονικού ταχυδρομείου προς τους καταναλωτές.
Οι διαφημίσεις μέσω του ηλεκτρονικού ταχυδρομείου αποτελούν γενικά ενόχληση για τους καταναλωτές, καθώς λ.χ. παίρνει χρόνο να ανοίξουν και να διαγραφούν τα σχετικά μηνύματα.
Εξάλλου συμβάλλουν στη διάδοση ιών στο Διαδίκτυο.
Επιπλέον το κόστος για την παραλαβή και την ανάγνωση αυτών των διαφημίσεων επιβαρύνει τους καταναλωτές.
Για τον λόγο αυτό θεωρώ ότι μόνο το opt in μπορεί να προστατεύσει αποτελεσματικά τους καταναλωτές από ανεπιθύμητες διαφημίσεις.
Οι απόψεις μου για το ζήτημα αυτό καθόρισαν την ψήφο μου στην τελική ψηφοφορία για την έκθεση αυτή.
Έκθεση Ries (A5-0271/2001)
Schφrling (Verts/ALE), γραπτώς.
(NL) Τα επιβραδυντικά φλόγας με υψηλή περιεκτικότητα σε βρώμιο εντοπίζονται ακόμα και στα υψηλότερα επίπεδα της διατροφικής αλυσίδας.
Αυτό διαπιστώθηκε για πρώτη φορά από περιβαλλοντική μελέτη που πραγματοποιήθηκε στη Σουηδία και απέδειξε ότι τα επιβραδυντικά φλόγας με υψηλή περιεκτικότητα σε βρώμιο, τα οποία θεωρούνταν λιγότερο βλαβερά από αυτά με χαμηλή περιεκτικότητα σε βρώμιο, συσσωρεύονται επίσης σε ζωντανούς οργανισμούς, καθώς εντοπίστηκαν σε αυγά ιέρακος του προσκηνυτού (falco pelegrinus) στη Σουηδία.
Η μελέτη αυτή εντόπισε ποσοστά βρωμιούχων επιβραδυντικών φλόγας 400 φορές υψηλότερα σε άγριους ιέρακες προσκυνητές από τα ποσοστά που υπήρχαν σε ιέρακες που ζούσαν σε κλουβιά.
Γνωρίζουμε ότι τα επιβραδυντικά φλόγας με χαμηλή περιεκτικότητα σε βρώμιο συσσωρεύονται σε ζωντανούς οργανισμούς, καθώς έχουν εντοπιστεί σε πουλιά, ψάρια και θηλαστικά, όμως στο παρελθόν υπήρχε η άποψη ότι τα επιβραδυντικά φλόγας με υψηλή περιεκτικότητα σε βρώμιο δεν ήταν ιδιαίτερα βλαβερά, καθώς έχουν μεγαλύτερα μόρια και θα ήταν επομένως δυσκολότερη η διείσδυσή τους στην κυτταρική μεμβράνη ζωντανών οργανισμών.
Η άποψη αυτή αποδείχθηκε τώρα λανθασμένη.
Πρόκειται για ένα σημαντικό πρόβλημα που αφορά την υγεία και το περιβάλλον, καθώς πολλοί χρήστες αντικατέστησαν τα επιβραδυντικά φλόγας με υψηλή περιεκτικότητα σε βρώμιο με άλλα χαμηλής περιεκτικότητας, ενώ η χρήση επιβραδυντικών φλόγας με χαμηλή περιεκτικότητα σε βρώμιο όπως ο δεκαβρωμοδιφαινυλαιθέρας, αντιπροσωπεύει το 80% όλων των επιβραδυντικών φλόγας.
Η Ομάδα των Πρασίνων ψήφισε για το λόγο αυτό υπέρ της άμεσης απαγόρευσης ολόκληρης της ομάδας των πεντα -, οκτα- και δεκαβρωμοδιφαινυλαιθέρων.
Αυτό απαιτεί η αρχή της προφύλαξης στη βάση των πρόσφατων ερευνών.
Η πλειοψηφία του Κοινοβουλίου προτίμησε να περιμένει την αξιολόγηση κινδύνου που διεξάγεται τη στιγμή αυτή για τον δεκαβρωμοδιφαινυλαιθέρα.
Αυτό σημαίνει ότι τόνοι ολόκληροι από εξαιρετικά επικίνδυνες χημικές ουσίες θα εξακολουθούν να εκπέμπονται στο περιβάλλον, γεγονός που πιστεύουμε ότι είναι αντίθετο με την αρχή της προφύλαξης.
Κύριε Πρόεδρε, το Κόμμα των Συνταξιούχων είναι απολύτως σύμφωνο με τη ρύθμιση της αιμοδοσίας και της διακίνησης του αίματος.
Οι συνταξιούχοι είναι από εκείνους που είναι πολύ δραστήριοι στις ενώσεις που σε όλη την Ευρώπη ασχολούνται με την αιμοδοσία.
Είναι λοιπόν ευπρόσδεκτη αυτή η άριστη, τέλεια, πλήρης έκθεση του φίλου μου, κ. Nisticς, την οποία και υπερψήφισα.
Στην Ιταλία υπάρχει μία παροιμία, κύριε Πρόεδρε, που λέει: "Το γέλιο κάνει καλό στο αίμα" και εμείς θα θέλαμε αυτό το αίμα που κυκλοφορεί να είναι καλό.
Πιστεύω λοιπόν ότι είναι καλό να συνεχίζω καμιά φορά αυτές τις αιτιολογήσεις ψήφου και να κάνω κάποιον να χαμογελάσει, γιατί αυτό κάνει καλό στο αίμα και βοηθάει και το σκοπό αυτής της οδηγίας.
Το πρόβλημα του ελέγχου του αίματος για μεταγγίσεις και των αιμοδοτών έχει απασχολήσει επανειλημμένα το Ευρωπαϊκό Κοινοβούλιο και υπάρχει σωρεία ψηφισμάτων του από το 1993.
Εξακολουθεί να υπάρχει σοβαρή ανησυχία στην κοινή γνώμη, λόγω της εγκληματικής ανευθυνότητας που είχε δειχθεί από τις αρμόδιες αρχές σε διάφορες χώρες της Ευρωπαϊκής Ένωσης.
Η πρόταση της Επιτροπής για την τροποποίηση της οδηγίας 89/381/ΕΟΚ έχει ως στόχο την ενίσχυση τόσο της ποιότητας όσο και της ασφάλειας στις προδιαγραφές για τη συγκέντρωση, έλεγχο, μεταφορά, αποθήκευση και διανομή του αίματος και των διαφόρων στοιχείων του.
Είναι σημαντικό ότι οι χώρες μέλη μπορούν να επιβάλουν ακόμη πιο αυστηρά πρότυπα και ότι η μεταφορά αίματος μεταξύ των 15 δεν διέπεται από τους κανόνες της εσωτερικής αγοράς.
Υπερψηφίζω την έκθεση Nisticς γιατί επιμένει στην κατεύθυνση των αυστηρών προδιαγραφών, τάσσεται ενάντια στην εμπορευματοποίηση του ανθρώπινου αίματος, επιζητεί την εξασφάλιση του αναγκαίου αίματος μέσα από δίκτυα εθελοντών για λόγους μεγαλύτερης ασφάλειας, που θα εξαλείψουν και την εξάρτηση της Ευρωπαϊκής Ένωσης από εξωκοινοτικούς προμηθευτές.
(GUE/NGL), γραπτώς.
(FR) Υπερψηφίσαμε το κείμενο αυτό όπως διαμορφώθηκε μετά τις τροποποιήσεις που πρότεινε η Επιτροπή Περιβάλλοντος και Δημόσιας Υγείας του Ευρωπαϊκού Κοινοβουλίου.
Και καταψηφίσαμε όλες τις τροπολογίες που ενδέχεται να θέσουν σε κίνδυνο ή να περιορίσουν τη δωρεά αίματος η οποία βασίζεται στον εθελοντισμό και την ανυπαρξία κέρδους.
Λυπούμαστε μόνον για το ότι η έκθεση δεν προβλέπει ρητή υποχρέωση των επιχειρήσεων να παρέχουν στους μισθωτούς τους τον απαραίτητο χρόνο για αιμοδοσία και κατάργηση των ενοχλητικών διαδικασιών άδειας που αποθαρρύνουν την καλή θέληση.
Αντιτιθέμεθα στο σύνολο του οικονομικού συστήματος που έχει ως κινητήριο δύναμη την αναζήτηση του κέρδους.
Το κέρδος που προκύπτει άμεσα ή έμμεσα από το εμπόριο οργάνων του ανθρωπίνου σώματος, κυττάρων ή ιστών του αποτελεί μια από τις χυδαιότερες εκδηλώσεις του συστήματος αυτού, την έκφραση του ότι η κοινωνία δεν έχει βγει από τη βαρβαρότητα.
.
(FR) Η ευρωπαϊκή οδηγία που αφορά τα πρότυπα ποιότητας και ασφάλειας για τη συλλογή, τον έλεγχο, την επεξεργασία, την αποθήκευση και τη διανομή του αίματος έπρεπε να τροποποιηθεί ούτως ώστε να αυξηθεί η προστασία των αιμοδοτών και των ληπτών.
Η ασφάλεια των ληπτών πρέπει να εξασφαλίζεται καλύτερα τόσο με την ανιχνευσιμότητα ολόκληρου του κυκλώματος της αιμοδοσίας όσο και με την εξασφάλιση προσωπικού υψηλής εξειδίκευσης στο σύνολο των ιδρυμάτων αιμοδοσίας της Ευρώπης.
Η αύξηση της ασφάλειας αυξάνει την εμπιστοσύνη απέναντι στο σύστημα εφοδιασμού, πράγμα που, με τη σειρά του, ενθαρρύνει τους δότες να δωρίσουν το αίμα τους.
Αλλά αυτή η οδηγία πρέπει να υπενθυμίζει και αρχές.
Το αίμα δεν είναι εμπόρευμα.
Ο Χάρτης των θεμελιωδών δικαιωμάτων της Ευρωπαϊκής Ένωσης διευκρινίζει εξάλλου ότι το ανθρώπινο σώμα απαγορεύεται να μετατρέπεται σε πηγή κέρδους.
Για το λόγο αυτό, πρέπει να επιβεβαιωθεί σαφώς η αρχή της μη αμειβόμενης αιμοδοσίας.
Με την αιμοδοσία, ο πολίτης προβαίνει σε μια πράξη αλληλεγγύης.
Αυτό προϋποθέτει, όπως υποστήριξαν οι ευρωπαίοι σοσιαλιστές, ότι το αίμα και τα συστατικά του αίματος λαμβάνονται αποκλειστικά από εθελοντές δότες.
(ΙΤ) Δεν μπορώ παρά να ψηφίσω υπέρ της έκθεσης του κ. Giuseppe Nisticς.
Κι αυτό γιατί από καιρό λίγο -πολύ όλοι, πολίτες και ειδικές υπηρεσίες, αντιλαμβανόμασταν την ανάγκη κοινοτικών προτύπων που θα έθεταν συγκεκριμένους κανόνες ακόμη και στον ευαίσθητο τομέα της συλλογής, του ελέγχου, της επεξεργασίας, της διατήρησης και της διανομής του αίματος και των παραγώγων του: έναν τομέα συνεπώς στον οποίο το εξαιρετικά επείγον ζήτημα της ικανοποίησης των μεγάλων θεραπευτικών αναγκών δεν πρέπει ποτέ να αποσυνδέεται από τις λογικές του ελέγχου και της πρόληψης.
Πρόκειται για επιχειρήματα τα οποία ανέπτυξε με άριστο τρόπο ο συνάδελφος Nisticς, δυνάμει και της επαγγελματικής του ιδιότητας.
Αυτοί είναι οι λόγοι, τελικά, που με κάνουν να συμμερίζομαι τη γενική θέση της έκθεσης και κατά συνέπεια να ψηφίσω υπέρ της.
.
(FR) Όπως και πολλοί συνάδελφοι, ήλθα σε επαφή με οργανώσεις αιμοδοτών οι οποίες ανησυχούν για τις ενδεχόμενες τροποποιήσεις της νομοθεσίας που ισχύει στον τομέα αυτό.
Όλοι εκφράζουν, και δικαίως, τη λύπη τους για την έλλειψη αίματος και πλάσματος στο εσωτερικό της Ευρωπαϊκής Ένωσης, ενώ παράλληλα επιμένουν στο ότι δεν πρέπει σε καμία περίπτωση να χαλαρώσει η επαγρύπνησή μας όσον αφορά την ποιότητα των προϊόντων αυτών, πολύ περισσότερο που οι ανάγκες της Ευρωπαϊκής Ένωσης καλύπτονται κατά το ήμισυ από εισαγωγές!
Η παρούσα οδηγία, όπως τροποποιήθηκε από το Κοινοβούλιο, τροποποιεί, ενοποιεί και συμπληρώνει τη νομοθεσία που διέπει σήμερα τα πρότυπα ποιότητας και ασφάλειας για τη συλλογή, τον έλεγχο, την επεξεργασία, την αποθήκευση και τη διανομή ανθρωπίνου αίματος και συστατικών του στην Ευρώπη.
Αφορά την έγκριση αυστηρότερων διατάξεων όσον αφορά τα άτομα που επιτρέπεται να γίνουν δότες και τις εξετάσεις ανίχνευσης στις οποίες υποβάλλονται, καθώς και τη θέσπιση ενός συστήματος ποιότητας σε κοινοτικό επίπεδο για τα ιδρύματα αιμοδοσίας.
Η εικόνα συμπληρώνεται με ένα ισότιμο σύστημα ελέγχου και έγκρισης στα κράτη μέλη.
Τέλος, καθορίζονται κοινές προδιαγραφές όσον αφορά την κατάρτιση του προσωπικού και την ανιχνευσιμότητα του αίματος από το δότη στον ασθενή.
Ασφαλώς, τα μέτρα αυτά δεν εμποδίζουν τα κράτη μέλη να διατηρήσουν ή να θεσπίσουν αυστηρότερα μέτρα προστασίας.
Εξάλλου, είναι σκόπιμο να μειωθεί η εξάρτηση της Ευρωπαϊκής Ένωσης από εισαγωγές αίματος ή συστατικών του από τρίτες χώρες.
Προς το σκοπό αυτό, πρέπει να αναληφθούν ενημερωτικές εκστρατείες με στόχο τους δυνητικούς δότες.
Αλλά σε καμία περίπτωση, δεν πρέπει να σκεφθούμε ένα σύστημα αμοιβής για τα προϊόντα αυτά.
Η έκθεση του Ευρωπαϊκού Κοινοβουλίου υπογραμμίζει δικαίως τη σημασία του εθελοντικού χαρακτήρα της αιμοδοσίας δεχόμενη παράλληλα ότι πρέπει να υπογραμμιστεί η κοινωνική συνεισφορά των αιμοδοτών και ο αξιέπαινος χαρακτήρας της δωρεάς τους.
Ως αιμοδότης ο ίδιος και ενεργό μέλος του αγώνα υπέρ της αιμοδοσίας, υπερψήφισα την παρούσα έκθεση.
Έχω παρακολουθήσει πολλά χρόνια στο ιταλικό κοινοβούλιο τα προβλήματα της αιμοδοσίας, μέχρι και με τη δημιουργία μιας πραγματικής ομάδας βουλευτών μελών της AVIS, της κύριας οργάνωσης εθελοντών που λειτουργεί στην Ιταλία.
To καθήκον μας εκείνον τον καιρό αφορούσε την έγκριση και τις διαδοχικές προτάσεις βελτίωσης του λεγόμενου "Νόμου για το αίμα" .
Από τότε διαμόρφωσα την άποψη ότι μια αυξανόμενη ευρωπαϊκή εναρμόνιση της νομοθεσίας που διέπει τον τομέα είναι απαραίτητη όχι μόνο ενώπιον της ευρωπαϊκής ιθαγένειας, που επιβάλλει μία και την αυτή προσέγγιση των προβλημάτων της ανθρώπινης υγείας στην Ευρώπη, αλλά και γιατί είναι απαραίτητοι κοινοί κανόνες απέναντι στις σοβαρές ασθένειες - AIDS, ΣΕΒ - και σε μια αγορά αίματος σε παγκόσμιο επίπεδο που πρέπει να λαμβάνει υπόψη της και την επιστημονική πρόοδο (τεχνητό αίμα, ανθρώπινο αίμα παραγόμενο από συνθετικά κύτταρα).
Οι τροποποιήσεις της οδηγίας που εξετάζουμε ικανοποιούν όσους, όπως εγώ, αγωνίζονταν πάντα για την ενίσχυση των δημόσιων πολιτικών υπέρ της εθελοντικής μη αμειβόμενης αιμοδοσίας.
Θα ήταν ίσως δυνατόν να γίνουν ακόμη περισσότερα, να προβλεφθεί η χορήγηση πόρων για την προώθηση πρωτοβουλιών υποστήριξης της εθελοντικής αιμοδοσίας, αλλά έχουμε ήδη ενώπιόν μας ένα καλό βήμα προς τα εμπρός.
.
(ΡΤ) Είναι σημαντικό να επαναλάβουμε, όπως αναφέρει και η έκθεση, ότι το ανθρώπινο σώμα ή τα μέρη του σώματος δεν μπορούν να αποτελούν αντικείμενο εμπορίας, και αυτό συμπεριλαμβάνει ασφαλώς και το ανθρώπινο αίμα, ανεξάρτητα από την κατάσταση στην οποία βρίσκεται.
Διάφορες οργανώσεις δοτών, όπως η Πορτογαλική Ένωση Προστασίας των Χρηστών Αίματος και η Διεθνής Ομοσπονδία Αιμοδοτών, υποστηρίζουν αυτή τη θέση, καθώς και διάφορες θετικές πτυχές της έκθεσης που συνεπάγονται πρόοδο όσον αφορά την ενθάρρυνση της εθελοντικής αιμοδοσίας στα διάφορα κράτη μέλη της Ευρωπαϊκής Ένωσης.
Ένας υψηλός αριθμός δοτών είναι καθοριστικός για να διασφαλισθεί αυτάρκεια σε κάθε κράτος μέλος, αν και πρέπει επίσης να υπάρχει η αρχή της αλληλεγγύης μεταξύ των κρατών μελών, όπου είναι αναγκαίο και εφικτό.
Όπως αναφέρεται στην έκθεση, εάν επιδιώκεται η δωρεάν λήψη αίματος των δοτών, και αυτό είναι το σωστό, το σύστημα παροχής αίματος δεν μπορεί να μετατρέπεται σε εμπόριο.
Η επεξεργασία του αίματος πρέπει να αποτελεί, σε όλα τα στάδια, παροχή υπηρεσίας στο σύστημα υγείας κάθε κράτους μέλους, προς όφελος των ασθενών.
Είναι επίσης θετικές όλες οι προτάσεις που βελτιώνουν την ισχύουσα οδηγία 89/381, κυρίως στους τομείς των επιπέδων ποιότητας και ασφάλειας των διαφόρων φάσεων συλλογής, επεξεργασίας, αποθήκευσης και διανομής αίματος.
.
(FR) Υπερψήφισα την έκθεση.
Οι πρωτοβουλίες τις οποίες υποστηρίζει θα επιτρέψουν, πιστεύω και ελπίζω, να αποφευχθούν οι καταστροφές που αντιμετωπίσαμε, μεταξύ άλλων στη Γαλλία με την υπόθεση του μολυσμένου αίματος.
Δεν μπορούμε να παραμερίσουμε από το μυαλό μας αυτή την τραγική έκβαση που σημάδεψε τόσο βαθιά τα πνεύματα.
Έτσι, είμαστε υποχρεωμένοι να θεσπίσουμε, στο ευρωπαϊκό επίπεδο, αυστηρά πρότυπα για την ποιότητα του αίματος και την ασφάλεια της συλλογής, να είμαστε απαιτητικοί όσον αφορά τους όρους αποθήκευσης και την ανιχνευσιμότητα και να επιβάλουμε αυστηρούς κανόνες ελέγχου.
Το αίμα δεν είναι ένα αγαθό όπως όλα τα άλλα.
Δεν είναι εμπορικό αγαθό και τίποτε δεν πρέπει να μας κάνει να παρεκκλίνουμε από αυτή την ιδέα.
Παραμένω σθεναρά αντίθετη σε οποιαδήποτε εμπορική χρήση του ανθρωπίνου αίματος και υποστηρίζω την αρχή της εθελοντικής και μη αμειβόμενης αιμοδοσίας.
Καταρχάς, για δεοντολογικούς λόγους: το Σώμα, και ιδίως η επιτροπή για τη γενετική, έχει αναφερθεί με πολλές ευκαιρίες στη δεοντολογία.
Έτσι λοιπόν, η δεοντολογία μας ωθεί να θεσπίσουμε αμοιβή για τη δωρεά αίματος;
Η σχέση μεταξύ του ιατρού και του αιμοδότη πρέπει να βασίζεται στην εμπιστοσύνη, ή σε μια αποκλειστικά οικονομική σχέση;
Σχετικά με τη δεοντολογία, ψηφίσαμε ένα Χάρτη Θεμελιωδών Δικαιωμάτων στον οποίο τάσσεται ρητώς ότι το ανθρώπινο σώμα απαγορεύεται να μετατραπεί σε πηγή κέρδους.
Η συνέπεια πρέπει να αποτελεί μέρος της πολιτικής μας δέσμευσης.
Στη συνέχεια, για επιστημονικούς λόγους: μελέτες απέδειξαν ότι η ασφάλεια του εφοδιασμού φαίνεται να εξασφαλίζεται καλύτερα με την πρακτική της μη αμειβόμενης αιμοδοσίας, ότι το αίμα που συλλέγεται έτσι έχει λιγότερες πιθανότητες να μεταδώσει μολυσματικές ασθένειες.
Σε μια οδηγία με αντικείμενο την ποιότητα και την ασφάλεια του αίματος, η διαπίστωση αυτή δεν μπορεί να απουσιάζει από τη σκέψη μας.
Τέλος, για πολιτιστικούς λόγους: στη Γαλλία - όπως αντιλήφθηκα από την υποστήριξη των διαφόρων ενώσεων που ήλθαν σε επαφή με εμένα - δεν μπορούμε να δεχθούμε την ιδέα αμοιβής για τη δωρεά αίματος, κυρίως για τους λόγους που προανέφερα.
(Η παρέμβαση συντομεύθηκε κατ' εφαρμογή του άρθρου 137 του Κανονισμού)
Έκθεση Evans (A5-0229/2001)
Fatuzzo (PPE-DE).
(ΙΤ) Κύριε Πρόεδρε, ο εισηγητής αυτής της έκθεσης, η οποία τροποποιεί τους κανόνες ανταγωνισμού, ο κ. Jonathan Evans, συνήθως κάθεται δίπλα μου σε αυτό το ωραιότατο Κοινοβούλιο.
Αυτός με έπεισε για την καλή ποιότητα της έκθεσής του, την οποία υπερψήφισα, αλλά ως εκπρόσωπος των συνταξιούχων και του Κόμματος των Συνταξιούχων, κύριε Πρόεδρε, οφείλω να πω ότι θα ήταν καλό οι συντάξεις, σε όλη την Ευρώπη, να είχαν τους ίδιους κανόνες, αν θέλουμε να υπάρχει αληθινός ανταγωνισμός μεταξύ των προϊόντων που κατασκευάζονται στην Ευρώπη.
Αν το κόστος εργασίας, στο οποίο συμπεριλαμβάνεται το κόστος των συντάξεων, είναι διαφορετικό - είναι πιο υψηλό στην Ιταλία, πιο χαμηλό στη Γερμανία, πιο χαμηλό στην Ολλανδία - ο ανταγωνισμός είναι αθέμιτος.
Πρέπει να έχουμε κανόνες για τις συντάξεις που θα είναι ίδιοι σε όλη την Ευρώπη.
Κύριε Πρόεδρε, αξιότιμοι κυρίες και κύριοι, ψήφισα κατά της έκθεσης Evans επειδή είμαι εναντίον της επανεθνικοποίησης της πολιτικής ανταγωνισμού στην Ευρώπη.
Αν η Επιτροπή εγκαταλείψει στο μέλλον το μονοπώλιό της ως προς τις απαλλαγές, τότε δεν θα έχουμε μια μεταρρύθμιση της νομοθεσίας για τον ανταγωνισμό, αλλά μια αλλαγή του συστήματος.
Το θεωρώ πολύ επισφαλές, αν στο πλαίσιο αυτής της αλλαγής συστήματος η Επιτροπή περιοριστεί στο μέλλον στην εποπτεία για την αποφυγή καταχρηστικών πρακτικών.
Αν στο πλαίσιο της νομοθεσίας για τον ανταγωνισμό η απονομή δικαιοσύνης γίνεται μελλοντικά στην Ευρωπαϊκή Ένωση από τα ειρηνοδικεία, τότε δεν θα μπορούμε πια, κατά την άποψή μου, να μιλάμε για ενιαία πολιτική ανταγωνισμού στην Ευρώπη, πόσο μάλιστα ενόψει της διεύρυνσής της.
Η λύση για το μέλλον θα ήταν μια ευρωπαϊκή υπηρεσία ανταγωνισμού.
Πιστεύω πως θα πρέπει να προχωρήσουμε προς αυτή την κατεύθυνση.
. -(NL) Υποστηρίζουμε την έκθεση Evans διότι σε αυτήν ο εισηγητής πολύ σωστά αναφέρει πού χρειάζεται να τροποποιηθεί η πρόταση της Επιτροπής.
Αποτελεί ένα βήμα προς τη σωστή κατεύθυνση.
Υποστηρίζω αναμφίβολα την ανάθεση σημαντικότερου ρόλου στις εθνικές αρχές ανταγωνισμού για την εφαρμογή των κανόνων ανταγωνισμού και αυτό για λόγους επικουρικότητας.
Δεν θα πρέπει όμως αυτό να αποβεί εις βάρος της ενιαίας εφαρμογής.
Κάτι τέτοιο δεν θα δημιουργούσε μόνο ανασφάλεια στις επιχειρήσεις αλλά θα δημιουργούσε και διαφορές στην ανταγωνιστική θέση των κρατών μελών.
Οι εθνικές αρχές χρειάζονται σαφείς κανόνες προκειμένου να αποφευχθούν οι διαφορετικές ερμηνείες.
Τη στιγμή αυτή υπάρχει απόλυτη ανασφάλεια όσον αφορά το ποια αρχή είναι υπεύθυνη για τι.
Η πλέον κατάλληλη αρχή μπορεί να είναι η αρχή στο έδαφος της οποίας εκδηλώνονται οι σημαντικότερες συνέπειες αλλά και η αρχή η οποία παρακολουθεί εδώ και αρκετό χρόνο την υπόθεση.
Ο εισηγητής θίγει την ουσία του προβλήματος καθώς ζητά περαιτέρω εξέταση της πρότασης ώστε να εξασφαλιστεί νομική ασφάλεια.
Ασχέτως του καταμερισμού αρμοδιοτήτων, η Επιτροπή φέρει την ευθύνη να εξασφαλίσει την ενιαία εφαρμογή της πρότασης εφόσον αυτή έχει διακρατικές συνέπειες.
Απέναντι στις σημαντικές αρμοδιότητες της Επιτροπής, χρειάζεται να ενισχυθούν τα δικαιώματα υπεράσπισης.
Στο πλαίσιο αυτό τίθεται το ερώτημα εάν η Επιτροπή μπορεί να μας αναφέρει πώς λαμβάνει υπόψη την ανάγκη των επιχειρήσεων για ταχείες αποφάσεις οι οποίες να ισχύουν στο σύνολο της Ευρωπαϊκής Ένωσης.
Το ζήτημα της νομικής ασφάλειας δεν αποτελεί απλώς κάτι που θα έπρεπε να μελετήσει λεπτομερέστερα η Επιτροπή.
Το Ευρωπαϊκό Ίδρυμα Διακυβέρνησης (Europees Instituut voor Bestuurskunde) ανέφερε πρόσφατα ότι σε πολλές περιπτώσεις απλώς δεν υπάρχει επαρκής νομολογία.
Αποτελεί λοιπόν χαρακτηριστικό στοιχείο της σημερινής κατάστασης του ευρωπαϊκού δικαίου ανταγωνισμού το γεγονός ότι δεν μπορούν να αποκλειστούν σημαντικοί κίνδυνοι.
Πριν λάβει χώρα η προτεινόμενη μεταρρύθμιση, η Επιτροπή οφείλει επομένως να θέσει τις βάσεις για αυτήν προτείνοντας κατευθυντήριες γραμμές ή νομοθεσία η οποία να εξασφαλίζει νομική ασφάλεια.
Στο πλαίσιο αυτό αξίζει να μελετηθεί προσεκτικότερα η έννοια των κυρίων αρμοδιοτήτων της Επιτροπής και των εκτελεστικών αρμοδιοτήτων των εθνικών αρχών.
Θα αποδειχτεί η ανάγκη δίκαιης και αποκεντρωμένης εφαρμογής της νομοθεσίας, ιδιαίτερα μετά την διεύρυνση.
Έκθεση Andria (A5-0269/2001)
.
(ΡΤ) Στην έκθεση αυτή εξετάζεται μία πρόταση κανονισμού σχετικά με την εφαρμογή των άρθρων 81 και 82 της Συνθήκης την οποία υπέβαλε η Επιτροπή με στόχο να δημιουργηθεί μία πραγματική κοινή πολιτική ανταγωνισμού, με πιο ομοιογενή εφαρμογή, η οποία θα επιτρέπει τον αποτελεσματικό εντοπισμό των προβλημάτων, καταργώντας το υφιστάμενο καθεστώς κοινοποίησης, ενισχύοντας τις βασικές εξουσίες της Επιτροπής και αποκεντρώνοντας την εξουσία όσον αφορά την εφαρμογή της πολιτικής προς ανεξάρτητες εθνικές αρχές που θα συνεργάζονται ως δίκτυο με την Επιτροπή.
Για να μην υπάρχουν αμφιβολίες ότι η Επιτροπή δεν επιχειρεί την επανεθνικοποίηση της πολιτικής, υποβάλει το άρθρο 3 του κανονισμού όπου διασφαλίζει την υπεροχή του κοινοτικού δικαίου επί του εθνικού, δηλαδή την εφαρμογή του κοινοτικού δικαίου από τις εθνικές αρχές και τα δικαστήρια.
Επιπλέον, όλη η πρόταση της Επιτροπής αποπνέει μία σαφή θέση ενίσχυσης των εξουσιών της, όπως είναι σαφές στο άρθρο 7 που, ωστόσο, η έκθεση του Ευρωπαϊκού Κοινοβουλίου επιδιώκει να το μετριάσει.
Αυτό όμως που παραμένει είναι η σπουδή της Επιτροπής να αναδιαμορφώσει την πολιτική ανταγωνισμού πριν από τη διεύρυνση, ενισχύοντας τις εξουσίες παρέμβασης που διαθέτει και την υπερεθνικότητα.
Δεδομένου ότι η έκθεση του Κοινοβουλίου επιχειρεί να θέσει ορισμένα όρια και να συγκρατήσει τις φιλοδοξίες της Επιτροπής, θα απόσχουμε από τη ψηφοφορία..
Κύριε Πρόεδρε, ο κ. Andria, ο οποίος είναι σπουδαίος φίλος του βουλευτή Fatuzzo και του Κόμματος των Συνταξιούχων, με έπεισε να ψηφίσω υπέρ της σημαντικής έκθεσής του, που προβλέπει τη δυνατότητα δανεισμού στα κράτη της Ευρωπαϊκής Ένωσης που δεν χρησιμοποιούν το ενιαίο νόμισμα, το ευρώ, για να εξυγιάνουν το ισοζύγιο των πληρωμών τους που ενδεχομένως αντιμετωπίζει δυσκολίες.
Αυτό θα ενδιαφέρει σε συντομότατο χρονικό διάστημα -προβλέπω - όλα τα κράτη που έχουν ζητήσει να μπουν στην Ευρωπαϊκή Ένωση, τα δώδεκα κράτη που πρόκειται να γίνουν μέλη της Ένωσης και που εύχομαι να γίνουν όσο το δυνατόν πιο γρήγορα, αλλά θέλω να πω στον αξιότιμο κ. Andria: "Κύριε Andria, έτσι εξυγιαίνουμε το ισοζύγιο των ευρωπαϊκών χωρών, αλλά δεν είναι δυνατόν να βρούμε ένα σύστημα για να μπορούν οι συνταξιούχοι να εξυγιάνουν και το δικό τους ισοζύγιο πληρωμών;" .
.
(NL) Την Τρίτη πραγματοποιήθηκε μία ευρεία συζήτηση σχετικά με την ενδεχόμενη προσχώρηση δώδεκα νέων κρατών μελών.
Οι οικονομίες των περισσότερων από τα κράτη αυτά είναι ασθενείς σε σύγκριση με αυτές των σημερινών κρατών.
Δεν μπορεί να περιμένει κανείς ότι τα νέα κράτη μέλη θα υιοθετήσουν γρήγορα το ευρώ ως μοναδικό νόμιμο νόμισμα.
Το ευρώ μπορεί στα κράτη αυτά το πολύ πολύ να χρησιμοποιείται ως παράλληλο νόμισμα, συγχρόνως με τα εθνικά νομίσματα και με εναλλασσόμενη ισοτιμία με αυτά.
Στην περίπτωση αυτή το ευρώ θα καταστεί στην καλύτερη περίπτωση νόμισμα των πλουσίων και των αλλοδαπών, όπως περίπου το αμερικανικό δολάριο σε πολλές χώρες.
Η διεύρυνση θα έχει λοιπόν ως συνέπεια να αυξηθεί σημαντικά ο αριθμός των κρατών μελών τα οποία δικαιούνται χρηματοδοτικών ενισχύσεων για να αντιμετωπίσουν το δημόσιο χρέος τους.
Για τον λόγο αυτό δεν συμφωνώ με την ταυτόχρονη μείωση των ανωτάτων ποσών των δανείων που μπορούν να χορηγούνται από 16 σε 12 δισεκατομμύρια ευρώ.
Η Επιτροπή ακόμα δεν έχει υποβάλει συγκεκριμένη πρόταση σχετικά με τον τρόπο με τον οποίο θα μπορούν να συμμετέχουν τα νέα κράτη μέλη.
Συμφωνώ όμως ότι η ευθύνη για τη διαχείριση του μηχανισμού παροχής δανείων θα πρέπει να μεταφερθεί από την Ευρωπαϊκή Κεντρική Τράπεζα προς την Ευρωπαϊκή Επιτροπή.
Για το μηχανισμό χορήγησης δανείων χρειάζεται να υπάρχει ένα όργανο που να λογοδοτεί στις κυβερνήσεις - τέτοιο όργανο δεν είναι η ΕΚΤ.
Έκθεση Lannoye (A5-0217/2001)
Κύριε Πρόεδρε, μετά την έγκριση αυτής της οδηγίας του αξιότιμου κ. Lannoye, την οποία υπερψήφισα με ευχαρίστηση, το πρόγευμά μου το πρωί δεν θα είναι πια το ίδιο.
Θα έχουμε και θα έχω τελικά ένα ευρωπαϊκό πρωινό, ένα πραγματικά ευρωπαϊκό πρωινό, γιατί θα υπάρχει πιο ευρωπαϊκή ζάχαρη, θα υπάρχει ευρωπαϊκό μέλι, θα υπάρχει χυμός από ευρωπαϊκά φρούτα, θα υπάρχει ευρωπαϊκό γάλα και, τελικά, οι μαρμελάδες θα έχουν τη γεύση της Ευρώπης.
Πώς θα μπορούσαμε να έχουμε μια Ευρώπη πιο γλυκιά χωρίς αυτή την οδηγία, η οποία παρουσιάστηκε από τον κ. Lannoye και υπερψηφίστηκε από εμένα;
Ευχαριστώ, κύριε Lannoye, και ευχαριστώ στην Ευρώπη!
Διάσκεψη για τις κλιματικές αλλαγές (B5-0539/2001)
Meijer (GUE/NGL), γραπτώς.
(NL) Η Διάσκεψη για τις κλιματικές αλλαγές στη Βόννη μας έδωσε δύο ρεκόρ.
Αφενός έχουν δίκιο αυτοί που υποστηρίζουν ότι το αποτέλεσμα της Διάσκεψης δεδομένων των σημερινών συνθηκών ήταν το καλύτερο δυνατό.
Αφετέρου το αποτέλεσμα της Διάσκεψης ήταν ισχνότερο και από το χειρότερο δυνατό αποτέλεσμα στο οποίο φοβόντουσαν πολλοί ότι θα κατέληγε η προηγούμενη Διάσκεψη του Νοεμβρίου του 2000 στην Χάγη.
Τότε είχε επικρατήσει ο φόβος ότι προκειμένου να επιτευχθεί κοινή συμφωνία θα γινόντουσαν παραχωρήσεις στις ΗΠΑ.
Τα κράτη μέλη της Ευρωπαϊκής Ένωσης είχαν να επιλέξουν μεταξύ δύο δυνατοτήτων.
Η μία ήταν να επιμείνουν στις μειώσεις των εκπομπών καυσαερίων που είχαν συμφωνηθεί στο Κυότο.
Η άλλη ήταν να αναζητήσουν τα στοιχεία τα οποία θα μπορούσαν έστω και οριακά να αποδεχθούν οι Αμερικανοί και να δεχθούν ως αναπόφευκτη τη μείωση των στόχων που θα απαιτούσαν τέτοιοι συμβιβασμοί.
Συμμετείχα και εγώ σε αυτή τη Διάσκεψη και κατά τη συζήτηση στην Ολομέλεια της 29ης Νοεμβρίου υποστήριξα την αποφασιστική στάση των Πρασίνων Υπουργών Περιβάλλοντος της Γαλλίας και της Γερμανίας.
Αφότου ο νέος αμερικανός Πρόεδρος αρνήθηκε να υπογράψει οιαδήποτε συμφωνία, φαίνεται ότι έχουν ξεχαστεί οι αντιρρήσεις κατά των θέσεων οι οποίες ήταν τότε εφικτές.
Προκειμένου να διατηρήσουμε την υποστήριξη της Ιαπωνίας και της Αυστραλίας προσφέρουμε τώρα περισσότερο από ότι είχε ζητήσει πέρυσι η Αμερική.
Ο Μπους νίκησε.
Σε 10 χρόνια αυτή η ανεπαρκής συμφωνία θα καταδικάζεται από όλους.
.
(FR) Τα τελευταία χρόνια, η επικαιρότητα έφερε στο προσκήνιο τα διατροφικά σκάνδαλα και οι καταναλωτές ζητούν, και δικαίως, να είναι πλήρως ενημερωμένοι σχετικά με τα προϊόντα που αγοράζουν.
Οι πληροφορίες που δίδονται στον καταναλωτή πρέπει να είναι όσο το δυνατόν περισσότερο σαφείς και ευανάγνωστες, αποφεύγοντας παράλληλα τον πολλαπλασιασμό των κατηγοριών.
Έτσι, για τους χυμούς φρούτων, η ονομασία πώλησης δεν πρέπει να επιφέρει καμία σύγχυση.
Καθίσταται λοιπόν επιτακτική η ανάγκη να υποδεικνύεται στον καταναλωτή η διαφορά μεταξύ ενός χυμού νωπών φρούτων και ενός χυμού που έχει παρασκευαστεί από συμπυκνωμένο χυμό.
Οι δύο αυτές διακριτές ενδείξεις θα επιτρέψουν στον αγοραστή να επιλέξει ένα προϊόν με πλήρη επίγνωση των συνεπειών της απόφασής του.
Επίσης, ορισμένοι χυμοί φρούτων παράγονται με ανάμιξη χυμού νωπών φρούτων και χυμού που έχει παρασκευαστεί από συμπυκνωμένο χυμό.
Το να αναγράφεται αποκλειστικά η ένδειξη "χυμός νωπών φρούτων" αποτελεί εξαπάτηση του καταναλωτή.
Είναι σημαντικό στην περίπτωση αυτή η επισήμανση να περιέχει μια συμπληρωματική ένδειξη που να αναφέρει ότι το τελικό προϊόν αποτελείται και από συμπυκνωμένο χυμό.
Η ονομασία "παρασκευάζεται από συμπυκνωμένο χυμό φρούτων" ή "εν μέρει από συμπυκνωμένο χυμό φρούτων" πρέπει στην περίπτωση αυτή να τίθεται ακριβώς κάτω από την ονομασία, ενώ το μέγεθος των χαρακτήρων πρέπει να είναι τέτοιο που να εξασφαλίζει την ενημέρωση του καταναλωτή.
Οι ίδιες διατάξεις ισχύουν και για το νέκταρ που παρασκευάζεται από συμπυκνωμένο χυμό.
Στόχος των εν λόγω αποφάσεων είναι να ενημερώνεται όσο το δυνατόν σαφέστερα ο καταναλωτής, χωρίς όμως να επιβαρύνονται οι παραγωγοί.
Πράγματι, οι διαδικασίες παρασκευής των δύο αυτών κατηγοριών προϊόντων παρουσιάζουν τεχνικές, οικονομικές και οργανοληπτικές διαφορές.
Η παραγωγή χυμού νωπών φρούτων απαιτεί υψηλή ποιότητα μεταποίησης των προϊόντων, ιδίως κατά τις φάσεις αποχύμωσης και παστερίωσης, ενώ η παραγωγή χυμών φρούτων που παρασκευάζονται από συμπυκνωμένο χυμό δεν έχει τις ίδιες απαιτήσεις.
Έκθεση Cederschiφld (A5-0284/2001)
.
(FR)Έχουν περάσει τέσσερα χρόνια από τότε που αγόρευσα σε αυτή την αίθουσα σχετικά με την κάθετη οδηγία για το μέλι, εισηγητής της οποίας ήταν και πάλι ο κ. Lannoye.
Μια από τις κυριότερες ανησυχίες μου για εκείνο το φάκελο ήταν τότε η επισήμανση.
Πράγματι, είχα προσπαθήσει να αποδείξω ότι η ετικέτα σε ένα βάζο μέλι έπρεπε, πριν από οτιδήποτε άλλο, να ενημερώνει τον καταναλωτή για την προέλευση και την ποιότητα του μελιού, ούτως ώστε να αποφευχθεί το ενδεχόμενο ένα μέλι το οποίο εισάγεται ποιος ξέρει από πού και περιέχει ή όχι ποιος ξέρει τι γύρη να συγχέεται με ένα μέλι ποιότητας που παράγουν οι μελισσοκόμοι μας.
Σήμερα, ασχολούμεθα και πάλι με την ποιότητα του μελιού.
Στόχος μου είναι να επισύρω την προσοχή σας στην πρόταση της Επιτροπής σχετικά με τη δυνατότητα να διηθείται το μέλι για να αφαιρείται η γύρη, πράγμα που αποδοκιμάζω σθεναρά.
Πράγματι, η γύρη είναι η μόνη βέβαιη ένδειξη για την προέλευση του μελιού.
Ευτυχώς, οι τροπολογίες που προτείνει ο εισηγητής μας αποκλείουν το ενδεχόμενο παραπλάνησης του καταναλωτή, ο οποίος θα μπορούσε να μην γνωρίζει την προέλευση του μελιού και την ακριβή σύστασή του αν διηθηθεί για να του αφαιρεθεί η γύρη.
Χωρίς αυτές τις τροπολογίες λοιπόν, δεν θα υπήρχε πλέον καμία εγγύηση όσον αφορά την ποιότητα του μελιού, διότι ο καταναλωτής δεν θα μπορούσε να διακρίνει το μέλι ποιότητας της περιοχής του από το βιομηχανικό μέλι της άλλης πλευράς του Ατλαντικού, το οποίο υποβάλλεται στην τεχνική της διήθησης εδώ και πολύ καιρό.
Επιπλέον, ένα μέλι μπορεί, σύμφωνα με την οδηγία να περιέχει γύρη "A" σε ποσοστό 20% και 80% προερχόμενη από 8 είδη γύρης.
Η ετικέτα θα αναγράφει μόνον "Μέλι από γύρη A" , εφόσον η αγγλική εκδοχή της οδηγίας προτείνει πράγματι τον όρο "mainly» για να περιγραφεί η σύσταση και η παρουσία της γύρης που περιέχεται στο μέλι.
Αυτός ο όρος "mainly" υποδηλώνει υψηλό ποσοστό, αλλά όχι αναγκαστικά μεγαλύτερο από 50%.
(Σημ.: η γερμανική μετάφραση "όberwiegend" και η γαλλική "essentiellement" αντικατοπτρίζουν αυτό το ποσοστό άνω του 50%).
Καθίσταται έτσι δυνατό να αναμιχθούν διάφορα είδη νέκταρ, χωρίς ένα νέκταρ να περιέχεται σε ποσοστό μεγαλύτερο του 50%.
Μπορεί να φανταστεί κανείς ένα μέλι αποτελούμενο από νέκταρ A σε ποσοστό 20%, ενώ το υπόλοιπο 80% θα αποτελείται από 8 διαφορετικές ποικιλίες νέκταρ.
(Η παρέμβαση συντομεύθηκε κατ' εφαρμογή του άρθρου 137 του Κανονισμού)
- (ΕΝ) Μετά από περισσότερα από πέντε χρόνια αναμονής, ψηφίσαμε τελικά σήμερα την πρόταση οδηγίας του Συμβουλίου σχετικά με τις μαρμελάδες, τα ζελέ, τις μαρμελάδες εσπεριδοειδών και την κρέμα κάστανου.
Χαίρομαι ιδιαίτερα που το Κοινοβούλιο διατήρησε την εξαίρεση του Συμβουλίου για τα μπισκότα, πράγμα που σημαίνει ότι η αγαπημένη λιχουδιά της Βρετανίας, τα ντόνατς με μαρμελάδα, δεν θα περιληφθούν στο πεδίο εφαρμογής της οδηγίας αυτής.
Τα ντόνατς με μαρμελάδα αποτελούν πραγματικό θεσμό για τη Βρετανία και πολλοί ήταν εκείνοι που φοβήθηκαν πως η οδηγία θα είχε ως αποτέλεσμα την απόσυρση του γλυκού αυτού.
Είναι καλό να βλέπει κανείς ότι υπάρχουν και κάποιες παραδόσεις και θεσμοί της Βρετανίας που γλίτωσαν από την απειλή των Βρυξελλών.
Απείχα από την ψηφοφορία για το κοινό ψήφισμα σχετικά με τη διάσκεψη της Βόννης για τις κλιματικές μεταβολές.
Πράγματι, το ψήφισμα παρουσιάζει έναν υπερβολικά ενθουσιώδη απολογισμό της συμφωνίας στην οποία κατέληξαν οι διαπραγματεύσεις.
Είναι δύσκολο να πιστέψει κανείς ότι η συμφωνία αυτή "δίνει νέα ώθηση" στο Κυότο, αποτελεί "ουσιώδες μέσο" μιας "παγκόσμιας στρατηγικής κατά της ανόδου της θερμοκρασίας στον πλανήτη" και αντιπροσωπεύει "ένα εξαιρετικά θετικό μήνυμα για όλους τους πολίτες που ανησυχούν για την παγκοσμιοποίηση" .
Στην πραγματικότητα, θα έπρεπε να κρούσουμε τον κώδωνα του κινδύνου: εννέα έτη μετά το Ρίο, δεν έχει εφαρμοστεί κανένα ουσιαστικό μέτρο και οι φιλοδοξίες που εξεδήλωναν τα κράτη αποδυναμώθηκαν κατά περίεργο τρόπο.
Η συμφωνία της Βόννης περιλαμβάνει θετικά σημεία, όπως η άρνηση να παρουσιαστεί η πυρηνική ενέργεια ως "καθαρή" ενέργεια.
Αλλά σηματοδοτεί μια νέα οπισθοδρόμηση απέναντι στους υποστηρικτές της απόλυτης επικράτησης των νόμων της αγοράς, πράγμα που δεν μπορεί παρά να ανησυχεί και όχι να καθησυχάζει τους "πολίτες που ανησυχούν για την παγκοσμιοποίηση" .
Το κοινό ψήφισμα παραμένει εντελώς ασαφές όσον αφορά αυτό το ουσιώδες θέμα.
Στην παράγραφο 9 εκφράζεται "λύπη" για τη θέση που επιφυλάσσει η Βόννη στις "δεξαμενές αποθήκευσης διοξειδίου του άνθρακα" και στους "ευέλικτους μηχανισμούς" .
Αλλά στην παράγραφο 6 προτείνεται η διάσκεψη του 2003 για το κλίμα να έχει ως θέμα αυτούς τους "μηχανισμούς" (το διεθνές καθεστώς εμπορίας δικαιωμάτων εκπομπών) και όχι τις απαραίτητες δημόσιες πολιτικές που απαιτεί η καταπολέμηση του κλιματολογικού χάους.
Το απλό γεγονός ότι στη Βόννη επετεύχθη συμφωνία με την Ιαπωνία, την Αυστραλία, τον Καναδά και τη Ρωσία δεν θα πρέπει να αποκρύψει πόσο απέχει το περιεχόμενο αυτής της συμφωνίας από το να ανταποκρίνεται στα επείγοντα προβλήματα που διακυβεύονται.
Κύριε Πρόεδρε, λυπάμαι που πρέπει να παίρνω τόσο συχνά το λόγο, αλλά άκουσα ότι παρουσιάστηκαν τροπολογίες αντι-Fatuzzo στον Κανονισμό, που αποβλέπουν να περιορίσουν σε τρεις τις αιτιολογήσεις ψήφου σε κάθε συνεδρίαση, και συνεπώς είμαι υποχρεωμένος να μηn χάσω τη δυνατότητα αυτών των αιτιολογήσεων που μου απομένουν αυτές τις τελευταίες ημέρες.
Για αυτή την έκθεση Cederschiφld λοιπόν ψήφισα υπέρ, γιατί ένας από τους χειρότερους κινδύνους που μας απειλούν είναι ο κίνδυνος των εγκλημάτων πληροφορικής.
Αναρωτιέμαι όμως: για ποιο λόγο δεν καταφέρνουμε να πληρώσουμε συμβούλους, εγκληματίες της πληροφορικής, για να μας αποκαλύψουν τα μυστικά του εγκλήματος πληροφορικής και να μπορέσουμε έτσι να αγωνιστούμε καλύτερα ενάντια σε αυτή την κακοήθη συνήθεια που έχουν πάρα πολλοί άνθρωποι στην Ευρώπη;
Έκθεση Bφsch (A5-0280/2001)
Κύριε Πρόεδρε, είμαι απολύτως σύμφωνος με τη δραστηριότητα του Ευρωπαίου Διαμεσολαβητή και με όλα όσα, όπως προκύπτει από αυτή την έκθεση, επιτέλεσε αυτά τα χρόνια.
Η αλήθεια είναι ότι πολλοί ευρωπαίοι πολίτες δεν γνωρίζουν τα δικαιώματά τους, δεν ξέρουν τι μπορούν να κάνουν βάσει των ευρωπαϊκών οδηγιών και, πάνω απ' όλα, νομίζουν ότι οι ευρωπαϊκές οδηγίες και κανονισμοί δεν είναι ευρωπαϊκοί.
Έχουν την πεποίθηση ότι πρόκειται για ιταλικούς νόμους και αυτό πιστεύω πως δεν είναι καλό.
Προτείνω γι' αυτό στον Ευρωπαίο Διαμεσολαβητή να επιμείνει και στο Κοινοβούλιό μας να δεχτεί το αίτημά μου να προστίθεται ο τίτλος "ευρωπαϊκός νόμος" στις ευρωπαϊκές οδηγίες και τους κανονισμούς που μεταφέρονται στις εθνικές νομοθεσίες.
Έκθεση Almeida Garrett (A5-0240/2001)
Έκθεση Perry (A5-0245/2001)
Dehousse (PSE), γραπτώς.
(FR) Η έκθεση του κ. Perry σηματοδοτεί το ευτυχές και εποικοδομητικό τέλος 15 μηνών ήρεμης και συνεχούς εργασίας του Ευρωπαϊκού Κοινοβουλίου.
Στις 11 Απριλίου 2000, ο Ευρωπαίος Διαμεσολαβητής κ. Jacob Sφderman, υπέβαλε στο Κοινοβούλιο ένα καινοτόμο σχέδιο, το σχέδιο κώδικα καλής διοικητικής συμπεριφοράς που θα είναι εφαρμοστέο σε όλα τα θεσμικά όργανα και οργανισμούς της Ευρωπαϊκής Κοινότητας.
Ο κώδικας αυτός ενεκρίθη σήμερα το πρωί.
Για να επιτευχθεί αυτό το αποτέλεσμα, με την ομόφωνη πρακτικά συμφωνία του Ευρωπαϊκού Κοινοβουλίου, χρειάστηκε να υπερπηδηθούν πολλά εμπόδια.
Καταρχάς, όπως στα περισσότερα νομοθετικά σώματα, χρειάστηκε να αποφευχθεί μια σύγκρουση εξουσιών μεταξύ των διαφόρων επιτροπών μας διότι, ανάλογα με την προσέγγιση, τέσσερις από αυτές θα μπορούσαν να θεωρήσουν εαυτές αρμόδιες για το σύνολο της πρότασης.
Καταφέραμε να απομακρύνουμε αυτόν τον κίνδυνο.
Στη συνέχεια, χρειάστηκε να βρεθεί μια στέρεη και αδιαμφισβήτητη νομική βάση για την έγκριση αυτού του κώδικα.
Αυτό προσπάθησε να επιτύχει η νομική επιτροπή, πέραν των κλασικών διαφορών και αντιθέσεων μεταξύ των ομάδων και των περισσότερο διακριτικών αλλά όχι λιγότερο οξυμένων αντιθέσεων μεταξύ των εθνικοτήτων.
Χαίρομαι που μπόρεσα να συμβάλω με μια πολύ ανοικτή γνώμη στην έκφραση αυτής της ευρείας εποικοδομητικής πλειοψηφίας.
Σήμερα, το Ευρωπαϊκό Κοινοβούλιο επεδίωξε να ενισχύσει και συγχρόνως να απλουστεύσει τα δικαιώματα των ευρωπαίων πολιτών απέναντι στη διοικητική δράση της Κοινότητας.
Το επέτυχε, διότι ο κώδικας που εγκρίθηκε περιέχει σημαντικές καινοτομίες, η σημασία των οποίων θα αποκαλυφθεί προοδευτικά.
Αλλά η απλούστευση είναι εξίσου σημαντική, διότι αποτρέπει τον επ' άπειρον κατακερματισμό των δικαιωμάτων κάθε πολίτη, δικαιωμάτων τα οποία στην πραγματικότητα θα χάσουν μέρος της σημασίας τους αν διαφοροποιούνται ανάλογα με το όργανο.
Είμαι ευτυχής που μπόρεσα να συμβάλω με τη θετική ψήφο μου σε αυτό το σημαντικό βήμα προς τα εμπρός για την ευρωπαϊκή ιθαγένεια.
Κύριε Πρόεδρε, ονειρεύτηκα τον κ. Sφderman!
Ε ναι, λοιπόν, και αυτόν!
Γευματίζαμε, αλλά δεν ήταν ο σημερινός Sφderman, ήταν ένας Sφderman νεαρός, πολύ νεαρός.
Ήμαστε φίλοι και, καθώς φλυαρούσαμε, μου εκμυστηρεύθηκε: "Το όνειρό μου, κύριε Fatuzzo, είναι να γίνω μια μέρα, όταν μεγαλώσω, Ευρωπαίος Διαμεσολαβητής, γιατί θα ήθελα να μπορέσω να ελέγξω τι κάνουν τα ευρωπαϊκά όργανα και, όπου υπάρχει κάποιος διοικητικός υπάλληλος που δεν είναι σωστός, θα ήθελα να μπορέσω να τον ανακαλύψω και να φροντίσω να έχουν όλοι οι ευρωπαίοι πολίτες τη δυνατότητα να ωφεληθούν από τους ευρωπαϊκούς νόμους" .
Ε λοιπόν, κύριε Πρόεδρε, τελικά το όνειρο που είχε ο κ. Sφderman στο όνειρό μου επαληθεύτηκε πραγματικά με την έγκριση αυτής της οδηγίας.
Έκθεση Camisσn Asensio (A5-0236/2001)
.
(FR) Παρόλο που το κείμενο μιλά για "την εμβάθυνση της δημοκρατίας" και αναφέρει "μια πνοή διαφάνειας" και παρά το ίδιο το αντικείμενό του που είναι να επιτρέψει στο Διαμεσολαβητή μεγαλύτερη πρόσβαση σε επίσημα έγγραφα, όλο το πνεύμα του σημαδεύεται από την φροντίδα να διαφυλάξει το "επαγγελματικό απόρρητο" των πληροφοριών στις οποίες θα μπορούσε να αποκτήσει πρόσβαση ο Διαμεσολαβητής.
Αντί να καθιστά τα θεσμικά όργανα και τη λειτουργία τους περισσότερο διαφανή, το λειτούργημα του διαμεσολαβητή χρησιμεύει μόνον για να αποκρύψει το ότι δεν είναι καθόλου διαφανή για τη συντριπτική πλειοψηφία του πληθυσμού.
Συνεπώς, δεν υπερψηφίσαμε την έκθεση.
Και ο λόγος για τον οποίο δεν την καταψηφίσαμε είναι αποκλειστικά και μόνον διότι οι γαλλικές αρχές αντιτάσσονται στη λίγο πιο ευέλικτη πρόσβαση - του Διαμεσολαβητή και μόνον! - στα "διαβαθμισμένα έγγραφα" , στο όνομα της Ευρώπης της άμυνας και ζητούν την απόρριψη της έκθεσης.
Επαναλαμβάνουμε την αντίθεσή μας τόσο στο εμπορικό και βιομηχανικό απόρρητο όσο και στα δήθεν κρατικά απόρρητα που είναι φτιαγμένα λιγότερο για να προστατεύουν το κράτος από ένα τρίτο κράτος και περισσότερο για να υποκρύπτουν τις ενέργειες, συμπεριλαμβανομένων των πλέον αθέμιτων, των κρατικών θεσμικών οργάνων από τα μάτια του ίδιου του πληθυσμού τους.
.
(SV) Στη σημερινή ψηφοφορία ψήφισα υπέρ της σημαντικής ενίσχυσης της θέσης του Ευρωπαίου Διαμεσολαβητή.
Η πρόταση ζητά την τροποποίηση του άρθρου 3 του καθεστώτος του Διαμεσολαβητή, έτσι ώστε αυτός να έχει πρόσβαση και σε απόρρητα έγγραφα της Ένωσης.
Προτείνεται επίσης να επιβάλλεται σε όλους τους υπαλλήλους της Ένωσης να καταθέτουν πλήρως και ειλικρινώς, να μην ισχύει δηλαδή η αρχή της πίστης προς τους εργοδότες τους.
Με τον τρόπο αυτό οι υπάλληλοι υποχρεούνται να υπερασπίζονται την αλήθεια και τους πολίτες και όχι τα όργανα στα οποία εργάζονται.
Πρόκειται για σημαντική βελτίωση υπέρ της διαφάνειας και των δημοκρατικών ελέγχων στην ΕΕ.
Κύριε Πρόεδρε, στη σελίδα 9 της έκθεσης του κ. Camisσn Asensio αναφέρεται ότι: "οι πολίτες έχουν το δικαίωμα να αξιώνουν την αποτελεσματική και ταχεία επανόρθωση κάθε καθυστέρησης που θίγει τα δικαιώματά τους" .
Αυτό είναι έξοχο.
Το Κόμμα των Συνταξιούχων εγκρίνει, και εγώ προσωπικά ενέκρινα αυτή την έκθεση, αλλά αναρωτιέμαι το εξής: αυτό που διάβασα στην έκθεση, και που είναι σωστό, πότε θα καταφέρουμε να το πραγματοποιήσουμε στην Ευρώπη για τη στιγμή κατά την οποία τα δεκαπέντε μας κράτη πληρώνουν τις συντάξεις;
Υπάρχουν αρκετά κράτη στα οποία οι συντάξεις καταβάλλονται καθυστερημένα, ακόμη και μετά από αρκετά χρόνια, ορισμένες φορές δεκαετίες.
Πρέπει να προσπαθήσουμε και εμείς, ως Ευρώπη, να παρέμβουμε ώστε αυτές οι καθυστερήσεις να μην υπάρχουν πια.
(Η συνεδρίαση διακόπτεται στις 13.22 και συνεχίζεται στις 15.00)
ΣΥΖΗΤΗΣΗ ΕΠΙ ΕΠΙΚΑΙΡΩΝ ΘΕΜΑΤΩΝ
Η ημερήσια διάταξη προβλέπει τη συζήτηση επικαίρων, επειγόντων και σημαντικών θεμάτων.
Ζιμπάμπουε
Αρχίζουμε με την κοινή συζήτηση επί των ακολούθων προτάσεων ψηφίσματος:
(B5-0549/2001) του κ. Belder, εξ ονόματος της Ομάδας ΕΔΔ, για την κατάσταση στη Ζιμπάμπουε,
(B5-0554/2001) των κκ.
Cox, Mulder και Haarder, εξ ονόματος της Ομάδας ΦΙΛ, για την κατάσταση στη Ζιμπάμπουε,
(B5-0571/2001) των κκ.
Lucas και Maes, εξ ονόματος της Ομάδας ΠΡΣ/ΕΕΣ, για τη Ζιμπάμπουε,
(B5-0581/2001) του κ. Andrews, εξ ονόματος της Ομάδας ΕΕΕ, για την επιδείνωση της κατάστασης στη Ζιμπάμπουε,
(B5-0582/2001) των κκ.
Van Orden και άλλων, εξ ονόματος της Ομάδας ΕΛΚ-ΕΔ, για την κατάσταση στη Ζιμπάμπουε,
(B5-0583/2001) των κκ.
Bertinotti και Herman Schmid, εξ ονόματος της Ομάδας ΕΕΑ/ΑρΠρΒΧ, για την κατάσταση στη Ζιμπάμπουε,
(B5-0592/2001) των κκ.
Kinnock και Van den Berg, εξ ονόματος της Ομάδας ΕΣΚ, για την κατάσταση στη Ζιμπάμπουε.
Κύριε Πρόεδρε, είναι πραγματικά απίστευτο το γεγονός ότι η πάλαι ποτέ ευημερούσα Ζιμπάμπουε, η οποία έτεινε να γίνει ο σιτοβολώνας της μεσημβρινής Αφρικής, περιέπεσε τόσο γρήγορα σε οικονομικό και πολιτικό χάος.
Υπό το πρόσχημα των "μεταρρυθμίσεων στην κυριότητα γης" , οι λεγόμενοι "παλαίμαχοι" λεηλατούν και κάνουν αυθαίρετα καταλήψεις σε αγροκτήματα λευκών ιδιοκτητών.
Αυτοί οι ληστές δεν διστάζουν να χρησιμοποιήσουν κάθε μορφής βία.
Χαμογελώντας η αστυνομία παρακολουθεί το φοβερό θέαμα της τρομοκρατίας, ακόμα και δολοφονίες έντιμων πολιτών.
Χιλιάδες, κυρίως μαύροι εργάτες γης, χάνουν επίσης τις εργασίες τους και αναγκάζονται δια της βίας να εγκαταλείψουν τα σπίτια τους.
Παρά το γεγονός ότι η δικαστική εξουσία κήρυξε τις δραστηριότητες αυτές παράνομες, οι λεηλασίες και οι καταλήψεις συνεχίζονται με αμείωτη ένταση.
Τη στιγμή αυτή η εκστρατεία τρομοκρατίας έχει στραφεί κατά της ίδιας της δικαστικής εξουσίας.
Διάφοροι ανεξάρτητοι ανώτατοι δικαστές αναγκάστηκαν για τον λόγο αυτό να παραιτηθούν.
Η απαγόρευση δημοσίευσης "ανακριβών" ειδήσεων οι οποίες μπορούν να προκαλέσουν πανικό και απελπισία εφαρμόζεται όλο και συχνότερα προκειμένου να φιμωθεί ο ελεύθερος Τύπος.
Ο ηγέτης της αντιπολίτευσης Morgan Tsvangirai κατηγορήθηκε νωρίτερα εφέτος για παραβίαση αυτού του νόμου.
Κύριε Πρόεδρε, θα ήθελα με την ευκαιρία αυτή να υποστηρίξω την έκθεση του συναδέλφου Van Orden και να υποστηρίξω την υποψηφιότητά του για το βραβείο Zαχάρωφ.
Σκηνοθέτης αυτής της κρατικής τρομοκρατίας είναι ο 77χρονος δικτάτορας Robert Mugabe.
Δικαιολογεί τα εγκλήματά του επικαλούμενος ένα νέο απελευθερωτικό αγώνα και τη μάχη κατά του "ύπουλου καπιταλισμού" και των "κακών λευκών" .
Ο αντιπρόεδρός του, Joseph Msika, πάει ακόμα ένα βήμα παραπέρα.
Δήλωσε πρόσφατα ότι οι λευκοί δεν είναι ανθρώπινα όντα.
Τα σχόλια περιττεύουν.
Καθίσταται όλο και σαφέστερο ότι οι ακρότητες του Mugabe του στερούν κάθε ίχνος αξιοπιστίας ως εθνικού και περιφερειακού ηγέτη.
Παρ' όλα αυτά υπάρχουν εδώ και εκεί φίλοι του ηγέτη αυτού ο οποίος διαρκώς απομονώνεται.
Ο Mugabe ήταν το τιμώμενο πρόσωπο το προηγούμενο σαββατοκύριακο στην εθνική γιορτή της λιβικής επανάστασης και κάθισε δίπλα στον Καντάφι.
Πριν από λίγες μέρες ο οικοδεσπότης του, ο Καντάφι, έδωσε "μποναμά" στον Mugabe πίστωση 360 εκατομμυρίων δολαρίων σε πετρέλαιο, καθώς και ένα δωράκι ενός εκατομμυρίου δολαρίων για την προεκλογική του εκστρατεία.
Αυτό το σαφέστατο κοινό ψήφισμα καλεί το Συμβούλιο και την Επιτροπή να λάβουν συγκεκριμένα μέτρα κατά της εγκληματικής πολιτικής του καθεστώτος Mugabe.
Κανένα κράτος μέλος δεν θα πρέπει να διστάσει να εφαρμόσει τα μέτρα αυτά.
(Χειροκροτήματα)
Κύριε Πρόεδρε, υπάρχουν ίσως και άλλοι στο Κοινοβούλιο οι οποίοι, όπως και εγώ, επισκέπτονταν τακτικά τη Ζιμπάμπουε στις αρχές της δεκαετίας του ' 80 και ήταν σε θέση να διαπιστώσουν τι είδους χώρα ήταν.
Ήταν μία χώρα γεμάτη ελπίδες, είχε μόλις περάσει τον εμφύλιο πόλεμο και επιθυμούσε να αρχίσει μία νέα πορεία.
Ήλπιζε ότι θα καταργούσε τις διαφορές μεταξύ λευκών και μαύρων.
Αν τώρα δούμε πού κατέληξε η χώρα μετά από 20 χρόνια, βλέπουμε ότι επικρατεί το χάος, η φτώχεια, υπάρχει ίσως και κίνδυνος λιμού, δεν υπάρχει ελευθεροτυπία και κυρίως δεν υπάρχει δημοκρατία.
Φυσικά, η Ευρώπη δεν μπορεί σήμερα, όπως δεν μπορούσε και στο παρελθόν, να κοιτά με σταυρωμένα τα χέρια.
Πιστεύω όμως ότι η Ευρώπη οφείλει κυρίως να ενθαρρύνει την Αφρική να καταδικάσει τον Μουγκάμπε, διότι αν δεν προσέξουμε μπορεί η κρίση να επεκταθεί και σε άλλες χώρες στην περιοχή.
Τι δυνατότητες πιστεύει η Ομάδα μου ότι διαθέτουμε;
Πρώτα απ' όλα μπορούμε να σταματήσουμε τη διάθεση ενίσχυσης.
Η επισιτιστική βοήθεια είναι κάτι διαφορετικό.
Εάν ευσταθούν οι ειδήσεις που λαμβάνουμε, η διακοπή της ενίσχυσης θα έθετε σε σοβαρό κίνδυνο την αυτάρκεια της Ζιμπάμπουε.
Εάν συμβεί κάτι τέτοιο, θα πρέπει να χορηγηθεί επισιτιστική βοήθεια, όμως δεν θα πρέπει βέβαια αυτή να διανεμηθεί από τα κρατικά όργανα, διότι ξέρουμε τότε πού θα καταλήξει.
Η βοήθεια αυτή θα πρέπει να διανεμηθεί από διάφορες οργανώσεις.
Θέλουμε επίσης να διερευνηθεί το ζήτημα των κυρώσεων που μπορούμε να εφαρμόσουμε κατά του Μουγκάμπε και της συμμορίας του.
Μπορούμε να κάνουμε κάτι κατά των περιουσιακών στοιχείων που διαθέτουν στην Ευρώπη, όπως για παράδειγμα το πάγωμα τραπεζικών λογαριασμών και λοιπά;
Τέλος, θα ήθελα να καλέσω την Επιτροπή να ερευνήσει προκειμένου να διαπιστώσει εάν ευσταθούν οι φήμες σύμφωνα με τις οποίες φοιτητές από τη Ζιμπάμπουε οι οποίοι λαμβάνουν υποτροφίες για να σπουδάσουν σε ευρωπαϊκά πανεπιστήμια Μουγκάμπε σχολές επιλέγονται κυρίως από τους κύκλους του Mugabe και των λακέδων του.
Ευσταθεί κάτι τέτοιο;
Και αν ναι, προτίθεται μήπως η Επιτροπή να κάνει κάτι;
Κύριε Πρόεδρε, η Ζιμπάμπουε αποτελεί μία χώρα η οποία πριν από λίγα χρόνια ενέπνεε τόσες ελπίδες ώστε έλεγαν ορισμένοι πως η Αφρική και η κυβέρνηση της Νότιας Αφρικής μετά το απαρτχάιντ όφειλαν απλώς να ακολουθήσουν το εξαιρετικά επιτυχημένο παράδειγμα της Ζιμπάμπουε.
Το πρόβλημα είναι βέβαια ότι ο κ. Μουγκάμπε έχει επεκτείνει την εξουσία του υπέρ το δέον και αδιαφορεί για την επίλυση του προβλήματος των μεταρρυθμίσεων στην ιδιοκτησία γης.
Η φαντασία δεν χωρά τον τρόπο με τον οποίο αντιμετωπίζει το ζήτημα οδηγώντας τη χώρα του στην καταστροφή.
Με απογοητεύει έντονα το γεγονός ότι η Ζιμπάμπουε εξακολουθεί, παρά τα δεινά που αυτό σημαίνει για τη χώρα, να συμμετέχει στον πόλεμο στη Λαϊκή Δημοκρατία του Κονγκό.
Με απογοητεύει έντονα το γεγονός ότι οι καταλείψεις γης που πραγματοποιούνται σε αυτή τη χώρα έχουν ως αποτέλεσμα την εξάρθρωση ολόκληρου του οικονομικού συστήματος και το λιμό σε μία χώρα η οποία θα μπορούσε μάλιστα να εξάγει τρόφιμα.
Πολλές από τις ελπίδες που είχε εμπνεύσει η Ζιμπάμπουε έχουν πλέον εξανεμιστεί.
Με απογοητεύει επίσης και η στάση της Ευρωπαϊκής Ένωσης, η οποία δεν κατόρθωσε να υιοθετήσει κοινή στάση και να λάβει τα αναγκαία μέτρα απέναντι στη Ζιμπάμπουε προκειμένου να θυμίσει στο καθεστώς του κ. Μουγκάμπε την Ιστορία και να δημιουργήσει ελπίδες για μία νέα εποχή.
(Χειροκροτήματα)
(ΕΝ) Κύριε Πρόεδρε, το Κοινοβούλιο θα αποφασίσει σήμερα για την πέμπτη πρόταση ψηφίσματος των τελευταίων 18 μηνών για τη Ζιμπάμπουε.
Αν το Συμβούλιο και η Επιτροπή δεν είχαν νιώσει την ανάγκη να δράσουν μέχρι τώρα, είναι οπωσδήποτε καιρός να δράσουν τώρα, πριν το καθεστώς του Μουγκάμπε κάνει να σβηστεί κάθε ελπίδα μιας από τις εν δυνάμει πλουσιότερες χώρες της Αφρικής.
Η κατάρρευση του κράτους δικαίου, οι τρομερές παραβιάσεις των ανθρώπινων δικαιωμάτων που έγιναν σε βάρος όλων των πληθυσμιακών ομάδων στη Ζιμπάμπουε καθώς και η καταστροφική κατάσταση της οικονομίας είναι καλά τεκμηριωμένες και εντείνονται ολοένα και περισσότερο.
Η αντιπολίτευση του καθεστώτος του Mουγκάμπε βρέθηκε στην πρώτη γραμμή των πυρών των πολεμιστών του Zanu-PF.
Τοποθετήθηκαν βόμβες κατά του αντιπολιτευόμενου Τύπου και όσοι δημοσιογράφοι υπήρξαν επικριτικοί δέχονται συστηματικά επιθέσεις.
Οι αντιπολιτευόμενοι πολιτικοί του κινήματος για δημοκρατική αλλαγή και οι υποστηρικτές τους είναι οι μόνιμοι στόχοι παρενοχλήσεων, βίαιης τρομοκράτησης, αυθαίρετων φυλακίσεων, ακόμη και δολοφονιών.
Τις τελευταίες εβδομάδες, πολλοί βουλευτές και κομματικά στελέχη γλίτωσαν μόλις από το θάνατο μετά από βίαιες επιθέσεις εναντίον τους.
Δεν πρόκειται για κάποιο οικογενειακό καβγαδάκι μεταξύ Βρετανίας και Ζιμπάμπουε.
Το καθεστώς του Mουγκάμπε αποτελεί παράγοντα αποσταθεροποίησης για την Κεντρική Αφρική και οι επιδόσεις του όσον αφορά τα ανθρώπινα δικαιώματα προκαλούν ανησυχίες διεθνώς.
Η οικονομική κατάρρευση στη Ζιμπάμπουε παρασύρει μαζί της και γειτονικές χώρες.
Τις τελευταίες δυο ημέρες, σημαντικοί αντιπολιτευόμενοι μαύροι ακτιβιστές που επισκέπτονται το Σώμα επέμειναν ότι η κρίση αυτή δεν έχει να κάνει με εδάφη, αλλά με την επιθυμία του Μουγκάμπε να κρατηθεί στην εξουσία.
Αντιμετωπίζει το ενδεχόμενο αποτυχίας στις προεδρικές εκλογές που θα γίνουν σε ένα χρόνο, αλλά προσπαθεί να το αποτρέψει με μια άγρια εκστρατεία βάρβαρου εκφοβισμού των πολιτικών του αντιπάλων.
Πρέπει να αναγνωρίσουμε ότι οι δημοκρατικοί κανόνες, η προστασία του νόμου και τα βασικά ανθρώπινα δικαιώματα καταπατούνται στη Ζιμπάμπουε για όλες τις ομάδες του πληθυσμού.
Χρειάζεται τεράστιο κουράγιο για να υποστηρίξει κανείς τη δημοκρατία, την ελευθερία και την ελευθεροτυπία κάτω από τέτοιες συνθήκες.
Ο Morgan Tsvangirai, ως ηγέτης του αντιπολιτευόμενου Κινήματος για Δημοκρατική Αλλαγή από το 1999, αποτελεί την προσωποποίηση του θάρρους και του αγώνα για μια αληθινή ελευθερία στη Ζιμπάμπουε και η στάση του αξίζει τη διεθνή αναγνώριση.
Ήλπιζα να είχαμε ανώτατους εκπροσώπους του Συμβουλίου εδώ σήμερα το απόγευμα.
Αυτή η πρόταση ψηφίσματος απευθύνεται κυρίως στο Συμβούλιο, γιατί έχουν προγραμματιστεί πολλές υψηλού επιπέδου συναντήσεις για τις επόμενες εβδομάδες.
Μπορώ να έχω τη διαβεβαίωση ότι σήμερα η γραμματεία θα φροντίσει να διαβιβαστεί το ψήφισμά μας στην Προεδρία, έτσι ώστε να τεθεί στην ανεπίσημη υπουργική σύνοδο στο Genval κοντά στις Βρυξέλλες το προσεχές Σαββατοκύριακο και να περιληφθεί επίσημα στην ημερήσια διάταξη του Συμβουλίου Γενικών Υποθέσεων στις 8 Οκτωβρίου;
(Χειροκροτήματα)
Κύριε Πρόεδρε, αφού λεηλάτησε τη Ζιμπάμπουε επί έναν αιώνα αποικιακής κυριαρχίας, αφού εκμεταλλεύθηκε τις εργατικές της τάξεις, απογύμνωσε τους χωρικούς της από τη γη, το Ηνωμένο Βασίλειο κληροδότησε μια κατάσταση όπου η καλύτερη γη συνεχίζει να ανήκει σε μερικές χιλιάδες πλούσιους λευκούς κτηματίες.
Οι μεγάλες δυνάμεις δεν βρήκαν τίποτε να αντιτάξουν στο δικτατορικό χαρακτήρα και τη διαφθορά του καθεστώτος της Ζιμπάμπουε πριν ο δικτάτοράς της, ο Μουγκάμπε, αρχίσει - για να διατηρήσει την εξουσία του - να κάνει μερικές δημαγωγικές χειρονομίες που έθεταν υπό αμφισβήτηση τα προνόμια των λευκών κτηματιών.
Η Γαλλία, η οποία συνδέεται λιγότερο με αυτή την κατηγορία προνομιούχων, συνεχίζει εξάλλου να υποστηρίζει χωρίς ενδοιασμούς τη δικτατορία.
Η δήθεν αγανάκτηση όλων όσων διαμαρτύρονται εδώ κατά της βίας του καθεστώτος Μουγκάμπε μοιάζει υπ' αυτές τις συνθήκες κυρίως ένας υποκριτικός τρόπος υπεράσπισης μιας χούφτας προνομιούχων εις βάρος του δικαιώματος ζωής εκατομμυρίων χωρικών της χώρας αυτής.
Ακόμα και αν μερικές καταλήψεις γης στις οποίες προβαίνουν οι ομάδες φτωχών χωρικών γίνονται δια της βίας, αυτό αντιπροσωπεύει ένα ελάχιστο κλάσμα της βίας που τους επιβλήθηκε για να εξαθλιωθούν.
Από την πλευρά μας, εκφράζουμε τη διαμαρτυρία μας κατά του καθεστώτος Μουγκάμπε, τόσο κατά του δικτατορικού χαρακτήρα και της διαφθοράς του, αλλά και επειδή αυτή η δικτατορία συνεχίζει να προστατεύει απαράδεκτες κοινωνικές ανισότητες και προνόμια ενός περιορισμένου κύκλου στον οποίο περιλαμβάνεται η κλίκα της και οι πλούσιοι λευκοί κτηματίες.
Αλλά δεν συνυπογράφουμε αυτό το κοινό ψήφισμα το οποίο μας βρίσκει αντίθετους τόσο ως προς το γράμμα, όσο και ως προς το πνεύμα του.
Εκείνος που πρέπει να κλείσει τους λογαριασμούς του με τον Μουγκάμπε και τη δικτατορία του είναι ο πληθυσμός αυτής της χώρας.
Οι συνεργοί της προνομιούχου μειοψηφίας και εκείνοι που διέπραξαν ή υποστήριξαν την αποικιοκρατική βία δεν δικαιούνται να δίνουν μαθήματα ηθικής στη χώρα αυτή.
Εκφράζουμε πάνω από όλα την αλληλεγγύη μας προς τον εργαζόμενο πληθυσμό της Ζιμπάμπουε και την υποστήριξή μας προς το δικαίωμά του να πάρει στην κατοχή του το σύνολο της γης του, χωρίς εξαγορά ή αποζημίωση.
(ΕΝ) Κύριε Πρόεδρε, πρέπει να πω στον τελευταίο ομιλητή ότι, ως Βρετανός, μπορώ να σας διαβεβαιώσω ότι οι πρόγονοί μου δεν είχαν καμία απολύτως σχέση με την καταπίεση ή καταδυνάστευση του λαού της Ζιμπάμπουε.
Θα ήθελα να ξεκαθαρίσω ότι ούτε η οικογένειά μου ούτε κι εγώ έχουμε την παραμικρή ανάμειξη σε οτιδήποτε συνέβη την περίοδο της αποικιοκρατίας.
Είναι πολύ σημαντικό για μας να τονίσουμε ότι αυτή η πρόταση ψηφίσματος συζητείται εδώ σήμερα σε μια πολύ σημαντική χρονικά στιγμή.
Είναι μια ευκαιρία για τον Πρόεδρο Μουγκάμπε να πάρει οριστικά την απόφαση να αποσυρθεί από το προσκήνιο, όπως είπε ξεκάθαρα ο κ. Van Orden.
Εκτός από τις διαπραγματεύσεις που λαμβάνουν χώρα αυτή τη στιγμή στην Abuja μεταξύ των Υπουργών Εξωτερικών της Κοινοπολιτείας, υπάρχει και μια σειρά πρωτοβουλιών της Ευρωπαϊκής Ένωσης, όπως η επερχόμενη επίσκεψη στις χώρες της νοτίου Αφρικής του βέλγου Υπουργού Εξωτερικών, που εκπροσωπεί την Προεδρία και του κ. Σολάνα, του Ύπατου Εκπροσώπου.
Παράλληλα υπάρχουν και πολλά άλλα πράγματα σε εξέλιξη.
Πολύ σημαντικό είναι το γεγονός ότι σε τρεις περίπου εβδομάδες, η προπαρασκευαστική ομάδα θα ξεκινήσει τις εργασίες της για την παρέμβαση της Ευρωπαϊκής Ένωσης - καλώς εχόντων των πραγμάτων - στις προεδρικές εκλογές του Μαρτίου.
Αυτό το κάνει εξαιρετικά σημαντικό.
Αλλά αν αποδειχτεί ότι όλες αυτές οι πρωτοβουλίες αποτύχουν κι εκείνος εξακολουθεί να γυρίζει την πλάτη του στην επιθυμία της διεθνούς κοινότητας για διάλογο μαζί του, τότε θα έχει έρθει η ώρα να εκτιμηθεί η κατάσταση.
Θα έλεγα στην κ. Maes ιδιαίτερα ότι ένας από τους λόγους που το Συμβούλιο και η Επιτροπή δεν θέλησαν να λάβουν έκτακτα μέτρα, όπως θα ήθελαν πιθανώς κάποιοι στο Σώμα, είναι ο κίνδυνος ότι αυτό που θέλει ο Μουγκάμπε είναι μια δικαιολογία για να κηρύξει τη Ζιμπάμπουε σε κατάσταση έκτακτης ανάγκης έτσι ώστε να μπορεί να ακυρώσει τις εκλογές, να σταματήσει τη δημοκρατική διαδικασία και να φιμώσει την επίσημη αντιπολίτευση, καθώς και οποιαδήποτε αντιπολίτευση από μέρους του Τύπου και των μέσων μαζικής ενημέρωσης.
Χρειάζεται να κατανοήσουμε τον ενδεχόμενο αντίκτυπο που μπορεί να έχει οτιδήποτε κάνει η Ευρωπαϊκή Ένωση ή ακόμη και η Κοινοπολιτεία προκειμένου να αντιμετωπίσει όσα συμβαίνουν στη Ζιμπάμπουε.
Η αποφασιστική στιγμή θα είναι στις 8 Οκτωβρίου, ημερομηνία σύγκλησης του επόμενου Συμβουλίου Γενικών Υποθέσεων.
Αν δεν έχει σημειωθεί πρόοδος μέχρι τότε, αν ο διάλογος έχει αποτύχει, αν αποφασίσουμε πως πρόκειται για μια μάταιη διαδικασία, τότε, στο σημείο αυτό είναι απαραίτητο να υιοθετήσουμε τις λεγόμενες έξυπνες κυρώσεις.
Θα πρέπει να περιορίσουμε τη χορήγηση θεωρήσεων σε όλους τους συνεργάτες του Μουγκάμπε και την κυβέρνησή του, να εντοπίσουμε τα άτομα με ξένους τραπεζικούς λογαριασμούς και να παγώσουμε τα κεφάλαιά τους.
Τέτοιες έξυπνες κυρώσεις δεν θα βλάψουν τους φτωχούς της Ζιμπάμπουε, θα πλήξουν όμως τους ανθρώπους εκείνους στους οποίους αρέσει τόσο να έρχονται στο Λονδίνο και να ψωνίζουν από τα Χάροντς ή να επισκέπτονται τα παιδιά τους που φοιτούν σε βρετανικά ιδιωτικά σχολεία.
Αυτά είναι μερικά από τα σημαντικά πράγματα που μπορεί να κάνει η Ευρωπαϊκή Ένωση.
Ομοίως, θα πρέπει να εξετάσουμε την πιθανότητα αναστολής οιασδήποτε βοήθειας αναπτυξιακής συνεργασίας, γιατί έτσι θα έπρεπε να προχωρήσουμε βάσει της Συμφωνίας του Κοτονού.
Τότε θα πρέπει να εκφράσουμε την άποψη του Κοινοβουλίου, όπως κάνουμε τώρα, ότι δηλαδή η πρόοδος που σημειώθηκε όσον αφορά τις κατασχέσεις γης, την πολιτική βία και όλα τα άλλα ζητήματα που τέθηκαν, ήταν ανεπαρκής.
Τέλος, επικροτώ τα λόγια του Morgan Tsvangirai, ηγέτη του κόμματος της αντιπολίτευσης, ο οποίος σήμερα το πρωί στο BBC υπήρξε πολύ σκληρός με τον Μουγκάμπε.
Θα κλείσω, λοιπόν, μνημονεύοντας τα λόγια του.
"Ο πρόεδρος Μουγκάμπε παραβίασε ξεκάθαρα όλες τις αρχές της Κοινοπολιτείας και κάθε άλλου διεθνούς οργανισμού και θα πρέπει να απομονωθεί από τη διεθνή κοινότητα."
Θα πρέπει να ακούσουμε με προσοχή τα λόγια του ηγέτη της αντιπολίτευσης της Ζιμπάμπουε.
(ΕΝ) Κύριε Πρόεδρε, σε ένα λεπτό είναι ελάχιστα αυτά που μπορεί να πει κανείς, πάντως όσα ανέφεραν ο κ. Van Orden, η κ. Kinnock και πολλοί άλλοι ομιλητές με βρίσκουν σύμφωνη.
Βρισκόμουν στην τότε επονομαζόμενη Ροδεσία στη δεκαετία του 1960 και την εποχή εκείνη στη χώρα υπήρχε τεράστια αδικία.
Είχαμε στηρίξει τόσες ελπίδες στον πρόεδρο Μουγκάμπε.
Νομίζαμε πως στο πρόσωπό του βρήκαμε ένα φιλελεύθερο, σοβαρό, χαρισματικό ηγέτη.
Δυστυχώς, καθώς βλέπουμε το χάος να μεγαλώνει και νιώθουμε την απειλή της πείνας και της οικονομικής καταστροφής, δεν μας μένει παρά να θρηνήσουμε για τη διάψευση των προσδοκιών μας.
Συμφωνώ ότι οι έξυπνες κυρώσεις είναι η σωστή λύση, διότι ήδη οι απλοί άνθρωποι στη Ζιμπάμπουε υποφέρουν φρικτά βλέποντας τη χώρα τους να βυθίζεται στο χάος.
Καλώ όλους τους συναδέλφους μου να στηρίξουν αυτή την πρόταση ψηφίσματος.
(ΕΝ) Κύριε Πρόεδρε, υπάρχουν 4 500 κτηματίες βρετανικής, ολλανδικής, γερμανικής και ελληνικής καταγωγής, οι οποίοι έχουν στην κατοχή τους 8,3 εκατομμύρια εκτάρια γης στη Ζιμπάμπουε.
Εννέα λευκοί κτηματίες και 360 μαύροι εργάτες γης σκοτώθηκαν στο χάος των τελευταίων μηνών.
Χιλιάδες μαύροι αγρότες έχασαν τις δουλειές και τα σπίτια τους, και τα κτήματά τους δε μπορούν πια να καλλιεργηθούν.
Η Ζιμπάμπουε εξαρτάται από την επιτυχία της γεωργίας και η συμβολή των γεωργών αυτών είναι ζωτικής σημασίας για την οικονομία.
Η κυβέρνηση της Μεγάλης Βρετανίας διαθέτει κάποια χρήματα στο πλαίσιο της Συμφωνίας του Lancaster House και οι λευκοί αγρότες είναι πρόθυμοι να προσφέρουν έως και 80% των εκτάσεών τους για να εγκατασταθούν οι οικογένειες των μαύρων.
Ο Μουγκάμπε οφείλει να δεχτεί αυτή τη λύση.
Το 1970, η Τανζανία εθνικοποίησε εκτάσεις καλλιέργειας σιζάλ, επιχειρήσεις και ακίνητα, ακρωτηριάζοντας έτσι τον ιδιωτικό της τομέα.
Το ίδιο συνέβη στην Ουγκάντα το 1972, όταν οι Ασιάτες απελάθηκαν και από τότε οι οικονομίες των δύο αυτών χωρών κατέρρευσαν.
Κατανοώ τους αγρότες και τους εργάτες γης στη Ζιμπάμπουε, μια και η οικογένειά μου υπήρξε θύμα ανάλογης δήμευσης και εθνικοποίησης.
Η οικογένειά μου έζησε στην Τανζανία 166 χρόνια, πολύ περισσότερο, δηλαδή, από πολλούς λευκούς κτηματίες της Ζιμπάμπουε.
Αγοράσαμε γη στην Deutsch-Ostafrika το 1876 και ακόμη έχω ένα τίτλο ιδιοκτησίας.
Με τις εθνικοποιήσεις, χάσαμε γη και περιουσία χωρίς αποζημίωση και γνωρίζω πολύ καλά τι σημαίνει αυτό.
Συμμερίζομαι τον πόνο της σιωπηλής μαύρης πλειοψηφίας στη Ζιμπάμπουε, που εξακολουθεί να ζει στη φτώχεια.
Οι φτωχότεροι άνθρωποι στη Ζιμπάμπουε δεν θέλουν να πυροβολούν, να σκοτώνουν, να λεηλατούν και να καίνε τις καλλιέργειες.
Πεινάνε και δεν έχουν δουλειά.
Χρειάζονται φαγητό, μόρφωση, υγεία, δουλειά και στέγη.
Το όραμα και η ποιότητα του Νέλσον Μαντέλα έθεσαν επιτέλους ένα παράδειγμα για την Αφρική ότι ο μόνος τρόπος διακυβέρνησης μιας αναπτυσσόμενης χώρας, ο μόνος τρόπος να βοηθήσουμε τους φτωχούς να απελευθερωθούν από τη φτώχεια και την αρρώστεια είναι η συμφιλίωση, η συνεργασία, η δημοκρατία και ο σεβασμός προς όλους, ανεξαρτήτως χρώματος.
Ο πρόεδρος Μουγκάμπε πρέπει να ακολουθήσει το παράδειγμα του κ. Μαντέλα και να δεχτεί τη συμφιλίωση και τη δημοκρατία, να επιτρέψει στους λευκούς κτηματίες να ευημερούν και να καλλιεργούν τη γη, και να αποδεχτεί το γεγονός ότι η Ζιμπάμπουε ανήκει στο λαό της και κανένας δεν έχει το δικαίωμα να του στερήσει μια αξιοπρεπή ζωή βασισμένη στην ειρήνη και τη δημοκρατία.
Κύριε Πρόεδρε, στο Συμβούλιο, την Επιτροπή και το Κοινοβούλιο επικρατεί απόλυτη σαφήνεια σχετικά με την κατάσταση στη Ζιμπάμπουε.
Κανείς δεν μπορεί να ισχυριστεί ότι δεν ήξερε τίποτα.
Το Συμβούλιο Υπουργών που παραμένει άπραγο, γίνεται έτσι συνεργός.
Αποτελεί σκάνδαλο το γεγονός ότι στη χθεσινή συνεδρίαση της ομάδας εργασίας του Συμβουλίου "Αφρική" στις Βρυξέλλες και πάλι δεν ελήφθη απόφαση.
Προφανώς, η Προεδρία του Συμβουλίου προβάλλει μόνο θεωρητικά ως προτεραιότητά της την Αφρική.
Δυστυχώς, η Γαλλία βρίσκεται επικεφαλής μιας ομάδας κρατών μελών που προφανώς έχουν διαφορετικές προτεραιότητες.
Γιατί πώς αλλιώς εξηγείται το ότι όλα τα κράτη είτε σταματούν είτε μειώνουν τη χορήγηση οικονομικής βοήθειας στη Ζιμπάμπουε και η Γαλλία την αυξάνει;
Καλώ τα κράτη μέλη της ΕΕ που θέλουν να ενεργοποιηθούν περισσότερο, ακόμα και πριν τεθεί σε ισχύ η Συνθήκη της Νίκαιας, να ενισχύσουν τη συνεργασία τους και να υπενθυμίσουν στη Γαλλία και σε άλλα κράτη, ότι ποντάρουν σε λάθος άλογο, όταν παραμένουν στην πραγματικότητα άπραγα σε αυτή την περίπτωση.
Αξιότιμη συνάδελφε Kinnock, νομίζω ότι ο κ. Μουγκάμπε δεν θα χρειάζεται τις αποφάσεις μας ή τα αιτήματά μας όταν αποφασίσει να κηρύξει το κράτος σε κατάσταση εκτάκτου ανάγκης.
Θα το κάνει μάλλον έτσι και αλλιώς, μια και σε διαφορετική περίπτωση θα έχανε οπωσδήποτε τις εκλογές, αν επρόκειτο ποτέ να διεξαχθούν.
(ΕΝ) Κύριε Πρόεδρε, ήμουν μέλος της ομάδας παρατηρητών που μετέβη στη Ζιμπάμπουε, όπως ο κ. Gahler και άλλοι σε αυτή την αίθουσα.
Θέλω να καταρρίψω το μύθο ότι όλα αυτά έχουν να κάνουν με τη γη και την ιδιοκτησία της.
Έχουν να κάνουν με την πολιτική.
Έχουν να κάνουν με το γεγονός ότι ο Μουγκάμπε γνωρίζει ότι αν είχαν τις ψήφους που έλαβαν πέρυσι στις βουλευτικές εκλογές, θα είχε χάσει τις προεδρικές εκλογές.
Απομακρύνει τους αγρότες και τους εργάτες από τη γη τους και από τις εκλογικές περιφέρειες, ώστε να μη μπορέσουν να εγγραφούν στους εκλογικούς καταλόγους.
Όλα έχουν να κάνουν με την πολιτική.
Δεν έχουν να κάνουν με αποικιακές δυνάμεις.
Έχουν να κάνουν με την πολιτική.
Τα αγροκτήματα αυτά είναι καλά οργανωμένα και στις περιοχές αυτές υπάρχουν εκκλησίες, σχολεία και νοσοκομεία.
Οι κοινότητες αγκαλιάζουν η μια την άλλη.
Το 70% της Ζιμπάμπουε εξαρτάται από τη γεωργία και η οικονομία καταστρέφεται.
Πρέπει να επιβληθούν έξυπνες κυρώσεις στον Πρόεδρο Μουγκάμπε.
Δεν ακούει τα κατευναστικά λόγια.
Πρέπει να δράσουμε και πρέπει να δράσουμε τώρα.
(Χειροκρότημα)
.
(FR) Όπως υπογράμμισαν οι βουλευτές που μίλησαν προ ολίγου, η Ζιμπάμπουε πλήττεται σαφώς από μια σοβαρή κρίση που θα μπορούσε να καταλήξει σε οικονομική κατάρρευση και πολιτική σύγκρουση υπό ακραίες κοινωνικές συνθήκες, στα όρια της κατάστασης ανθρωπιστικής έκτακτης ανάγκης.
Η ανάλυσή μας είναι σύμφωνη με την ανάλυση των περισσοτέρων από σας: ο μόνος στόχος της κυβέρνησης της Ζιμπάμπουε είναι να διατηρηθεί στην εξουσία, ακόμα και αν γι' αυτό αναγκαστεί να ολοκληρώσει την καταστροφή μιας χώρας που εθεωρείτο, μόλις πριν λίγο καιρό, μια από τις σταθερότερες οικονομίες και δημοκρατίες της Αφρικής.
Η κυβέρνηση της Ζιμπάμπουε, η οποία θα μπορούσε φυσιολογικά να αποφύγει αυτή την κρίση, είναι συνεπώς καθαρά υπεύθυνη για αυτή τη δραματική κάθοδο στην κόλαση.
Ο πολιτικός στόχος μας, ο στόχος της Ευρωπαϊκής Ένωσης είναι, όπως υπενθύμισαν πολλοί από σας, η διεξαγωγή προεδρικών εκλογών.
Ο κυριότερος στόχος της Ένωσης είναι η διεξαγωγή προεδρικών εκλογών το 2002 υπό τις καλύτερες δυνατές συνθήκες ώστε να καταστεί δυνατή η αλλαγή, όπως λέγεται στη συμβατική γλώσσα.
Εφόσον λοιπόν αυτός είναι ο στόχος, η θέση της Ένωσης πρέπει να είναι η αναζήτηση ισορροπίας μεταξύ, αφενός, της έκφρασης της διαφωνίας μας όσον αφορά τη σημερινή εξέλιξη της κατάστασης και, αφετέρου, της αποτροπής του ενδεχομένου να χρησιμεύσει αυτή ως πρόσχημα για την κήρυξη στρατιωτικού νόμου, πράγμα που θα επέφερε την αναβολή των εκλογών που επιθυμούμε.
Έτσι, η αποστολή παρατηρητών για τις προεδρικές εκλογές του 2002 αποτελεί κατά την άποψή μας απόλυτη προτεραιότητα για την Ένωση.
Όσον αφορά όσα ελέχθησαν με τις παρεμβάσεις σας σχετικά με την εφαρμογή του άρθρου 8, δηλαδή του πολιτικού διαλόγου (άρθρο 8 της Συμφωνίας του Κοτονού), υποστηρίζουμε τη συνέχιση του πολιτικού διαλόγου, υπογραμμίζοντας συγχρόνως, όπως και εσείς, ότι καμία ουσιαστική πρόοδος δεν σημειώθηκε στο διάλογο αυτό κατά τη διάρκεια των τελευταίων μηνών.
Διατηρούμε μια μικρή ελπίδα, και συγκεκριμένα την προσεχή επίσκεψη της Προεδρίας στις χώρες που εμπλέκονται στην κρίση του Κονγκό, ένα γεγονός το οποίο θα μπορούσε ίσως να οδηγήσει στην αναζωπύρωση αυτού του διαλόγου.
Όσον αφορά το επόμενο στάδιο, δηλαδή την υλοποίηση του άρθρου 96 της Συμφωνίας του Κοτονού το οποίο προβλέπει διαβουλεύσεις και υιοθέτηση κατάλληλων μέτρων, και εδώ με συμβατική γλώσσα, το Συμβούλιο θα εξετάσει το θέμα στις αρχές Οκτωβρίου, με τη συμμετοχή μας ασφαλώς, και θα αποφασίσουμε τότε αν θα κάνουμε αυτό το βήμα ή όχι.
Όσον αφορά τις επιπτώσεις της εν λόγω κατάστασης στην αναπτυξιακή συνεργασία, επιθυμούμε να μπορέσουν να συνεχιστούν τα προγράμματα που χρηματοδοτεί η Κοινότητα στη Ζιμπάμπουε, κυρίως στον υγειονομικό και εκπαιδευτικό τομέα, λαμβανομένης υπόψη της ανθρωπιστικής και κοινωνικής φύσεως των προγραμμάτων αυτών, ούτως ώστε να μην έλθει σε ακόμα δυσκολότερη θέση ο πληθυσμός που ήδη πλήττεται σοβαρά από την οικονομική κρίση.
Όλα αυτά διαδραματίζονται, όπως είπατε όλοι, σε μια εξαιρετικά ανησυχητική οικονομική και κοινωνική συγκυρία.
Εφέτος, αντιμετωπίζουμε στη Ζιμπάμπουε έλλειμμα σιτηρών το οποίο έχει ήδη παρουσιαστεί και θα ήταν αντιμετωπίσιμο αν το πρόβλημα ήταν μόνον το έλλειμμα σιτηρών και οι επιπτώσεις του για τον πληθυσμό.
Εντούτοις, η σοβαρή αστάθεια που επικρατεί στη χώρα, η οικονομική κρίση και οι κοινωνικές συγκρούσεις που διαδραματίζονται αποτελούν σημαντικό παράγοντα επισιτιστικής ανασφάλειας, η οποία πιστεύουμε ότι, υπ' αυτές τις συνθήκες, κινδυνεύει να επιδεινωθεί.
Συνεπώς, η αλληλεπίδραση μεταξύ της επισιτιστικής κατάστασης, του γεωργικού ελλείμματος, συγκεκριμένα όσον αφορά τα σιτηρά, της οικονομικής και της πολιτικής συγκυρίας εμπεριέχει το σπέρμα ενός δράματος πιθανόν ακόμα πιο σοβαρού από αυτό που ζούμε σήμερα και το οποίο πρέπει να κάνουμε τα πάντα για να αποφύγουμε.
Η συζήτηση έληξε.
Η ψηφοφορία θα διεξαχθεί στις 18.30.
Αφθώδης πυρετός
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
(B5-0548/2001) του κ. van Dam, εξ ονόματος της Ομάδας ΕΔΔ, για τον αφθώδη πυρετό,
(B5-0553/2001) του κ. Martinez και άλλων, εξ ονόματος της Ομάδας TΣΑΒ, για τον αφθώδη πυρετό,
(B5-0555/2001) του κ. Mulder, εξ ονόματος της Ομάδας ΦΙΛ, για τον αφθώδη πυρετό,
(B5-0563/2001) των κκ.
Goepel, Sturdy και Maat, εξ ονόματος της Ομάδας ΕΛΚ-ΕΔ, για τον αφθώδη πυρετό,
(B5-0573/2001) του κ. Lucas και άλλων, εξ ονόματος της Ομάδας ΠΡΣ/ΕΕΣ, για τον αφθώδη πυρετό,
(B5-0580/2001) των κκ.
Berlato και Hyland, εξ ονόματος της Ομάδας ΕΕΕ, για τον αφθώδη πυρετό,
(B5-0584/2001) του κ. Jovι Peres και άλλων, εξ ονόματος της Ομάδας ΕΕΑ/ΑρΠρΒΧ, για τον αφθώδη πυρετό,
(B5-0593/2001) των κκ.
Garot και Adam, εξ ονόματος της Ομάδας ΕΣΚ, για τον αφθώδη πυρετό.
Κύριε Πρόεδρε, οι περιφέρεις του Oene, του Kootwijkerbroek, της Mayenne, της Cumbria και της Northumberland έγινα διαβόητες στην Ευρώπη.
Πρόκειται για περιφέρειες στις οποίες άνθρωποι και ζώα επλήγησαν από την επιδημία του αφθώδους πυρετού.
Τα βάσανά τους δεν οφείλονται μόνο στην επιδημία αυτή, αλλά και στον τρόπο καταπολέμησης της ασθένειας όπως επέβαλαν οι κανόνες της ΕΕ, δηλαδή τη θανάτωση όλων των ζώων στις μολυσμένες εκμεταλλεύσεις καθώς και στις γύρω τους περιοχές.
Πρόκειται για μία προσέγγιση η οποία αποσκοπεί απλώς στην διατήρηση μακρινών εξαγωγικών αγορών.
Είναι περίεργο κάτι τέτοιο, τη στιγμή μάλιστα που η Ευρωπαϊκή Ένωση εισάγει κρέας από εμβολιασμένα βοοειδή από την Αργεντινή!
Πολλά από τα προβλήματα των προηγούμενων μηνών θα μπορούσαν να είχαν αποφευχθεί εάν η Επιτροπή είχε δεχθεί τον προληπτικό εμβολιασμό των ζώων.
Στην Γαλλία, και από τα τέλη του Ιουνίου και στις Κάτω Χώρες, η κρίση αποφεύχθηκε.
Δυστυχώς όχι ακόμα και στο Ηνωμένο Βασίλειο.
Τα προβλήματα των κτηνοτρόφων και των ζώων συνεχίζονται εκεί αμείωτα.
Οι αριθμοί είναι συγκλονιστικοί.
Από τις 9.00 σήμερα το πρωί μέχρι τη στιγμή που μιλούμε σημειώθηκαν 2.005 νέα κρούσματα.
Είκοσι πρόσφατα νέα κρούσματα στην Northumberland στην οποία δεν είχε σημειωθεί κανένα κρούσμα κατά τους τελευταίους 3 μήνες.
Στο Ηνωμένο Βασίλειο έχουν θανατωθεί τέσσερα εκατομμύρια ζώα εξαιτίας του αφθώδους πυρετού καθώς και άλλο ενάμισι εκατομμύριο εξαιτίας οικονομικών προβλημάτων που σχετίζονται με την κρίση.
Το λέω με απόλυτη σαφήνεια: δεν πρόκειται για κάποια απώλεια παραγωγικών μονάδων.
Πρόκειται για θανάτωση εμβίων όντων.
Με εκπλήττει το γεγονός ότι η βρετανική κυβέρνηση τώρα μόλις άρχισε να εξετάζει την δυνατότητα εμβολιασμού των ζώων.
Το επιχείρημα ότι θα πρέπει να διατηρηθούν οι επικερδείς εξαγωγικές αγορές δεν ισχύει πλέον καθώς πλησιάζει ο χειμώνας.
Υπό την παρούσα κατάσταση το Ηνωμένο Βασίλειο έχει χάσει αυτές τις αγορές έτσι και αλλιώς για πολύ καιρό.
Ελπίζω πραγματικά να ακούσει η βρετανική κυβέρνηση τον Sir William Stewart της British Association of Science ο οποίος υποστηρίζει ότι θα πρέπει να χρησιμοποιηθεί ο εμβολιασμός στην καταπολέμηση του αφθώδους πυρετού και ότι θα έπρεπε να είχε χρησιμοποιηθεί νωρίτερα κιόλας.
Το Ηνωμένο Βασίλειο δεν αποτελεί πλέον νησί.
Έχει στενές επαφές με την ηπειρωτική Ευρώπη εξαιτίας των πολλών μετακινήσεων ανθρώπων, ζώων, αυτοκινήτων και φορτηγών οχημάτων.
Η κατάσταση στο Ηνωμένο Βασίλειο απειλεί επομένως την ίδια την ύπαρξη της ευρωπαϊκής γεωργίας.
Οι σημερινοί έλεγχοι, περιλαμβανομένων και αυτών που γίνονται στα ολλανδικά σύνορα, είναι τόσο υποτυπώδεις ώστε η κατάσταση είναι επικίνδυνη.
Καλώ επομένως το Συμβούλιο και την Επιτροπή να λάβουν τα απαραίτητα προληπτικά μέτρα προκειμένου να αποφευχθεί η διάδοση του αφθώδους πυρετού στην ηπειρωτική Ευρώπη, έτσι ώστε να μην δημιουργηθούν προβλήματα χωρίς λόγο σε ανθρώπους και ζώα.
Τέλος, απευθύνω εκ νέου επείγουσα έκκληση στην Επιτροπή να τροποποιήσει την πολιτική της κατά των εμβολιασμών υπό το φως της κρίσης στο Ηνωμένο Βασίλειο, η οποία έχει τεθεί εκτός ελέγχου.
Κύριε Πρόεδρε, κύριε Επίτροπε, σε αυτή την επιζωοτία του αφθώδους πυρετού υπάρχουν τεχνικές σκοτεινές πλευρές, πολιτικές βεβαιότητες και στρατηγικά ερωτήματα.
Καταρχάς, όσον αφορά τις σκοτεινές πλευρές, πώς ο αφθώδης πυρετός, ο ιός του, μπόρεσαν μακριά από τις γνωστές ενδημικές εστίες - την Τουρκία, την Ασία, τη Θράκη όσον αφορά την Ευρώπη - να φθάσουν, κολυμπώντας ίσως, στη Μεγάλη Βρετανία, σε ένα νησί;
Γιατί αυτή η δογματική άρνηση του εμβολιασμού, ο οποίος εντούτοις είναι αποτελεσματικός.
Η Γαλλία είχε, τη δεκαετία του 1950, πριν τον υποχρεωτικό εμβολιασμό από το 1961 έως το 1991, έως και 300 000 εστίες ετησίως οι οποίες εξαφανίστηκαν με τον υποχρεωτικό εμβολιασμό.
Γιατί στην ίδια χώρα υπάρχει ο ιός του πυρετού και το πριόν της αγελάδας;
Όλα αυτά τα ερωτήματα οδηγούν σε πολιτικές βεβαιότητες, αν όχι και σε μαθήματα.
Και στις δύο περιπτώσεις, ΣΕΒ και αφθώδη πυρετό, οι βρετανικές αρχές αντέδρασαν καθυστερημένα και κατακλύστηκαν, διότι ο άκρατος φιλελευθερισμός των ετών Θάτσερ άφησε μόνον 220 κτηνιάτρους, έναντι 8 000 στη Γαλλία.
Όπως σε μια αναπτυσσόμενη χώρα, η Αυστραλία, ο Καναδάς, ακόμα και ο γαλλικός στρατός αναγκάστηκαν να στείλουν κτηνιάτρους στη Μεγάλη Βρετανία.
Ελλείψει κτηνιάτρων, δεν υπήρχε δίκτυο επιδημιολογικής επαγρύπνησης, εξ ου και η μετάδοση.
Ο ίδιος άκρατος φιλελευθερισμός οδήγησε στο κλείσιμο των σφαγείων και κάνει τα πρόβατα να περιφέρονται από το Carlisle, από το Αδριάνειο τείχος, από το Northumberland μέχρι το νότο και να μεταδίδεται η νόσος.
Ο ιός μεταδίδεται στη Μεγάλη Βρετανία και, μετά την κατάργηση των συνόρων, μεταδίδεται και στη Γαλλία.
Ελεύθερη κυκλοφορία σημαίνει ελεύθερη μόλυνση.
Tρίτη βεβαιότητα που υπογραμμίζεται σε μια ερευνητική έκθεση του γαλλικού κοινοβουλίου που δημοσιεύθηκε τον Ιούνιο 2001: στη μετάδοση του ιού συνέβαλαν οι παράνομες αγορές με μειωμένες τιμές - κάτω των 90 ευρώ το αρνί για τη μουσουλμανική γιορτή Aοd el Kebir.
Αλλά εκτός από αυτές τις βεβαιότητες, υπάρχουν ερωτήματα προς την Επιτροπή.
Και είναι ευχάριστο ότι βρίσκεται εδώ ο κ. Lamy, ο στρατηγικός νους.
Καταρχάς, μήπως το σύστημα αποζημίωσης της Μεγάλης Βρετανίας καταλήγει σε πριμοδότηση της μόλυνσης;
Αφέθηκε να εννοηθεί ότι λόγω της πλεονεκτικής αμοιβής, ήταν ίσως συμφέρον να έχει κανείς μολυσμένα ζώα.
Πολύ περισσότερο που, συλλογικά, η σφαγή τεσσάρων εκατομμυρίων ζώων, τα περισσότερα από τα οποία αιγοπρόβατα, επιτρέπει να εξαλειφθούν τα ελλείμματα.
Και, τέλος, η Νέα Ζηλανδία, πρώτος εξαγωγέας παγκοσμίως, δεν έχει συμφέρον να αυξήσει το δυνητικό μερίδιο αγοράς της στην Ευρώπη κατά ποσοστό ανάλογο με τα ζώα που σφάζονται;
Επιτέλους, αν οι Αγγλοσάξονες μπόρεσαν να συνεννοηθούν όσον αφορά τη συνθήκη για το Echelon, μπορούν να ανταλλάσσουν μεταξύ τους και υπηρεσίες.
Η Μεγάλη Βρετανία κερδίζει το πλεόνασμα ατομικής αμοιβής, η Νέα Ζηλανδία τη δυνατότητα μεγαλύτερων εξαγωγών.
Η ομάδα Cairn θα είναι ευτυχής.
Η Ντόχα θα σημειώσει επιτυχία.
Θα ήταν καλό να μας διαφωτίσει σχετικά ο κ. Lamy.
Κύριε Πρόεδρε, καμία κρίση στην Ευρώπη και ιδιαίτερα στις Κάτω Χώρες δεν επηρέασε τόσο την κοινή γνώμη όσο η έξαρση του αφθώδους πυρετού.
Το μεγάλο ερώτημα είναι, και δεν γνωρίζω εάν η Επιτροπή είναι σε θέση να δώσει απάντηση: πώς εξηγεί η Επιτροπή το γεγονός ότι εξακολουθούν να εμφανίζονται κρούσματα αφθώδους πυρετού στο Ηνωμένο Βασίλειο;
Πιστεύω ότι το ζήτημα αυτό δεν αφορά αποκλειστικά τις αρχές του Ηνωμένου Βασιλείου.
Κάθε ευρωπαίος φορολογούμενος στο κάτω κάτω πληρώνει για την αντιμετώπιση της κρίσης.
Ασκησε μήπως πιέσεις η Επιτροπή στην Αγγλία προκειμένου να πραγματοποιήσει για παράδειγμα εμβολιασμούς στα βοοειδή;
Πιστεύω ότι το ολλανδικό παράδειγμα ήταν πολύ επιτυχημένο.
Γιατί να μην επαναληφθεί και σε άλλες ευρωπαϊκές χώρες;
Και ένα άλλο ερώτημα: ένας από τους λόγους της κρίσης είναι το γεγονός ότι εισάγεται παράνομο κρέας στην Ευρώπη.
Οι συνοριακοί έλεγχοι στα εξωτερικά σύνορα είναι ελλειμματικοί.
Ερωτώ την Επιτροπή: τι συνέβη στα εξωτερικά σύνορα αφότου ξέσπασε η κρίση;
Τι άλλαξε από τους έξι τελευταίους μήνες για παράδειγμα;
Γιατί δεν πραγματοποιούνται έλεγχοι ανάλογοι με αυτούς των Ηνωμένων Πολιτειών ή της Αυστραλίας, χώρες οι οποίες πραγματοποιούν αυστηρότατους ελέγχους στα σύνορα;
Πουθενά δεν διαπίστωσα κάτι τέτοιο στην Ευρώπη.
Ακόμα ένα ερώτημα: πιστεύω ότι η μαζική σφαγή ζώων δεν θα μπορέσει μακροπρόθεσμα να γίνει δεκτή από την κοινή γνώμη.
Η ανάπτυξη των κατάλληλων εμβολίων θα μπορούσε να αποτελέσει μία ενδεχόμενη λύση.
Η Επιτροπή έχει ήδη κάνει κάτι για το ζήτημα αυτό, είναι όμως διατεθειμένη να κάνει ακόμα περισσότερα και να φροντίσει προκειμένου αυτά τα νέα εμβόλια καθώς και οι συνοδευτικές μέθοδοι δοκιμών να είναι διαθέσιμα το ταχύτερο δυνατόν, έτσι ώστε να μην χρειάζεται πλέον να σφάζουμε τόσα πολλά ζώα;
Τέλος, θα ήθελα να ρωτήσω κάτι σχετικά με το κόστος.
Η κατάσταση στο Ηνωμένο Βασίλειο είναι ιδιαίτερη διότι λαμβάνεται υπόψη και το ζήτημα των επιστροφών προς το Ηνωμένο Βασίλειο, όμως ποιο ήταν το κόστος μέχρι τώρα σύμφωνα με τους υπολογισμούς της Επιτροπής;
(ΕΝ) Κύριε πρόεδρε, η βρετανική επαρχία περνάει τρομερή κρίση αυτή την περίοδο.
Έχω μπροστά μου μια έκθεση όπου αναφέρεται ότι η βρετανική κυβέρνηση παραδέχεται ότι η σφαγή των μολυσμένων ζώων δεν έγινε μέσα στις απαιτούμενες χρονικές προθεσμίες.
Συνεχίζει λέγοντας ότι ο έλεγχος της ασθένειας, όπως είπε και ο συνάδελφός μου, απέτυχε και τώρα εμφανίζονται νέα κρούσματα στο κέντρο της Βρετανίας, στο κέντρο της περιοχής την οποία νομίζαμε πως είχαμε απαλλάξει.
Αποτύχαμε στο να την ελέγξουμε και αποτύχαμε ακόμα στην εφαρμογή των απαραίτητων συνοριακών ελέγχων.
Την περασμένη Κυριακή ταξίδεψα οδικώς από το κτήμα μου στο Βόρειο Γιόρκσαϊρ με προορισμό το Στρασβούργο.
Κανείς δεν με ρώτησε αν μετέφερα μαζί μου κρέας και κανείς δεν έκανε έλεγχο στο αυτοκίνητό μου στα σύνορα.
Σημεία απολύμανσης δεν υπήρχαν.
Μόνο ένα απλό χαλί στη μέση του δρόμου και αυτό ήταν όλο.
Λέω στον κ. Lamy, που είναι το σημαντικότερο πρόσωπο εδώ σήμερα, ότι όπως έχουν τώρα τα πράγματα, η Αγγλία έχει μετατραπεί σε σκουπιδοτενεκέ της Ευρώπης.
Εισάγουμε τρόφιμα από αυτές τις χώρες.
Πρέπει να το προσέξουμε αυτό.
Και τέλος, μήπως θα έπρεπε να σκεφτεί το ενδεχόμενο διεξαγωγής δημόσιας έρευνας για τον τρόπο με τον οποίο κάποιοι χειρίστηκαν αυτή την υπόθεση;
(ΕΝ) Κύριε Πρόεδρε, λυπάμαι πολύ διότι είναι η δεύτερη φορά μέσα σε έξι μήνες που καθίσταται αναγκαίο να επαναφέρουμε στο Σώμα το θέμα του αφθώδους πυρετού.
Ο λόγος της συζήτησής μας, σύμφωνα και με την κοινή πρόταση ψηφίσματος, είναι ότι τα μέτρα που έλαβε η κυβέρνηση του ΗΒ προκειμένου να ελέγξει την ασθένεια απέτυχαν, ότι εμφανίζονται νέα κρούσματα και ότι ο κίνδυνος νέας εξάπλωσης της νόσου στην ηπειρωτική Ευρώπη είναι καθ' όλα υπαρκτός.
Πρέπει να αναρωτηθούμε γιατί η κυβέρνηση του ΗΒ απέτυχε και ειδικότερα γιατί επιμένει να απορρίπτει την ιδέα του εμβολιασμού σε δακτύλιο παρά τις αυξανόμενες εκκλήσεις από τους κατοίκους αγροτικών περιοχών που επιθυμούν την εφαρμογή του.
Είναι προφανές ότι προτεραιότητα του ΗΒ δεν είναι οι ζωές των μικρών αγροτών, ούτε καν η τουριστική βιομηχανία και η ευρύτερη αγροτική οικονομία, αλλά μόνο οι εξαγωγές κρέατος και η επιθυμία να επανέλθει το καθεστώς της ελεύθερης από αφθώδη πυρετό χώρας για τις εξαγωγές το συντομότερο δυνατό.
Ωστόσο, ακόμη κι αυτή η θλιβερή δικαιολογία για την εξόντωση των ζώων σε τόσο μεγάλη κλίμακα δεν είναι αρκετή.
Σύμφωνα με την Εθνική Ένωση Αγροτών, το ΗΒ κερδίζει μόλις 630 εκατομμύρια λίρες το χρόνο από τις εξαγωγές κρέατος και γαλακτοκομικών προϊόντων.
Συγκρίνετε αυτό με το εκτιμώμενο κόστος των 9 δις λιρών για την ευρύτερη αγροτική κοινότητα λόγω της επιδημίας του αφθώδους πυρετού.
Επικροτώ την πρόταση μιας πλήρους ανάλυσης της σχέσης κόστους-οφέλους των διαφόρων προσεγγίσεων ελέγχου της νόσου έτσι ώστε να συγκρίνουμε τη ζημία που σημειώθηκε από την προσέγγιση της σφαγής των ζώων και αυτή που θα είχε προκληθεί αν είχε ακολουθηθεί η στρατηγική του εμβολιασμού.
Έχω τη βεβαιότητα ότι τα αποτελέσματα θα δείξουν ότι η προσέγγιση της κυβέρνησης του ΗΒ δεν είναι μόνον απάνθρωπη αλλά και αντιοικονομική.
Καλούμε την Επιτροπή να αναθεωρήσει τη στρατηγική της ΕΕ να υπερασπιστεί πάση θυσία το καθεστώς αφθώδους πυρετού και να αναγνωρίσει ότι η σφαγή και εξολόθρευση υγιών ζώων είναι τόσο απάνθρωπη όσο και αναποτελεσματική.
(ΕΝ) Κύριε Πρόεδρε, εκπροσωπώ την περιοχή της βορειοανατολικής Αγγλίας, στην οποία σημειώθηκε το πρώτο κρούσμα και στην οποία πρόσφατα προστέθηκαν και νέα κρούσματα.
Λυπάμαι ειλικρινά που δεν καταφέραμε να καταλήξουμε σε κάποιο συμβιβαστικό κείμενο ως προς αυτό το θέμα.
Ο λόγος είναι απλός.
Στην αιτιολογική σκέψη Α η κυβέρνηση του ΗΒ κατηγορείται ότι απέτυχε στον έλεγχο της επιδημίας του αφθώδους πυρετού.
Στην πραγματικότητα, δεν πρόκειται για επίθεση εναντίον της κυβέρνησης του ΗΒ, αλλά εναντίον όλων αυτών οι οποίοι αγωνίστηκαν ηρωικά ενάντια στη νόσο από τα τέλη Φεβρουαρίου - οι ίδιοι οι αγρότες, οι κτηνίατροι, οι επιστήμονες, οι δημόσιοι υπάλληλοι και ένα σωρό αγροτικοί παράγοντες που αναμείχθηκαν στην υπόθεση.
Ειδικότερα, οι αγρότες στην Κοιλάδα Allendale, επίκεντρο των πιο πρόσφατων κρουσμάτων, πίστευαν πως είχαν λάβει όλα τα αναγκαία μέτρα για την αποφυγή της ασθένειας.
Η αδυναμία ελέγχου συνεπάγεται ότι η επιδημία θα έπρεπε να είχε ήδη σταματήσει.
Αλλά ο εισηγητής της πρότασης ψηφίσματος δεν μας εξήγησε πότε και με ποιον τρόπο θα μπορούσε να επιτευχθεί κάτι τέτοιο.
Κανείς ποτέ δεν υποσχέθηκε, ούτε καν υπαινίχτηκε ότι τα κρούσματα θα σταματούσαν σε αυτό το στάδιο.
Στην περίοδο αιχμής, εμφανίζονταν έως και 40 με 50 περιπτώσεις την ημέρα.
Παρά την πρόσφατη επιδημική έκρηξη στο Allendale, ο μέσος όρος είναι τώρα ένα με δύο κρούσματα την ημέρα.
Αν αυτό δεν είναι ένδειξη ελέγχου, τότε έχουμε να αντιμετωπίσουμε ένα πολύ σοβαρό πρόβλημα, ένα πρόβλημα που κανείς μας δεν θα μπορούσε ποτέ να φανταστεί.
Είναι επίσης σημαντικό να θυμηθούμε ότι, ήδη από την αρχή, η κυβέρνηση του ΗΒ ενημέρωσε πλήρως τα υπόλοιπα κράτη μέλη και ακολούθησε τις οδηγίες της Μόνιμης Κτηνιατρικής Επιτροπής.
Από αυτή την άποψη, μπορούμε να μιλήσουμε για μια σημαντική επιτυχία των μηχανισμών που λειτουργούν στο πλαίσιο της Ευρωπαϊκής Ένωσης.
Δυο λόγια για τον εμβολιασμό.
Θα πρότεινα στον κ. Van Dam, τον αρχικό ομιλητή για αυτή την πρόταση ψηφίσματος, να κάνει ίσως μια αίτηση για τη θέση του επιστημονικού υπεύθυνου της κυβέρνησης στο Ηνωμένο Βασίλειο.
Φαίνεται να διαθέτει γνώσεις και αυτοπεποίθηση σε αυτή τη συζήτηση για τον εμβολιασμό που ξεπερνούν κατά πολύ αυτά του τωρινού κατόχου της θέσης αυτής, καθηγητή David King, o οποίος μόλις σήμερα το πρωί είπε σε ραδιοφωνική εκπομπή ότι δεν μπορούμε να πούμε με βεβαιότητα αν ο εμβολιασμός θα ήταν όντως αποτελεσματικός.
Και στις Κάτω Χώρες σφαγιάστηκαν ζώα και αυτό κλονίζει σοβαρά τον ισχυρισμό ότι ο εμβολιασμός στην πραγματικότητα σώζει τις ζωές των ζώων.
Κάτι τέτοιο δεν είναι αυτονόητη συνέπεια - μόνο που δεν ξέρω πότε θα είναι κενή η εν λόγω θέση!
Κύριε Πρόεδρε, ο συνάδελφος Adam αποκάλεσε την προσέγγιση της βρετανικής κυβέρνησης μεγάλη επιτυχία.
Όμως αυτή η μεγάλη επιτυχία της αντιμετώπισης του αφθώδους πυρετού από τη βρετανική κυβέρνηση κάνει για άλλη μία φορά πολλούς κτηνοτρόφους στην ηπειρωτική Ευρώπη να χάνουν τον ύπνο τους.
Είναι επιτυχής πολιτική αυτή;
Η πολιτική για την καταπολέμηση του αφθώδους πυρετού στο Ηνωμένο Βασίλειο δεν είναι απλώς ελλειμματική διότι δεν εφαρμόζει για παράδειγμα τους εμβολιασμούς στα βοοειδή, αλλά και διότι το Συμβούλιο και μέλη του Συμβουλίου αντιμετωπίζουν με τρομερή επιπολαιότητα τον κίνδυνο που μας απειλεί από τη Μεγάλη Βρετανία.
Πραγματικά είναι απλό να τοποθετούνται απολυμαντικοί τάπητες σε λιμένες και αερολιμένες και να διεξάγονται έλεγχοι στην κατάσταση του εδάφους προκειμένου να περιοριστεί το πρόβλημα.
Καλούμε την Επιτροπή και το Συμβούλιο να αναλάβουν επειγόντως δράση στον τομέα αυτόν.
Κύριε Πρόεδρε, στη χώρα μου περιορίζονται σημαντικά οι οικονομικές ενισχύσεις στους κτηνοτρόφους εφόσον αυτοί διαπράξουν το παραμικρό λάθος και εμφανίσουν στις εκμεταλλεύσεις τους κρούσματα αφθώδους πυρετού.
Συγχρόνως όμως λάθη διαπράττουν και πολλοί υπουργοί καθώς δεν κάνουν το παραμικρό προκειμένου να αποτρέψουν τον κίνδυνο εισαγωγής αφθώδους πυρετού μέσω συνοριακών ελέγχων.
Πρόκειται για ένα τεράστιο πρόβλημα, το οποίο οφείλουν να αντιμετωπίσουν η Επιτροπή και το Συμβούλιο.
(Χειροκροτήματα)
(ΕΝ) Κύριε Πρόεδρε, κανένας δεν αμφιβάλλει για τη σοβαρότητα της επιδημίας του αφθώδους πυρετού στο ΗΒ.
Πιστεύω πως πρόκειται για τη χειρότερη επιδημία αυτής της ασθένειας που είδαμε ποτέ.
Κανένας δεν αμφιβάλλει για τη δραστικότητα των μέτρων που πρέπει να ληφθούν.
Το γεγονός ότι σημειώθηκε και πάλι έξαρση της επιδημίας σε δυο σημεία δείχνει ότι η επιδημία αυτή θα συνεχιστεί για πολλούς μήνες ακόμα.
Από τη μια, δεν μπορούμε να πούμε ότι η καραντίνα είναι υπερβολικά δραστική λόγω της πολιτικής σφαγιασμού ούτε, από την άλλη, ότι είναι υπερβολικά χαλαρή αφού άφησε τη νόσο να εξαπλωθεί.
Δεν κάναμε σωστή πρόγνωση της εξαιρετικής κινητικότητας των ζώων, ειδικά των προβάτων, από το Φεβρουάριο του 2000 και μετά.
Στην πρώτη από τις τρεις έρευνες που ξεκίνησαν τώρα στο Ηνωμένο Βασίλειο θα πρέπει να εξεταστεί αυτό και ίσως ακόμα και ο ρόλος ενός τύπου επιδότησης της ΚΓΠ για την ενθάρρυνση μερικών από αυτές τις μορφές μετακινήσεων των ζώων.
Ενημερώσαμε αποτελεσματικά τους Ολλανδούς, Γάλλους και Ιρλανδούς γείτονές μας και σε αυτούς λειτούργησε.
Θα έπρεπε να μελετήσουμε πώς λειτούργησε γι' αυτούς η καραντίνα και γιατί.
Ο εμβολιασμός, κατά τη γνώμη μου, πρέπει να είναι μια από τις εναλλακτικές λύσεις που μπορεί να συστήσει η έρευνα αν κριθεί σκόπιμο.
Τέλος δυο κουβέντες προς τον κ. Sturdy που ζήτησε να πραγματοποιηθεί ευρωπαϊκή δημόσια έρευνα.
Όταν έγινε κάτι τέτοιο με τη Σπογγώδη Εγκεφαλοπάθεια των Βοοειδών δεν είχε δείξει και τόσο μεγάλο ενθουσιασμό.
Όμως η ΣΕΒ ήταν μια νέα ασθένεια.
Υπήρχε πραγματική μυστικοπάθεια γύρω από ορισμένους από τους παράγοντες που οδήγησαν στη νόσο και ειδικότερα στον ευρωπαϊκό παράγοντα καθώς και σχετικά με το γεγονός ότι εξακολουθούσαμε να εξάγουμε μολυσμένο κρέας στην ηπειρωτική Ευρώπη επί χρόνια αφότου το απαγορεύσαμε για τους εαυτούς μας.
Αυτή ήταν μια γνήσια ευρωπαϊκή έρευνα.
Η επιδημιολογία των κρουσμάτων αυτής της ασθένειας είναι αδιαμφισβήτητη.
Πιστεύω πως οι φίλοι μας θα πρέπει να δεχτούν το γεγονός ότι οι Βρετανοί πρέπει να βάλουν τις υποθέσεις τους σε τάξη κι αν γι' αυτό απαιτείται να πάρει η έρευνα δημόσιο χαρακτήρα, αυτό μπορεί να γίνει στη Βρετανία.
Δεν είναι η ίδια περίπτωση όπως με τη ΣΕΒ: κάναμε το καθήκον μας απέναντι στους γείτονές μας.
Ελπίζουμε ότι θα μας δείξουν την απαραίτητη εμπιστοσύνη έτσι ώστε να μπορέσουμε να βοηθήσουμε τον εαυτό μας και να εξετάσουμε σωστά όλα τα πιθανά φάρμακα ώστε αυτή η τρομακτική νόσος τελικά να καταπολεμηθεί.
Κύριε Πρόεδρε, ούτε η ΣΕΒ ούτε ο αφθώδης πυρετός είναι ασθένειες που υπάρχουν μόνο στο Ηνωμένο Βασίλειο.
Αποτελούν, αντίθετα, ευρωπαϊκό πρόβλημα.
Λαμβάνοντας υπόψη τη θανάτωση εκατομμυρίων ζώων, τις ζημιές και τις καταστροφές που υπέστησαν αγροτικές μονάδες, το πρόβλημα αυτό δεν είναι κατάλληλο για κομματικούς διαξιφισμούς.
Θυμάμαι ακόμα πολύ καλά τις επιθέσεις των βουλευτών του Εργατικού Κόμματος της Μεγάλης Βρετανίας εναντίον της συντηρητικής κυβέρνησής της, την εποχή της ΣΕΒ.
Έτσι τώρα ο πειρασμός είναι μεγάλος για τους Συντηρητικούς να επιτεθούν στην κυβέρνηση του Εργατικού Κόμματος.
Ωστόσο, ακόμα και αν υπήρξαν παραλείψεις από την πλευρά της κυβέρνησης, αυτό που κάνουν εδώ δεν είναι καθόλου εποικοδομητικό.
Έχουμε υποβάλει έναν κανονισμό για τη χρησιμοποίηση κρεαταλεύρων στη διατροφή ζώων σε ορισμένες περιπτώσεις.
Πρόκειται για ζωικά απόβλητα.
Αν είχε υποβληθεί ήδη τότε, δεν θα είχαμε το πρόβλημα της ΣΕΒ.
Το ίδιο ισχύει και για τον αφθώδη πυρετό.
Στην Ολλανδία διεξήχθη με επιτυχία δακτυλιοειδής εμβολιασμός, και αυτό ενάντια στο κλίμα που επικρατούσε στην ΕΕ και στην Επιτροπή.
Θέλω να καταλήξουμε σε μια διαφορετική πολιτική και να τη διασφαλίσουμε και από την άποψη της εμπορικής πολιτικής και αυτό δεν θέλω μόνο να το καταστήσετε δυνατόν, θέλω να το επιβάλετε!
Πρέπει να απομακρυνθούμε από αυτή την παράλογη στρατηγική με στόχο τον χαρακτηρισμό "απαλλαγμένο από αφθώδη πυρετό" ή "απαλλαγμένο από πανώλη" και να συζητήσουμε το θέμα με τους εμπορικούς μας εταίρους.
Χρειαζόμαστε έναν κανονισμό για τα υπολείμματα τροφών τα οποία θα πρέπει είτε να καταστραφούν είτε να χρησιμεύσουν ως ζωοτροφές.
Δεν βοηθά σε τίποτα η απαγόρευση που επέβαλε τώρα το Συμβούλιο.
Αυτά τα απόβλητα κάπου πρέπει να πάνε και δεν μπορούμε να τα πετάξουμε σε έναν λάκκο γιατί τότε θα έχουμε πολύ συχνά το πρόβλημα ότι η διάθεσή τους δεν έγινε με τον προσήκοντα τρόπο.
Κύριε Πρόεδρε, κύριε Επίτροπε, αξιότιμοι συνάδελφοι, ο αριθμός των κρουσμάτων αφθώδους πυρετού αυξάνεται και πάλι.
Ο αφθώδης πυρετός είναι - όπως γνωρίζουμε - ακίνδυνος για τον άνθρωπο.
Ο ιός του όμως είναι άκρα μεταδοτικός σε όλα τα δίχηλα ζώα και οδηγεί σε σοβαρότατες οικονομικές ζημίες.
Λαμβάνοντας υπόψη τα νέα κρούσματα, καλώ και πάλι την Επιτροπή και το Συμβούλιο να προτάξει της θανάτωσης τον εμβολιασμό.
Θα πρέπει να αλλάξουμε τον τρόπο σκέψης μας στην Ευρώπη όσον αφορά τις μολυσματικές ασθένειες των ζώων.
Στο ζήτημα αυτό έχει υποβληθεί σήμερα ένα πολύ ισορροπημένο ψήφισμα.
Η συνεπής λήψη υγειονομικών μέτρων πρόληψης των μεταδοτικών ασθενειών είναι η μία μόνο πλευρά του νομίσματος.
Λαμβάνοντας υπόψη τα συνήθη ταξίδια ανά τον κόσμο είτε για επαγγελματικούς λόγους είτε για διακοπές, πρέπει να σημειωθεί ότι ο αφθώδης πυρετός αποτελεί κίνδυνο που ελλοχεύει συνεχώς.
Οι έλεγχοι για την προστασία από την εξάπλωση αυτής της μολυσματικής ασθένειας θα πρέπει να γίνονται με πολύ μεγαλύτερη συνέπεια στα αεροδρόμια.
Διαπιστώνω ότι τόσο οι αγρότες όσο και οι καταναλωτές αντιμετωπίζουν ηθικά προβλήματα με τη σημερινή πολιτική των εμβολιασμών.
Οι συνέπειες είναι μοιραίες.
Πρέπει να εγκαταλείψουμε επιτέλους την πολιτική του μη εμβολιασμού.
Χρειαζόμαστε εμβόλια ιχνηθέτες.
Χρειαζόμαστε λογικούς χειρισμούς σε σχέση με τον δακτυλιοειδή, εμβολιασμό.
Πρέπει επιτέλους να δώσουμε ένα μήνυμα στην πολιτική προκειμένου να προχωρήσει η επιστημονική έρευνα για την πρόληψη ή αντίστοιχα για την επεξεργασία καταλλήλων εμβολίων.
(Χειροκροτήματα)
.
(FR) Για να χαρακτηρίσω με δυο λόγια την κατάσταση στο επίπεδο της Ένωσης σήμερα, κανένας περιορισμός λόγω του αφθώδους πυρετού δεν εφαρμόζεται στην Ένωση, εκτός από τη Μεγάλη Βρετανία, από τις 25 Ιουνίου τρέχοντος έτους, τριάντα ημέρες μετά τη σφαγή και την καταστροφή του τελευταίου εμβολιασμένου ζώου στις Κάτω Χώρες.
Σε δεκατέσσερα από τα δεκαπέντε κράτη μέλη της Ένωσης συν τη Βόρειο Ιρλανδία, η κατάσταση είναι λοιπόν μάλλον ευνοϊκή, ως αποτέλεσμα της θέσπισης και της αποτελεσματικής εφαρμογής μέτρων καταπολέμησης του αφθώδους πυρετού σε κοινοτικό επίπεδο.
Διατρέχω τον κίνδυνο να προσβάλω την κ. Lucas αναφέροντας για μια στιγμή τη διεθνή άποψη: από αυτή την άποψη, ελπίζουμε βάσιμα ότι τα μέτρα που έλαβε η Γαλλία, η Ιρλανδία και οι Κάτω Χώρες θα τους επιτρέψουν να αποκτήσουν το απαραίτητο καθεστώς από το Διεθνή Οργανισμό Επιζωοτιών, πράγμα που θα επιτρέψει στις τρίτες χώρες να άρουν τους εμπορικούς περιορισμούς που συνεχίζουν να υφίστανται.
Δεδομένου ότι αυτό - και στο σημείο αυτό καθησυχάζω την κ. Lucas - δεν είναι ίσως το ουσιαστικό, ας επανέλθουμε στην περίπτωση του Ηνωμένου Βασιλείου, η οποία πράγματι παραμένει ανησυχητική, εφόσον η 2 000η εστία εμφανίστηκε στις 3 Σεπτεμβρίου.
Η κατάσταση στη Μεγάλη Βρετανία, παρόλο που παραμένει σταθερή εδώ και σχεδόν τρεις μήνες, μας ανησυχεί λόγω αυτής της εμμονής των εστιών μέσα ή κοντά σε ζώνες που υπόκεινται σε περιορισμούς.
Πολλοί από σας ανέφεραν στις πιο πρόσφατες περιπτώσεις, στην κομητεία Northumberland, περιοχή της αρχικής εμφάνισης της επιδημίας: είναι ανησυχητικές, διότι επισημάνθηκαν τρεις μήνες μετά την εξαφάνιση της νόσου.
Ελήφθησαν ριζικά μέτρα: σφαγή των μολυσμένων κοπαδιών, των γειτονικών κοπαδιών, των κοπαδιών που είχαν έλθει σε επαφή, και παρόλο που η εμφάνιση αυτού του, περιορισμένου ασφαλώς αλλά εντούτοις ανησυχητικού, αριθμού εστιών ήταν αναμενόμενη μετά την αιχμή της νόσου στις αρχές Απριλίου, η περίοδος κατά την οποία επιμένει ένας μικρός αριθμός εστιών είναι εντούτοις υπερβολική και η Επιτροπή απαίτησε από τις βρετανικές αρχές να εντατικοποιήσουν τα μέτρα εκρίζωσης της νόσου.
Πράγματι, ο χρόνος μας πιέζει, διότι τα πράγματα γίνονται δυσκολότερα το φθινόπωρο και το χειμώνα, τόσο λόγω των μετεωρολογικών συνθηκών, όσο και λόγω των συνηθειών μετακίνησης των ζώων κατά την περίοδο αυτή.
Αυτή τη στιγμή, η εξέλιξη της νόσου διέρχεται σαφώς μια κρίσιμη φάση.
Δεν είναι η στιγμή να χαλαρώσουν οι έλεγχοι.
Όπως ελέχθη, και το υπογράμμισαν πολλοί από σας, αυτή την περίοδο του έτους τα κοπάδια αρχίζουν να μετακινούνται και να αποτελούν αντικείμενο διαφόρων χειρισμών και συνεπώς πρέπει, κατά την άποψή μας, οι μετακινήσεις ζώων να περιοριστούν στο ελάχιστο.
Η Επιτροπή το δήλωσε στους αρμόδιους παράγοντες.
Όσον αφορά το Ηνωμένο Βασίλειο πάντα, οι πολύπλοκες δομές της εκτροφής βοοειδών, η έλλειψη κλινικών συμπτωμάτων στα πρόβατα και το γεγονός ότι η μετάδοση στο εσωτερικό των κοπαδιών είναι αργή είναι παράγοντες που περιπλέκουν το πρόβλημα και που μας επιβάλλουν την προσφυγή σε εργαστηριακές δοκιμές των οποίων οι διαθέσιμες δυνατότητες είναι πλέον επαρκείς.
Ποια είναι λοιπόν η γνώμη της Επιτροπής;
Δεν θα πούμε ότι η κατάσταση είναι ικανοποιητική, στη συγκεκριμένη περίπτωση δεν είναι, αλλά ο κίνδυνος μετάδοσης στα υπόλοιπα κράτη μέλη είναι σήμερα πολύ μικρότερος από ό,τι τον προηγούμενο Μάρτιο και Απρίλιο, την εποχή της αιχμής, διότι το σύνολο των περιορισμών που επεβλήθησαν, ιδίως από άποψη μετακινήσεων ζώων και μη μεταποιημένων προϊόντων προελεύσεως Μεγάλης Βρετανίας βρίσκονται ακόμα σε ισχύ.
Προβαίνουμε σε τακτικούς ελέγχους επιτόπου, ο τελευταίος από τους οποίους χρονολογείται από τα τέλη Αυγούστου, ούτως ώστε να επιβεβαιώσουμε ότι οι βρετανικές αρχές λαμβάνουν τα κατάλληλα μέτρα.
Αλλες περιοχές, συχνά σημαντικές, της Μεγάλης Βρετανίας ουδέποτε επλήγησαν από τη νόσο και πρέπει να συνεχιστεί η μελέτη στο εσωτερικό της κτηνιατρικής επιτροπής, ούτως ώστε, όταν έλθει η ώρα, όταν το επιτρέψει η κατάσταση, να μπορέσει να εξεταστεί το ενδεχόμενο επανάληψης των συναλλαγών στις ζώνες αυτές υπό αυστηρές προϋποθέσεις.
Στο σημείο αυτό, θα είμαστε εξαιρετικά προσεκτικοί, διότι η εμπειρία του Northumberland μας υπενθυμίζει ότι ο κίνδυνος υπάρχει ακόμα και σε ζώνες όπου η νόσος έμοιαζε να έχει χειραγωγηθεί.
Για να επανέλθω για μια στιγμή στην υπόθεση των τρίτων χωρών, αν μου το επιτρέπει η κ. Lucas, ορισμένες χώρες συνεχίζουν να επιβάλλουν στα ευρωπαϊκά προϊόντα μέτρα διακρίσεων που υπερβαίνουν τα ισχύοντα διεθνή πρότυπα και για το θέμα αυτό συνεργαζόμαστε με ορισμένους από τους εμπορικούς μας εταίρους.
Πολλές τρίτες χώρες ήραν προοδευτικά τις κάπως εκτεταμένες απαγορεύσεις με τις οποίες είχαν ξεκινήσει.
Αντίθετα, άλλες, όπως οι Ηνωμένες Πολιτείες, ο Καναδάς και ακόμα και μερικές υποψήφιες προς ένταξη χώρες, καθυστερούν να άρουν τους περιορισμούς που συνεχίζουν να διατηρούν αδίκως σήμερα.
Και στον τομέα αυτό θα συνεχίσουμε να εργαζόμαστε με βάση την υγειονομική και φυτοϋγειονομική συμφωνία του ΠΟΕ.
Γενικότερα, ας υπογραμμίσουμε ότι, καταρχάς, αυτή η κρίση είχε ήδη σημαντικές επιπτώσεις στον κοινοτικό προϋπολογισμό.
Αποφασίσαμε να χορηγήσουμε ένα κονδύλιο 400 εκατομμυρίων ευρώ στα τέσσερα κράτη μέλη που επλήγησαν φέτος, και σύμφωνα με τις τελευταίες προβλέψεις, η πιθανή χρηματοδοτική συμβολή της Ένωσης θα ανέλθει σε ποσό κατά τι ανώτερο του 1,5 δις ευρώ.
Θα λάβουμε τα απαραίτητα μέτρα από την άποψη των διαδικασιών έγκρισης του προϋπολογισμού.
Αναμφίβολα, πρόκειται για μια εξαιρετική κατάσταση, δεν μπορούμε να προβλέψουμε στον προϋπολογισμό επιζωοτίες τέτοιου εύρους και συνεπώς θα χρειαστεί να προβούμε σε προσαρμογές.
Αυτή είναι μία πτυχή του θέματος.
Μια δεύτερη πτυχή είναι ασφαλώς η ζημία που προκαλείται στην εικόνα της κτηνοτροφίας μας.
Έχει ήδη επέλθει, μετά τη σφαγή σχεδόν 4 εκατομμυρίων ζώων.
Τρίτον, το πρόβλημα, όπως ελέχθη, παρουσιάζεται και έξω από την Ευρωπαϊκή Ένωση και μας δημιουργούνται μερικές σοβαρές ανησυχίες μετά την πρόσφατη εμφάνιση μιας εστίας στην τουρκική Θράκη.
Τέλος, από την άποψη της Επιτροπής, επιθυμούμε να αντλήσουμε για το μέλλον μερικά διδάγματα σχετικά με τη διαχείριση κρίσεων αυτού του τύπου για να βελτιώσουμε τον ισχύοντα κανονιστικό και νομοθετικό μηχανισμό.
Για παράδειγμα, προβλέποντας ορισμένες συμπληρωματικές απαιτήσεις για τις ενδοκοινοτικές συναλλαγές μικρών μηρυκαστικών, όπως τον περιορισμό του αριθμού των στάσεων που αποτελεί ασφαλώς μια πρώτη εισδοχή.
Κατόπιν, καταρτίζουμε μια πρόταση που αφορά την επισήμανση και την καταγραφή των αιγοπροβάτων, καθώς και μια άλλη πρόταση για την εισαγωγή ζωικών προϊόντων από ταξιδιώτες.
Εργαζόμαστε επίσης στην κατεύθυνση της προσαρμογής των διαδικασιών ελέγχου που εφαρμόζουμε κατά την εμφάνιση μιας επιζωοτίας αυτού του τύπου.
Διαθέτουμε νομίζω πλέον επαρκή εμπειρία.
Ας μην έχουμε αυταπάτες: η ενίσχυση των νομοθεσιών και των μηχανισμών, παρόλο που είναι απαραίτητη, δεν θα αρκέσει από μόνη της για να αποτρέψει την επανεμφάνιση μιας τέτοιας επιδημίας.
Χρειάζεται και βελτίωση της λειτουργίας των κτηνιατρικών υπηρεσιών στο εσωτερικό των κρατών μελών και ασφαλώς τροποποιήσεις των κτηνοτροφικών πρακτικών.
Ολοκληρώνω με ένα σημείο στο οποίο επέστησαν την προσοχή μας πολλοί από σας κατά τη διάρκεια της συζήτησης και το οποίο είναι το θέμα του εμβολιασμού.
Όσον αφορά τη χρησιμοποίηση του λεγόμενου εμβολιασμού "σε δακτύλιο" γύρω από τις εστίες, θα ήθελα να υπενθυμίσω σε όσες και όσους από σας κατηγορούν σχετικά την Επιτροπή ερωτώντας γιατί η Επιτροπή δεν επέβαλε τον επείγοντα εμβολιασμό, ότι στη σημερινή έννομη τάξη μας, η οποία χαρακτηρίζεται από ορισμένες μορφές επικουρικότητας, ο εμβολιασμός, ό,τι και να λέγεται, εμπίπτει στην αρμοδιότητα των εθνικών αρχών.
Συνεπώς, υπάρχει μια διαδικασία η οποία επιτρέπει στο ενδιαφερόμενο κράτος μέλος που το επιθυμεί να προσφύγει στον εμβολιασμό και έτσι λειτουργεί αυτό το θέμα.
Ο μηχανισμός υπάρχει και είναι στη διάθεση των κρατών μελών, αλλά δεν εμπίπτει στην ευθύνη της Επιτροπής.
Νομίζω ότι έτσι απαντώ σαφώς στις ερωτήσεις του κ. van Dam, του κ. Martinez, του κ. Mulder και της κ. Lucas.
Η συζήτηση έληξε.
Η ψηφοφορία θα διεξαχθεί στις 18.30.
Δικαιώματα του Ανθρώπου
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
Μαυριτανία - (B5-0545/2001) των κκ.
Rod, Maes και Isler Bιguin, εξ ονόματος της Ομάδας ΠΡΣ/ΕΕΣ, για τη Μαυριτανία,
(B5-0556/2001) του κ. Van den Bos, εξ ονόματος της Ομάδας ΦΙΛ, για την κατάσταση των ανθρωπίνων δικαιωμάτων στη Μαυριτανία,
(B5-0565/2001) του κ. Khanbhai, εξ ονόματος της Ομάδας ΕΛΚ-ΕΔ, για τις παραβιάσεις των ανθρωπίνων δικαιωμάτων στη Μαυριτανία,
(B5-0579/2001) του κ. Turchi, εξ ονόματος της Ομάδας ΕΕΕ, για την κατάσταση στη Μαυριτανία,
(B5-0585/2001) του κ. Sjφstedt και άλλων, εξ ονόματος της Ομάδας ΕΕΑ/ΑρΠρΒΧ, για την κατάσταση στη Μαυριτανία,
(B5-0594/2001) των κκ.
Carlotti, Napoletano και Van den Berg, εξ ονόματος της Ομάδας ΕΣΚ, για την κατάσταση στη Μαυριτανία,
Δημοκρατία του Τόγκο
(B5-0546/2001) των κκ.
Rod, Isler Bιguin και Maes, εξ ονόματος της Ομάδας ΠΡΣ/ΕΕΣ, για το Τόγκο,
(B5-0557/2001) του κ. Van den Bos, εξ ονόματος της Ομάδας ΦΙΛ, για τη φυλάκιση ενός ηγέτη της αντιπολίτευσης στο Τόγκο,
(B5-0566/2001) του κ. Schwaiger και άλλων, εξ ονόματος της Ομάδας ΕΛΚ-ΕΔ, για τη φυλάκιση ενός ηγέτη της αντιπολίτευσης στο Τόγκο,
(B5-0578/2001) του κ. Turchi, εξ ονόματος της Ομάδας ΕΕΕ, για την κατάσταση στο Τόγκο,
(B5-0586/2001) των κκ.
Morgantini, Sylla και Cossutta, εξ ονόματος της Ομάδας ΕΕΑ/ΑρΠρΒΧ, για τη φυλάκιση ενός ηγέτη της αντιπολίτευσης στο Τόγκο,
(B5-0595/2001) των κκ.
Carlotti και Van den Berg, εξ ονόματος της Ομάδας ΕΣΚ, για την κατάσταση στο Τόγκο,
Βασίλειο της Καμπότζης
(B5-0558/2001) του κ. Maaten, εξ ονόματος της Ομάδας ΦΙΛ, για την κατάσταση στην Καμπότζη και την προετοιμασία των τοπικών εκλογών της 3ης Φεβρουαρίου 2002,
(B5-0564/2001) του κ. Posselt, εξ ονόματος της Ομάδας ΕΛΚ-ΕΔ, για την Καμπότζη,
(B5-0572/2001) της κ. McKenna, εξ ονόματος της Ομάδας ΠΡΣ/ΕΕΣ, για την Καμπότζη,
(B5-0587/2001) των κκ.
Sjφstedt και Frahm, εξ ονόματος της Ομάδας ΕΕΑ/ΑρΠρΒΧ, για την Καμπότζη,
(B5-0596/2001) των κκ.
Lage, Carlotti και Van den Berg, εξ ονόματος της Ομάδας ΕΣΚ, για την προετοιμασία των τοπικών εκλογών στην Καμπότζη,
Αφγανοί πρόσφυγες που ζητούν άσυλο στην Αυστραλία- (B5-0559/2001) των κκ.
Malmstrφm και Olle Schmidt, εξ ονόματος της Ομάδας ΦΙΛ, για την κατάσταση 438 Αφγανών προσφύγων που επιβαίνουν σε νορβηγικό φορτηγό στα ανοικτά των ακτών της Αυστραλίας,
(B5-0570/2001) της κ. Boumediene-Thiery και άλλων, εξ ονόματος της Ομάδας ΠΡΣ/ΕΕΣ, για τους αιτούντες άσυλο του πλοίου "Tampa" στα ύδατα της Αυστραλίας,
(B5-0577/2001) της κ. Muscardini, εξ ονόματος της Ομάδας ΕΕΕ, για τους αφγανούς πρόσφυγες που ζητούν άσυλο στην Αυστραλία,
(B5-0588/2001) της κ. Ainardi και άλλων, εξ ονόματος της Ομάδας ΕΕΑ/ΑρΠρΒΧ, για την κατάσταση των Αφγανών προσφύγων του φορτηγού πλοίου "Tampa" στα ανοικτά των ακτών της Αυστραλίας,
(B5-0597/2001) του κ. Van den Berg και άλλων, εξ ονόματος της Ομάδας ΕΣΚ, για την κατάσταση 438 αφγανών προσφύγων που επιβαίνουν σε νορβηγικό φορτηγό στα ανοικτά των ακτών της Αυστραλίας,
(B5-0601/2001) των κκ.
Tannock, Van Orden και Sacrιdeus, εξ ονόματος της Ομάδας ΕΛΚ-ΕΔ, για τους αφγανούς πρόσφυγες στα ανοικτά της Αυστραλίας,
Επίθεση εναντίον τρένου στη Δημοκρατία της Αγκόλα- (B5-0544/2001) των κκ.
Maes, Lucas και Isler Bιguin, εξ ονόματος της Ομάδας ΠΡΣ/ΕΕΣ, για την Αγκόλα,
(B5-0560/2001) της κ. Malmstrφm, εξ ονόματος της Ομάδας ΦΙΛ, για την επίθεση εναντίον τρένου στην Αγκόλα,
(B5-0567/2001) του κ. Cunha, εξ ονόματος της Ομάδας ΕΛΚ-ΕΔ, για την επίθεση της UNITA εναντίον τρένου στην Αγκόλα,
(B5-0576/2001) των κκ.
Ribeiro e Castro και Queirσ, εξ ονόματος της Ομάδας ΕΕΕ, για την Αγκόλα,
(B5-0589/2001) του κ. Miranda και άλλων, εξ ονόματος της Ομάδας ΕΕΑ/ΑρΠρΒΧ, για την επίθεση εναντίον τρένου στην Αγκόλα,
(B5-0598/2001) των κκ.
Lage και Van den Berg, εξ ονόματος της Ομάδας ΕΣΚ, για την κατάσταση στην Αγκόλα.
Μαυριτανία
Κύριε Πρόεδρε, η διάλυση, τον Οκτώβριο του 2001, του κυριότερου κόμματος της αντιπολίτευσης στη Μαυριτανία, της Ένωσης Δημοκρατικών Δυνάμεων Νέα Εποχή και η σύλληψη και στη συνέχεια η καταδίκη σε φυλάκιση πέντε ετών με συνοπτικές διαδικασίες του ηγέτη του κόμματος του λαϊκού μετώπου, Chbih Melainine, θέτει και πάλι υπό αμφισβήτηση τις θεμελιώδεις αρχές της δημοκρατίας, οι οποίες εντούτοις επιβεβαιώνονται στο σύνταγμα της Μαυριτανίας.
Αλλά ποια είναι η αξία αυτού του συντάγματος;
Δεν υπάρχει καμία ελευθερία του συνέρχεσθαι για τα πολιτικά κόμματα.
Το κόμμα των Πρασίνων, το οποίο κατέθεσε το καταστατικό του ήδη πριν από πολλούς μήνες, δεν έχει ακόμα αναγνωριστεί και δεν έχει καν λάβει την απόδειξη παραλαβής της αίτησής του.
Και αυτοί οι αντιδημοκρατικοί ελιγμοί πραγματοποιούνται την παραμονή των βουλευτικών και τοπικών εκλογών, οι οποίες προβλέπεται να διεξαχθούν τον Οκτώβριο.
Δεν διαθέτουμε καμία εγγύηση για τις εκλογές αυτές, εφόσον δεν υπάρχει ανεξάρτητη εκλογική επιτροπή.
Για μας, η απελευθέρωση του Chbih Melainine αποτελεί προϋπόθεση για τη διεξαγωγή εκλογών τον Οκτώβριο, το ίδιο και η αποκατάσταση όλων των κομμάτων της αντιπολίτευσης.
Ζητούμε να αναβληθούν οι εκλογές για να επιτραπεί η συμμετοχή όλων αυτών των πολιτικών παραγόντων.
Για να αποκατασταθεί η δημοκρατία και να εξασφαλιστεί η διοργάνωση ελεύθερων και δίκαιων εκλογών στη Μαυριτανία, ζητούμε από το Συμβούλιο και από την Επιτροπή να αρχίσουν διαβουλεύσεις με την κυβέρνηση, συμφώνως προς τη διαδικασία που προβλέπει το άρθρο 96 της Συμφωνίας του Κοτονού.
Η Μαυριτανία προετοιμάζεται εντατικά για τις εκλογές του Οκτωβρίου.
Εξαφανίζονται πολιτικοί αντίπαλοι του καθεστώτος.
Πολίτες συλλαμβάνονται αυθαίρετα, ασκείται υπερβολική βία κατά ειρηνικών διαδηλωτών, ενώ ο Τύπος απλώς "λιβανίζει" τον Πρόεδρο.
Η δικαστική εξουσία επίσης αποτελεί υποχείριο του καθεστώτος.
Οι αξιότιμοι κύριοι δικαστές καταδίκασαν πρόσφατα τους σημαντικότερους πολιτικούς αντιπάλους του προέδρου της χώρας με μία παρωδία δίκης σε τουλάχιστον πέντε ετών φυλάκιση.
Οι φυλακισμένοι πολιτικοί κρατούνται για μεγάλα διαστήματα στην απομόνωση και μεταφέρονται στη συνέχεια σε φυλακή η οποία απέχει 800 χλμ. από την πρωτεύουσα, έτσι ώστε στην ουσία δεν μπορούν να δεχτούν καμία επίσκεψη.
Φαίνεται ότι κανείς δεν μπορεί να κάνει τίποτα.
Η δράση ανεξάρτητων οργανώσεων για τα ανθρώπινα δικαιώματα καθίσταται σχεδόν αδύνατη.
Τη στιγμή που οι δυτικές χώρες καλούνται να ζητήσουν συγγνώμη στο Durban για το δουλεμπόριο των μακρινών τους προγόνων, το δουλεμπόριο αποτελεί ακόμη καθημερινή πρακτική στη Μαυριτανία.
Εκεί ισχύει το σύστημα των καστών και άνθρωποι γεννώνται δούλοι.
Δεν τους παρέχεται ουδεμία εκπαίδευση, ουδεμία αμοιβή για την καταναγκαστική εργασία που πραγματοποιούν, ούτε καν τους επιτρέπεται να παντρευτούν χωρίς την άδεια των αφεντικών τους.
Σύμφωνα με υπολογισμούς του Αμερικανικού Υπουργείου Εξωτερικών πριν από λίγα χρόνια υπήρχαν περίπου 90 000 σκλάβοι στη Μαυριτανία.
Η χώρα αυτή ήταν η τελευταία χώρα στον κόσμο η οποία απαγόρευσε επίσημα την δουλεία εν έτει 1983 - 1983! όμως εξακολουθεί να καταβάλλει κάθε δυνατή προσπάθεια προκειμένου να αποκρύψει τη φρικτή πραγματικότητα από τον έξω κόσμο.
Είναι πλέον καιρός να κινήσει η Ευρωπαϊκή Ένωση τη διαδικασία διαβούλευσης με τη Μαυριτανία όπως προβλέπει το άρθρο 96.
Δεν μπορούμε να εξακολουθούμε να παρέχουμε βοήθεια και να διατηρούμε έντονες εμπορικές σχέσεις με τη χώρα αυτή σαν να μην συνέβαινε τίποτα.
Θα πρέπει να δράσουμε για τις εκλογές φάρσα σε μία δημοκρατία φάρσα.
(ΕΝ) Κύριε Πρόεδρε, η Μαυριτανία είναι μια αχανής χώρα και σχεδόν το 90% της έκτασής της είναι έρημος.
Το νερό είναι λιγοστό και τα 2,2 εκατομμύρια του πληθυσμού της είναι άνθρωποι φτωχοί και ζουν σε αγροτικές περιοχές.
Η οικονομία της εξαρτάται από τις εξαγωγές σιδηρομεταλλεύματος και την αλιεία - μόνον αυτά.
Το Μάιο του τρέχοντος έτους μου ζητήθηκε να ηγηθώ μιας μικρής αποστολής ευρωβουλευτών για μια επίσκεψη στη Μαυριτανία, πράγμα που έκανα.
Πέρασα μια εβδομάδα με βουλευτές, όλους τους υπουργούς, τον Πρόεδρο Taya, την κοινωνία των πολιτών και εκπροσώπους ΜΚΟ.
Ταξιδέψαμε σε ολόκληρη τη χώρα - μια εβδομάδα είναι πολύς καιρός για να επισκέπτεται κανείς τη Μαυριτανία.
Η κ. Sudre και η κ. Langenhagen ήταν μαζί μου.
Έμεινα εντυπωσιασμένος από όσα έκανε ο Πρόεδρος Taya για μια τόσο φτωχή χώρα όλα αυτά τα χρόνια.
Έχω μείνει κατάπληκτος - και θέλω να φέρω σε δύσκολη θέση τον ίδιο και την κυβέρνησή του, πράγμα που θα κάνω στη Διάσκεψη ΑΚΕ όταν έλθουν οι εκπρόσωποί τους - από το τωρινό θλιβερό φαινόμενο απομόνωσης της αντιπολίτευσης.
Δεν υπάρχει κανένας λόγος γι αυτό, καμιά ανάγκη.
Είναι δυνατός και πολύ δημοφιλής.
Έχει καταφέρει πολλά.
Και μπορεί να συνεχίσει να το κάνει χωρίς να πρέπει να απομονώσει την αντιπολίτευση.
Το Ισλάμ απαγορεύει τη δουλεία και η Μαυριτανία είναι μια μουσουλμανική χώρα.
Υπάρχουν Μαυριτανοί, υπάρχουν μαύροι και διάφορες προσμίξεις των δυο.
Είδα τον τρόπο ζωής τους.
Δεν είδα κανένα σκλάβο, πράγμα που δεν σημαίνει βέβαια πως δεν υπάρχουν κιόλας.
Αυτό που σίγουρα θα κάνω είναι να φέρω σε δύσκολη θέση την κυβέρνηση της Μαυριτανίας στη Διάσκεψη ΑΚΕ για να διασφαλίσω ότι αυτή η τακτική δεν θα συνεχιστεί και ότι η αντιπολίτευση θα είναι ελεύθερη να δρα χωρίς περιορισμούς έτσι ώστε όλοι οι υπουργοί να είναι υπόλογοι.
Αυτό είναι καλύτερο τόσο για τον πρόεδρο της χώρας όσο και για το λαό της.
Κύριε Πρόεδρε, η κατάσταση στη Μαυριτανία γίνεται όλο και χειρότερη.
Μιλάμε για μια χώρα που σχετίζεται με την Ευρωπαϊκή Ένωση στο πλαίσιο της ΑΚΕ και που επιπλέον επιδιώκει, από το τωρινό καθεστώς της ως παρατηρητή, να συμμετάσχει ως πλήρες μέλος στη διαδικασία της Βαρκελώνης.
Και έχουμε την υποχρέωση να υπενθυμίσουμε στις αρχές της Μαυριτανίας ότι είναι αδύνατο για την Ευρωπαϊκή Ένωση να θεωρήσει, για παράδειγμα, ότι αυτή η χώρα θα αποκτήσει καθεστώς αυτοδίκαιου μέλους στη διαδικασία της Βαρκελώνης, αν η δημοκρατία δεν γίνει πραγματικότητα, αν τα ανθρώπινα δικαιώματα συνεχίσουν να παραβιάζονται και ακόμα αν παραμείνει η ημερομηνία των δημοτικών και βουλευτικών εκλογών που, όπως έχουν τα πράγματα αυτή τη στιγμή, θα διεξαχθούν τον Οκτώβριο χωρίς κανένα είδος εγγυήσεων.
Προφανώς, το χειρότερο που μπορεί να συμβεί είναι να συμμετάσχουν σε αυτές τις εκλογές διαλυμένα κόμματα ή φυλακισμένοι αρχηγοί της αντιπολίτευσης, που, από την άλλη, ούτε που θα είχαν πού να εκφραστούν αφού ο Τύπος ή είναι κυβερνητικός ή απλώς δεν υπάρχει.
Δεν θέλω να σκέφτομαι ποια πρέπει να είναι η κατάσταση εκείνου του μοναδικού βουλευτή που δεν ανήκει στο κόμμα της κυβέρνησης, σε ένα Κοινοβούλιο με 79 έδρες, αλλά μπορώ να φανταστώ πως αν στις εκλογές εκλεγόταν κάποιος από την αντιπολίτευση - πράγμα που δεν θα συμβεί - σε λίγο καιρό θα περνούσε πιθανότατα από το Κοινοβούλιο στη φυλακή.
Γι' αυτό και πιστεύω ότι πράγματι η Ευρωπαϊκή Ένωση πρέπει να ενεργοποιήσει αυτό που προβλέπεται στο άρθρο 96 της Συμφωνίας του Κοτονού.
Η Μαυριτανία μειώνει το ήδη από μόνο του μειωμένο μέσο όρο της δημοκρατίας και των ανθρωπίνων δικαιωμάτων που υπάρχει στο Μαγκρέμπ.
Αλλά προφανώς είναι μια ακόμα περίπτωση σε μια ήπειρο σαν την Αφρική, όπου η καταπάτηση των ανθρωπίνων δικαιωμάτων είναι συνεχής.
Μια χώρα στην οποία όχι ο τωρινός δικτάτορας, αλλά στην πραγματικότητα ο ανέκαθεν δικτάτορας, ο Πρόεδρος Mauya Uld Sid'Ahmed Taya, μόλις έδωσε κλωτσιά στο τραπέζι των διαπραγματεύσεων που είχε ξεκινήσει με την κυβέρνηση η αντιπολίτευση, με τη διαμεσολάβηση της Ένωσης, για να γίνουν οι εκλογές κανονικά, οι εκλογές που, από την άλλη, είχαν αναβληθεί επ' αόριστον.
Πιστεύω ότι η Ένωση πρέπει να ενεργήσει δυναμικά.
Τόγκο
Κύριε Πρόεδρε, πριν από δυο χρόνια, η πρώτη μου παρέμβαση σε αυτή την αίθουσα είχε ήδη ως αντικείμενο την καταδίκη της κατάστασης στο Τόγκο.
Έκτοτε, παρόλο που κάποιες καλές ψυχές βεβαιώνουν ότι όλα πρόκειται να διορθωθούν, το Τόγκο συνεχίζει να ζει σε έναν πολιτικό μαρασμό από τον οποίο πολύ απέχει να απαλλαγεί.
Η δημοκρατία συνεχίζει να αποτελεί μια φευγαλέα ουτοπία.
Τα αστικά δικαιώματα, όπως και τα ανθρώπινα δικαιώματα, διαρκώς λοιδωρούνται.
Και νομίζω ότι η παθητικότητα των κυβερνήσεων των χωρών της Ένωσης δεν κάνει τίποτε για να προωθήσει την αλλαγή.
Οι τακτικές καταδίκες εκ μέρους του Κοινοβουλίου παραμένουν ρητορικές και χωρίς αποτέλεσμα.
Τελευταία, το ποσό που κατέβαλε η Επιτροπή για τη διοργάνωση νέων εκλογών - τέσσερα δισεκατομμύρια φράγκα Αφρικανικής Οικονομικής Κοινότητας - κρίθηκε ανεπαρκές από την κυβέρνηση που επωφελήθηκε της ευκαιρίας για να αναβάλει για άλλη μια φορά τις τόσο αναμενόμενες εκλογές.
Παραβιάζοντας ολοσχερώς τις προηγούμενες δεσμεύσεις του, ο Πρόεδρος Eyadema και η κυβέρνησή του σκέπτονται μάλιστα να τροποποιήσουν το σύνταγμα, ούτως ώστε να μπορέσει να είναι και πάλι υποψήφιος.
Τέλος, ένας από τους εκπροσώπους της αντιπολίτευσης, ο κ. Yawovi Agboyibo, συνελήφθη και καταδικάστηκε, πριν από ένα μήνα, για χαλκευμένους λόγους.
Η πραγματικότητα είναι ότι είχε καταγγείλει την τρομοκρατία που ασκείται στις περιοχές όπου κυριαρχεί η αντιπολίτευση, τρομοκρατία η οποία εκφράζεται με βιασμούς και ληστείες που φθάνουν μέχρι τη δολοφονία αντιπολιτευομένων.
Ο κ. Eyadema μοιάζει πιο απρόθυμος παρά ποτέ να εκπληρώσει τις υποχρεώσεις του απέναντι στο λαό του και τις δεσμεύσεις του έναντι της διεθνούς κοινότητας.
Και εδώ, το Κοινοβούλιο πρέπει να καταδικάσει σθεναρά αυτές τις ληστρικές επιθέσεις, να απαιτήσει τη διεξαγωγή ελεύθερων εκλογών στις προβλεπόμενες ημερομηνίες και να ζητήσει από το Συμβούλιο και από την Επιτροπή την έναρξη διαβουλεύσεων σύμφωνα με το άρθρο 96 της Συμφωνίας του Κοτονού.
Πώς παραμένει κανείς 34 ολόκληρα χρόνια στην εξουσία στην Αφρική;
Απαγορεύοντας τα κόμματα της αντιπολίτευσης ή καθιστώντας αδύνατη τη λειτουργία τους.
Αντίπαλοι του καθεστώτος, οι οποίοι έχουν υποστήριξη ή μπορούν να αποκτήσουν, φυλακίζονται.
Ο Τύπος φιμώνεται απολύτως και όποιος ασκεί δημόσια κριτική στον πρόεδρο, καταλήγει, αν είναι τυχερός, στη φυλακή ή, αν είναι λιγότερο τυχερός, στον τάφο.
Μαζικές διαδηλώσεις καταστέλλονται ανηλεώς.
Η πολιτική τάξη αποτελείται αποκλειστικά από δουλικούς υπηρέτες του προέδρου, των οποίων την πίστη εξασφαλίζει μέσα από ένα σύστημα αμοιβών και ποινών.
Μία γελοία προσωπολατρία έχει σχεδόν θεοποιήσει τον ηγέτη του κράτους.
Ο γάλλος Πρόεδρος Σιράκ θα πρέπει να έχει παραπλανηθεί τόσο ώστε καταγγέλλει την Διεθνή Αμνηστία αντί να καταγγέλλει τις παραβιάσεις των ανθρωπίνων δικαιωμάτων στο Τόγκο.
Οι δολοφόνοι των αντιπάλων του καθεστώτος παραμένουν ατιμώρητοι.
Πρόκειται δυστυχώς ακόμα και σήμερα για μία κατάσταση συχνή σε πολλές αφρικανικές χώρες και δεν ξέρουμε πραγματικά πώς να την αντιμετωπίσουμε.
Η κατάφωρη κατάχρηση εξουσίας αποτελεί εμπόδιο για την ανάπτυξη και συμβάλλει στη διαιώνιση της φτώχειας.
Σωστά διέκοψε η Ευρωπαϊκή Ένωση το 1993 κιόλας τη βοήθεια προς αυτή τη χώρα, η κατάσταση όμως δεν βελτιώθηκε, αντίθετα, πρόσφατα ρίχτηκε στη φυλακή ο ηγέτης της αντιπολίτευσης και αγωνιστής των ανθρωπίνων δικαιωμάτων Agboyibo για έξι μήνες διότι πρόσβαλε, τάχα, τον πρωθυπουργό.
Προς επίρρωση των επιχειρημάτων του, ο Υψηλότατος Πρόεδρος διατηρεί ιδιωτικό στρατό 1 000 ανδρών.
Το Τόγκο ζητά οικονομική υποστήριξη για την πραγματοποίηση βουλευτικών εκλογών τον Οκτώβριο.
Μήπως άραγε θα χρηματοδοτούσαμε έτσι την διοργάνωση μίας εκλογικής φάρσας, με αποκλειστικό στόχο να δοθεί μία επίφαση νομιμότητας στο καθεστώς;
Ο Πρόεδρος Eyadema ανακοίνωσε ότι θα σεβαστεί το σύνταγμα και θα αποχωρήσει το 2003, γιατί όμως να πιστέψουμε κάποιον ο οποίος ψεύδεται εδώ και 34 χρόνια προκειμένου να παραμείνει στην εξουσία;
Κύριε Πρόεδρε, η Ζιμπάμπουε, η Μαυριτανία και το Τόγκο, όλες αυτές οι χώρες μας δίνουν έντονα την εντύπωση ότι η δημοκρατία στην Αφρική βρίσκεται σε υποχώρηση.
Ορισμένοι ηγέτες κάνουν όντως το παν προκειμένου να εξουδετερώσουν τους πολιτικούς αντιπάλους τους και να παρακάμψουν τους δημοκρατικούς κανόνες.
Ένας από αυτούς είναι ο στρατηγός Eyadema στο Τόγκο.
Δεν δίστασε κατά τις τελευταίες εκλογές το 1998 να διακόψει, έτσι απλά, την καταμέτρηση των ψήφων και να αυτοανακηρυχθεί εκ νέου πρόεδρος.
Ακολούθησε μία περίοδος αιματηρής καταστολής, κατά την οποία, σύμφωνα με την Διεθνή Αμνηστία, δολοφονήθηκαν χιλιάδες πολίτες.
Μία διεθνής επιτροπή επιβεβαίωσε τις καταγγελίες αυτές, μέχρι σήμερα όμως δεν έχουν απαγγελθεί κατηγορίες ούτε επιβληθεί ποινή κατά κανενός.
Αντίθετα, η καταστολή απλώς συνεχίζεται.
Τελευταίο της θύμα ήταν ο ηγέτης της αντιπολίτευσης Agboyibo.
Σε μία δίκη φάρσα καταδικάστηκε τον προηγούμενο μήνα σε φυλάκιση έξι μηνών για τη διάδοση ψευδών πληροφοριών.
Συνάντησα πολλές φορές προσωπικά τον Yawovi Agboyibo στην πόλη όπου ζει.
Μου ενέπνευσε ιδιαίτερα έντονο θαυμασμό ο τρόπος με τον οποίο με διαρκή κίνδυνο για τη ζωή του εξακολουθεί να αγωνίζεται για τα ανθρώπινα δικαιώματα και την αποκατάσταση της δημοκρατίας στη χώρα του.
Το καθεστώς αυτό θα πρέπει να ανατραπεί με οποιοδήποτε τρόπο.
Η συνέχιση της διακοπής της ενίσχυσης είναι μία μέθοδος, πιστεύω όμως ότι θα πρέπει να τολμήσουμε να διερωτηθούμε εάν μία χώρα όπως το Τόγκο μπορεί να συμμετέχει σε διασκέψεις μεταξύ χωρών ΑΚΕ και Ευρωπαϊκής Ένωσης.
Όπως ακριβώς και με τη Ζιμπάμπουε, το πρόβλημα είναι ότι ορισμένα ευρωπαϊκά κράτη προσπαθούν να εξασφαλίσουν τα δικά τους εμπορικά ή άλλης μορφής συμφέροντα καθιστώντας έτσι αδύνατη την εκπόνηση μίας ευρωπαϊκής στρατηγικής για το Τόγκο.
Δεν αρκεί να κάνουμε δηλώσεις για κάποιες ωραίες αρχές σε μία συμφωνία.
Οι αρχές αυτές θα πρέπει και να εφαρμόζονται με συνέπεια, και αυτό ισχύει και για μία χώρα όπως η Γαλλία.
Κύριε Πρόεδρε, με το ψήφισμα ζητείται η απελευθέρωση του Yawovi Agboyibo, ο οποίος αντιτίθεται στο δικτάτορα Yadema.
Για το λόγο αυτό, υποστηρίζουμε το ψήφισμα, αλλά επαναλαμβάνουμε ότι εκείνοι που εγκρίνουν την πολιτική των μεγάλων δυτικών δυνάμεων δεν δικαιούνται να εκφράζουν αποτροπιασμό σήμερα, διότι αυτή η δικτατορία που καταπιέζει το λαό του Τόγκο από το 1967 μπόρεσε να διατηρηθεί στην εξουσία μόνο με την υποστήριξη των μεγάλων δυνάμεων, και ειδικότερα της Γαλλίας.
Μπορεί λοιπόν να αναρωτηθεί κανείς ποια είναι η χρησιμότητα ενός ψηφίσματος που εγκρίνεται από το Κοινοβούλιο, αν ο δικτάτορας που κατέχει την εξουσία γίνεται δεκτός στη συνέχεια με τιμές στα κυβερνητικά μέγαρα και συνεχίζει να εισπράττει τις επιδοτήσεις που επιτρέπουν να αγοράζει όπλα για να διατηρείται στην εξουσία.
Καμπότζη
Κύριε Πρόεδρε, κύριε Επίτροπε, είναι προφανές ότι η πολιτική κατάσταση στην Καμπότζη τη στιγμή αυτή είναι περισσότερο ήρεμη από ποτέ και είναι επίσης προφανές ότι η χώρα αυτή εξακολουθεί να απέχει πόρρω από μία πραγματική δημοκρατία.
Εξακολουθεί να χρειάζεται σημαντική υποστήριξη στην μακρά πορεία της προς τη δημοκρατία και οι δημοτικές εκλογές θα αποτελέσουν ένα εξαιρετικά σημαντικό βήμα στη διαδικασία αυτή.
Το Λαϊκό Κόμμα της Καμπότζης, το οποίο έχει την εξουσία στη χώρα, είναι κομμουνιστικό κόμμα παλαιού τύπου, πράγμα που σημαίνει ότι παρεμβαίνει άμεσα ή έμμεσα στα πάντα, σε κάθε τομέα, σε κάθε επίπεδο στη χώρα αυτή.
Δεν είναι λοιπόν να απορούμε για το γεγονός ότι οι δημοτικές εκλογές θεωρούνται ως απειλή για το κόμμα αυτό και τις έχει αναβάλει επανειλημμένα.
Είναι επομένως απολύτως απαραίτητο να συνεχιστούν οι διεθνείς πιέσεις στην κυβέρνηση προκειμένου να καταβάλει κάθε δυνατή προσπάθεια για να εξασφαλίσει ήρεμο προεκλογικό κλίμα και να συνεχίσει τη διαδικασία εγγραφής των εκλογέων στους εκλογικούς καταλόγους η οποία είχε διακοπεί.
Η εγγραφή των εκλογέων πραγματοποιείται από τους προεστούς των χωριών, οι οποίοι διορίζονται από την κεντρική επιτροπή του Λαϊκού Κόμματος της Καμπότζης και είναι πανεύκολο για το κόμμα αυτό να διορίζει φιλοκυβερνητικά άτομα και όχι αντιπάλους του.
Ο ηγέτης της αντιπολίτευσης, βουλευτής Sam Rainsy, πραγματοποίησε την προηγούμενη Δευτέρα συνάντηση με τον αντιπρόσωπο της Ευρωπαϊκής Επιτροπής στην Καμπότζη, ο οποίος του δήλωσε ότι βλέπουμε πολύ θετικά το έργο της Εθνικής Εκλογικής Επιτροπής.
Προσωπικά, κύριε Πρόεδρε, δεν θα ήμουν και τόσο ενθουσιασμένος.
Πρέπει διαρκώς να παρακολουθούμε στενά το έργο της Εθνικής Εκλογικής Επιτροπής, διότι από αυτήν εξαρτάται φυσικά εάν οι εκλογές θα είναι αδιάβλητες ή όχι.
Η Ευρωπαϊκή Ένωση δεν έχει και πολλούς λόγους να είναι υπερήφανη για τον τρόπο με τον οποίο παρακολούθησε τις προηγούμενες εκλογές στην Καμπότζη.
Τη φορά αυτή οφείλουμε να είμαστε πιο προσεκτικοί.
Κύριε Πρόεδρε, η Καμπότζη διήνυσε μια πολύ σκοτεινή περίοδο, βουτηγμένη στο αίμα.
Την περίοδο αυτή, σχεδόν τρία εκατομμύρια ανθρώπων έπεσαν θύματα μιας μαρξιστικής ιδεολογίας.
Την ίδια περίοδο υπήρξαν δύο προσωπικότητες που ενσάρκωναν την ελπίδα για ελευθερία - ο Son San, ο μεγάλος δημοκράτης που είχε επισκεφθεί συχνά το Στρασβούργο και στο μεταξύ έχει πεθάνει και ο βασιλέας Σιχανούκ, που σήμερα είναι γέρος και άρρωστος άνθρωπος.
Συνεπώς είναι σημαντικό να ανανεωθεί η χώρα αυτή από τις ρίζες της και να προωθηθούν οι νεαρές στην ηλικία δημοκρατικές δυνάμεις.
Αυτό μπορεί να γίνει μόνο μέσα από κοινότητες, μέσω δημοκρατικών δημοτικών εκλογών από τις ρίζες.
Είναι λοιπόν σημαντικό να υποστηρίξουμε και να ενισχύσουμε τους πολυάριθμους υποψηφίους, να μεριμνήσουμε για δίκαιες δημοτικές εκλογές, να τις επιτηρήσουμε αποτελεσματικά, να αποδιώξουμε, να αποτρέψουμε και να διορθώσουμε τους αθέμιτους χειρισμούς στις εγγραφές των ψηφοφόρων στους εκλογικούς καταλόγους.
Όσον αφορά το Ειδικό Δικαστήριο θα πρέπει να πούμε ξεκάθαρα ότι δεν πρόκειται για εκδίκηση αλλά για το δίκαιο.
Θα πρέπει να ειπωθεί καθαρά στους εγκληματίες του μέλλοντος ότι οι βιαιοπραγίες, η γενοκτονία, οι μαζικές δολοφονίες τιμωρούνται αλύπητα στο κράτος δικαίου ανεξάρτητα από το ποιος φέρει την ευθύνη.
Για το λόγο αυτό χρειαζόμαστε το Διεθνές Δικαστήριο με μεγάλη συμμετοχή από την πλευρά της Καμπότζης ώστε να μην είναι ένα δικαστήριο στο οποίο δικάζουν ξένοι, αλλά ένα δικαστήριο όπου θα συμμετέχει και ο λαός της Καμπότζης.
Κύριε Πρόεδρε, στη μνήμη μας η Καμπότζη θα είναι πάντα η χώρα των Killing Fields.
Η περίοδος της τρομοκρατίας εξακολουθεί να ρίχνει τη σκιά της στη χώρα.
Παρόλο που αναμένεται τώρα να πραγματοποιηθούν εκλογές, οι δημοκρατικές διαδικασίες δεν είναι με κανένα τρόπο άψογες.
Αντίθετα, επιβάλλονται περιορισμοί στην αντιπολίτευση.
Οι βιαιότητες αυξάνονται.
Η εγγραφή εκλογέων στους εκλογικούς καταλόγους έχει διακοπεί, έτσι ώστε 30% των εκλογέων δεν μπορούν καν να ψηφίσουν.
Υπάρχει έλλειψη νομικών εγγυήσεων για το ειδικό δικαστήριο, και ούτω καθεξής.
Παρόλα αυτά απαιτείται να πραγματοποιήσει η Ευρωπαϊκή Ένωση, να πραγματοποιήσουν όλα τα δημοκρατικά κράτη ό,τι μπορούν προκειμένου να παρακολουθήσουν την κατάσταση και να συμβάλουν στον εκδημοκρατισμό της χώρας.
Θα ήταν χρήσιμο να προσφέρουμε τουλάχιστον μία εγγύηση.
Κάτι συγκεκριμένο, δηλαδή την επανέναρξη της εγγραφής των εκλογέων στους εκλογικούς καταλόγους, έτσι ώστε να μην πνιγεί η ελπίδα για ένα δημοκρατικό αποτέλεσμα πριν καν πραγματοποιηθούν οι εκλογές.
Αφγανοί πρόσφυγες αιτούντες άσυλο στην Αυστραλία
Κύριε Πρόεδρε, η κρίση σχετικά με το σκάφος που μετέφερε αφγανούς πρόσφυγες στην Αυστραλία μας υπενθυμίζει για άλλη μία φορά τα προβλήματα των αφγανών προσφύγων.
Κατά τα προηγούμενα 20 έτη, εκατομμύρια ανθρώπων εγκατέλειψαν το Αφγανιστάν και, σύμφωνα με την Οργάνωση των Ηνωμένων Εθνών για τα Ανθρώπινα Δικαιώματα, περίπου 6,2 εκατομμύρια Αφγανών έχουν χαρακτηριστεί πρόσφυγες.
Ο πρώτος τους σταθμός μόλις εγκαταλείψουν τη χώρα τους είναι συνήθως τα στρατόπεδα προσφύγων στο Πακιστάν και στο Ιράν, στα οποία ζουν σε απάνθρωπες συνθήκες.
Το Πακιστάν δεν μπορεί να αντιμετωπίσει πλέον τα στίφη προσφύγων και τους στέλνει πίσω στο Αφγανιστάν.
Έξω από τα στρατόπεδα προσφύγων περιμένουν οι λεγόμενοι "ταξιδιωτικοί πράκτορες" οι οποίοι προωθούν τους πρόσφυγες που διαθέτουν τα αναγκαία χρήματα σε άλλες χώρες.
Το φθηνότερο ταξίδι σε δυτική χώρα είναι αυτό προς την Αυστραλία, το οποίο κοστίζει περίπου 6 000 ευρώ.
Κύριε Πρόεδρε, αυτή η ροή προσφύγων δεν θα σταματήσει εφόσον δεν κατορθώσουμε να προσφέρουμε βοήθεια στους πρόσφυγες εντός του Αφγανιστάν.
Εκεί ακριβώς θα πρέπει να διαθέσει τα χρήματά της η Ευρωπαϊκή Ένωση.
Εκεί βρίσκεται η λύση του προβλήματος.
Εφόσον οι άνθρωποι αυτοί ζουν σε άθλιες συνθήκες στο Αφγανιστάν, θα εξακολουθήσουν να ζητούν καταφύγιο στις δυτικές χώρες.
Αγαπητοί συνάδελφοι, οι περιπλανήσεις των αφγανών προσφύγων στην απελπισμένη τους πορεία για μία νέα ζωή κατέληξαν σε μία ζοφερή ιστορία, με την εξαίρεση της συμπεριφοράς του κυβερνήτη του νορβηγικού πλοίου "Tampa" .
Όχι μόνο έσωσε τους ανθρώπους αυτούς από ένα βυθιζόμενο πλοίο, αλλά εξακολούθησε και στη συνέχει να υπερασπίζεται με συνέπεια τους ανθρώπους αυτούς.
Χάρη σε τέτοια ανθρωπιστική βοήθεια σε ανθρώπους που υποφέρουν μπορούμε ακόμη να πιστεύουμε σε ένα καλύτερο μέλλον.
Για το λόγο αυτό η Ομάδα μας θεωρεί ότι θα πρέπει να επιβληθεί νομική υποχρέωση να μπορούν να αποβιβάζονται οι λαθρεπιβάτες στον πρώτο λιμένα όπου αράζει το πλοίο τους σύμφωνα με τη σύμβαση του 1957 για τους λαθρεπιβάτες.
Εξαιτίας της σύγκρουσης μεταξύ των διαφόρων νομικών τομέων, οι πρόσφυγες αυτοί κατάντησαν ένα άθλιο κλοτσοσκούφι όλων όσων αρνιόντουσαν να αναλάβουν τις ευθύνες τους.
Θα πρέπει να υπογραμμίσουμε επίσης με σαφήνεια ότι και η συμπεριφορά της Αυστραλίας κάθε άλλο παρά αξιέπαινη υπήρξε στο ζήτημα αυτό.
Τα τοπικά πολιτικά συμφέροντα επικράτησαν απέναντι στον σεβασμό των ανθρωπίνων δικαιωμάτων.
Η Αυστραλία υποστηρίζει και χρηματοδοτεί με τη συμπεριφορά της την πηγή του προβλήματος που αντιμετωπίζει η χώρα.
Δεν δίνεται η κατάλληλη προσοχή στις αιτίες του προβλήματος.
Την κύρια ευθύνη για το δράμα των προσφύγων φέρει το καθεστώς των Ταλιμπάν, το οποίο καταστρέφει συστηματικά τη χώρα του, δολοφονεί πνευματικά το λαό του, έτσι ώστε η μαζική προσφυγιά να αποτελεί αναγκαίο κακό.
Στο πλαίσιο αυτό φέρουμε πολιτικές ευθύνες σε διεθνές επίπεδο για την αντιμετώπιση αυτού του ανθρωπιστικού προβλήματος.
Ελπίζαμε να είχε χρησιμοποιήσει η Αυστραλία το πολιτικό βάρος της προκειμένου να καταδικάσει το καθεστώς του Αφγανιστάν και να καλέσει την διεθνή κοινότητα να αναλάβει εποικοδομητική δράση.
Κύριε Πρόεδρε, πιστεύω ότι ο καθένας από μας μπορεί να καταλάβει γιατί φεύγουν από το Αφγανιστάν.
Όχι μόνο λόγω του καταπιεστικού και φανατικού χαρακτήρα του καθεστώτος που κρατά τις γυναίκες και τα κορίτσια χωρίς εκπαίδευση, χωρίς να μπορούν να εργάζονται και χωρίς να μπορούν καν να πάνε στο γιατρό, αλλά και λόγω της επιδείνωσης της οικονομικής κατάστασης που προκαλεί αυτό το φανατικό καθεστώς στη χώρα.
Γι' αυτό, καταλαβαίνουμε απόλυτα τα σχεδόν 500 άτομα που προσπαθούσαν να ξεφύγουν με κίνδυνο της ζωής τους και που βρήκαν την πόρτα κλειστή από μια χώρα όπως η Αυστραλία, μια πλούσια χώρα που μπορούσε να τους περισυλλέξει χωρίς πρόβλημα από την πρώτη στιγμή.
Πιστεύω ότι εδώ πρέπει να συγχαρούμε για το θάρρος του τον πλοίαρχο του νορβηγικού φορτηγού πλοίου, τον Arne Rinnan, ο οποίος, χωρίς να σκεφτεί τις συνέπειες και οδηγούμενος αποκλειστικά από ανθρωπιστικά αισθήματα, περισυνέλεξε αμέσως εκείνους που κινδύνευαν να πνιγούν.
Αντιθέτως, πρέπει να αποδοκιμάσουμε αυστηρά μια χώρα που, όπως και καθεμία από τις δικές μας, ήταν υποχρεωμένη να περισυλλέξει ένα πλοίο που έπλεε σε δικά της ύδατα με 500 περίπου άτομα σε μια τόσο επισφαλή κατάσταση όπως αυτή των προσφύγων.
Πρέπει να θεσπιστούν κανόνες που να απαγορεύουν αυτού του είδους τις καταστάσεις.
Ξέρω ότι δεν είναι εύκολο, ότι οι πρόσφυγες είναι όλο και περισσότεροι, ότι η φτώχεια εξαπλώνεται και αυτή είναι η αιτία που πολλά άτομα αναζητούν μια καλύτερη ζωή, αλλά πιστεύω ότι η στάση που κράτησε η Αυστραλία δεν πρέπει να επαναληφθεί από καμιά χώρα με καμία ομάδα προσφύγων οι οποίοι, βασιζόμενοι στη Σύμβαση των Ηνωμένων Εθνών του 1951, ζητούν μια ευκαιρία επιβίωσης.
Κύριε Πρόεδρε, διαπραγματευόμασταν την πρόταση ψηφίσματος σχετικά με τους αφγανούς πρόσφυγες όταν, ακριβώς εκείνες τις μέρες, από ένα τουρκικό πλοίο που πλησίασε στα ελληνικά ύδατα έπεσαν 350 άτομα στη θάλασσα, από αυτά περισυνελέγησαν 215 και αναζητούνται ακόμα πάνω από εκατό, τα οποία δεν είναι γνωστό αν έχουν πνιγεί ή αν μπόρεσαν να σωθούν.
Μάλιστα, ένας πρώην Ευρωπαίος Επίτροπος και πρώην μέλος αυτού του Κοινοβουλίου, ο τωρινός Υπουργός Εμπορικής Ναυτιλίας της Ελλάδας, ο Χρήστος Παπουτσής, επισήμανε την ανευθυνότητα της τουρκικής κυβέρνησης που επέτρεψε να προκληθεί μια τέτοια κατάσταση.
Βρισκόμαστε, όπως είπε και ο συνάδελφός μου - που μίλησε μόλις πριν - σε μια καθολική διαδικασία παγκοσμιοποίησης.
Το φαινόμενο της παράνομης μετανάστευσης δεν περιορίζεται σε μια περιοχή του πλανήτη, συγκεκριμένα η Ευρωπαϊκή Ένωση γίνεται στόχος στις μέρες μας της άφιξης πολλών μεταναστών και εκμεταλλευόμενος ότι βρίσκεται εδώ ο Επίτροπος Lamy, που ανησυχεί τόσο για τα προβλήματα της παγκοσμιοποίησης, πιστεύω ότι βρισκόμαστε ενώπιον μιας πτυχής του φαινομένου της παγκοσμιοποίησης.
Όπως μετακινούνται ελεύθερα τα κεφάλαια και τα εμπορεύματα, έτσι και τα άτομα θέλουν να μετακινούνται ελεύθερα.
Όπως είπε η κ. Gonzαlez Αlvarez δεν είναι ένα θέμα με εύκολη λύση, αλλά πιστεύω ότι κάτι θα μπορούσαμε να κάνουμε από εδώ σε πολλά επίπεδα.
Ένα πιο γενικό επίπεδο θα ήταν αυτό της ρύθμισης της διεθνούς οικονομίας που περιλαμβάνει τις πληθυσμιακές μετακινήσεις.
Και πιο συγκεκριμένα θα μπορούσαμε να δράσουμε, από πλευράς των οργάνων της Ευρωπαϊκής Ένωσης, για να προσπαθήσουμε να ρυθμίσουμε αυτή τη παράνομη μετανάστευση.
Συγκεκριμένα αυτή την εβδομάδα, αυτό το καλοκαίρι, στο νησί όπου κατοικώ, είδαμε στη θάλασσα τα πτώματα των παράνομων μεταναστών.
Τα είχαν ρίξει από τα πλοιάρια με τα οποία έφθαναν οι μαροκινοί πλοίαρχοι που αποτελούν πραγματικές μαφίες.
Η ερώτηση που θα πρέπει να γίνει στην Επιτροπή είναι ποια μέτρα ετοιμάζει η Ευρωπαϊκή Ένωση για να δράσει στη δική της σφαίρα και ποια μέτρα προτείνει σε παγκόσμιο επίπεδο.
Πιστεύω ότι πρέπει να δράσουμε στο δικό μας πεδίο, στο πεδίο των γειτονικών χωρών, όπου χώρες όπως η Τουρκία και το Μαρόκο μας στέλνουν παράνομους μετανάστες, και σε διεθνές επίπεδο θεσπίζοντας ένα κανονισμό γενικού χαρακτήρα.
Πιστεύω ότι η ευθύνη σε σχέση με τους αφγανούς πρόσφυγες δεν μπορεί να αποδοθεί αποκλειστικά στην Αυστραλία.
Ευθύνεται, για παράδειγμα, και η κυβέρνηση της Ινδονησίας: από εκεί ξεκίνησε το πλοίο, το πλήρωμα ήταν ινδονησιακό, όλα άρχισαν σε ύδατα ινδονησιακής δικαιοδοσίας και φαίνεται ότι κανείς δεν θυμήθηκε τη δεδομένη στιγμή να καταγγείλει αυτού του είδους τις ευθύνες.
Πιστεύω ότι σ' αυτή την περίπτωση απαιτείται διεθνής δράση και πιστεύω ότι θα ήταν πολύ καλή ευκαιρία για να λάβει η Ευρωπαϊκή Επιτροπή κάποια πρωτοβουλία, επαναλαμβάνω, όχι μόνο στο πιο κοντινό πεδίο των γειτόνων μας, αλλά και σε διεθνές πεδίο, προκειμένου να επιτευχθεί μια ρύθμιση των μεταναστευτικών ρευμάτων και της παράνομης μετανάστευσης.
(ΕΝ) Κύριε Πρόεδρε, τον Αύγουστο το νορβηγικό φορτηγό πλοίο Τampa έσωσε 433 Αφγανούς και τέσσερις Ινδονήσιους, μέλη του πληρώματος, που επέβαιναν σε αλιευτικό σκάφος το οποίο είχε αποπλεύσει από λιμάνι της Ινδονησίας.
Ο πλοίαρχος, αφού πήρε την άδεια να προσεγγίσει στο λιμάνι του Μέρακ της Ινδονησίας, δέχτηκε πιέσεις από τους επιβάτες που απειλούσαν να αυτοκτονήσουν, αναγκάζοντάς τον να κατευθυνθεί προς τα χωρικά ύδατα της Αυστραλίας.
Πιστεύεται ότι πολλοί από τους επιβάτες αυτούς είχαν διαφύγει από στρατόπεδα προσφύγων στο Πακιστάν, πληρώνοντας περίπου 4 500 λίρες Αγγλίας ο καθένας προκειμένου να μεταβούν παράνομα στην Αυστραλία.
Ο αντίστοιχος ναύλος για τη Γερμανία είναι 7 000 λίρες Αγγλίας, ενώ για τη Βρετανία, τον δημοφιλέστερο προορισμό, είναι 10 000 λίρες.
Η κυβέρνηση της Αυστραλίας είχε κάθε δικαίωμα να διασφαλίσει τα σύνορά της, όπως της επιτρέπεται βάσει του δικαίου της θαλάσσης, αρνούμενη να επιτρέψει στο πλοίο να εισέλθει στα χωρικά της ύδατα.
Και ούτε η Σύμβαση της Γενεύης του 1951 της επιβάλλει κάτι διαφορετικό, από τη στιγμή που ο αιτών άσυλο δεν βρίσκεται ήδη στο έδαφός της.
Η ίδια η σύμβαση, η οποία ψηφίστηκε πριν από την εποχή των φτηνών μαζικών αεροπορικών ταξιδιών, ήταν η απάντηση στη φρίκη του ναζισμού και είχε σχεδιαστεί για να προστατεύσει την αρχή του ασύλου.
Ωστόσο, όπως όλοι γνωρίζουμε, όλο και περισσότεροι οικονομικοί μετανάστες κάνουν κατάχρηση αυτής της σύμβασης διερχόμενοι από διάφορες ασφαλείς αλλά φτωχές χώρες με σκοπό να φτάσουν και να εγκατασταθούν σε χώρες πλούσιες, με αποτέλεσμα να ανθεί η εμπορία ανθρώπων, η πορνεία και η μαύρη αγορά εργασίας.
Στη Βρετανία, περισσότεροι από 100 000 άνθρωποι ζήτησαν άσυλο πέρυσι και η μεγάλη πλειοψηφία αυτών των αιτήσεων ήταν αβάσιμες.
Εξακολουθεί, πάντως, το εμπόριο αυτό να είναι κερδοφόρο για τους δουλεμπόρους, δεδομένου ότι μια έφεση μπορεί να εκκρεμεί για χρόνια και ακόμη κι αν απορριφθεί, σχεδόν κανένας δεν απελαύνεται πίσω στη χώρα προέλευσής του.
Το πρόβλημα της Αυστραλίας είναι και δικό μας πρόβλημα.
Είναι επιτακτική η ανάγκη της προστασίας των συνόρων μας και της απομάκρυνσης όσων μπήκαν στη χώρα παράνομα.
Υπάρχει μεγάλη ανησυχία για το θέμα αυτό.
Η ΕΕ πρέπει να αναπτύξει επειγόντως νέες πολιτικές σε αυτόν τον τομέα.
Χρειάζεται επίσης να ασκηθούν πιέσεις στις χώρες εκείνες που αρνούνται να δεχτούν πίσω τους υπηκόους του.
Στην πραγματικότητα πρέπει να επαναδιαπραγματευτούμε συνολικά τη Σύμβαση της Γενεύης του 1951 και να σκεφτούμε καλύτερα.
Χαιρετώ τη γενναία στάση που επέδειξε ο πρωθυπουργός της Αυστραλίας κ. Howard αναφορικά με αυτό το ζήτημα.
Κύριε Πρόεδρε, το Ευρωπαϊκό Κοινοβούλιο καλεί την κυβέρνηση των Ταλιμπάν στο Αφγανιστάν να διευκολύνει το έργο των μη κυβερνητικών οργανώσεων οι οποίες προσφέρουν επείγουσα ανθρωπιστική βοήθεια και τρόφιμα στον αφγανικό πληθυσμό.
Γιατί εγκαταλείπουν μαζικά, κατά χιλιάδες, οι άνθρωποι το Αφγανιστάν;
Τι είδους καθεστώς κυβερνά τη χώρα αυτή;
Πρόσφατα εκδιώχθηκε η χριστιανική ανθρωπιστική οργάνωση Shelter Now International από το Αφγανιστάν και αναγκάστηκε να διακόψει τις δραστηριότητές της.
Οκτώ από τα μέλη της, τέσσερα από τα οποία από χώρα μέλος της ΕΕ - τη Γερμανία -, καθώς και δύο από τις ΗΠΑ και δύο από την Αυστραλία προσήχθησαν σε δικαστήριο της Καμπούλ την εβδομάδα αυτή κατηγορούμενα για προσηλυτισμό στο Χριστιανισμό.
Ο εισαγγελέας απαιτεί την ποινή του θανάτου.
Δεκαέξι Αφγανοί προσήχθησαν επίσης στο δικαστήριο σύμφωνα με τον ισλαμικό νόμο και αντιμετωπίζουν την ποινή του θανάτου διότι ασπάστηκαν τον Χριστιανισμό.
Ο Chris Patten, ο Louis Michel και ο Javier Solana καταβάλλουν προσπάθειες για τη σωτηρία των ανθρώπων αυτών.
(ΕΝ) Κύριε Πρόεδρε, θα ήθελα να αρχίσω λέγοντας ότι διαφωνώ με όσους διατείνονται ότι οι περισσότερες αιτήσεις που διεκπεραιώθηκαν στο Ηνωμένο Βασίλειο κρίθηκαν ψευδείς.
Θα ήθελα να διαχωρίσω τη θέση μου από τέτοιες δηλώσεις.
Παραποιούν τη θέση του βρετανικού λαού ο οποίος δεν κατανοεί τις θέσεις που ακούστηκαν εδώ νωρίτερα σήμερα το απόγευμα.
Χαιρόμαστε διότι, αφού πέρασαν οκτώ μέρες κάτω από τον καυτό ήλιο, σε μουσαμάδες και μέσα σε εμπορευματοκιβώτια, οι αφγανοί πρόσφυγες ξεκίνησαν ένα μακρύ ταξίδι, με πλοίο και υπό αξιοπρεπείς συνθήκες, με προορισμό το λιμάνι Moresby στην Παπούα Νέα Γουινέα.
Πρόκειται για ένα εξαιρετικά τραγικό γεγονός, και είναι φρικτό να βλέπεις και να αναλογίζεσαι το μαρτύριο των ανθρώπων αυτών.
Αλλά περισσότερο από οτιδήποτε άλλο, μας διδάσκει ότι το ηλικίας 50 ετών σύστημα παροχής ασύλου το οποίο προώθησαν τα Ηνωμένα Έθνη δεν λειτουργεί πια.
Καταρρέει υπό την πίεση των μαζικών μετακινήσεων 21 εκατομμυρίων προσφύγων κάθε χρόνο.
Η απόγνωση των ανθρώπων που επέβαιναν στο Τampa είναι ολοφάνερη.
Το να ισχυριστούμε ότι οι άνθρωποι παίρνουν τέτοιου είδους αποφάσεις ελαφρά τη καρδία είναι γελοίο.
Διακινδυνεύουν πολύ σοβαρά τη ζωή τους και τις ζωές των παιδιών τους με σκοπό να γλιτώσουν από τους διωγμούς ή τη στέρηση.
Διασχίζουν τις θάλασσες με φουσκωτές βάρκες και ταξιδεύουν κολλημένοι στα πλάγια τραίνων όπως το Eurostar και αεροπλάνων τύπου τζάμπο.
Το μαρτύριο των προσφύγων στο Τampa θα έπρεπε τουλάχιστον να κάνει όλες τις κυβερνήσεις που εκπροσωπούνται εδώ να ξανασκεφτούν τον τρόπο εφαρμογής της Σύμβασης των Ηνωμένων Εθνών του 1951 για το καθεστώς των προσφύγων.
Τέλος, θα ήθελα να πω ότι το πρώτο πράγμα που πρέπει να διασφαλίσουμε είναι ότι οι κυβερνήσεις και όχι οι οργανωμένοι εγκληματίες θα είναι αυτοί που θα καθορίζουν τον τελικό προορισμό των προσφύγων.
Τρομοκρατική επίθεση εναντίον τραίνου επιβατών στην Αγκόλα
Κύριε Πρόεδρε, η επίθεση εναντίον τρένου η οποία προκάλεσε το θάνατο 260 αμάχων και τον τραυματισμό περισσότερων από 150, στις 10 Αυγούστου στην Αγκόλα είναι απαράδεκτη και καταδικαστέα, πολύ περισσότερο που, τις επόμενες εβδομάδες, πολλά λεωφορεία δέχθηκαν επίσης δολοφονικές επιθέσεις.
Η UNITA χτύπησε για άλλη μια φορά, συνεχίζοντας έτσι να παραβιάζει την ειρηνευτική συμφωνία που υπεγράφη στη Λουσάκα το 1994 και προέβλεπε μεταξύ άλλων τον αφοπλισμό των εμπολέμων ανταρτών.
Αυτές οι τρομοκρατικές ενέργειες δεν είναι δυστυχώς παρά ένα ακόμα στάδιο στον εμφύλιο πόλεμο που μαίνεται στη χώρα εδώ και περισσότερα από 25 χρόνια.
Κυρίως όμως, αυτές οι εξαιρετικά βίαιες ενέργειες εις βάρος αμάχων απομακρύνουν ακόμα περισσότερο την προοπτική διοργάνωσης των εκλογών το 2002-2003, όπως προβλέπει η κυβέρνηση.
Αναγγέλλοντας, στις 23 Αυγούστου, την πρόθεσή του να μην θέσει και πάλι υποψηφιότητα στις προεδρικές εκλογές, ο Πρόεδρος dos Santos πετά το μπαλάκι στο στρατόπεδο των ανταρτών.
Δηλώνει ότι είναι έτοιμος να διενεργήσει ελεύθερες και δημοκρατικές εκλογές, υπό την προϋπόθεση να σταματήσει ο πόλεμος.
Η διακοπή της σύγκρουσης και η αποκατάσταση κλίματος ειρήνης εξαρτώνται πλέον κατ' αυτόν από τον κ. Savimbi και το ένοπλο κίνημά του.
Αλλά ο κ. Savimbi, ο ηγέτης της UNITA, ισχυρίζεται ότι θέλει να διαπραγματευθεί.
Στην πραγματικότητα, γνωρίζουμε καλά ότι καθισμένος στα διαμάντια του, θέλει μόνον ένα πράγμα: όλη την εξουσία.
Εδώ έγκειται και η δική μας ευθύνη, διότι ποιος προμηθεύει την UNITA με όπλα;
Ποιοι συμβάλλουν στο λαθρεμπόριο διαμαντιών;
Ούτε όμως και η κυβέρνηση είναι διαφανής.
Η αδιαφάνεια που βασιλεύει στη διαχείριση των πετρελαϊκών εσόδων μας κάνει να πιστεύουμε ότι δημόσιοι πόροι χρησιμοποιήθηκαν για την ενίσχυση του καθεστώτος.
Το σκάνδαλο Angolagate αποκάλυψε το ρόλο των Ευρωπαίων σε αυτή την υπόθεση.
Η βία πρέπει να σταματήσει, ο διάλογος πρέπει να αρχίσει επειγόντως.
Ο λαός της Αγκόλα πρέπει να ψηφίσει και να βρει την ειρήνη.
Η Ευρωπαϊκή Ένωση πρέπει να ρίξει το βάρος της, να παίξει το ρόλο της.
Πρέπει να της το υπενθυμίσουμε, πρέπει να εγκρίνουμε αυτό το ψήφισμα και να προχωρήσουμε.
(ΡΤ) Κύριε Πρόεδρε, αγαπητοί συνάδελφοι, για μία ακόμη φορά συζητάμε στο Κοινοβούλιο το θέμα της Αγκόλας.
Οι ειδήσεις είναι συχνές και πάντοτε θλιβερές.
Η τελευταία αναφέρεται σε μία επίθεση σε τρία λεωφορεία στο νότιο Kuanza, την περασμένη Κυριακή, κατά την οποία σκοτώθηκαν δεκάδες άτομα, επίθεση για την οποία κανείς ακόμη δεν έχει αναλάβει την ευθύνη.
Προηγουμένως έγινε η επίθεση στην αμαξοστοιχία την οποία καταδικάζουμε σήμερα, επίθεση την οποία ανέλαβε η UNITA και η οποία προκάλεσε πάνω από διακόσιους νεκρούς.
Πρόκειται για απώλειες ζωών, αθώο αίμα που χύνεται, είναι μία βία που πρέπει να καταδικάσουμε.
Καταδικάζουμε σήμερα την UNITA με την ίδια αμεροληψία με την οποία καταδικάσαμε, τον περασμένο Φεβρουάριο, την οργάνωση MPLA και την κυβέρνηση της Αγκόλας για τις διώξεις δημοσιογράφων.
Αλλά η προώθηση της ειρήνης είναι πιο σημαντική και πιο χρήσιμη από την καταδίκη όσων συνεχίζουν πεισματικά να διεξάγουν πόλεμο και την επίκριση και των δύο πλευρών, που αναμφίβολα πρέπει να τις επικρίνουμε διότι επιμένουν να ακολουθούν την οδό της σύγκρουσης.
Το Κοινοβούλιο μπορεί να συμβάλει στην ενθάρρυνση όλων εκείνων που έχουν απηυδήσει με τον πόλεμο στην Αγκόλα και επιθυμούν ένα καλύτερο μέλλον.
Υπέγραψα από κοινού με πολλούς άλλους συναδέλφους και, ιδίως, με το συνάδελφο κ. Ribeiro e Castro, την πρόταση απονομής του βραβείου Ζαχάρωφ στον κ. D.
Zacarias Kamuenho, αρχιεπίσκοπο του Huambo και πρόεδρο της Επισκοπικής Διάσκεψης της Αγκόλας και του Σάο Τομέ.
Απευθύνω έκκληση σε όλους ώστε με αυτή τη χειρονομία να ενισχύσουμε όσους επιθυμούν την ειρήνη στην Αγκόλα.
(ΡΤ) Κύριε Πρόεδρε, αγαπητοί συνάδελφοι, συμφωνώ πλήρως με όσα ανέφεραν οι συνάδελφοι Rod και Coelho που παρενέβησαν πριν από μένα και που, ευτυχώς, αντιτάχθηκαν στην απόπειρα να καταστεί το ψήφισμα που πρόκειται να ψηφίσουμε σήμερα μέσο πίεσης, απόπειρα της οποίας υπήρξαμε μάρτυρες, εμείς οι Πορτογάλοι, στο ραδιόφωνο και στον Τύπο.
Κυρίως εκ μέρους του συναδέλφου, κ. Joaquim Miranda, που θα μιλήσει μετά από μένα.
Αντικρίζουμε τα τρομερά αυτά γεγονότα στην Αγκόλα με βαθιά και έντονη θλίψη.
Και ο πόνος του λαού της Αγκόλας και των αθώων άμαχων θυμάτων που προκάλεσε η επίθεση της UNITA ή άλλα γεγονότα μας προκαλεί ιδιαίτερη δυσαρέσκεια.
Δεν τα αντιμετωπίζουμε ως πλεονέκτημα για να τροφοδοτήσουμε το φιλοπόλεμο λόγο τη κυβέρνησης και να συνεχιστεί ακόμη περισσότερο ο πόλεμος.
Πρέπει να μην ξεχνάμε το δράμα που ζουν στην Αγκόλα εδώ και είκοσι έξι χρόνια, σε έναν ατελείωτο βίαιο διπολισμό.
Η φάση αυτή του εμφυλίου πολέμου, δεν πρέπει να το ξεχνάμε, είναι το τρίτο κύμα του εμφυλίου πολέμου και κάθε φάση τείνει να είναι πιο βίαιη από την προηγούμενη.
Είναι ασφαλώς αποτέλεσμα της μη τήρησης των δεσμεύσεων της UNITA, αλλά επίσης και της απόφασης του Προέδρου dos Santos, την οποία ανακοίνωσε το Δεκέμβριο 1998, να συντρίψει με όπλα τον ιστορικό του αντίπαλο.
Όμως μόνο σε καταστροφή θα μπορούσε να οδηγήσει αυτό, και παρακολουθούμε για άλλη μια φορά μία καταστροφή.
Επιτρέψτε μου να σας διαβάσω τη μαρτυρία ενός ιεραπόστολου που επέστρεψε πριν από λίγους μήνες από την Αγκόλα.
"Το 2000, η Αγκόλα γιόρτασε τα 25 χρόνια από την ανεξαρτησία της.
Το 2001 "γιόρτασε" τα 40 χρόνια πολέμου.
Τρεις γενιές ανθρώπων στην Αγκόλα έχουν ήδη μοναδική αναφορά τους τον πόλεμο.
Έζησα στο Cuνto και στο Huambo μεταξύ 1989 και 1994.
Είδα χαραγμένες στο πρόσωπο πολλών ανθρώπων της Αγκόλας αμέτρητες ελπίδες που εξανεμίσθηκαν λόγω δεσμεύσεων που δεν εκπληρώθηκαν.
Τώρα, που είναι προφανές ότι δεν υπάρχει στρατιωτική λύση στη σύγκρουση - ποτέ δεν υπήρχε - λέγεται περισσότερο παρά ποτέ ότι στα όπλα βρίσκεται το κλειδί που θα οδηγήσει στην ειρήνη.
Και όταν τα λόγια αυτά γίνονται πράξεις, οι νέοι δεν σπουδάζουν, οι ενήλικες δεν εργάζονται, τα παιδιά δεν πηγαίνουν σχολείο, τα νοσοκομεία δεν έχουν φάρμακα και, σε αυτό το μονοπάτι των όπλων, η Αγκόλα δεν έχει μέλλον" .
Και συμβαίνουν σοβαρά γεγονότα όπως αυτά που καταδικάζουμε σήμερα.
Συνεχίζει ο ιεραπόστολος: "Δεν μπορώ όμως να δεχτώ ότι αυτή είναι η κατάληξη μίας χώρας όπου αφθονούν οι υλικοί και κυρίως οι ανθρώπινοι πόροι" .
O ιερέας αυτός, ο πατήρ Tony Neves, βαθύς γνώστης της Αγκόλας, καταλήγει με ένα όνειρο για ειρήνη, αλλά μας προειδοποιεί: "Η Αγκόλα, 25 χρόνια μετά την ανεξαρτησία, έχει μόνο δύο εναλλακτικές λύσεις: την ειρήνη ή την πλήρη καταστροφή" .
Μπροστά σε όλα αυτά πρέπει να έχουμε συνείδηση των ευθυνών μας.
Δεν μπορούμε να εξυπηρετούμε τους πολέμαρχους, είτε αυτοί είναι οι άρχοντες των διαμαντιών είτε οι άρχοντες του πετρελαίου.
Μπορούμε να εμπιστευόμαστε μόνον εκείνους που αγωνίζονται για την ειρήνη χωρίς όπλα στα χέρια, εκείνους οι οποίοι, με την παρότρυνση των εκκλησιών, του αρχιεπισκόπου Kamuenho, της Διεκκλησιαστικής Επιτροπής για την Ειρήνη, ορθώνονται στην κοινωνία των πολιτών.
Εκείνους που αποτελούν τις μετριοπαθείς πτέρυγες της UNITA και του MPLA, όπως οι πρώην πρωθυπουργοί Marcolino Mτco και Lτpo de Nascimento, όπως ορισμένοι δημοσιογράφοι που συχνά ακούμε εδώ να μιλούν για τις διώξεις που υφίστανται, όπως ορισμένοι μετριοπαθείς βουλευτές της UNITA, ο Chivukuvuku Jaka Jamba, πολλά μετριοπαθή άτομα του MPLA και, κυρίως, άλλα μικρά κόμματα που υπάρχουν στο κοινοβούλιο της Αγκόλας και που ποτέ κανείς δεν τα ακούει.
Γιατί δεν ακούμε αυτά τα άτομα;
Όπως τον Filomeno Vieira Lopes, τον Mfulopinda Nando Vνtor, αυτούς που ποτέ δεν πήραν όπλα;
Αυτούς πρέπει να ακούσουμε, διότι η Αγκόλα δεν είναι μόνο ο dos Santos και ο Savimbi.
Η Αγκόλα είναι ο λαός της Αγκόλας και πρέπει να ακούσουμε τους εκπροσώπους εκείνων που υποφέρουν και όχι πάντα τους εκπροσώπους αυτών που σκοτώνουν.
Η υποψηφιότητα του δον Zacarias Kamuenho εντάσσεται στην προσπάθεια αυτή.
Και καλώ όλους τους συναδέλφους να κατανοήσουμε, ως διεθνής κοινότητα, το δράμα του λαού της Αγκόλας.
Ο ψυχρός πόλεμος συνεχίζεται, είναι καιρός η διεθνής κοινότητα να πάψει να "ρίχνει λάδι στη φωτιά" της Αγκόλας και να συμβάλει υπεύθυνα στην ειρήνη, στο διάλογο, στη διμερή κατάπαυση του πυρός, ταυτόχρονα και άμεσα.
(ΡΤ) Κύριε Πρόεδρε, καταδικάζουμε σθεναρά τις τρομακτικές τρομοκρατικές επιθέσεις τις οποίες η UNITA του Savimbi εξαπέλυσε στην Αγκόλα, πρώτα στο Caxito, έπειτα εναντίον μίας αμαξοστοιχίας, έπειτα εναντίον λεωφορείων, εναντίον σχολείων, εναντίον νοσοκομείων, διότι πλήττουν βασικά τον άμαχο πληθυσμό.
Βρισκόμαστε μπροστά σε ορισμένες από τις πιο βίαιες τρομοκρατικές και άξιες καταδίκης ενέργειες που έχουν ποτέ διαπραχθεί.
Θεωρούμε επομένως ότι και το Ευρωπαϊκό Κοινοβούλιο θα πρέπει να εκφράσει την έντονη καταδίκη του, ενώνοντας τη φωνή του με τη φωνή της διεθνούς κοινότητας και κυρίως των υπόλοιπων κοινοτικών θεσμικών οργάνων για την αναμφισβήτητη αποδοκιμασία μίας τέτοιας βαρβαρότητας.
Εν τω μεταξύ, και εάν υπήρχαν ακόμη αμφιβολίες, οι πράξεις αυτές έρχονται να επιβεβαιώσουν βίαια την ορθότητα των θέσεων που διαδοχικά υιοθέτησε η διεθνής κοινότητα, η οποία ομόφωνα απηύθυνε έκκληση και έλαβε αποφάσεις για την απομόνωση και την επιβολή κυρώσεων στην UNITA.
Η οργάνωση αυτή είχε ήδη δώσει επαρκείς αποδείξεις ότι είναι άμεσα υπεύθυνη για τη δραματική κατάσταση που πλήττει τη χώρα αυτή και το λαό της, κυρίως μη αποδεχόμενη τα εκλογικά αποτελέσματα, παρεμποδίζοντας τον αφοπλισμό των δυνάμεών της, κάνοντας πόλεμο και, γενικότερα, μην τηρώντας και παρεμποδίζοντας την εφαρμογή των συμφωνιών που η ίδια υπέγραψε.
Όμως τώρα, με αυτές τις πράξεις βανδαλισμού, αποκαλύπτεται ακόμη περισσότερο το αληθινό της πρόσωπο, και δεν χωρούν πλέον αμφιβολίες, ούτε καν ελάχιστες, όσον αφορά τη φύση και τους στόχους της οργάνωσης αυτής.
Και για το λόγο αυτό ακριβώς δεν υπάρχει χώρος για αμφίσημες θέσεις, κυρίως εκ μέρους του Ευρωπαϊκού Κοινοβουλίου.
Απαράδεκτες επίσης είναι και οποιεσδήποτε θέσεις ή πρωτοβουλίες, κυρίως εκ μέρους φίλων της UNITA, όπως ο κ. Ribeiro e Castro, που επιχειρούν να απαλλάξουν, να αθωώσουν ή να αποτρέψουν την προσοχή από τις τεράστιες ευθύνες της UNITA σχετικά με την τρομακτική κατάσταση που διέρχεται η Αγκόλα, και ιδίως εκείνων που επιχειρούν να τοποθετήσουν τη νόμιμη κυβέρνηση της Αγκόλας σε ισότιμη θέση με μία τέτοια τρομοκρατική οργάνωση.
Επιπλέον, είναι τώρα πιο προφανές παρά ποτέ ότι δεν υπάρχει πορεία προς την ειρήνη στην Αγκόλα η οποία να μην περνά υποχρεωτικά από την αδιαμφισβήτητη απόδοση ευθυνών στην UNITA, από τον πολιτικό και διπλωματικό αποκλεισμό της, από τον τερματισμό της αγοράς και πώλησης διαμαντιών που τη στηρίζουν και από τον οριστικό αφοπλισμό της.
Τέλος, μερικά λόγια εν συντομία για την πρόταση ψηφίσματος που θα ψηφίσουμε στη συνέχεια.
Πιστεύουμε ότι η έγκρισή του ψηφίσματος, παρά κάποια άρθρα που δεν αποδεχόμαστε πλήρως αλλά που δεν είναι ουσιώδη, αποτελεί θετικό βήμα που θα επιτρέψει στο Ευρωπαϊκό Κοινοβούλιο να επαναλάβει την παραδοσιακή του θέση ευθυγράμμισης με τη διεθνή κοινότητα και με τα υπόλοιπα κοινοτικά θεσμικά όργανα στο θέμα αυτό.
Αλλά υπογραμμίζω ειδικά τον ορθό χαρακτηρισμό που υιοθετεί το ψήφισμα αποκαλώντας τρομοκρατικές τις πράξεις εκείνες που διαπράττει τελευταία η UNITA.
Ο χαρακτηρισμός είναι ορθός και από αυτό πρέπει να εξαχθούν όλα τα συμπεράσματα.
(ΡΤ) Κύριε Πρόεδρε, θα ήθελα να απαντήσω σε μία αναφορά προσωπικού χαρακτήρα που θεωρώ απαράδεκτη και, στο πλαίσιο αυτό, προσβλητική.
Αποδοκιμάζω πλήρως και εντονότατα τον επαίσχυντο υπαινιγμό, και ακόμη την εντελώς αδιάντροπη και απρεπή δήλωση που προήλθε από τα έδρανα του Κομμουνιστικού Κόμματος το οποίο έχει τις μεγαλύτερες ευθύνες στον πόλεμο της Αγκόλας, ότι εγώ είμαι "φίλος της UNITA" .
Θέλω να πω με απόλυτη σαφήνεια ότι καταδικάζω έντονα τις επιθέσεις εναντίον αμάχων, αλλά έχω επίγνωση της κατάστασης της Αγκόλας.
Δεν παρέχω υπηρεσίες στους άρχοντες των διαμαντιών ούτε στους άρχοντες του πετρελαίου, ούτε στη διεφθαρμένη εξουσία που υπάρχει στην Αγκόλα και που είναι ιδιαίτερα υπεύθυνη για αυτά που συμβαίνουν και για όσα υποφέρει ο λαός της Αγκόλας.
Ο κ. βουλευτής θα έπρεπε να ντρέπεται γι' αυτό που είπε και αυτό που πράττει, κυρίως διότι είναι πρόεδρος της Επιτροπής Ανάπτυξης και θα έπρεπε να έχει συμβάλει πιο υπεύθυνα για την προώθηση της κατάπαυσης του πυρός και το διάλογο, αυτό που ακριβώς μας ζητά ο λαός της Αγκόλας.
.
(FR) Κύριε Πρόεδρε, επιτρέψτε μου να επαναλάβω τα διάφορα σημεία που αναφέρθηκαν κατά τη συζήτηση και να σας εκθέσω τη θέση της Επιτροπής.
Καταρχάς, σχετικά με τη Μαυριτανία: συμμεριζόμαστε τις ανησυχίες που εκφράστηκαν σχετικά με το σεβασμό των ανθρωπίνων δικαιωμάτων στη Μαυριτανία.
Κατά τη διάρκεια των τελευταίων ετών, είχε σημειωθεί κάποια πρόοδος.
Αυτό προφανώς δεν ισχύει πλέον, εφόσον περνάμε μια περίοδο απότομων επιστροφών προς τα πίσω.
Όπως και όσοι έλαβαν μέρος στη συζήτηση, θεωρούμε ότι η Ένωση δεν μπορεί να παραμείνει σιωπηλή απέναντι στη φυλάκιση του ηγέτη της αντιπολίτευσης, κ. Chbih, υπό τις συνθήκες που γνωρίζουμε, και ιδίως στην προεκλογική συγκυρία.
Εκτιμούμε λοιπόν, όπως και εσείς, ότι πρέπει να γίνει ένα διάβημα για να ζητηθεί η απελευθέρωση του κ. Chbih εν αναμονή της έκβασης της αίτησης αναίρεσής του και με αυτή την ευκαιρία να υπενθυμιστούν στα ίδια όργανα οι αρχές στις οποίες είναι προσηλωμένη η Ένωση όσον αφορά την εκλογική διαδικασία.
Αυτό το διάβημα απελευθέρωσης και η διεξαγωγή των εκλογών του προσεχούς Οκτωβρίου αποτελούν τις δύο προτεραιότητές μας.
Όσον αφορά το Τόγκο: και εδώ, συμμεριζόμαστε τις ανησυχίες σας σχετικά με τη φυλάκιση τόσο ενός εντόπιου δημοσιογράφου το Μάιο, όσο και των δύο ηγετών των πολιτικών κομμάτων της αντιπολίτευσης, του κ. Οlympio τον Ιούνιο και του κ. Agboyibo πρόσφατα.
Όλα αυτά τα ονόματα και όλα τα γεγονότα υπενθυμίστηκαν, μεταξύ άλλων από τον κ. Rod.
Επιθυμούμε να εμμείνουμε στο διάβημα που έγινε προς τον Υπουργό Εξωτερικών της χώρας στις 17 Αυγούστου, με το οποίο εκφράστηκαν για άλλη μια φορά οι ανησυχίες μας προς την κυβέρνηση του Τόγκο.
Και νομίζω ότι με αυτόν τον τρόπο διαμηνύσαμε σαφώς ότι κατά την άποψη της Ένωσης, τα πολιτικά κόμματα και τα μέσα ενημέρωσης πρέπει να μπορούν να συνεχίσουν τις δραστηριότητές τους χωρίς περιορισμούς.
Μέχρι σήμερα, το εν λόγω διάβημα έμεινε χωρίς αποτέλεσμα.
Εκτιμούμε ότι η δήλωση του Πρωθυπουργού τον Αύγουστο, στην οποία αναφέρεται η ανάγκη αναβολής των εκλογών και προτείνεται να τροποποιηθεί ο εκλογικός κώδικας, την οποία υπαινίχθηκαν πολλοί από σας, δεν είναι καλό νέο και δεν συμβάλλει στη δημιουργία πρόσφορου κλίματος για τη διεξαγωγή διαφανών, ελεύθερων και δημοκρατικών εκλογών.
Σχετικά, σημειώσαμε με ικανοποίηση τη δήλωση του Προέδρου Eyadema, σύμφωνα με την οποία οι λόγοι του Πρωθυπουργού για το θέμα αυτό δεσμεύουν αποκλειστικά και μόνον τον ίδιο και ότι ο πρόεδρος σκοπεύει να σεβαστεί το σύνταγμα, καθώς και τις δεσμεύσεις που έχουν αναληφθεί στο πλαίσιο της Σύμβασης Λομέ.
Συνεχίζουμε να παρακολουθούμε την πολιτική και οικονομική κατάσταση και εμμένουμε στη θέση ότι μπορούμε να συνδράμουμε στην εκλογική διαδικασία βοηθώντας την κυβέρνηση να δημιουργήσει τις απαραίτητες προϋποθέσεις, παρόλη την αναστολή της συνεργασίας με το Τόγκο, η οποία, όπως γνωρίζετε, αποφασίστηκε δυνάμει των διατάξεων της Σύμβασης Λομέ που αντιστοιχούν σε αυτό που θα ήταν σήμερα το άρθρο 96 της Συμφωνίας του Κοτονού.
Από αυτή την άποψη, κύριε Rod, έχουμε προχωρήσει ήδη πέραν του άρθρου 96.
Η Ένωση ανταποκρίθηκε επίσης θετικά στην πρόσκληση του Υπουργού Εξωτερικών του Τόγκο να συμμετάσχει σε αποστολή παρατηρητών της εκλογικής διαδικασίας.
Αν τα Ηνωμένα Έθνη αποφασίσουν να εξασφαλίσουν το συντονισμό αυτής της αποστολής, δεν θα έχουμε καμία αντίρρηση.
Ωστόσο, οι όροι οργάνωσης και υλοποίησης αυτής της αποστολής παρατηρητών δεν έχουν ακόμα καθοριστεί.
Ασφαλώς, η συμμετοχή του Κοινοβουλίου σε αυτή την αποστολή, εφόσον αποφασιστεί, θα είναι ευπρόσδεκτη.
Όσον αφορά τα ανθρώπινα δικαιώματα στην Καμπότζη, η χώρα αυτή κάλεσε επίσημα την Επιτροπή και τα κράτη μέλη να διορίσουν και να αποστείλουν παρατηρητές για την επίβλεψη των δημοτικών εκλογών.
Προς το σκοπό αυτό, αποστείλαμε διερευνητική αποστολή.
Τα συμπεράσματα και οι συστάσεις αυτής της αποστολής θα εξεταστούν από το Συμβούλιο ήδη στη διάρκεια του Σεπτεμβρίου, ούτως ώστε να αποφασιστεί αν θα διοργανώσουμε ή όχι κοινοτική αποστολή παρατηρητών για τις δημοτικές εκλογές.
Είμαστε επίσης διατεθειμένοι να στηρίξουμε την ομαλή διεξαγωγή των εν λόγω εκλογών με σχέδια τεχνικής βοήθειας.
Όσον αφορά το θέμα των εγγραφών στους εκλογικούς καταλόγους, κυρία Maes, σύμφωνα με τα τελευταία στοιχεία που διαθέτουμε, το συνολικό ποσοστό εγγραφής υπερβαίνει κατά τι το 80%, πράγμα που αποτελεί βελτίωση σε σχέση με τα προηγούμενα στοιχεία, παρόλο που δεν έχουμε ακόμα φθάσει στο σύνολο.
Όσον αφορά τη διευθέτηση του παρελθόντος, το οποίο ανέφεραν ορισμένοι από σας, υπενθυμίζω ότι στηρίζουμε ανεπιφύλακτα τις προσπάθειες των Ηνωμένων Εθνών και της κυβέρνησης του Βασιλείου της Καμπότζης για την επίτευξη συμφωνίας όσον αφορά το δικαστήριο που θα αναλάβει να δικάσει τους Ερυθρούς Χμερ.
Όσον αφορά τους αφγανούς πρόσφυγες που ζητούν άσυλο στην Αυστραλία, αισθανόμαστε ανακούφιση, όπως και η κ. Kinnock, για το ότι βρέθηκε λύση ούτως ώστε να παρασχεθεί η απαραίτητη βοήθεια και προστασία σε αυτά τα άτομα, άνδρες, γυναίκες, παιδιά που δραπέτευσαν από ένα από τα πλέον αυταρχικά καθεστώτα.
Οι παρεμβάσεις σας, όπως τις κατανόησα, δεν έχουν ως αντικείμενο να τοποθετήσουν στο εδώλιο του κατηγορουμένου κάποια τρίτη χώρα, αλλά να δούμε τι θα μπορούσε να μας επιτρέψει, στο πλαίσιο του ισχύοντος μηχανισμού διεθνούς διακυβέρνησης, να αντιμετωπίσουμε καλύτερα καταστάσεις αυτού του τύπου.
Έχετε δίκιο: δεν μπορούμε να παραμείνουμε αδιάφοροι.
Γνωρίζουμε όλοι ότι άλλα πλοία μεταφέρουν άλλους μετανάστες της μιζέριας, συχνά κάτω από απάνθρωπες συνθήκες και εμφανίζονται ακόμα και στα ανοικτά των ευρωπαϊκών ακτών.
Δεν πρόκειται για πρόβλημα "του υπόλοιπου κόσμου" από το οποίο θα μπορούσαμε να απεμπλακούμε, όπως δεν μπορούμε και να το εξετάσουμε αποκλειστικά υπό το φως των προβλημάτων που ενδέχεται να θέτει αλλού.
Είναι σαφές ότι η διεθνής κοινότητα αντιμετωπίζει με αυξανόμενη δυσθυμία τις αναγκαστικές μεταναστεύσεις, ανεξαρτήτως του αν τα γενεσιουργά τους αίτια είναι οικονομικά, πολιτικά ή και εγκληματικά, διότι μόνον έτσι μπορούμε να αποκαλέσουμε τα οργανωμένα δίκτυα εμπορίου ανθρωπίνων όντων.
Κύριε Medina Ortega, συμμεριζόμαστε τη μέριμνα που εκφράσατε, όπως και άλλοι συνάδελφοί σας, να εγκριθούν διεθνή νομικά μέσα που να μπορούν να προλάβουν και να διευθετήσουν ανάλογες καταστάσεις, καθώς και τουλάχιστον να επικαιροποιηθεί και να προσαρμοστεί η σύμβαση του 1951 σε μια κατάσταση που δεν είναι ίδια με εκείνη της δεκαετίας του 1950.
Από αυτή την άποψη, υποστηρίζουμε τις προσπάθειες που ανέλαβε ο Ύπατος Αρμοστής για τους πρόσφυγες και οι οποίες εξαγγέλθηκαν με την ευκαιρία της 50ης επετείου αυτής της σύμβασης.
Ο Ύπατος Αρμοστής για τους πρόσφυγες έπαιξε σημαντικό ρόλο στην έκβαση της κρίσης του πλοίου Tampa και νομίζω ότι πρέπει να τον ενθαρρύνουμε όλοι να περιλάβει αυτού του είδους το πρόβλημα στην ημερήσια διάταξη των διαβουλεύσεων οι οποίες, μετά τη διάσκεψη της Γενεύης τον προσεχή Δεκέμβριο, θα πρέπει να μας επιτρέψουν να επικαιροποιήσουμε τους κανόνες μας, εφόσον πρόκειται ακριβώς για διεθνείς κανόνες.
Ας υπενθυμίσουμε και τη σημασία των πρωτοκόλλων για το εμπόριο και τη λαθραία διακίνηση ανθρωπίνων όντων που προσαρτώνται στη σύμβαση των Ηνωμένων Εθνών για την καταπολέμηση της διεθνούς εγκληματικότητας του Δεκεμβρίου 2000.
Η ίδια η Κοινότητα είναι συμβαλλόμενο μέρος των πρωτοκόλλων αυτών, τα οποία μόλις τεθούν σε ισχύ - μετά από έναν ορισμένο αριθμό κυρώσεων - θα βελτιώσουν το κοινό πλαίσιο που διαθέτουμε για την καταπολέμηση της εν λόγω εγκληματικότητας.
Όσον αφορά την ίδια την Ένωση, και επαναλαμβάνω ότι το πρόβλημα αφορά και εμάς - η Συνθήκη του Αμστερνταμ και τα συμπεράσματα του Ευρωπαϊκού Συμβουλίου του Τάμπερε έθεσαν τις βάσεις μιας κοινής πολιτικής στους τομείς του ασύλου και της μετανάστευσης.
Νομίζω ότι η Ένωση, μέσα από αυτά τα κείμενα και τις διάφορες δηλώσεις, υπενθύμισε την προσήλωση της ίδιας και των κρατών μελών της σε μια ανθρωπιστική παράδοση, η οποία θα πρέπει να μεταφραστεί στη θέσπιση ενός κοινού καθεστώτος ασύλου που να προσφέρει κατάλληλη προστασία σε κάθε άτομο που τη χρειάζεται και να εγγυάται την αρχή της μη επαναπροώθησης.
Ασφαλώς, αυτό δεν αποκλείει προληπτική δράση στις χώρες και τις περιοχές προέλευσης.
Αρχίσαμε να προχωρούμε προς αυτή την προσέγγιση, όταν το Συμβούλιο ενέκρινε έναν αριθμό σχεδίων δράσης τα οποία είχε προετοιμάσει η ομάδα για τη μετανάστευση και το άσυλο.
Ένα από αυτά αφορά ακριβώς το Αφγανιστάν και τις όμορες περιοχές.
Αν αποδειχθεί αναποτελεσματικό, θα πρέπει να το επανεξετάσουμε και υπολογίζουμε στο Κοινοβούλιο για να μας προσανατολίσει προς αυτή την κατεύθυνση.
Δίκτυα εμπορίου ανθρωπίνων όντων: πρέπει να ενισχύσουμε τη δράση της Ένωσης, ιδίως στις περιπτώσεις που τα θύματα μπορούν να τύχουν διεθνούς προστασίας.
Και εδώ, η Επιτροπή κρίνει απαραίτητο ένα κάπως πιο συστηματικό και συνεκτικό διάβημα.
Στο άμεσο μέλλον, θα καταβάλλουμε προσπάθειες προς αυτή την κατεύθυνση με τη βοήθεια ανακοίνωσης.
Όλα αυτά μετατρέπονται λοιπόν σε χρονοδιάγραμμα ενεργειών για την Ένωση.
Οι εργασίες άρχισαν στο εσωτερικό του Συμβουλίου.
Για να είμαι ειλικρινής, ο ρυθμός μας φαίνεται ακόμα κάπως αργός, αλλά αυτό δεν μας εκπλήσσει, λαμβανομένης υπόψη της ευαισθησίας των θεμάτων αυτών για τα κράτη μέλη.
Ασφαλώς, θα χρειαστεί να δοθεί νέα ώθηση στο κατάλληλο πολιτικό επίπεδο, πιθανότατα κατά το Ευρωπαϊκό Συμβούλιο του Laeken.
Εν πάση περιπτώσει, αυτό φαίνεται να πιστεύει η Προεδρία.
Είναι αυτονόητο ότι η στήριξη του Κοινοβουλίου προς αυτή την κατεύθυνση θα μας επιτρέψει να προχωρήσουμε, είμαστε πεπεισμένοι γι' αυτό, προς τη σωστή κατεύθυνση.
Τέλος, όσον αφορά την επίθεση εναντίον τρένου στην Αγκόλα, δεν έχω πολλά να προσθέσω.
Πολλά από αυτά που ελέχθησαν συγκεντρώνουν τη συναίνεση όλων.
Η Επιτροπή, όπως και εσείς, ανησυχεί ιδιαίτερα όσον αφορά τη συνέχιση αυτού του πολέμου, λυπάται διότι οι συγκρούσεις αυτές κλιμακώνονται και διότι πολλές εκατοντάδες άμαχοι βρήκαν και πάλι το θάνατο σε διάφορες περιοχές της χώρας κατά τη διάρκεια των τελευταίων εβδομάδων.
Είμαστε απολύτως αποφασισμένοι να στηρίξουμε τις προσπάθειες που καταβάλλονται σύμφωνα με την κοινή θέση της Ένωσης για την εξεύρεση πολιτικής λύσης για τη σύγκρουση της Αγκόλα.
Οι παρεμβάσεις σας δεν περιείχαν σοβαρές επικρίσεις έναντι αυτής της κοινής θέσης.
Καταβάλλουμε λοιπόν προσπάθειες για την υλοποίησή της υποστηρίζοντας κάθε πρόταση που αποσκοπεί στην στήριξη των πρωτοβουλιών που προέρχονται από την Αφρικανική Ένωση - υπάρχουν - ή από περιφερειακές αφρικανικές οργανώσεις, όπως η Κοινότητα για την ανάπτυξη της νοτίου Αφρικής, ενόψει της ανάπτυξης μηχανισμών που θα δημιουργηθούν με πρωτοβουλία αφρικανικών χωρών, ούτως ώστε να προληφθούν και να επιλυθούν οι συγκρούσεις.
Υπενθυμίζω ότι συνεχίζουμε την ανθρωπιστική μας βοήθεια, που είναι σημαντική, προς την Αγκόλα και ότι είμαστε έτοιμοι να προσαρμόσουμε ανάλογα τη φύση και το μέγεθος αυτής της ανθρωπιστικής βοήθειας.
Κύριε Πρόεδρε, ήμουν απών από τη συζήτηση, διότι συμμετείχα στη Διάσκεψη των Προέδρων, αλλά με ενημέρωσαν ότι ένα μέλος της Ομάδας μου, ο κ. Miranda, υπέστη πραγματική φραστική επίθεση από άλλο βουλευτή.
Πιστεύω ότι οι μέθοδοι αυτές είναι απαράδεκτες.
Είναι κάτι περισσότερο από προσωπική αντιπαράθεση, γι' αυτό θα επιθυμούσα, κύριε Πρόεδρε, να δώσετε το λόγο στον κ. Miranda για να βάλει τα πράγματα στη θέση τους και να περιληφθεί η αγόρευσή του στα πλήρη πρακτικά.
Κύριε Wurtz, δεν ήσασταν παρών.
Αρχικά επετέθη ο κ. Miranda στον άλλο συνάδελφο και του έδωσα τον λόγο για μια σύντομη απάντηση.
Με αυτό, έληξε το ζήτημα. φοβάμαι ότι αν πει πάλι κάτι ο κ. Miranda, τότε θα πει και ο κ. Ribeiro e Castro πάλι κάτι και θα περάσουμε έτσι όλη την ημέρα.
Και οι δύο κύριοι είχαν τον λόγο για το ίδιο θέμα.
Κατά συνέπεια έχουν ισοφαρίσει!
(ΡΤ) Ακριβώς, κύριε Πρόεδρε, πρόκειται για παρέμβαση επί της εφαρμογής του Κανονισμού.
Πιστεύω ότι ο κ. Πρόεδρος δεν είναι αρκετά προσεκτικός όταν λέγει ότι πρώτος εγώ επιτέθηκα στον κ. Ribeiro e Castro.
Δεν είναι αλήθεια.
Στην παρέμβασή του, που έγινε πριν από τη δική μου, ο κ. Ribeiro e Castro αναφέρθηκε ήδη σε μένα κατά τρόπο τελείως απαράδεκτο, και είναι βέβαιο ότι ο κ. Πρόεδρος δεν έκανε καμία επανόρθωση στο γεγονός αυτό.
Όπως θυμάστε, είπε ότι εγώ χειραγώγησα την κοινή γνώμη, ότι χειραγώγησα τον Τύπο, ότι επεχείρησα να χρησιμοποιήσω το Κοινοβούλιο, αναφέρθηκε κυρίως στο γεγονός ότι είμαι πρόεδρος της Επιτροπής Ανάπτυξης και Συνεργασίας.
Όμως, αυτό που είπα στην παρέμβασή μου και το οποίο αποτέλεσε απάντηση στον κ. Ribeiro e Castro, αυτό που είπα ήταν απλώς ότι ορισμένοι φίλοι της UNITA, κυρίως ο Δρ.
Ribeiro e Castro, προώθησαν ορισμένες πρωτοβουλίες.
Όμως, θέλω να πω, κύριε Πρόεδρε, ότι για μένα αυτό δεν αποτελεί καμία προσβολή, διότι είναι γνωστό, είναι πασίδηλο ότι το κόμμα αυτό, το κόμμα του Δρ.
Ribeiro e Castro, διατηρεί σαφείς, δημόσιες και ομολογημένες σχέσεις με την UNITA.
Και με αυτήν ακριβώς την έννοια το ανέφερα.
Τίποτα περισσότερο.
Και για το λόγο αυτό ακριβώς είπα ...
(O Πρόεδρος διακόπτει τον ομιλητή)
Κύριε Πρόεδρε, θέλω να πω ότι ο Πρόεδρος έπραξε ορθά, όσον αφορά τον Κανονισμό.
Ο κ. Ribeiro e Castro δεν υπερασπίστηκε την UNITA.
Υπέγραψε αντίθετα μια πρόταση όπου της ασκείται κριτική.
Στην αγόρευσή του σας άσκησε κριτική και ο Πρόεδρος του έδωσε τον λόγο για να απαντήσει στην προσωπική επίθεση που του κάνατε.
Θεωρώ ότι η ενέργεια του Πρόεδρου ήταν απόλυτα σωστή.
Η συζήτηση έληξε.
Η ψηφοφορία θα διεξαχθεί σήμερα, στις 18.30.
Νάρκες κατά προσωπικού
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0542/2001 των βουλευτών Van Orden και Van Hecke εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών·
B5-0561/2001 των βουλευτών van den Berg και Sakellariou εξ ονόματος της Ομάδας του Κόμματος των Ευρωπαίων Σοσιαλιστών·
B5-0568/2001 του βουλευτή Haarder και άλλων εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών·
B5-0575/2001 των βουλευτών Maes και McKenna εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας·
B5-0590/2001 του βουλευτή Segni εξ ονόματος της Ομάδας της Ένωσης για την Ευρώπη των Εθνών·
B5-0599/2001 της βουλευτή Bonino και άλλων
σχετικά με τα μέτρα υπέρ της δέσμευσης μη κρατικών φορέων για την ολοκληρωτική απαγόρευση των ναρκών κατά προσωπικού.
Το πρόβλημα με τις νάρκες κατά προσωπικού δεν είναι απλώς κρατικό.
Πολλά χρόνια αφότου επικρατήσει η ειρήνη, όπως ελπίζω ότι θα συμβεί κάποτε ακόμα και στην Αγκόλα, θα παραμένουν τα ναρκοπέδια στα οποία δεν μπορεί να βαδίσει κανείς, διότι είναι γεμάτα νάρκες και αποτελούν κίνδυνο για αθώους ανθρώπους.
Το 1997 υπογράφηκε η σύμβαση για την καταστροφή των ναρκών κατά προσωπικού.
149 χώρες έχουν υπογράψει μέχρι σήμερα.
Πολλές χώρες την έχουν κυρώσει, όμως 52, και μάλιστα όχι οι πλέον ασήμαντες, δεν το έπραξαν ακόμα.
Ένα από τα μεγάλα προβλήματα είναι το γεγονός ότι δεν τοποθετούν νάρκες μόνο τακτικοί στρατοί, αλλά και τρομοκρατικά κινήματα και αντάρτικες ομάδες.
Για το λόγο αυτό είναι απαραίτητο να ασκηθούν πιέσεις και σε τέτοιες ομάδες προκειμένου να εγκαταλείψουν τη χρήση ναρκών κατά προσωπικού.
Είναι δύσκολο για ένα επίσημο όργανο όπως το Κοινοβούλιο, να εξασφαλίσει την συμμετοχή μη κυβερνητικών φορέων στις διαπραγματεύσεις, χρειάζεται όμως εμείς ως επίσημο όργανο να καλέσουμε τις διάφορες χώρες να μην προμηθεύονται νάρκες και να υποστηρίξουμε τις ΜΚΟ οι οποίες αγωνίζονται για το στόχο αυτό, καθώς και να αναγκάσουμε τρομοκρατικές οργανώσεις και αντάρτικα κινήματα να παραιτηθούν από τη χρήση ναρκών.
Στο πλαίσιο αυτό σας παραπέμπω την έκκληση της Γενεύης την οποία ακούσαμε αυτή την εβδομάδα στο Κοινοβούλιο μας.
Kύριε Πρόεδρε, νομίζω ότι όλοι αντιτίθενται στις νάρκες κατά προσωπικού.
Σχετικά, θα ήθελα να εκφράσω την έκπληξή μου για το γεγονός ότι το παρόν ψήφισμα απευθύνεται σε άλλους φορείς εκτός των κρατών.
Όμως, οι νάρκες κατασκευάζονται και χρησιμοποιούνται με την έγκριση των κρατών.
Αυτά λοιπόν θα πρέπει να δεσμευθούν ότι οι νάρκες δεν θα κατασκευάζονται ούτε θα χρησιμοποιούνται και δεν κατανοώ καν τον τίτλο ενός τέτοιου ψηφίσματος!
Κατ' εμέ, η μόνη ερμηνεία είναι ότι το Κοινοβούλιο κάνει έτσι δήλωση υποταγής στις μεγάλες δυνάμεις και τα εθνικά κράτη.
Κύριε Πρόεδρε, θα αναφερθώ μόνο στο συγκεκριμένο ζήτημα.
Οι νάρκες κατά προσωπικού δολοφονούν, κάθε μέρα και σε πολλές χώρες.
Οι νάρκες αποτελούν θανάσιμη απειλή καθημερινά σε πολλές δεκάδες χώρες.
Στην Καμπότζη και μόνο τραυματίστηκαν πάνω από 35 000 άνθρωποι από νάρκες, και αναφέρομαι μόνο στους επιζήσαντες.
Καθημερινά εξουδετερώνονται νάρκες και καθημερινά τοποθετούνται νέες.
Η σύμβαση κατά των ναρκών κατά προσωπικού του 1997 κυρώθηκε από 19 χώρες και έχει υπογραφεί από 141.
Μεταξύ των χωρών που δεν έχουν υπογράψει την σύμβαση περιλαμβάνονται χώρες όπως η Ρωσία, η Γιουγκοσλαβία, αλλά και η Φινλανδία, η οποία χρησιμοποιεί τις νάρκες για την προστασία των συνόρων της με τη Ρωσία.
Η λύση αυτή είναι φυσικά φθηνότερη.
Μπορούν έτσι να πραγματοποιούνται περικοπές στα κονδύλια για την άμυνα.
Το καταλαβαίνουμε αυτό.
Εάν χρησιμοποιεί όμως το επιχείρημα αυτό η Φιλανδία, γιατί όχι και άλλες χώρες;
Για το λόγο αυτό καλώ την Επιτροπή και τα κράτη μέλη να υποχρεώσουν τα σημερινά και τα μελλοντικά μέλη, καθώς και τα κράτη τα οποία λαμβάνουν οικονομική ενίσχυση από την Ευρωπαϊκή Ένωση να υπογράψουν την σύμβαση.
(ΕΝ) Κύριε Πρόεδρε, ομιλώ για λογαριασμό του συναδέλφου μου κ. Van Orden, ο οποίος είναι απών σήμερα, αλλά για πολλά χρόνια ήταν άμεσα αναμεμειγμένος στην προσπάθεια για την καταπολέμηση της πληγής των ναρκών κατά προσωπικού.
Τα περισσότερα κράτη μέλη της ΕΕ δεν διαθέτουν πια νάρκες κατά προσωπικού στο επιχειρησιακό οπλοστάσιο των ενόπλων δυνάμεών τους.
Τα όπλα αυτά πράγματι απαγορεύτηκαν πριν από τέσσερα χρόνια.
Μόνον ανεύθυνες ένοπλες δυνάμεις, όπως αυτές της πρώην Γιουγκοσλαβίας και εξωκυβερνητικές ένοπλες ομάδες που συμμετέχουν σε εμφύλιες διαμάχες και εξεγέρσεις εξακολουθούν να χρησιμοποιούν τέτοια αποτρόπαια όπλα.
Εξ ορισμού τέτοιες ομάδες δεν μετέχουν στη Σύμβαση της Οτάβας περί απαγόρευσης της χρήσης ναρκών.
Το παρόν ψήφισμα εστιάζει την προσοχή στα γεγονότα και προσπαθεί να βρει τρόπους επηρεασμού αυτών των ομάδων.
Για κάτι τέτοιο απαιτείται μεγάλη προσοχή, καθώς δεν πρέπει να επιτρέψουμε να εννοηθεί κανενός είδους αναγνώριση της νομιμότητας τέτοιων ομάδων ή των πράξεών τους.
Σκοπός μας δεν είναι να αποσπάσουμε πόρους της ΕΕ που προορίζονται για τον πρωτεύοντα σκοπό της εξάλειψης των ναρκών και την παροχή βοήθειας στα θύματα αυτών.
Σκοπός μας είναι να θέσουμε το θέμα ενώπιον των κρατών που συμμετέχουν στη Σύμβαση της Οτάβας κατά τη συνάντησή τους στη Μανάγκουα της Νικαράγουα αργότερα αυτόν το μήνα.
Κύριε Πρόεδρε, η θέση του Ευρωπαϊκού Κοινοβουλίου εναντίον των ναρκών κατά προσωπικού και υπέρ της ολοκληρωτικής απαγόρευσής τους έχει ήδη εκφρασθεί ρητά σε πολλά ψηφίσματα.
Το αποτέλεσμα της Οτάβας οφείλεται στο έργο συγκεκριμένων εξειδικευμένων ΜΚΟ.
Πιστεύω ότι στην επόμενη διάσκεψη των χωρών που υπέγραψαν τη Σύμβαση, που θα διεξαχθεί στη Μανάγκουα, η Ευρωπαϊκή Ένωση θα πρέπει να συμβάλει ώστε να υπογράψουν και να επικυρώσουν τη Σύμβαση περισσότερες χώρες· υπάρχουν 52 που δεν την έχουν υπογράψει και πολλές που δεν την έχουν επικυρώσει ακόμα.
Επίσης πρέπει να συμβάλει ώστε να προσφερθούν περισσότεροι πόροι για την πλήρη απομάκρυνση των ναρκών, αφού οι ακόμα θαμμένες νάρκες προκαλούν θάνατο και ακρωτηριασμούς σε όλο τον κόσμο και πρέπει να απαιτηθεί από τις εμπλεκόμενες πλευρές - κρατικούς και μη κρατικούς φορείς - να φθάσουν σε μια συμφωνία για την ολοκληρωτική απαγόρευση των εν λόγω ναρκών.
Τελειώνω, κύριε Πρόεδρε, ζητώντας την κατανόηση και υποστήριξη για το έργο των ΜΚΟ, οι οποίες, όπως η πρωτοβουλία που ξεκίνησε από την ανθρωπιστική οργάνωση "Έκκληση της Γενεύης" και από άλλες, θα συμβάλουν να εξαφανιστεί ένα τόσο θανατηφόρο και μισητό όπλο όπως είναι οι νάρκες κατά προσωπικού.
.
(FR) Κύριε Πρόεδρε, τι κάνουμε;
Νομίζω ότι αυτό είναι το ερώτημα που τίθεται και στο οποίο μου ζητάτε να απαντήσω.
E λοιπόν, καταρχάς, δημιουργήσαμε ένα πλαίσιο κανόνων για την Ένωση και με την έγκριση, στις παραμονές του καλοκαιριού, των δύο κανονισμών που αφορούν τον αγώνα κατά των ναρκών αυτών αποκτήσαμε νομικά μέσα τα οποία είναι πλέον στη διάθεσή μας για να εγκαινιάσουμε αποτελεσματικές και συντονισμένες παρεμβάσεις.
Στη συνέχεια, πρόκειται να συμμετάσχουμε ενεργά, στο πλευρό της Προεδρίας, στη διάσκεψη των συμβαλλομένων κρατών της Σύμβασης της Οτάβας στα τέλη του μήνα στη Νικαράγουα, διάσκεψη την οποία θεωρούμε σημαντική διότι θα συζητήσουμε, ασφαλώς, τις προκλήσεις που θέτει η απαγόρευση των ναρκών κατά προσωπικού, θα ανταλλάξουμε συγκεκριμένες εμπειρίες μεταξύ όλων εκείνων που ανέλαβαν ανάλογη δράση και, όπως εξέφρασαν την επιθυμία οι περισσότεροι από σας, θα ασκήσουμε πίεση στα κράτη που δεν έχουν ακόμα υπογράψει την εν λόγω σύμβαση.
Κατά την άποψή μας, ο στόχος παραμένει ο ίδιος και είμαστε αποφασισμένοι να τον επιτύχουμε οδηγώντας τα πράγματα σε παγκόσμια απαγόρευση της παραγωγής, της συγκέντρωσης, της διακίνησης και της χρησιμοποίησης των χερσαίων ναρκών κατά προσωπικού.
Η υλοποίηση αυτού του στόχου και η εξάλειψη του κινδύνου στον οποίο εκθέτουν οι νάρκες που δεν έχουν ακόμα απομακρυνθεί από περιοχές συγκρούσεων σε ολόκληρο τον κόσμο όχι μόνον τις ανθρώπινες ζωές, αλλά και τις οικονομικές δραστηριότητες, εναπόκειται κατά κύριο λόγο στα κράτη και στις κυβερνήσεις.
Ασφαλώς.
Δυστυχώς, συχνά συμβαίνει να χρησιμοποιούν χερσαίες νάρκες κατά προσωπικού και μη κυβερνητικοί φορείς σε εσωτερικές συγκρούσεις ή συγκρούσεις μεταξύ κρατών και έτσι φέρουν και αυτοί μέρος της ευθύνης για τον πόνο και τις καταστροφές που προκαλούν στους πληθυσμούς και στις κοινωνίες οι νάρκες.
Η εμπειρία απέδειξε, όπως είπατε, ότι πρέπει να διερευνήσουμε νέα μέσα σύνδεσης των μη κυβερνητικών φορέων με αυτές τις δράσεις αγώνα κατά των χερσαίων ναρκών και να τους κάνουμε να προσχωρήσουν στο στόχο της πλήρους απαγόρευσης αυτών των όπλων.
Από την άποψη αυτή, αυτή η έκκληση της Γενεύης αποτελεί πρωτοβουλία με αξιέπαινες προθέσεις, αλλά πρέπει να βεβαιωθούμε ότι οι μελλοντικές πρωτοβουλίες τέτοιας φύσεως εγγράφονται όντως στο πλαίσιο των σημαντικών προσπαθειών που καταβάλλει ήδη η διεθνής κοινότητα.
Όπως γνωρίζει το Κοινοβούλιο, η διεθνής εκστρατεία για την απαγόρευση των χερσαίων ναρκών έχει λάβει τη μορφή παγκόσμιου κινήματος το οποίο η Ευρωπαϊκή Ένωση υποστήριξε εξαρχής.
Αυτή η διεθνής εκστρατεία, σε συνεργασία με ορισμένες κυβερνητικές και μη κυβερνητικές συμφωνίες εκπόνησε προδιαγραφές, προγράμματα δράσης τα οποία συμπληρώνουν τις διεθνείς ρυθμίσεις που περιλαμβάνει η Σύμβαση της Οτάβας.
Επιθυμούμε λοιπόν να υπάρξουν, παράλληλα με αυτό το κανονιστικό πλαίσιο, οι εν λόγω πρωτοβουλίες, οι οποίες ενισχύουν τις δράσεις που αναλαμβάνονται στο πλαίσιο των κρατών και της κοινωνίας των πολιτών, και είμαστε έτοιμοι να τις υποστηρίξουμε.
Πρέπει να αναλύσουμε λεπτομερώς αυτή την έκκληση της Γενεύης και να ενθαρρύνουμε τους υποκινητές της να συντονίσουν στενά τη δράση τους με τη Διεθνή Σύμβαση για την Απαγόρευση των Ναρκών και με άλλες συμφωνίες πρώτου μεγέθους, ούτως ώστε το σύνολο των δυνάμεων που έχουν κινητοποιηθεί προς αυτή την κατεύθυνση να μην διατρέχουν καμία στιγμή τον κίνδυνο, λαμβανομένης υπόψη της σημασίας όσων διακυβεύονται, να κατακερματιστούν.
Μένουν ακόμα να γίνουν πολλά για να παγιωθούν οι απαιτήσεις και οι φιλόδοξοι στόχοι που καθόρισε η Σύμβαση της Οτάβας.
Ευχαριστώ πολύ, κύριε Επίτροπε!
Η συζήτηση έληξε.
Η ψηφοφορία θα διεξαχθεί σήμερα, στις 18.30.
Ξηρασία στην Κεντρική Αμερική
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
B5-0547/2001 των βουλευτών Salafranca Sαnchez-Neyra και Garcνa-Margallo y Marfil εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών·
B5-0562/2001 της βουλευτή Dνez Gonzαlez και άλλων εξ ονόματος της Ομάδας του Κόμματος των Ευρωπαίων Σοσιαλιστών·
B5-0569/2001 των βουλευτών Sαnchez Garcνa και Gasςliba i Bφhm εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών·
B5-0574/2001 του βουλευτή Mayol i Raynal και άλλων εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας·
B5-0591/2001 του βουλευτή Marset Campos και άλλων εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών·
B5-0600/2001 των βουλευτών Queirσ και Ribeiro e Castro εξ ονόματος της Ομάδας Ένωση για την Ευρώπη των Εθνών·
σχετικά με την ξηρασία στην Κεντρική Αμερική.
Κύριε Πρόεδρε, κυρίες και κύριοι, δεν θα χάσω ούτε λεπτό από τον χρόνο που μου αναλογεί για να σας πείσω για τις σοβαρότατες συνέπειες που έχουν επιφέρει οι φυσικές καταστροφές στην Κεντρική Αμερική.
Θα χάσω όμως ένα μέρος του χρόνου μου για να πω ότι έχουν βραχυπρόθεσμες συνέπειες.
Για να γίνω πιο σύντομος: ενάμισι εκατομμύριο άνθρωποι λιμοκτονούν στην περιοχή, χωρίς να λησμονούμε και τις μακροπρόθεσμες συνέπειες στην αειφόρο ανάπτυξη και τις επιδράσεις στο κλίμα.
Μέχρι τώρα έχουμε αντιδράσει ως ευρωπαϊκά όργανα επιχειρώντας να ελαφρύνουμε τις βραχυπρόθεσμες συνέπειες: με βοήθειες επείγουσας ανάγκης ή με αποστολές τροφίμων που μετά βίας μπόρεσαν να ελαφρύνουν την πείνα στην περιοχή.
Μέχρι σήμερα φανήκαμε ανίκανοι να δώσουμε απάντηση στις μακροπρόθεσμες ανάγκες ή ελλείψεις.
Μ' αυτό το ψήφισμα, πρώτον, ζητείται από την Επιτροπή να ληφθούν υπόψη αυτές οι ανάγκες κατά την κατάρτιση του προϋπολογισμού του 2002.
Δεύτερον, να τεθούν σε λειτουργία δράσεις που αποσκοπούν στην επιτάχυνση ή στην προώθηση μιας πολιτικής αειφόρου ανάπτυξης σχετικά με την αγροτική ανάπτυξη, που αποσκοπούν στην πρόβλεψη της ξηρασίας και των μακροπρόθεσμων συνεπειών που ανέφερα παραπάνω.
Και τρίτον, αναφέρομαι στην παράγραφο 4 σχετικά με μια πολιτική μακροπρόθεσμης συνεργασίας με την περιοχή, που θα αποσκοπεί στην κάλυψη των αναγκών που επισήμανα προηγουμένως.
Κύριε Πρόεδρε, η αλήθεια είναι ότι η περιοχή της Κεντρικής Αμερικής υποφέρει εδώ και πάρα πολύ καιρό.
Πρώτα ήταν τα τάγματα θανάτου και οι κυβερνήσεις της Ακρας Δεξιάς.
Έπειτα, αφότου κατακτήθηκε η ελευθερία χάρη στη διαμεσολάβηση της Ευρωπαϊκής Ένωσης, υπήρξαν διεφθαρμένες κυβερνήσεις· μετά ήρθαν οι καταστροφές που προκλήθηκαν από τον τυφώνα Μιτς, οι σεισμοί και τώρα αυτή η ξηρασία που συνεπάγεται, όπως ειπώθηκε, πείνα, φτώχεια και θάνατο για εκατοντάδες χιλιάδες άτομα.
Η Ευρωπαϊκή Ένωση πρέπει να διακρίνεται από τους άλλους από μια διαφορετική συμπεριφορά αλληλεγγύης, όχι μόνο εγκρίνοντας πιστώσεις σ' αυτή την περίσταση, αλλά όπως ειπώθηκε, και για τα επόμενα έτη επίσης, σημαντικές και αναγκαίες πιστώσεις που θα περιορίσουν τις αιτίες και τις συνέπειες αυτής της ξηρασίας.
Εγώ ετοίμασα την έκθεση σχετικά με την ανασυγκρότηση της Κεντρικής Αμερικής μετά τον τυφώνα Μιτς και διαπίστωσα ότι η υπάρχουσα διαφθορά στην περιοχή εμποδίζει να φθάσει απευθείας η βοήθεια.
Γι' αυτό, συνιστούμε να φθάνει η βοήθεια που δίνουμε με τον πιο άμεσο δυνατό τρόπο μέσω των δήμων και των δημοκρατικών ΜΚΟ.
Κύριε Πρόεδρε, κυρίες και κύριοι, κύριε Επίτροπε, καθημερινά μας φθάνουν ανατριχιαστικές εικόνες νέων τραγωδιών που μαστίζουν τον κόσμο: κατεστραμμένα χωριά, παιδιά που πεθαίνουν από πείνα ή από αρρώστιες, πρόσφυγες χωρίς καταφύγιο, μετανάστες που περιπλανούνται ανά τον κόσμο αναζητώντας μια ευκαιρία στη ζωή...
Αλλά υπάρχουν τραγωδίες που συνεχίζουν να υπάρχουν όταν κανείς πια δεν μιλά γι' αυτές, που χειροτερεύουν και εξαπλώνονται ακόμη και όταν δεν ανοίγουν τα δελτία ειδήσεων.
Μία από αυτές τις περιπτώσεις που έχουν μείνει στη μνήμη όλων εμάς του ανεπτυγμένου κόσμου είναι η κατάσταση της Κεντρικής Αμερικής και οι δραματικές συνέπειες της ξηρασίας που τη μαστίζει εδώ και τρεις μήνες.
Μια συμφορά που ξεσπά, όπως ειπώθηκε, σε μια περιοχή ήδη εξασθενημένη από συνεχείς φυσικές καταστροφές, εκτός από τις πολιτικές, και που βασίζεται σε μια κοινωνική και οικονομική δομή χωρίς τα ελάχιστα μέσα για να αντισταθεί.
Το Ελ Σαλβαδόρ διέταξε κατάσταση έκτακτης ανάγκης και η Γουατεμάλα δήλωσε μόλις χθες κατάσταση εθνικής συμφοράς σε μια πραγματικά απελπιστική προσπάθεια να αντιμετωπιστεί ο μεγάλος λιμός.
Η ξηρασία κατέστρεψε στην περιοχή το μεγαλύτερο μέρος των καλλιεργειών και η πείνα έπληξε, όπως ειπώθηκε εδώ, χιλιάδες ανθρώπους.
Κι όλα αυτά σε μια περιοχή όπου το μεγαλύτερο ποσοστό των κατοίκων της ζουν σε κατάσταση ανέχειας ή υπερβολικής φτώχειας.
Το παγκόσμιο επισιτιστικό πρόγραμμα των Ηνωμένων Εθνών έκρουε τον κώδωνα του κινδύνου εδώ και καιρό, ανακοινώνοντας ότι, αν συνεχιστεί έτσι η τωρινή κατάσταση, θα μπορούσαν να καλυφθούν μόνο για τρεις μήνες οι ανάγκες των μισών από τους κατοίκους που έχουν πληγεί περισσότερο.
Γι' αυτό εφιστώ την προσοχή ιδιαίτερα στη σύσταση που περιέχεται στην παράγραφο 4, που σε σχέση με την παράγραφο 3 προσπαθεί να συμβιβάσει τις αποφάσεις μας σχετικά με την αναπτυξιακή βοήθεια έτσι ώστε να έχουν ως στόχο να καταπολεμήσουν τα διαρθρωτικά προβλήματα.
Μόνο έτσι, επενδύοντας στην αειφόρο ανάπτυξη στις πλέον ευαίσθητες περιοχές του κόσμου, θα μπορέσουμε να προλάβουμε και να απαλύνουμε στο μέτρο του δυνατού τις συνέπειες των φυσικών καταστροφών, επειδή θα επενδύσουμε τη βοήθειά μας και τα μέσα μας στην ανασυγκρότηση και την ενδυνάμωση του πληθυσμού, θα τους κάνουμε πιο δυνατούς για να αντέχουν τις συνέπειες κάποιων φαινομένων που ούτε καν εμείς, του ανεπτυγμένου κόσμου, μπορούμε να αποφύγουμε.
Κυρίες και κύριοι, έφθασε η ώρα να φανεί η Ευρώπη ικανή να πει τα πράγματα με το όνομά τους, να τους διδάξει πώς να ψαρεύουν αντί να τους μοιράζει ψάρια.
Κύριε Πρόεδρε, συμφωνώ με όσα είπαν οι συνάδελφοί μου.
Πάντως, εμείς, η Αντιπροσωπεία του Ευρωπαϊκού Κοινοβουλίου για τις Σχέσεις με τις Χώρες της Κεντρικής Αμερικής ήμασταν στο Ελ Σαλβαδόρ τον Ιούλιο και μπορέσαμε να δούμε τις συνέπειες που είχαν οι σεισμοί και ο τυφώνας Μιτς.
Πράγματι, υπάρχει ένα πολύ σημαντικό πρόγραμμα της Ευρωπαϊκής Ένωσης για την αποκατάσταση των θεσμών σ' αυτή την περιοχή, αλλά αυτή τη στιγμή το χειρότερο απ' όλα, για το οποίο μας προειδοποίησαν τον Ιούλιο, είναι αυτό που συμβαίνει με την ξηρασία.
Πιστεύω ότι πρέπει να προβλέψουμε δύο είδη βοήθειας: μια άμεση βοήθεια, για να αποφευχθεί η πείνα, και μια πιο μακροπρόθεσμη βοήθεια, για να εργαστούμε υπέρ μιας αειφόρου ανάπτυξης· επειδή η Διακυβερνητική Επιτροπή για τις Κλιματικές Μεταβολές θεωρεί ότι θα παρατηρούνται όλο και περισσότεροι σεισμοί, πλημμύρες και ξηρασίες κι αυτό στα πλέον φτωχά μέρη του κόσμου, που δεν θα μπορούν να το αντέξουν.
Γι' αυτό, πιστεύω ότι η Ευρωπαϊκή Ένωση πρέπει να χρησιμοποιήσει δύο τρόπους: την άμεση βοήθεια που μας την ζήτησαν όταν ήμασταν εκεί τον Ιούλιο, και την πιο μακροπρόθεσμη βοήθεια για να προληφθεί αυτό που συμβαίνει.
Επίσης μας απασχολεί η διανομή της βοήθειας.
Πρέπει να ελέγχεται πολύ καλά από τις υπηρεσίες της Ευρωπαϊκής Επιτροπής που βρίσκονται επί τόπου για να φθάνει στους πραγματικούς πληγέντες.
Υπάρχουν κάποιες διαμαρτυρίες προς αυτή τη κατεύθυνση.
.
(FR) Η Επιτροπή έχει ασφαλώς πλήρη επίγνωση της κατάστασης που αναφέρεται στο παρόν ψήφισμα.
Η ξηρασία που αντιμετωπίζουν σήμερα οι χώρες αυτές είναι αναμφίβολα η χειρότερη μετά από εκείνη που είχε προκαλέσει το El Niρo το 1997.
Εντούτοις, σήμερα, θεωρούμε υπερβολικό να συγκρίνεται η κατάσταση με εκείνη που είχε ακολουθήσει τον τυφώνα Μιτς.
Οι υπηρεσίες της Επιτροπής βρίσκονται σε διαρκή επαφή με τους εκπροσώπους των χωρών της Κεντρικής Αμερικής και εκτιμούμε, από κοινού με τους εκπροσώπους των χωρών αυτών με τους οποίους συνεργαζόμαστε, ότι η κατάσταση είναι ασφαλώς πολύ ανησυχητική, αλλά ότι, στο παρόν στάδιο, συνεχίζει να βρίσκεται υπό έλεγχο και δεν φαίνεται ότι θα συνεχιστεί για πολύ, λόγω της επανάληψης των βροχοπτώσεων στις περισσότερες περιοχές που πλήττονται από την ξηρασία.
Παρόλο που οι βροχές επαναλαμβάνονται βραχυπρόθεσμα, αυτό δεν πρέπει να μας αποτρέψει από το να μελετήσουμε τις πραγματικές αιτίες αυτής της κρίσης, οι οποίες αποδίδονται, όπως είπατε νομίζω όλοι, σε συγκυριακούς, αλλά κυρίως διαρθρωτικούς παράγοντες, μεταξύ των οποίων η μείωση των εσόδων που προέρχονται από βασικά προϊόντα και κυρίως από τον καφέ, ο πιθανόν ακατάλληλος χαρακτήρας των γεωργικών πολιτικών ή η ολοένα και πιο δυσχερής πρόσβαση για πολλές αγροτικές οικογένειες στις εισροές της παραγωγής, για να μην αναφερθούμε στη φτώχεια που αναμφίβολα ενδημεί σε όλες αυτές τις χώρες.
Όσον αφορά τη βραχυπρόθεσμη επιτήρηση, αν μπορώ να το πω έτσι, η Επιτροπή και η Ένωση διαθέτουν πλέον ένα δίκτυο αντενών που επιτρέπει τον έλεγχο της επισιτιστικής κατάστασης σε όλες τις ευαίσθητες περιοχές.
Μια από αυτές τις αντένες βρίσκεται στην Κεντρική Αμερική και θα μας επιτρέψει να ενημερωθούμε σε πραγματικό χρόνο ούτως ώστε να επέμβουμε, εφόσον απαιτείται.
Η ουσία του προβλήματος, δηλαδή τα διαρθρωτικά αίτια της επισιτιστικής ανασφάλειας στην περιοχή, είναι το πραγματικό πρόβλημα το οποίο πρέπει να αντιμετωπίσουμε μεσοπρόθεσμα και μακροπρόθεσμα, όπως είπαν πολλοί από σας.
Μεταξύ των λύσεων που διαβλέπουμε οι κυριότερες είναι: η αγροτική ανάπτυξη, η οποία αποτελεί ήδη προτεραιότητα της δράσης και της συνεργασίας της Ένωσης στις περισσότερες από τις ενδιαφερόμενες χώρες και η οποία επιθυμούμε να ενισχυθεί περισσότερο με το συντονισμό των προσπαθειών, είτε πρόκειται για τη βοήθεια προς τις τοπικές κυβερνήσεις για να συντονίσουν την αναπτυξιακή πολιτική τους για το θέμα - και έχουμε τη δυνατότητα να το κάνουμε - είτε πρόκειται για στήριξη προς τα σχέδια των μη κυβερνητικών οργανισμών ή των τοπικών κοινοτήτων τα οποία αποσκοπούν στη διαφοροποίηση της παραγωγής και της κατανομής των εσοδειών και στη δημιουργία οικογενειακών εισοδημάτων άλλου τύπου, είτε πρόκειται για το συντονισμό με άλλους διεθνείς χρηματοδότες - τα κράτη μέλη, τα ιδρύματα του Bretton Woods - είτε, τέλος, πρόκειται για την υλοποίηση προγραμμάτων μείωσης της φτώχειας στις ενδιαφερόμενες χώρες.
Όπως και εσείς, είμαστε πεπεισμένοι ότι πρέπει να αντιμετωπίσουμε τις επείγουσες καταστάσεις βραχυπρόθεσμα, αλλά ότι το πρόβλημα έχει βαθιές ρίζες και ότι πρέπει να αντιμετωπίσουμε τις θεμελιώδεις αιτίες του αν θέλουμε να αποφύγουμε την επανεμφάνιση παρόμοιων επιπτώσεων.
Κύριε Πρόεδρε, στην ισπανική απόδοση του ψηφίσματος σχετικά με τους αφγανούς πρόσφυγες στα ανοικτά των ακτών της Αυστραλίας υπάρχει ένα σφάλμα που το επισημαίνω για να το διορθώσουν οι υπηρεσίες του Κοινοβουλίου.
Στην αιτιολογική σκέψη Ε λείπει μια σειρά, μιλάει για "να επιτραπεί στους αιτούντες άσυλο να αιτήσουν άσυλο στην Αυστραλία" , ενώ πρέπει να λέει "φτάνοντας σε αυστραλιανό έδαφος" .
Θα αρκούσε να προσαρμοστεί απλά αυτό το κείμενο στις υπόλοιπες αποδόσεις - είδα την αγγλική, τη γαλλική και τη γερμανική.
Το επισημαίνω για να φροντίσουν οι υπηρεσίες του Κοινοβουλίου να το διορθώσουν.
Κύριε συνάδελφε, σας έχω πλήρη εμπιστοσύνη, καθότι γνωρίζω ότι διαθέτετε εξαιρετικές γνώσεις στις ξένες γλώσσες.
Θα γίνει ασφαλώς διόρθωση.
Από τα δεξιά μου, με διαβεβαίωσαν ήδη ότι θα γίνει η απαιτούμενη συμπλήρωση στα ισπανικά.
Η συζήτηση έληξε.
Η ψηφοφορία θα διεξαχθεί στις 18.30.
Ορεινή γεωργία
Η ημερήσια διάταξη προβλέπει τη συζήτηση της έκθεσης (A5-0277/2001) του κ. Ebner εξ ονόματος της Επιτροπής Γεωργίας και Ανάπτυξης της Υπαίθρου σχετικά με τα 25 χρόνια εφαρμογής του κανονισμού της Κοινότητας προς όφελος της γεωργίας στις ορεινές περιοχές.
Κύριε Πρόεδρε, αξιότιμοι συνάδελφοι, η έκθεση πρωτοβουλίας σχετικά με τα 25 χρόνια εφαρμογής του κανονισμού της Κοινότητας προς όφελος της γεωργίας στις ορεινές περιοχές τέθηκε στην ημερήσια διάταξη του Ευρωπαϊκού Κοινοβουλίου λίγο πριν από την έναρξη του Διεθνούς Έτους του Βουνού.
Για το επόμενο έτος έχουν σχεδιαστεί σε διεθνές, εθνικό και τοπικό επίπεδο εκδηλώσεις για την προώθηση της βιώσιμης ανάπτυξης των ορεινών περιοχών.
Κεντρικό στόχο του Έτους του Βουνού αποτελούν η ενημέρωση και η συνειδητοποίηση του κοινού σχετικά με τα ορεινά οικοσυστήματα, τη δυναμική και τη λειτουργία τους, η προώθηση και διατήρηση της πολιτιστικής κληρονομιάς των ορεινών κοινοτήτων καθώς και η διατήρηση και βιώσιμη ανάπτυξη των πόρων των ορεινών περιοχών για την εξασφάλιση της ποιότητας ζωής των κατοίκων τους τόσο σήμερα όσο και στο μέλλον.
Σε τελική ανάλυση οι ορεινές περιοχές καταλαμβάνουν το 30% της συνολικής επιφάνειας της ΕΕ και το 20% της χρησιμοποιούμενης γεωργικής γης.
Πρόκειται για περιοχές όπου ζει το 10% του πληθυσμού της Ευρωπαϊκής Ένωσης.
Είμαι πεπεισμένος ότι το επικείμενο Έτος του Βουνού θα αποτελέσει και για την Ευρωπαϊκή Ένωση αφορμή να λάβει συγκεκριμένα υπόψη της τα ειδικά αιτήματα των ορεινών περιοχών και να αναγνωρίσει τις περιοχές αυτές ως απαραίτητο ζωτικό χώρο.
Ταυτόχρονα θα πρέπει να διατηρηθεί και να προστατευθεί η ποιότητα ζωής στις ορεινές περιοχές και να αποσοβηθεί ο κίνδυνος της μετανάστευσης του πληθυσμού τους που εξακολουθεί να τις απειλεί.
Η παρούσα έκθεση συνιστά εκ των πραγμάτων γνωμοδότηση του Κοινοβουλίου για το Έτος του Βουνού και θέλει να χρησιμεύσει στην Επιτροπή και στο Συμβούλιο ως βάση και ταυτόχρονα ως κατάλογος αιτημάτων.
Στην παρούσα έκθεση, η οποία εγκρίθηκε ουσιαστικά ομόφωνα από την Επιτροπή Γεωργίας και Ανάπτυξης της Υπαίθρου, συνηγορώ κατ' αρχήν υπέρ μιας συνολικής στρατηγικής της ΕΕ προς όφελος των ορεινών περιοχών.
Η έκθεση περιέχει σχετικά έναν μεγάλο αριθμό νέων προτάσεων προσανατολισμένων, κατά την άποψή μου, στην πράξη, τις οποίες θα σας παρακαλέσω να υποστηρίξετε στην επικείμενη ψηφοφορία.
Καλώ και παρακαλώ, λοιπόν, την Επιτροπή να υποβάλει ήδη εντός του τρέχοντος έτους ανακοίνωση στην οποία θα παρουσιάζονται οι δράσεις της ΕΕ για το Διεθνές Έτος του Βουνού.
Θεωρώ ενδεδειγμένο η ανακοίνωση να περιέχει ένα συνολικό σχέδιο για τις εν λόγω περιοχές, λαμβάνοντας υπόψη τα δεδομένα που θα προκύψουν στο μέλλον μετά το 2006 καθώς και με τη διεύρυνση.
Απόρροια αυτού θα ήταν η επιτακτική ανάγκη αναθεώρησης της οδηγίας 268/75 και των αλλαγών που συνεπάγεται.
Ωστόσο, θέλω να καταστήσω σαφές ότι το απαιτούμενο συνολικό σχέδιο θα πρέπει να εκπονηθεί λαμβάνοντας υπόψη την αρχή της επικουρικότητας.
Παρά τη συχνή ομοιότητα των προβλημάτων και δυσκολιών που αντιμετωπίζουν οι ορεινές περιοχές, είναι γεγονός ότι παράλληλα υπάρχουν διαφορές και ιδιαιτερότητες.
Συνεπώς δεν μπορεί να υπάρξει λύση γενικής ισχύος.
Τα κοινά προβλήματα μπορούν να επιλυθούν αποτελεσματικότερα με διασυνοριακές προσεγγίσεις.
Για τον λόγο αυτό παραθέτω στην έκθεσή μου μια προσέγγιση που περιλαμβάνει επίσης τους τομείς της γεωργίας, της δασοκομίας, των μεταφορών, του τουρισμού, της ενέργειας και των υδάτινων πόρων, του περιφερειακού χωροταξικού σχεδιασμού, της προστασίας του περιβάλλοντος, και της διατήρησης της κοινής πολιτιστικής κληρονομιάς.
Επιτρέψτε μου να αναφερθώ σύντομα σε μεμονωμένα αιτήματα που περιέχει η έκθεση.
Γεωργία: εδώ απαιτείται συνοπτικά η επέκταση του δεύτερου πυλώνα της γεωργικής πολιτικής και κατά συνέπεια η επέκταση της ανάπτυξης της υπαίθρου.
Θα πρέπει στο πλαίσιο αυτό να ληφθεί ανάλογα υπόψη η προστατευτική προς το περιβάλλον και το τοπίο λειτουργία της γεωργίας καθώς και ο πολυλειτουργικός της χαρακτήρας.
Περαιτέρω αιτήματα είναι η αναζήτηση κοινής στρατηγικής για την επίλυση των προβλημάτων με τη μορφή περιφερειακών συμβάσεων, η επεξεργασία και η προσαρμογή κριτηρίων και δεδομένων για τις ορεινές περιοχές με βάση τις σημερινές συνθήκες καθώς και η χρηματοδότηση έρευνας από το 6ο Πρόγραμμα Πλαίσιο με στόχο την πρακτική εφαρμογή των αποτελεσμάτων και με αναφορά σε συγκεκριμένες περιοχές, η δημιουργία της απαραίτητης βασικής υποδομής, καθώς και η εκπαίδευση και συνεχιζόμενη κατάρτιση, ώστε να μπορέσει ο πληθυσμός να διατηρήσει υψηλό επίπεδο ενημέρωσης, η ενίσχυση των οδικών δικτύων στις ορεινές περιοχές λαμβανομένης υπόψη της αρχής της βιωσιμότητας ώστε να διασφαλισθεί ο ζωτικός, φυσικός και οικονομικός ρόλος των ορεινών περιοχών.
Το τελευταίο με την έννοια ότι θα πρέπει να διασφαλισθεί η πρόσβαση σε αγροκτήματα και ορεινά λιβάδια, ενώ ταυτόχρονα οι μεγάλοι δρόμοι θα πρέπει να κατασκευαστούν με αυστηρά κριτήρια ως προς τη φιλικότητά τους προς το περιβάλλον.
Τελειώνοντας, θέλω να επισημάνω ότι οι ορεινές περιοχές χρήζουν ειδικής μεταχείρισης κυρίως ενόψει της διεύρυνσης.
Το επικείμενο Έτος των Βουνών είναι η ιδανική περίοδος, κύριε Επίτροπε και αξιότιμοι συνάδελφοι, για να ασχοληθείτε συγκεκριμένα με την πρόταση που αφορά το αύριο.
Σε αυτή την εξέλιξη μπορείτε να συμβάλετε ουσιαστικά, εσείς, κυρίες και κύριοι, με την ψήφο σας για την έγκριση της έκθεσής μου, και κυρίως εσείς, κύριε Επίτροπε, καθώς και η Επιτροπή με την υλοποίηση των προτάσεων που περιέχει η έκθεση.
Κύριε Πρόεδρε, κύριε Επίτροπε, αξιότιμοι κυρίες και κύριοι, αρχικά θέλω να ευχαριστήσω θερμά το συνάδελφο Ebner για την έκθεση πρωτοβουλίας.
Πρόκειται για μια έκθεση που θα υποστηρίξω με όλη μου την καρδιά.
Λαμβάνοντας υπόψη το γεγονός που τονίστηκε και από το συνάδελφο Ebner, ότι δηλαδή περίπου 30% της επιφάνειας της ΕΕ είναι ορεινές περιοχές και σε μερικά κράτη μέλη όπως η Αυστρία το ποσοστό αυτό ανέρχεται μάλιστα στο 50%, χαιρετίζω και υποστηρίζω την παρούσα έκθεση πρωτοβουλίας.
Η σημασία των οικοσυστημάτων στα βουνά αποτελεί πολιτιστική κληρονομιά.
Για πολλές περιοχές της Ευρώπης έχει μεγάλη σημασία η διατήρηση και η βιώσιμη εκμετάλλευση των πόρων τους.
Η προστασία του κόσμου των βουνών, η προστασία των δασών, του νερού, της οικολογικής ισορροπίας καθώς και της ποικιλίας των ειδών πρέπει να αποτελέσουν ιδιαίτερο θέμα σε ένα συνολικό σχέδιο για όλη την επικράτεια της ΕΕ.
Πολλές οροσειρές ξεπερνούν τα κρατικά σύνορα και πολλά προβλήματα μπορούν να λυθούν καλύτερα από κοινού με μια διασυνοριακή προσέγγιση.
Σε συνάρτηση με όλα αυτά θέλω να τονίσω την πολυλειτουργική αποστολή της γεωργίας και της δασοκομίας στις ορεινές περιοχές οι οποίες είναι ύψιστης σημασίας και σε μια διευρυμένη Ένωση.
Τόσο οι άνθρωποι που ζουν στα βουνά όσο και οι τουρίστες που κάθε χρόνο αναζητούν ξεκούραση και χαλάρωση, ξέρουν να εκτιμούν αυτό το μοναδικό φυσικό και πολιτιστικό τοπίο.
Για τον λόγο αυτό πρέπει να δημιουργηθούν τα κατάλληλα ερεθίσματα, ώστε οι άνθρωποι να είναι διατεθειμένοι να ζουν και να εργάζονται εκεί.
Πρέπει να ληφθούν μέτρα πρόληψης ενάντια στις περιβαλλοντικές και κοινωνικοοικονομικές συνέπειες της μετανάστευσης και της ερήμωσης αυτών των περιοχών.
Με τις βιώσιμες καλλιέργειές τους οι ορεινοί αγρότες όχι μόνο διαθέτουν στην αγορά προϊόντα αρίστης ποιότητας αλλά παρέχουν μεγάλη προσφορά στο κοινωνικό σύνολο.
Τα Ηνωμένα Έθνη δικαίως ανακήρυξαν το έτος 2000 σε Έτος των Βουνών.
Θεωρώ πολύ σημαντικό η Ευρωπαϊκή Ένωση να πάρει αντίστοιχα θέση και η Επιτροπή να υποβάλει το ταχύτερο δυνατόν μια ανακοίνωση και να παρουσιάσει έναν πραγματικά σαφή ορισμό, με βάση κριτήρια όπως λ.χ. το υψόμετρο, το απότομο τοπογραφικό ανάγλυφο και οι συντομότερες περίοδοι βλάστησης, προκειμένου να αντιμετωπιστούν πραγματικά διαφοροποιημένα τα προβλήματα σε ολόκληρη την Ευρώπη.
Θα πρέπει επίσης να προτείνει στο σημείο αυτό τις αντίστοιχες προσεγγίσεις για τη χάραξη στρατηγικών και μηχανισμών ενίσχυσης.
(Χειροκροτήματα)
Κύριε Πρόεδρε, η έκθεση Ebner θα προσφέρει στην Επιτροπή τη δυνατότητα να συνεχίσει ένα πολύ καλό σχέδιο για να επεξεργαστεί την ανακοίνωσή της ενώπιον του Διεθνούς Έτους του Βουνού 2002.
Ωστόσο, ανάμεσα στις πολλές και, κατά τη γνώμη μου, πολύ σημαντικές προτάσεις, θα ήθελα να επιστήσω την προσοχή σας σε ορισμένα ζητήματα, στα οποία με αφορμή την επέτειο των 25 χρόνων της ορεινής γεωργίας θα πρέπει να δοθεί ιδιαίτερη και ενίοτε νέα προσοχή.
Αναφέρομαι, πρώτον, στο ρόλο που πρέπει να αναγνωριστεί στις γυναίκες σ' αυτή τη νέα πολυλειτουργική ορεινή γεωργία.
Γι' αυτές απαιτείται σήμερα μια νέα αντιμετώπιση που έχει ελάχιστη σχέση με την ξεπερασμένη περιθωριοποίησή τους στην παραδοσιακή ΚΓΠ.
Αυτή η πρόταση περιλαμβάνεται στην παράγραφο 19 της έκθεσης Ebner, αλλά αν θέλουμε να γίνει σωστά, κύριε Fischler, είναι απαραίτητη μια συντονισμένη αντιμετώπιση.
Στη νέα γεωργία των ορεινών περιοχών οι γυναίκες παίζουν σήμερα πρωταγωνιστικό ρόλο σε πολλές σημαντικές όψεις της, τόσο στη γεωργική της διάσταση όσο και στην τουριστική ή στην αγροτική ανάπτυξη, στον αγροτοτουρισμό ή στις νέες τεχνολογίες, στις βιοτεχνικές, εμπορικές και οικονομικές πολιτικές.
Ελπίζω ότι μπορείτε να καταλάβετε, κύριε Επίτροπε, ότι οι δυνατότητες μπορεί να είναι τεράστιες.
Δεύτερον, εφιστώ την προσοχή σας σχετικά με την πρόταση που περιέχεται στην παράγραφο 22 και που αναφέρεται κι αυτή σ' ένα άλλο επίκαιρο πρόβλημα, αυτό των μεταναστευτικών πολιτικών.
Προτείνεται οι περιοχές που παρουσιάζουν ελάττωση του πληθυσμού να μπορούν να χρησιμεύουν ως περιοχές αποδοχής για την επανένταξη μεταναστών με ένα κατάλληλο κοινωνικοοικονομικό προγραμματισμό.
Τρίτον, κύριε Επίτροπε, έχω τη γνώμη ότι πρέπει να ληφθούν μέτρα αντιστάθμισης για να αποφευχθεί να δέχονται οι ορεινές περιοχές μικρότερη διαρθρωτική ενίσχυση από αυτή που δέχονται σήμερα ως συνέπεια της διεύρυνσης της ΕΕ.
Αυτό πρέπει να αποφευχθεί επειδή η διεύρυνση δεν πρέπει να έχει σε καμιά περίπτωση αρνητικό αντίκτυπο σ' αυτές τις περιοχές.
Τέλος, πιστεύω ότι θα ήταν κατάλληλη μια προώθηση των μικρομεσαίων γεωργικών μονάδων μέσω μιας διαμόρφωσης ευνοϊκών ενισχύσεων στην απασχόληση.
Ελπίζω, κύριε Επίτροπε, ότι, αν πραγματικά θέλετε να δώσετε μια νέα ώθηση και μια νέα στρατηγική στην ορεινή γεωργία, θα λάβετε υπόψη σας αυτές τις προτάσεις.