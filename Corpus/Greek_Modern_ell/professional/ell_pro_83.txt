# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, θα ήθελα να πω ότι χθες το απόγευμα ψήφισα λάθος σχετικά με την αναπομπή του θέματος των μπανανών στην αρμόδια επιτροπή.
Κινδυνεύουμε σ' αυτό το Κοινοβούλιο να ακολουθήσουμε μια πορεία που δεν θα βοηθήσει τους καλλιεργητές μπανάνας ενώ συγχρόνως θα συνεχίσει να αδικεί σοβαρά τις μικρές επιχειρήσεις που παράγουν προϊόντα μπάνιου και ...
(Διαμαρτυρίες)
...
Επομένως μακάρι να είχα ψηφίσει το αντίθετο.
Θα ήθελα αυτό να γραφεί στα πρακτικά.
Αυτό θα αναφερθεί στα συνοπτικά πρακτικά κύριε MacCormick.
(Εγκρίνονται τα συνοπτικά πρακτικά)
Κύριε Πρόεδρε, θα επιθυμούσα μόνο, πριν από τα συνοπτικά πρακτικά, να γνωστοποιήσω την παρουσία μου.
Δεν πρόκειται να υπογράψω στο βιβλίο παρουσιών επειδή σε μία ώρα αναχωρώ, αλλά θα ήθελα να γίνει γνωστό ότι βρίσκομαι εδώ.
Μπορούμε όλοι μας να δούμε, κυρία Van der Laan, ότι είστε εδώ.
Σημειώνεται στα συνοπτικά πρακτικά.
ΨΗΦΟΦΟΡIΕΣ
Κύριε Πρόεδρε, εχθές εκπλαγήκαμε όλοι κάπως από μία πράξη του συναδέλφου μας της Συνομοσπoνδιακής Ομάδας της Ευρωπαϊκής Ενωτικής Αριστεράς, αλλά νομίζω ότι τώρα πρόκειται να ανακοινώσω κάτι, για το οποίο δεν πρόκειται να εκπλαγεί κανείς, δεδομένου ότι αιτιολόγησα εκτενώς από τη Δευτέρα αυτό που πρόκειται να ζητήσω και έχετε λάβει διάφορα ηλεκτρονικά μηνύματα, ενώ έγραψα και μία επιστολή προς τη Διάσκεψη των Προέδρων.
Πρόκειται για το γεγονός ότι συνάδελφοι από διάφορες Ομάδες θεωρούν ότι η ημερήσια διάταξη της Παρασκευής είναι ιδιαίτερα ελαφρά και για αυτό πολυάριθμα μέλη πιστεύουν δικαίως ότι μπορούν να διαθέσουν καλύτερα τον χρόνο τους σε άλλη απασχόληση.
Αποτέλεσμα αυτού είναι ότι είμαστε παρόντα λίγα μέλη και δεν είναι δυνατό να διασφαλιστεί η εκπροσώπηση των ψηφοφόρων μας.
Πιστεύουμε, επίσης, ότι πρέπει να επιλέξουμε: ή να ενισχύσουμε την ημερήσια διάταξη της Παρασκευής ή να την καταργήσουμε.
Προκειμένου να προβάλουμε αυτή την ανάγκη επιλογής θα ζητούσα αυτή τη στιγμή να υπολογιστεί κατά πόσο υπάρχει απαρτία.
Γνωρίζουμε, πιστεύω, τώρα όλοι κάπως τους κανόνες.
Κυρία Buitenweg, δεν μπορείτε να ζητήσετε μόνη κάτι τέτοιο.
Ένα τέτοιο αίτημα πρέπει να υποβληθεί τουλάχιστον από 32 βουλευτές.
Θα εξετάσω τώρα κατά πόσον υπάρχουν αρκετοί βουλευτές οι οποίοι επιθυμούν να διαπιστωθεί η ύπαρξη απαρτίας.
Βλέπω ότι υπάρχουν περισσότερα από 32 μέλη τα οποία υποβάλλουν το ίδιο αίτημα.
Για αυτό, θα πρέπει να διαπιστώσουμε κατά πόσο υπάρχει απαρτία.
Η απαρτία, προφανώς το γνωρίζετε, υφίσταται εφόσον το ένα τέταρτο των μελών του Κοινοβουλίου είναι παρόντες στην αίθουσα συνεδριάσεων.
(Μετρώνται τα παρόντα μέλη)
Διαπιστώνω ότι δεν υπάρχει απαρτία και επομένως η ψηφοφορία για την έκθεση -Pesδlδ μετατίθεται για την επόμενη περίοδο συνόδου.
Κύριε Πρόεδρε, θέλω πρώτα απ' όλα να σας παρακαλέσω να διαπιστώσετε έναν ακριβή αριθμό και να διεξαγάγετε κατά την ονομαστική ψηφοφορία ηλεκτρονικό έλεγχο, ούτως ώστε να γνωρίζουμε ποιος είναι εδώ και ποιος όχι.
Κατά δεύτερον, θέλω να πω ότι συμμερίζομαι το αίτημα των συναδέλφων, οι οποίοι θέλουν να αναβαθμιστεί η Παρασκευή.
Βρίσκομαι πάντοτε εδώ, ως μέλος του επονομαζόμενου "κλαμπ της Παρασκευής".
Θέλω και εγώ να αναβαθμίσουμε την ημέρα αυτή· δουλεύοντας όμως, όχι σαμποτάροντάς την.
(Χειροκροτήματα)
Κύριε Posselt, έχει συμφωνηθεί μία πολύ ακριβής διαδικασία στον Κανονισμό, την οποία ακολούθησα ακριβώς και η οποία υποστηρίζει ότι δεν μπορούμε να χρησιμοποιήσουμε το ηλεκτρονικό σύστημα ψηφοφορίας.
Επίσης, αναφέρεται ότι δεν ανακοινώνεται το αποτέλεσμα της ψηφοφορίας.
Επαφίεται στον Πρόεδρο να διαπιστώσει ότι δεν υπάρχει απαρτία.
Έκθεση (A5-0074/200) του κ. Maat, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (EΚ) αριθ.
1255/1999 περί κοινής οργανώσεως της αγοράς στον τομέα του γάλακτος και των γαλακτοκομικών προϊόντων
[COM(1999) 608 - C5-0047/2000 - 1999/0246(CNS)]
Κύριε Πρόεδρε, θα επιθυμούσα να πω ότι υποστηρίζω πλήρως την πρωτοβουλία της κυρίας Buitenweg, από κοινού με μία ομάδα συναδέλφων μου από την παράταξη μου.
Στόχος μας είναι κυρίως να μη σαμποτάρουμε τις εργασίες, και για αυτό ανακοινώσαμε την πράξη μας πολύ νωρίτερα - ήδη έξι εβδομάδες πριν ήταν ενήμερη η Διάσκεψη των Προέδρων - και αυτό σε καμία περίπτωση δεν σημαίνει την υιοθέτηση συγκεκριμένης στάσης έναντι των θεμάτων που βρίσκονται σήμερα στην ημερήσια διάταξη.
Πιστεύω ότι το αποτέλεσμα της διαπίστωσης της ύπαρξης απαρτίας αποτελεί ευκαιρία για τη Διάσκεψη των Προέδρων, προκειμένου αυτοί να αναθεωρήσουν την ημερήσια διάταξη πριν από το 2001, αλλά επί του παρόντος θα ήθελα να θέσω το εξής ερώτημα: κατά την ερμηνεία που κάνω στον Κανονισμό, η αίτηση για τη διαπίστωση απαρτίας σημαίνει ότι όλη αυτή η σειρά ψηφοφοριών δεν είναι δυνατόν να πραγματοποιηθεί.
Αν δε συμβαίνει αυτό, κύριε Πρόεδρε, θα ήθελα να ζητήσω τη διαπίστωση της απαρτίας, πριν προχωρήσουμε στην ψηφοφορία για την έκθεση Maat.
(Περισσότεροι από 32 βουλευτές εγείρονται για να υποστηρίξουν την αίτηση αυτή)
(Ο Πρόεδρος διαπιστώνει ότι η απαρτία δεν έχει επιτευχθεί)
Κύριε Πρόεδρε, προσπαθώ εδώ και ώρα να αποσπάσω την προσοχή σας.
Διαπιστώνω ότι οι συνάδελφοι, οι οποίοι τώρα ζήτησαν τη διαπίστωση της απαρτίας, είναι ολλανδοί συνάδελφοι ή μία ομάδα ολλανδών συναδέλφων και αυτό δεν είναι λογικό.
Κύριε Πρόεδρε, εξετάσαμε πότε ακριβώς αυτοί οι άνθρωποι είναι παρόντες την Παρασκευή.
Διαπιστώσαμε ότι για αυτούς καμία Παρασκευή δεν είναι αρκετά σημαντική για να είναι παρόντες.
Αυτοί ικανοποιήθηκαν, κύριε Πρόεδρε.
Την περασμένη εβδομάδα εμφανίστηκαν στο ραδιόφωνο και την τηλεόραση.
Κύριε Πρόεδρε, είναι αυτός ο μόνος τρόπος με τον οποίο νομίζουν αυτοί οι άνθρωποι ότι πρέπει να σαμποτάρουν τις εργασίες, με το να βρωμίζουν τη φωλιά τόσων άλλων συναδέλφων, οι οποίοι είναι σήμερα παρόντες, όπως εγώ, για να κάνουν τη δουλειά τους με τον καλύτερο τρόπο.
Κύριε Πρόεδρε, αυτό δεν μπορώ να το αποδεχθώ και θα επιθυμούσα να ζητήσω συγνώμη για λογαριασμό τους.
Θα ήθελα να πω, επίσης, προς αυτούς τους συναδέλφους ότι εάν είχαν εργαστεί όπως εγώ κατά την προηγούμενη περίοδο, εάν είχαν εκλεγεί προσωπικά από τους εκλογείς, θα συμπεριφέρονταν τώρα με διαφορετικό τρόπο.
(Χειροκροτήματα)
Διαπιστώνω ότι μία σειρά ατόμων έχουν ζητήσει το λόγο για την ημερήσια διάταξη.
Εντούτοις, μου φαίνεται ότι αυτό δεν μπορεί να συνεχιστεί για πολύ.
Τον λόγο έχει ο κ. Schulz.
Κύριε Πρόεδρε, πραγματικά, δεν θέλω να μακρηγορήσω, αλλά μέχρι στιγμής - αν εξαιρέσω τις τοποθετήσεις της συναδέλφου Oomen-Ruijten - έχετε δώσει το λόγο μόνον στους υποστηρικτές αυτής της τακτικής.
Και στην Ομάδα μου, εξάλλου, υπάρχουν μόνο ατομικές απόψεις των βουλευτών.
Οι συνάδελφοι της Ομάδας του Κόμματος των Ευρωπαίων Σοσιαλιστών δεν δρουν εν προκειμένω ως Ομάδα.
Γι' αυτό θα μου επιτρέψετε, εφόσον είμαι αντίθετος προς τη διαδικασία αυτή, να λάβω τον λόγο.
Παρακαλώ τους συναδέλφους που σήμερα το πρωί υπέβαλαν αίτηση αναβολής των ψηφοφοριών αυτών, λόγω έλλειψης απαρτίας, να σκεφθούν το εξής: Όποιος επιθυμεί τη μεταρρύθμιση του Κανονισμού, η οποία είναι απολύτως απαραίτητη σε αυτό το Σώμα, όποιος θέλει να βελτιώσουμε τον τρόπο εργασίας μας, δεν μπορεί να το πετύχει με αυθόρμητες ενέργειες, αλλά πρέπει να ξεκινήσει μια ολοκληρωμένη συζήτηση για τη μεταρρύθμιση αυτού του Σώματος.
(Χειροκροτήματα) Οι συνάδελφοι που βρίσκονται εδώ σήμερα το πρωί, οι οποίοι έχουν προετοιμάσει τη δουλειά τους, οι οποίοι προετοιμάζονταν ώς και χθες το βράδυ, ώστε να πραγματοποιηθούν οι εργασίες σήμερα το πρωί, τιμωρούνται εν προκειμένω μέσω μιας αυθόρμητης ενέργειας, επειδή όλοι μας, ως Κοινοβούλιο, δεν κάναμε τις εργασίες που έπρεπε.
Αυτό το βρίσκω άδικο απέναντι στους συναδέλφους!
Σας παρακαλώ, τέλος, να σκεφθείτε το εξής - και αυτό το λέω στους συναδέλφους της Ομάδας των Πρασίνων και των αριστερών πολιτικών ομάδων του Σώματος, οι οποίοι έχουν την κάπως αξιοπερίεργη εντύπωση ότι μέσω του Κανονισμού μπορεί κανείς να μετατρέψει την ελεύθερη εντολή σε μια επιτακτική εντολή με υποχρέωση παρουσίας σε όλες τις ώρες ψηφοφορίας.
Γελιέστε!
Ποτέ δεν θα μπορέσετε να εξαναγκάσετε μια ελεύθερα εκλεγμένη βουλευτή ή έναν ελεύθερα εκλεγμένο βουλευτή να πάρει μέρος σε μια συνεδρίαση του Κοινοβουλίου ή σε μια ψηφοφορία, αν το συγκεκριμένο μέλος του Κοινοβουλίου δεν το θέλει.
Υπό το πρίσμα αυτό θεωρώ, επομένως, την τακτική που ακολουθήθηκε σήμερα το πρωί αυθόρμητη, ίσως και ευπρόσδεκτη - για να ξέρουμε πού βρισκόμαστε - αλλά κατά τα άλλα ελάχιστα ωφέλιμη!
(Χειροκροτήματα)
) Κύριε Πρόεδρε, θεωρώ ότι είμαστε αρκετά μοναδικοί και το θέαμα που παρουσιάζουμε μου υπενθυμίζει τον ιερέα που μαλώνει το εκκλησίασμα γιατί απουσιάζουν οι υπόλοιποι.
Είμαστε όλοι εδώ για να εργαστούμε και τιμωρούμαστε λόγω αυτών που δεν είναι εδώ για να εργαστούν.
Είναι εντελώς ανήθικο, πολύ σωστά το υπενθύμισε ο κ. Schulz.
Δεύτερον, θα ήθελα, κύριε Πρόεδρε, κατ' αρχάς να συνεδριάσουμε, διότι ακόμα και αν δεν μπορούμε να ψηφίσουμε λόγω έλλειψης απαρτίας, μπορούμε ωστόσο να συνεδριάσουμε.
Τρίτον, θα ήθελα να επιστήσω την προσοχή σας στο παράδοξο του κανονισμού και να σας ζητήσω, κύριε Πρόεδρε, να φροντίσετε όπως επιληφθεί η αρμόδια για τον κανονισμό επιτροπή, διότι ο κανονισμός μας είναι τέτοιος, ώστε να μην είναι δυνατό να ζητηθεί απαρτία αν είμαστε λιγότεροι από 32.
Επομένως, αν ήμαστε 29 σ' αυτήν την αίθουσα, θα μπορούσαμε να ψηφίσουμε και κανείς δεν θα μπορούσε να μας εμποδίσει, επειδή όμως είμαστε περισσότεροι από 32, δεν μπορούμε να ψηφίσουμε !
Παραλογιζόμαστε και παρουσιάζουμε στην Ευρώπη το θέαμα του ίδιου μας του παραλογισμού.
Ας σταματήσουμε λοιπόν !
(Χειροκροτήματα)
Κύριε Bourlanges, μπορώ πιθανόν να σας ικανοποιήσω ανακοινώνοντας σας ότι πρόκειται να μεταφέρω στο Προεδρείο την πορεία των υποθέσεων του σημερινού πρωινού.
Πρόκειται να εξετάσουμε το θέμα αυτό.
Αυτό μου φαίνεται αυτονόητο.
Βασικά, ως Πρόεδρος, είμαι επί του παρόντος στην υπηρεσία σας και επιχειρώ να εφαρμόσω από κοινού με εσάς τον Κανονισμό.
Μου έχουν υποβληθεί ακόμη πολλά αιτήματα.
Τον λόγο έχει ο κ. Medina Ortega.
Κύριε Πρόεδρε, δεδομένου ότι θα υπάρξει σίγουρα άλλη ψηφοφορία για τη διαπίστωση απαρτίας, θέλω να υπενθυμίσω στον Πρόεδρο και στα μέλη του Σώματος ότι κατά τη διάρκεια της ψηφοφορίας για απαρτία δεν επιτρέπεται η αποχώρηση από το ημικύκλιο.
Τέσσερις βουλευτές αποχώρησαν από το ημικύκλιο.
Η πρακτική πολλές φορές συνίσταται στο αίτημα για διαπίστωση της απαρτίας και κατόπιν αποχώρηση από τη ημικύκλιο.
Θα σας ζητούσα, κύριε Πρόεδρε, να το υπενθυμίσετε και να μην επιτραπεί η έξοδος από το ημικύκλιο σε κανέναν βουλευτή ενώ γίνεται η καταμέτρηση του αριθμού των βουλευτών.
Κύριε Medina Ortega, τώρα θα πρέπει να συζητήσουμε σχετικά.
Εδώ εφαρμόζουμε έναν Κανονισμό.
Από τη νέα κοινοβουλευτική περίοδο αναφέρεται ακριβώς ότι κάθε μέλος μπορεί να εγκαταλείψει την αίθουσα.
Αυτό είναι έτσι, στον Κανονισμό αναφέρεται ότι και οι 32 βουλευτές, τουλάχιστον οι βουλευτές που ζήτησαν τη διαπίστωση της απαρτίας, πρέπει να συνυπολογιστούν ακόμη και εάν εγκαταλείψουν την αίθουσα.
Οι πόρτες παραμένουν ανοικτές.
Έτσι έχει επί του παρόντος η ρύθμιση για την απαρτία και έτσι την εφαρμόζω.
Ο κ. Bourlanges ισχυρίσθηκε ότι όταν υπάρχουν στην αίθουσα λιγότερα από 32 μέλη μπορεί να συνεχιστεί η ψηφοφορία, αλλά δεν είναι έτσι.
Στον Κανονισμό αναφέρεται ότι όταν υπάρχουν λιγότερα από 32 μέλη στην αίθουσα, τότε δεν είναι δυνατό να γίνει ψηφοφορία.
Κύριε Posselt, υπάρχουν πολλά σημεία προς συζήτηση.
Σας δίνω για τελευταία φορά το λόγο.
Κύριε Πρόεδρε, είναι, νομίζω, πραγματικά σημαντικό.
Κάνω έκκληση στους συναδέλφους να σταματήσουν τώρα την επίδειξή τους.
Το μήνυμα ελήφθη.
Τώρα, όμως, πρόκειται για το λιμό στην Αιθιοπία, και επ' αυτού πρέπει να ψηφίσουμε.
Προτάσεις ψηφίσματος (B5-0345/2000, B5-0348/2000, B5-0360/2000, B5-0392/2000, B5-0395/2000) για τον λιμό στην Αιθιοπία
Κύριε Πρόεδρε, λυπούμαι πολύ γιατί έχουμε προαναγγείλει αυτήν την δράση εδώ και έξι εβδομάδες και επομένως δεν πρόκειται για μία αυθόρμητη πράξη.
Καθένας, συμπεριλαμβανομένων των Προέδρων, είχαμε την ευκαιρία να αλλάξουμε την ημερήσια διάταξη, εάν αυτό κρινόταν απαραίτητο.
Ωστόσο κανείς δεν ανέλαβε δράση, ούτε οι συνάδελφοι οι οποίοι τώρα παραπονούνται, και εγώ δεν έχω υπόψη μου την ανάληψη οποιασδήποτε πράξης προκειμένου να αλλάξει η κατάσταση.
Αυτή η πράξη, η αίτηση για τη διαπίστωση της απαρτίας, πρόκειται να συνεχιστεί όχι μόνο σήμερα, αλλά και κάθε Παρασκευή στο Στρασβούργο, μέχρι να επιτύχουμε το στόχο μας.
Είτε θα έχουμε την αίθουσα γεμάτη, επειδή όπως δήλωσε για την κακή εικόνα ο κ. Bourlanges, εάν υπάρχει κάτι κακό είναι η εικόνα των ανθρώπων, οι οποίοι υπογράφουν και στη συνέχεια φεύγουν χωρίς να ολοκληρώσουν τη δουλειά τους.
Έχω κάνει την προετοιμασία μου, αλλά δεν πρόκειται να ονομάσω τώρα κανέναν, αυτό όμως μπορεί να γίνει στο μέλλον.
Πρόκειται για κάθε ψηφοφορία σήμερα να ζητούμε την διαπίστωση της απαρτίας, κάτι το οποίο θα προκαλέσει εκνευρισμό.
Για αυτό, μου φαίνεται εξυπνότερο εσείς να αναβάλετε όλες τις ψηφοφορίες για σήμερα, ώστε εμείς να μη συνεχίσουμε και να μπορέσουμε να συζητήσουμε περαιτέρω και να θέσουμε ενδιαφέροντα ερωτήματα στην Επίτροπο.
Κυρία Van der Laan, αντιλαμβάνομαι ότι ζητείται τη διαπίστωση απαρτίας.
Σύμφωνα με τον Κανονισμό θα πρέπει να πραγματοποιηθεί ψηφοφορία για αυτό.
Θα πρέπει να εξετάσουμε κατά πόσο υπάρχουν 32 βουλευτές οι οποίοι υποστηρίζουν την αίτησή σας.
(Περισσότεροι από 32 βουλευτές εγείρονται για να υποστηρίξουν την αίτηση αυτή) (Ο Πρόεδρος διαπιστώνει ότι η απαρτία δεν έχει επιτευχθεί)
) Κύριε Πρόεδρε, είτε πρόκειται για αυθόρμητη ενέργεια είτε για ενέργεια προμελετημένη εδώ και καιρό, πρόκειται για μια ενέργεια σαμποτάζ από την ομάδα συμφερόντων εναντίον του Στρασβούργου.
(Χειροκροτήματα)
Και εγώ είδα συναδέλφους να εγκαταλείπουν το ημικύκλιο κατά την καταμέτρηση.
Αυτό δεν είναι ίσως αντίθετο με τον κανονισμό, είναι όμως αντίθετο με τους σωστούς κανόνες του παιγνιδιού και αντίθετο με τη χρηστή διαχείριση του Κοινοβουλίου.
(Χειροκροτήματα)
Είμαι τόσο μα τόσο κουρασμένη να κατηγορούμαι ότι δεν κοιτάω τη δουλειά μου επειδή συμμετέχω σε αυτή τη δράση.
Εάν μας νοιάζει να πάρουν τούτο το Κοινοβούλιο έστω και τόσο δα λιγάκι στα σοβαρά έξω από τα σύνορα της Ευρώπης - που δεν το παίρνουν και τόσο στα σοβαρά, στις τελευταίες εκλογές για το Ευρωπαϊκό Κοινοβούλιο ψήφισε μόνο το 50% των πολιτών - τότε πρέπει να πάρει το ίδιο τον εαυτό του στα σοβαρά, και δεν παίρνουμε τον εαυτό μας στα σοβαρά όταν καθόμαστε και συζητάμε για θέματα ενώ δεν υπάρχει ψυχή στην αίθουσα.
Δεν είναι σοβαρός τρόπος δουλειάς αυτός.
Εάν αυτό το Κοινοβούλιο σκοπεύει να εργάζεται τις Παρασκευές, τότε πρέπει ο κόσμος να είναι παρών.
Αυτό που απαιτούμε είναι απλά να διαπιστώσουμε ότι τηρούμε τους κανόνες του ίδιου του Κοινοβουλίου.
Αυτό δεν μπορεί με τίποτα να αποκαλεστεί μη σοβαρό.
ΙΤ) Κύριε Πρόεδρε, η ενέργεια που έγινε είναι σύμφωνη με τον Κανονισμό και, κατά συνέπεια, όποιος την πραγματοποίησε, όπως εγώ, είναι υπόλογος και φέρει την πολιτική ευθύνη γι' αυτή.
Δεν θεωρώ ωστόσο σωστό το να ασκείται κριτική σε κάποιον που χρησιμοποιεί ένα εργαλείο που έχει ψηφιστεί με δημοκρατικές διαδικασίες - όπως είναι ο Κανονισμός - για σκοπούς που ίσως δεν είναι αποδεκτοί από όλους, αλλά οι οποίοι αποτελούν ωστόσο μέρος των κανόνων που εμείς οι ίδιοι κατοχυρώσαμε.
Εάν οι κανόνες ήταν διαφορετικοί, θα είχαμε ενεργήσει διαφορετικά.
Αναρωτιέμαι ωστόσο, πώς γίνεται να έχουν ψηφίσει πολλοί συνάδελφοι υπέρ της εργάσιμης Παρασκευής στο Στρασβούργο και εν συνεχεία να μην είναι στο Στρασβούργο.
Ίσως θα ήταν πιο σωστό και πιο συνεπές να είχαν ψηφίσει υπέρ της μη εργάσιμης Παρασκευής.
Όντως, το να ψηφίζεις υπέρ μίας συγκεκριμένης διαδικασίας και στη συνέχεια να συμπεριφέρεσαι διαφορετικά μου φαίνεται η πλέον ανάρμοστη συμπεριφορά απέναντι στο θεσμικό μας όργανο.
Κύριε Πρόεδρε, σχετικά με την παρέμβαση του κ. Medina Ortega πριν από λίγα λεπτά και στην οποία απαντήσατε λέγοντας ότι η ερμηνεία που έδινε ο κ. Medina Ortega δεν ήταν ορθή, οφείλω να σας πω ότι ούτε η απάντησή σας ήταν ορθή.
Μην ζητάτε να καταγγέλλεται ο οποιοσδήποτε συνάδελφος, σας διαβεβαιώνω πάντως ότι κάποιοι από τους 32 βουλευτές που υπερψήφισαν το αίτημα για διαπίστωση απαρτίας δεν είναι πλέον παρόντες.
Συνεπώς, κάποιοι από τους 32 δεν τήρησαν τον Κανονισμό.
Έκθεση (A5-0077/2000) της κ. Thyssen, εξ ονόματος της Επιτροπής Oικονομικής και Νομισματικής Πολιτικής, επί του σχεδίου κατευθυντηρίων γραμμών για τους κάθετους περιορισμούς [C5-0009/2000 - 2000/2003(COS)]
Κύριε Πρόεδρε, καταλαβαίνετε ότι θα επιθυμούσα να ζητήσω και πάλι τη διαπίστωση της απαρτίας, αλλά νομίζω ότι είναι σαφές ότι δεν υφίσταται ικανοποιητικός αριθμός παρόντων.
Για αυτό το λόγο, θα ήθελα να προτείνω όλες οι ψηφοφορίες που προβλέπονται για σήμερα να αναβληθούν για την επόμενη περίοδο συνόδου και σε αυτήν να συνεχίσουμε τη συζήτηση με το Συμβούλιο.
Αυτό δε γίνεται έτσι.
Μπορείτε να ζητήσετε τη διαπίστωση της απαρτίας, αλλά η ψηφοφορία βρίσκεται στην ημερήσια διάταξη.
Ζητείτε τη διαπίστωση της απαρτίας;
(Περισσότεροι από 32 βουλευτές εγείρονται για να υποστηρίξουν την αίτηση) (Ο Πρόεδρος διαπιστώνει ότι η απαρτία δεν έχει επιτευχθεί)
Κύριε Πρόεδρε, θα αναφερθώ σε δύο σημεία, σχετικά με τον Κανονισμό: Πρώτον, παρακαλώ εσάς, το Προεδρείο, να στρέφετε το βλέμμα σας όχι μόνο προς τα αριστερά, αλλά, αν έχετε την καλοσύνη, και προς τα δεξιά καμιά φορά, για να βλέπετε εκείνους που ζητούν το λόγο και βρίσκονται σε αυτή τη μεριά.
(Χειροκροτήματα) Δεύτερον, μια έκκληση προς τους συναδέλφους.
Στο σημείο που αναφέρεται ως το επόμενο σημείο στην ημερήσια διάταξη - νυκτερινές πτήσεις - έχουμε τώρα την ευκαιρία να διεξαγάγουμε μια ονομαστική ψηφοφορία.
Αν το επιθυμείτε - και το θεωρώ πολύ λογικό - τότε θα πρέπει να διεξαγάγουμε αυτή την ψηφοφορία.
Κύριε Mayer, μπορώ να σας διαβεβαιώσω.
Δεν είναι μόνο ο Πρόεδρος που ελέγχει την αίθουσα.
Υπάρχουν και άλλοι άνθρωποι, οι οποίοι πίσω από την έδρα με βοηθούν.
Μπορούμε να εξετάσουμε όλες τις γωνίες της αίθουσας.
Νομίζω ότι αυτό το έπραξα κατά τρόπο σαφή.
Όσον αφορά τις νυκτερινές πτήσεις, αυτό θα συζητηθεί σε λίγο στην ημερήσια διάταξη.
Θα εξετάσουμε πώς ολοκληρώνεται το σημείο αυτό της ημερήσια διάταξης.
Τον λόγο έχει η κ. Flesch.
) Κύριε Πρόεδρε, είμαι ευγνώμων στην εξαίρετη φίλη μου κ. van der Laan, διότι στην τελευταία της τοποθέτηση δήλωσε ότι οι φίλοι της και η ίδια σκοπεύουν να επαναλαμβάνουν την κίνηση αυτή κάθε Παρασκευή πρωί της συνόδου στο Στρασβούργο.
Της είμαι ευγνώμων γιατί με τον τρόπο αυτό κατέστησε σαφή το στόχο της κίνησης αυτής και συμφωνώ με όσα μόλις είπε ο συνάδελφός μου Jacques Poos.
Ωστόσο θα ήθελα επίσης, κύριε Πρόεδρε, να εκφράσω τη λύπη μου για την απουσία από την αίθουσα αυτή σήμερα το πρωί συναδέλφων τους οποίους θεωρούσα αφοσιωμένους, τουλάχιστον όσο και εγώ, στα συμφέροντα της πόλης του Στρασβούργου.
) Κύριε Πρόεδρε, θα ήθελα απλά να ρωτήσω όλους όσοι σηκώθηκαν για να ζητήσουν αυτήν την επαλήθευση της απαρτίας, τι πιστεύουν για το ότι, λόγω της ενέργειάς τους, δεν θα ψηφίσουμε μέτρα κατεπείγουσας βοήθειας προς την Αιθιοπία και, για λόγους ευσυνειδησίας, νομίζω ότι θα πρέπει, εμείς, να πούμε στους δημοσιογράφους τι πιστεύουμε για ενέργειες τέτοιου τύπου.
(Χειροκροτήματα)
Για κάτι τέτοιο, ο καθένας είναι ελεύθερος.
Πληροφορία και επικοινωνία
Η ημερήσια διάταξη προβλέπει τη συζήτηση της προφορικής ερώτησης προς την Επιτροπή (B5-0008/2000), εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για μια στρατηγική ενημέρωσης και επικοινωνίας της ΕΕ.
Κύριε Πρόεδρε, η Ένωση έχει να επιτελέσει τεράστια έργα και η περαιτέρω ανάπτυξή της εξαρτάται σε μεγάλο βαθμό από το τι αναλαμβάνουμε εδώ και τώρα.
Η διεύρυνση με τις χώρες της Ανατολικής και Κεντρικής Ευρώπης είναι η μεγαλύτερη πρόκληση στην ιστορία των Κοινοτήτων και εάν δεν αντιμετωπίσουμε σωστά το θέμα τώρα διακινδυνεύουμε πάρα πολλά.
Είναι απερίγραπτα σημαντικό να εξηγήσουμε στους πολίτες της Ευρώπης - και στους πολίτες των υποψήφιων χωρών - ποιες είναι οι αρχές που αντιπροσωπεύει η Ένωση.
Υψηλά συνεπώς στην ημερήσια διάταξή μας πρέπει να έχουμε μια στρατηγική για πληροφόρηση και επικοινωνία.
Προσδοκώ με μεγάλο ενδιαφέρον την απάντησή σας, Επίτροπε κυρία Reding, διότι γνωρίζω ότι η πληροφόρηση έχει και για εσάς μεγάλο ενδιαφέρον.
Ένα ενδιαφέρον που εξάλλου μοιραζόμαστε, αφού είμαστε και οι δύο δημοσιογράφοι τo επάγγελμα.
Πιστεύω επίσης ότι ενδιαφερόμαστε και οι δύο οι δραστηριότητες επικοινωνίας και πληροφόρησης της Ένωσης να προγραμματιστούν ώστε να βρίσκονται όσο πιο κοντά στον πολίτη είναι δυνατό, αλλά και να σχεδιάσουμε την πολιτική με στόχο ώστε οι διάφορες κοινωνικές ομάδες να έχουν πρόσβαση στις πληροφορίες που τους ταιριάζουν περισσότερο.
Οι λέξεις κλειδιά είναι συντονισμός, και σε σχέση με την πληροφόρηση μεταξύ Επιτροπής και Κοινοβουλίου, αποκέντρωση και στοχοθέτηση καθώς και μέγιστη εκμετάλλευση της διαθέσιμης τεχνολογίας πληροφορικής.
Νιώθω μεγάλο ενθουσιασμό για το πώς θα καταπιαστεί με το έργο η Επιτροπή και υποθέτω ότι θα συμμετάσχουν τα γραφεία της Επιτροπής στις μεγαλύτερες ευρωπαϊκές πόλεις, ότι θα τους ανατεθούν εργασίες και ευθύνες και θα τους παρασχεθούν τα μέσα για να επικοινωνήσουν και να πληροφορήσουν τον πολίτη στον δρόμο.
Οι ειδικοί, οι αρχές και όλοι όσοι πραγματικά ενδιαφέρονται για την ΕΕ δεν χρειάζεται να δυσκολεύονται με την πρόσβαση σε πληροφορίες, και οφείλω να ομολογήσω ότι είμαι λίγο σκεπτικός όταν άκουσα για μια `διοργανική` βιβλιοθήκη στις Βρυξέλλες ή άλλες τέτοιες συγκεντρωτικές λειτουργίες.
Θα προτιμούσα το γραφείο της Επιτροπής στην Κοπεγχάγη να ήταν κάπως πιο προσιτό.
Τα τοπικά γραφεία της Επιτροπής σε συνεργασία με τα τοπικά γραφεία του Κοινοβουλίου είναι αυτά που πρέπει να βγουν να γνωρίσουν τον πολίτη στον δρόμο, ο οποίος ακόμη έχει τη γνώμη ότι οι Βρυξέλλες βρίσκονται έτη φωτός μακριά.
Πρέπει να καταλάβει ότι οι Βρυξέλλες είναι όλοι εμείς μαζί, όπως το διατύπωσε ο πρόεδρος της Επιτροπής κύριος Prodi.
Είναι ένα πάρα πολύ δύσκολο έργο, διότι κατά την αντίληψή μου το χάσμα ανάμεσα στους πολίτες και τα θεσμικά όργανα είναι τεράστιο, και με τις μεγάλες προκλήσεις που αντιμετωπίζει τώρα η Ένωση, το έργο θα γίνει ακόμη μεγαλύτερο.
Η διεύρυνση, το φιλόδοξο πενταετές σχέδιο της Επιτροπής, τα σχέδια μεταρρυθμίσεων της Επιτροπής, η Διακυβερνητική Διάσκεψη - υπάρχουν πολλά για τα οποία πρέπει να υπάρξει πληροφόρηση, και πιστεύω ότι επείγει.
Νομίζω ότι ταυτίζεστε με πολλές από τις απόψεις μου, κυρία Reding.
Κύριε Πρόεδρε, θα ήθελα να ευχαριστήσω τον κ. Andreasen για την ερώτηση που έθεσε, διότι μου δίνει την ευκαιρία να σας πω πόσο συμφωνώ με τις απόψεις του, όπως άλλωστε τόνισα κατά την ακρόασή μου ενώπιον του Κοινοβουλίου σας, τον περασμένο Σεπτέμβριο.
Είναι αλήθεια ότι υπάρχει χάσμα μεταξύ πολίτη και Ευρώπης.
Είναι αλήθεια ότι όλοι μας, όχι μόνο η Επιτροπή αλλά και το Κοινοβούλιο και τα κράτη μέλη, έχουμε κάνει πολλά λάθη στην προηγούμενή μας πολιτική ενημέρωσης.
Όλοι οφείλουμε, όχι μόνο η Επιτροπή αλλά η Επιτροπή σε συνεργασία με τα κράτη μέλη και το Κοινοβούλιο, να προχωρήσουμε σε εις βάθος προβληματισμό και να οικοδομήσουμε μια νέα πολιτική ενημέρωσης.
Εξάλλου, σας λέγω ξεκάθαρα ότι έλαβα καλά υπόψη μου τα προβλήματα που υπάρχουν.
Οφείλω επίσης να σας πω ότι υπάρχουν ορισμένα πράγματα που λειτουργούν.
Δεν είναι τα πάντα αρνητικά.
Για παράδειγμα, υπάρχει η άμεση Ευρώπη που μόλις ξεκίνησε και η οποία θα είναι η είσοδος για τον πολίτη που αναζητεί πληροφορίες για την Ευρώπη.
Υπάρχουν τα info-points και τα γραφεία σύνδεσής μας στα κράτη μέλη που, κατά γενικό κανόνα, λειτουργούν πολύ καλά.
Αναγνωρίζω, όπως και ο αξιότιμος βουλευτής, ότι θα μπορούσαμε να βελτιώσουμε αυτή τη λειτουργία και θα εργαστώ γι' αυτό με ευσυνειδησία.
Ο αξιότιμος βουλευτής μίλησε επίσης για τη σύγχρονη τεχνολογία.
Είναι προφανές ότι η νέα πολιτική ενημέρωσης που θα εφαρμοστεί θα πρέπει να προβεί στη βέλτιστη δυνατή χρήση όλων των στοιχείων ενημέρωσης και πληροφόρησης που θέτει στη διάθεσή μας αυτή η νέα τεχνολογία.
Ένα από τα μεγάλα σφάλματα του παρελθόντος στην πολιτική μας στον τομέα της ενημέρωσης ήταν, κατά την άποψή μου, ότι επρόκειτο συχνά για ενημέρωση από πάνω προς τα κάτω η οποία θεωρήθηκε, εσφαλμένα θα πρέπει να πω, ως προπαγάνδα.
Αυτό θα πρέπει να το λάβουμε υπόψη.
Πρέπει να λάβουμε υπόψη την ψυχολογία του κοινού και να φροντίσουμε να εγκαθιδρυθεί ο διάλογος.
Εφιστώ επίσης την προσοχή σας στο ότι ο συνάδελφός μου Michel Barnier και εγώ η ίδια ξεκινήσαμε το διάλογο για τη Διακυβερνητική Διάσκεψη που θα πρέπει να γίνει με βάση τη νέα προσέγγιση, δηλαδή να προσεγγίσουμε το κοινό, να προσεγγίσουμε τους νέους, να προσεγγίσουμε όλους όσους διαμορφώνουν την κοινή γνώμη, να συζητήσουμε μαζί τους, να προσεγγίσουμε επίσης από πλευράς Επιτροπής και τις τοπικές αρχές, τις περιφερειακές αρχές, τις εθνικές αρχές, όχι για να πούμε μεγάλα λόγια αλλά για να συζητήσουμε μαζί τους και να συναγάγουμε συμπεράσματα σχετικά με όσα γενικά αναμένουν.
Ασφαλώς, για να γίνει αυτό στα πλαίσια της δράσης της πληροφόρησης από τη σκοπιά των πολιτών βασίζομαι πολύ στο Κοινοβούλιο, διότι το Κοινοβούλιο είναι πιο κοντά στους πολίτες, και αν όλοι οι βουλευτές αυτού του Ευρωπαϊκού Κοινοβουλίου επιτελούν σωστά το έργο ενημέρωσης προς τους πολίτες, και θα τους βοηθήσω όσο το δυνατόν περισσότερο να επιτελέσουν αυτό το έργο, αυτό θα μας επιτρέψει να αλλάξουμε τις νοοτροπίες.
Έχουμε αρχίσει να εργαζόμαστε εκ νέου στα πλαίσια μιας διοργανικής ομάδας "ενημέρωση" , στην οποία είναι πλήρως ενσωματωμένο το Κοινοβούλιο και με βάση αυτή τη δουλειά, που είναι τριμερής, συμμετέχουν δηλαδή τα εθνικά κράτη, το Ευρωπαϊκό Κοινοβούλιο και η Επιτροπή, σκοπεύω να σας παρουσιάσω, σε σύντομο χρονικό διάστημα, μια ανακοίνωση που θα περιέχει μια νέα προσέγγιση, την οποία θα παρουσιάσω κατ' αρχάς στην Επιτροπή πριν από το καλοκαίρι και θα τη συζητήσω στη συνέχεια μαζί σας.
Σήμερα δεν μπορώ να προεξοφλήσω αυτήν την συγκεκριμένη πρόταση καθότι βρίσκεται ακόμη στο στάδιο της εκπόνησης, μπορώ ωστόσο να σας διαβεβαιώσω ότι η αποκέντρωση, η επικουρικότητα, η εγγύτητα, η συνυπευθυνότητα των ευρωπαϊκών θεσμικών οργάνων και των εθνικών διοικήσεων, όπως επίσης και η μεγαλύτερη συμμετοχή της κοινωνίας των πολιτών θα είναι οι κύριοι πυλώνες αυτής της νέας προσέγγισης.
Πιστεύω επίσης ότι όλοι οφείλουμε να διευκρινίσουμε τους αντίστοιχους ρόλους μας.
Είναι προφανές ότι ο ρόλος του Κοινοβουλίου διαφέρει από τον ρόλο της Επιτροπής.
Πιστεύω ακράδαντα ότι ο ιδιαίτερος ρόλος του Κοινοβουλίου πρέπει να συνεχιστεί.
Αυτή η συνεργασία στον τομέα της ενημέρωσης θα πρέπει να λάβει χώρα στα πλαίσια της ιδιαιτερότητας του κάθε θεσμικού οργάνου.
Είναι δυνατή η συνεργασία χωρίς να χάσουν την ταυτότητά τους οι μεμονωμένοι φορείς, αλλά όλοι οφείλουμε να εργαστούμε προς την ίδια κατεύθυνση και να έχουμε υπόψη ότι όσο εγγύτερα στους πολίτες βρισκόμαστε, τόσο περισσότερες ευκαιρίες θα έχουμε για να είμαστε κατανοητοί, να είμαστε αξιόπιστοι και να είμαστε αποτελεσματικοί.
Για τον σκοπό αυτό, πρέπει να εξετάσουμε σοβαρά τον τρόπο με τον οποίο είμαστε οργανωμένοι, ποια μέσα και ποιες διαδικασίες επιλέγουμε, τι κάνουμε στα διαφορετικά επίπεδα, θεσμικό, εθνικό, περιφερειακό και ποια θα είναι η κατανομή των καθηκόντων μεταξύ των τριών θεσμικών οργάνων.
Οφείλουμε, επίσης, πολύ ξεκάθαρα και χωρίς συμπλέγματα, να αυτοαμφισβητηθούμε και να εξετάσουμε μαζί τον τρόπο να αποφύγουμε τα σφάλματα του παρελθόντος.
Αυτά ήθελα να πω κατ' αρχάς, κύριε Πρόεδρε.
Είναι ξεκάθαρο ότι σήμερα αρχίζει, αλλά δεν τελειώνει, η συζήτηση, διότι πολύ σύντομα θα παρουσιαστεί μια ανακοίνωση επί μιας νέας πολιτικής της πληροφορίας η οποία θα συζητηθεί εις βάθος μαζί σας.
Κύριε Πρόεδρε, θα ήθελα να ευχαριστήσω την Επίτροπο Reding για την απάντησή της προς τον κ. Andreasen.
Η Επίτροπος Reding είναι μια ιδιαίτερα αφοσιωμένη Επίτροπος.
Έχει αναλάβει ένα πολύ δύσκολο καθήκον, αλλά είμαι βέβαιος ότι θα έχει την πλήρη υποστήριξη που η ίδια αναγνωρίζει ότι χρειάζεται από το Ευρωπαϊκό Κοινοβούλιο.
Εγώ προσωπικά υποστηρίζω απόλυτα την εν λόγω πρόταση για την καταπολέμηση του ελλείματος ενημέρωσης της ΕΕ.
Το έλλειμμα ενημέρωσης είναι τελικά σοβαρότερο από το δημοκρατικό έλλειμμα για το οποίο συχνά κάνουμε λόγο.
Υπό μια έννοια, το έλλειμμα ενημέρωσης και το δημοκρατικό έλλειμμα αποτελούν μέρος του ίδιου προβλήματος.
Στο πρόσφατο παρελθόν, είχαμε την έκθεση Oostlander το 1993 και την περιβόητη έκθεση Pex το 1998, οι οποίες ανέλυσαν το πρόβλημα, πρότειναν βελτιώσεις, αλλά δυστυχώς λίγα έγιναν πράξη.
Εύχομαι στην Επίτροπο Reding καλή επιτυχία στην αντιμετώπιση αυτού του προβλήματος.
Αυτήν την εβδομάδα είχα μια ομάδα επισκεπτών από τη λέσχη Winchester Probus Club, από κυρίως συνταξιούχους και γενικώς καλά ενημερωμένους για τις παγκόσμιες υποθέσεις.
Ωστόσο, αυτά που γνώριζαν για τους στόχους της ΕΕ θα μπορούσατε να τα γράψετε στο πίσω μέρος ενός χαρτονομίσματος ευρώ.
Πριν μου πει κανείς ότι δεν υπάρχουν τραπεζογραμμάτια ευρώ, δεν θα είχε καμιά σημασία: δεν θα μπορούσαν να γράψουν τίποτα..
Όταν μιλώ σε ομάδες από τη Βρετανία, συχνά ξεκινώ με το ερώτημα: θέλετε να είστε στην Ευρωπαϊκή Ένωση;
Η άμεση απάντηση που έλαβα αυτήν την εβδομάδα ήταν : "Όχι";.
Πριν από πέντε ή έξι χρόνια, η απάντηση θα ήταν: "Ναι, αλλά δεν θέλουμε υπερβολική παρέμβαση";.
Αυτή η κατάσταση επιδεινώνεται όλο και περισσότερο.
Γνωρίζω ότι είναι ιδιαίτερο το πρόβλημα για το Ηνωμένο Βασίλειο, αλλά δεν είναι αποκλειστικό πρόβλημα του Ηνωμένου Βασιλείου.
Επιδεινώνεται σε ολόκληρη την Ευρώπη.
Αρκεί μόνο να δούμε τη συμμετοχή στις εκλογές για το Ευρωπαϊκό Κοινοβούλιο για να το διαπιστώσουμε.
Ποιος ο λόγος;
Προς τι αυτή η έλλειψη ενθουσιασμού για την ΕΕ;
Κατ' αρχάς, πρέπει να θυμόμαστε ότι ένα κακό προϊόν δεν θα πωληθεί ούτε με την καλύτερη διαφήμιση.
Ακόμα και αν έχετε ένα προϊόν πρώτης τάξης, αν δεν το πλασάρετε σωστά δεν θα πουλήσει.
Πρώτα πρέπει να σιγουρευτούμε ότι το προϊόν είναι καλό και στη συνέχεια να σιγουρευτούμε ότι το διαφημίζουμε αποτελεσματικά.
Φοβούμαι ότι δεν κάνουμε τίποτε από τα δύο.
Δεν μπορεί να υπάρξει αμφιβολία ότι, όταν θα γράφεται η ιστορία, η δημιουργία της ΕΕ θα θεωρηθεί το μεγαλύτερο επίτευγμα του 20ού αιώνα.
Επέτυχε την ειρήνη και την ευημερία της μισής ηπείρου για μισό αιώνα.
Τώρα το δεύτερο ήμισυ της ηπείρου περιμένει στην ουρά για ένταξη, οι δικοί μου όμως ψηφοφόροι θέλουν να αποχωρήσουν.
Δεν είμαι ειδικός στο μάρκετινγκ, γνωρίζω ότι δεν υπάρχουν απλές λύσεις.
Γνωρίζω ασφαλώς ότι η απάντηση δεν είναι τα περισσότερα προπαγανδιστικά φυλλάδια.
Επιτρέψτε μου απλά να προτείνω ορισμένες δυνατότητες.
Τι έγινε η ιδέα του Προέδρου Prodi για μια μονάδα γρήγορης αντίδρασης;
Αν υπάρχει, δεν φαίνεται να είναι ιδιαιτέρως αποτελεσματική.
Αν τα μέλη της δίνουν απαντήσεις, θα πρότεινα να στέλνουν ηλεκτρονικά τις απαντήσεις τους και στους βουλευτές του Ευρωπαϊκού Κοινοβουλίου, ώστε να είμαστε σε θέση να χρησιμοποιούμε τις πληροφορίες, και όχι μόνο στον Τύπο, που συχνά απλώς τις εξουδετερώνει.
Η Επίτροπος είπε πολύ σωστά ότι η νέα τεχνολογία είναι καλή.
Πρέπει να τη χρησιμοποιούμε περισσότερο και καλύτερα.
Πρέπει να φροντίσουμε να γίνει γνωστή η ηλεκτρονική μας διεύθυνση.
Ίσως θα μπορούσαμε να δαπανήσουμε ορισμένα από τα κονδύλια του προγράμματος Σωκράτης για να δώσουμε σε όλους τους σπουδαστές στην Ευρώπη ένα πατάκι για το ποντίκι του υπολογιστή τους, ώστε να μπορούν να βλέπουν την ηλεκτρονική διεύθυνση του Ευρωπαϊκού Κοινοβουλίου.
Με την πληθώρα των νέων τηλεοπτικών σταθμών, με την ψηφιακή τηλεόραση, καταλήξαμε πουθενά με το θέμα ενός κοινοβουλευτικού τηλεοπτικού σταθμού;
Μπορώ να παρακολουθήσω την αμερικανική Γερουσία στην τηλεόραση λεπτό προς λεπτό.
Όχι όμως το Ευρωπαϊκό Κοινοβούλιο.
Πρέπει να δώσουμε έμφαση στις καλές ειδήσεις, όταν δηλαδή βοηθούμε τον πολίτη.
Έχουμε μια Επιτροπή Αναφορών η οποία διεκπεραιώνει χίλιες αναφορές το χρόνο.
Ποια ήταν η τελευταία φορά που παρακολούθησαν μια συνεδρίαση της επιτροπής αυτής τα τμήματα ενημέρωσης της Επιτροπής ή του Κοινοβουλίου;
Ποια ήταν η τελευταία φορά που δημοσίευσαν κάποια από τις καλές ειδήσεις που προέρχονται απ' αυτήν την επιτροπή;
Τέλος, οφείλω να θέσω το πρόβλημα του Κοινοβουλίου στο Στρασβούργο.
Δεν είμαι εναντίον του Στρασβούργου.
Ασφαλώς δεν είμαι εναντίον της Γαλλίας.
Καταλαβαίνω ότι το Στρασβούργο ήταν το σύμβολο της ειρήνης και ενότητας της ηπείρου μας, αλλά ήταν σύμβολο του 20ού αιώνα.
Στον 21ο αιώνα, φοβούμαι ότι είναι σύμβολο σπατάλης και αναποτελεσματικότητας.
Ζητώ από το Κοινοβούλιο, την Επιτροπή και το Συμβούλιο Υπουργών να αντιμετωπίσουν αυτό το πρόβλημα.
Κύριε Πρόεδρε, κυρία Επίτροπε, θέλω κατ' αρχάς να σας ευχαριστήσω για το ενδιαφέρον και την αφοσίωσή σας στις δραστηριότητες ενημέρωσης από πλευράς της Ευρωπαϊκής Ένωσης.
Εμείς είμαστε ενήμεροι εδώ και πολλά χρόνια και γνωρίζουμε τη δέσμευση και την αφοσίωσή σας, όχι μόνο σε αυτό που θα μπορούσαμε να ονομάσουμε ευρωπαϊκή ιδέα, αλλά και προκειμένου η ευρωπαϊκή ιδέα να φτάσει πραγματικά στους πολίτες.
Εσείς ανέκαθεν, στον τομέα της πολιτικής σας δράσης, στραφήκατε ιδιαίτερα στις πιο ευαίσθητες ομάδες: τους νέους, τους ηλικιωμένους, τον κόσμο των εργαζομένων, και δώσατε ιδιαίτερη προσοχή στα μέσα επικοινωνίας.
Εμείς υποστηρίζουμε τις γενικές γραμμές που μας αναφέρατε εδώ και που θα πάρουν συγκεκριμένη μορφή στο έγγραφο που θα υποβάλετε και που πρέπει να εγκρίνει η Ευρωπαϊκή Επιτροπή τον ερχόμενο Ιούνιο.
Αναφέρατε δύο πτυχές στις οποίες θα ήθελα να δώσω έμφαση: την περιφερειακή διάσταση και την αποτελεσματικότητα.
Ο σκοπός της πολιτικής της ενημέρωσης είναι να προσεγγίσουμε τους πολίτες.
Προκειμένου να προσεγγίσουμε επιτυχώς τους πολίτες είναι ανάγκη να λάβουμε υπόψη την περιφερειακή διάσταση, διότι είναι ένα από τα πεδία που είναι εγγύτερα στην ευαισθησία της κοινωνίας και στα προβλήματά της.
Κατά συνέπεια, προκειμένου οι πολίτες να αντιληφθούν και να συμμετάσχουν στην ευρωπαϊκή οικοδόμηση και να μη την δουν ως εποικοδόμημα που αφορά μόνο τους πολιτικούς και τους τεχνοκράτες, είναι βασικό το έργο της ενημέρωσης να πραγματοποιηθεί σε επίπεδο περιφερειακών θεσμικών οργάνων και σε συνεργασία με αυτά.
Αυτό συνδέεται άρρηκτα με την αποτελεσματικότητα.
Στη μεταρρύθμιση που κάνετε για την πολιτική της ενημέρωσης, σας παρακαλώ να λάβετε υπόψη την εμπειρία κάποιων κρατών μελών.
Στην εκστρατεία για το ευρώ π.χ. υπήρξε τότε μια συμφωνία μεταξύ Ευρωπαϊκής Επιτροπής και κυβέρνησης ενός κράτους.
Εκείνη η κυβέρνηση αποφάσισε να αναθέσει μια εκστρατεία ενημέρωσης για το ευρώ σε μια πολύ σημαντική διαφημιστική εταιρεία.
Η εν λόγω διαφημιστική εταιρεία έκανε κάποιες πολύ ωραίες διαφημίσεις και διανεμήθηκαν εκατοντάδες χιλιάδες φυλλάδια.
Με αυτόν τον τρόπο όμως δεν προσεγγίζεται το κοινό, ούτε είναι αποτελεσματικός.
Είναι ενδεχομένως πολύ ικανοποιητικό για την κυβέρνηση, διότι μια μέρα διοργανώνει μια σημαντική διάλεξη και ο υπεύθυνος υπουργός εμφανίζεται στις κάμερες της τηλεόρασης και βγαίνει στις εφημερίδες, με αυτό όμως δεν προσεγγίζεται το κοινό.
Συνεπώς, είναι ανάγκη να διασφαλιστεί η μέγιστη δυνατή αποκέντρωση.
Κύριε Πρόεδρε, όσοι από εμάς εκπροσωπούμε τη Σκωτία σε αυτό το Σώμα, νιώσαμε μεγάλη ευγνωμοσύνη όταν το Κοινοβούλιο αποφάσισε φέτος να κάνει μόνιμο το γραφείο του στο Εδιμβούργο.
Η Επιτροπή έχει γραφείο εκεί εδώ και πολύ καιρό.
Η Επίτροπος ανέφερε τη σημασία των εθνικών περιφερειών, όπως και των κρατών, στην επικοινωνιακή πολιτική της Επιτροπής.
Με λύπη μου λέγω ότι αυτήν την εβδομάδα ανακοινώθηκε ότι η εφημερίδα The Scotsman κλείνει το γραφείο του ανταποκριτή της στις Βρυξέλλες και την Ευρώπη.
Φημολογείται ότι το BBC Scotland πρόκειται σύντομα να απομακρύνει τον ειδικό του ανταποκριτή από τις Βρυξέλλες.
Αυτό θα ήταν καταστροφή.
Δεν πρέπει να σκεφθούν το ρόλο τους μόνο η Επιτροπή και το Κοινοβούλιο.
Και τα δικά μας μέσα μαζικής ενημέρωσης πρέπει να εξετάσουν σοβαρά το πρόβλημα της επαρκούς ενημέρωσης των πολιτών τους για τα ευρωπαϊκά θέματα.
Επιτρέψτε μου να αναφέρω μία ακόμα θλιβερή υπόθεση, η οποία έχει σημασία στον τομέα της ενημέρωσης και της επικοινωνίας.
Θα ήθελα να επιστήσω, και πάλι, την προσοχή στην υπόθεση των καθηγητών ιταλικών.
Νέες εξελίξεις στην υπόθεση έδειξαν ότι η ποιότητα της ενημέρωσης και πληροφόρησης από την Επιτροπή σε παρόμοια ζητήματα έχει πολλά κενά ως προς το ανοικτό της πνεύμα.
Στις διαδικασίες αυτές, έχει ζωτική σημασία η Επιτροπή να ενημερώνει πλήρως τα ενδιαφερόμενα μέρη, στην πράξη ωστόσο το ιδανικό αυτό δεν γίνεται σεβαστό.
Αυτήν την εβδομάδα παρουσιάστηκαν ορισμένες αποδείξεις ότι η απελθούσα Επιτροπή παραπλάνησε ενεργά τις ενδιαφερόμενες πλευρές σε ανάλογες υποθέσεις.
Κατά την τρέχουσα κοινοβουλευτική περίοδο, έλαβα αρκετές διασφαλίσεις ότι η Επιτροπή εννοεί σοβαρά ότι θα υποστηρίξει τα δικαιώματα που προέρχονται από την κοινοτική νομοθεσία εν ονόματι των καθηγητών σε όλα τα θέματα που αφορούν τη μη διάκριση.
Αυτό πρέπει πραγματικά να ληφθεί σοβαρά υπόψη.
Αφορά το κατά πόσο είμαστε ανοικτοί, κατά πόσο είμαστε έτοιμοι να ενημερώνουμε για όσα συμβαίνουν και κατά πόσο ενημερώνουμε τον κόσμο σχετικά με το πόσο σοβαρά λαμβάνουμε τα δικαιώματα που προκύπτουν από την κοινοτική νομοθεσία και με το πόσο σοβαρά λαμβάνουμε υπόψη την ανάγκη να επιδεικνύουμε στους πολίτες μας και στο κοινό μας τη σημασία των όσων επιτελούνται εδώ.
Χαίρομαι που η Επιτροπή και το Κοινοβούλιο βοήθησαν να υπάρχει ενημέρωση στη Σκωτία και εύχομαι να πράξουν ανάλογα και τα δικά μας μέσα μαζικής ενημέρωσης.
Αξιότιμε κύριε Πρόεδρε, πρέπει να κάνουμε διάκριση μεταξύ της πληροφόρησης και της προπαγάνδας.
Σε ό,τι αφορά την πληροφόρηση, η Επιτροπή Prodi έκανε άσχημη αρχή.
Ακουσα μάλιστα ότι το περασμένο φθινόπωρο έδωσε εντολή στις αντιπροσωπείες της στα κράτη μέλη να επικεντρωθούν στην πολιτική πληροφόρηση αντί για την πληροφόρηση των πολιτών στην οποία προέβαιναν παλαιότερα.
Τούτο σημαίνει ότι η πληροφόρηση και η προπαγάνδα ακολουθούν μια πορεία από την κορυφή προς τη βάση.
Τούτο σημαίνει κυρίως διάδοση της προπαγάνδας και όχι της πληροφορίας.
Η Επιτροπή έκανε κακή αρχή στον σημαντικότερο τομέα πληροφόρησης, στον τομέα της δημοσιότητας των εγγράφων.
Η Επιτροπή υπέβαλε σχέδιο οδηγίας για τη δημοσιότητα των εγγράφων, το οποίο με τα κοινά πρότυπα είναι απαράδεκτο, καθώς προκρίνει την απόκρυψη αντί να επαυξάνει τη δημοσιότητα των εγγράφων.
Τούτη είναι η πολιτική που ακολουθεί η Επιτροπή στην πληροφόρηση σε ό,τι αφορά τη δημοσιότητα των εγγράφων.
Η δημοσιότητα των εγγράφων είναι εξίσου σημαντική όσο και η πληροφόρηση.
Προσφέρει στους πολίτες και στα μέσα ενημέρωσης τη δυνατότητα να πάρουν οι ίδιοι στα χέρια τους τα έγγραφα και να συναγάγουν τα δικά τους συμπεράσματα, αντί να εξαρτώνται από τα συμπεράσματα της Επιτροπής.
Αυτή η αντίθεση μεταξύ επισήμων εγγράφων και συμπερασμάτων είναι αρκετά εμφανής.
Σε ορισμένα έγγραφα αναφέρεται ότι οι δυνάμεις διαχείρισης των κρίσεων της Ευρωπαϊκής Ένωσης δεν συνιστούν ευρωστρατό, όμως ο Πρόεδρος της Επιτροπής κ. Prodi δηλώνει ότι ακόμη κι αν αποκαλούνται Margaret ή Mary Ann ουσιαστικά πρόκειται για ευρωστρατό.
Σε ένα τέτοιο κλίμα πληροφόρησης είναι σημαντικό να έχουμε οι ίδιοι πρόσβαση στα έγγραφα και να καταλήγουμε στα δικά μας συμπεράσματα, δεδομένου ότι τα έγγραφα δεν κάνουν πάντοτε λόγο για την ουσία του θέματος.
Επίσης, θα πρέπει να αξιολογήσουμε και την πληροφοριακή δράση του Κοινοβουλίου.
Το Κοινοβούλιο διαθέτει δικά του γραφεία ενημέρωσης, εντούτοις, από ό,τι λέγεται, το γραφείο της Φινλανδίας δεν έχει χρήματα για να αγοράσει τις ιδρυτικές Συνθήκες της Ευρωπαϊκής Ένωσης, προκειμένου τα μέλη να μπορέσουν να εξοικειωθούν με αυτές στο γραφείο του Κοινοβουλίου.
Στο εν λόγω γραφείο υπάρχει μόνο μια σύνδεση με το Διαδίκτυο.
Από αυτά συνάγουμε ότι ούτε οι ίδιοι οι υπάλληλοι του γραφείου ενημέρωσης του Κοινοβουλίου γνωρίζουν τι συμβαίνει στο Κοινοβούλιο, παρά το γεγονός ότι το Κοινοβούλιο διαθέτει άριστη διαδικτυακή επικοινωνία.
Το ζήτημα που τίθεται αφορά όλο και περισσότερο τον προπαγανδιστικό πόλεμο που διεξάγεται εδώ και που κατά πολλούς είναι μάλιστα ένας εμφύλιος προπαγανδιστικός πόλεμος.
Κύριε Πρόεδρε, κυρία Επίτροπε, κυρίες και κύριοι, κατά πρώτο λόγο, θα ήθελα να επισημάνω για άλλη μια φορά ότι η Επίτροπος κυρία Reding ανήγγειλε μια δραματική αλλαγή στη στρατηγική ενημέρωσης της Ευρωπαϊκής Ένωσης, καθιστώντας έτσι σαφές ότι υπάρχουν ελλείψεις και ότι πρέπει να γίνουν καινούργιες προσπάθειες καθώς και ότι πρέπει, εν προκειμένω, να δώσουμε έμφαση στον τομέα αυτόν.
Σας ευχαριστούμε γι' αυτό.
Κατά δεύτερον, θέλω να επισημάνω ότι πρέπει να αναρωτηθούμε και οι ίδιοι αν η σημερινή πρωτοβουλία, νωρίς το πρωί, για την παρεμπόδιση των ψηφοφοριών αποτελεί μια θετική ένδειξη της στρατηγικής ενημέρωσης και επικοινωνίας τόσο για τον έξω κόσμο όσο και εσωτερικά, στο Σώμα.
Ναι ή όχι;
Εγώ λέω: όχι!
Τις εργασίες που έχουμε να κάνουμε στο σπίτι πρέπει να τις κάνουμε μόνοι μας, και δεν πρέπει να συγχέουμε την ενημέρωση και επικοινωνία στο πλαίσιο της δουλειάς μας με την προσωπική προβολή και ανάδειξη.
Ο σκοπός είναι η προβολή της Κοινότητας και όχι η προσωπική προβολή.
Στο πλαίσιο αυτό θα έπρεπε όλοι μας να προσπαθήσουμε να καταλάβουμε ότι μία από τις αιτίες των προβλημάτων των πολιτικών ομάδων και των θεσμικών οργάνων είναι το πρόβλημα επικοινωνίας και ενημέρωσης.
Εμείς - και το λέω ξεκάθαρα - τα θεσμικά όργανα της Ευρωπαϊκής Ένωσης, το Ευρωπαϊκό Κοινοβούλιο και οι βουλευτές, δεν μπορούμε μόνοι μας να φέρουμε την πληροφορία για την Ευρώπη.
Χωρίς την υποστήριξη των κρατών μελών, χωρίς την υποστήριξη των επίσημων εντεταλμένων σε επίπεδο κοινότητας, κρατιδίου και ομοσπονδίας, χωρίς την υποστήριξη όλων των θεσμικών οργάνων δεν θα μπορέσουμε να επικοινωνήσουμε άμεσα με τον πολίτη· γιατί ή θα είμαστε εδώ και θα κάνουμε τη δουλειά μας ή θα βρισκόμαστε σε διαδικασίες ενημέρωσης και επικοινωνίας, κοντά στους πολίτες μας.
Και τα δύο μαζί δεν θα τα καταφέρουμε στο πνεύμα του Μάαστριχτ και του Αμστερνταμ!
Κυρία Επίτροπε, αναμένω από εσάς ένα κορυφαίο σχέδιο, ένα χρονοδιάγραμμα, συγκεκριμένα μέτρα εφαρμογής.
Για την εφαρμογή της στρατηγικής αυτής θα πρέπει να δεσμευθούν οι επίσημοι εντεταλμένοι, όλα τα άτομα και όλοι οι θεσμοί που λαμβάνουν χρήματα από την Ευρωπαϊκή Ένωση.
Οι ομάδες των επισκεπτών αλλά και δύο σφαίρες δραστηριοτήτων, οι οποίες - νομίζω - υπάγονται στον δικό σας τομέα αρμοδιότητας, τα σχολεία και η νεολαία, πρέπει να συμπεριληφθούν με μεγαλύτερη έμφαση στους στόχους της στρατηγικής, ενώ το προσωπικό που απασχολείται σε θέσεις των κοινοτικών θεσμικών οργάνων θα πρέπει να αποκτήσει τον ανάλογο εξοπλισμό.
Παρακαλώ να υποβάλετε ένα συγκεκριμένο σχέδιο μέτρων και ένα συγκεκριμένο χρονοδιάγραμμα.
Ευχαριστώ, κύριε Πρόεδρε, θα ήθελα να ευχαριστήσω θερμά για τη δέσμευσή τους τους βουλευτές που υποστηρίζουν σαφώς τη δράση μας και οι οποίοι είναι έτοιμοι να συμπορευτούν με μια νέα, υποχρεωτικά καινοτόμο, πολιτική.
Αυτό τουλάχιστον απορρέει από όσα είπαν οι αξιότιμοι βουλευτές.
(ΕΝ) Να απαντήσω αρχικά στον κ. Perry.
Είπε ότι η κατάσταση επιδεινώνεται.
Αυτός είναι ένας πολύ αρνητικός τρόπος να βλέπει κανείς τα πράγματα.
Κατά πάσα πιθανότητα ο αξιότιμος βουλευτής έχει δίκιο.
Ελπίζω απλά να μην επιδεινώνεται παντού η κατάσταση.
Αυτό θα ήταν τρομακτικό.
Αν όμως τα πράγματα χειροτερεύουν κάπου, πρέπει αυτό να το αντιμετωπίσουμε πολύ σοβαρά.
Δεν μπορούμε απλά να λέμε ότι τα πράγματα χειροτερεύουν και να μην κάνουμε τίποτα.
Πρέπει να δράσουμε.
Το νέο πρόγραμμα ενημέρωσης που πρόκειται να εκπονηθεί και στο οποίο θα συμμετέχουν όλοι οι φορείς σε περιφερειακό και εθνικό επίπεδο θα ωφελήσει σημαντικά τη μελλοντική πολιτική πληροφόρησης.
Ο κ. Perry έθεσε τρία συγκεκριμένα σημεία.
Πρώτον, ότι η ηλεκτρονική διεύθυνση θα πρέπει να γίνει περισσότερο γνωστή.
Γνωρίζω το πρόβλημα.
Στις 3 Απριλίου εγκαινιάσαμε τη νέα ευκολία πρόσβασης - άμεση Ευρώπη, Europe direct.
Θα διαδίδουμε πληροφορίες για την ιστοσελίδα αυτή στα σχολεία και την τοπική αυτοδιοίκηση.
Σε ό,τι αφορά έναν κοινοβουλευτικό τηλεοπτικό σταθμό, η Επιτροπή δεν θα αντιτεθεί αν το Κοινοβούλιο προτείνει μια τέτοια δραστηριότητα.
Αφήνω, ωστόσο την πρωτοβουλία αυτή στο Κοινοβούλιο.
Ως προς την Επιτροπή Αναφορών και την διαφήμισή της, την τελευταία φορά που έγινε αυτό ήταν όταν προήδρευα εγώ της εν λόγω επιτροπής.
Αυτό το θεωρώ πολύ σημαντικό.
Υπάρχουν συνάδελφοι στο Κοινοβούλιο αυτό που ήταν μέλη της επιτροπής αυτής μαζί μου πριν από μερικά χρόνια.
Είναι η επιτροπή που ενδιαφέρεται περισσότερο για την Ευρώπη του πολίτη.
Αν το Κοινοβούλιο αποφασίσει να αναλάβει δράση έναντι των πολιτών, αξιοποιώντας την Επιτροπή Αναφορών, να είστε βέβαιοι ότι η Επιτροπή θα το υποστηρίξει.
Gasςliba i Bφhm μίλησε, όπως ακριβώς και ο κ. MacCormick, για ένα πολύ σημαντικό πρόβλημα, το οποίο συνίσταται στο ότι η πληροφορία δεν μπορεί να είναι κεντροποιημένη, διότι αυτό δεν είναι βιώσιμο.
Αν η πληροφορία διαδίδεται αποκλειστικά και μόνο από τις Βρυξέλλες, ή από το Στρασβούργο, δεν μπορεί να φθάσει στο κοινό.
Είμαι απόλυτα πεπεισμένη ότι, αν επιθυμούμε η Ευρώπη να πλησιάσει τους πολίτες και οι πολίτες να πλησιάσουν την Ευρώπη, η πολιτική ενημέρωσης θα πρέπει να έχει μια περιφερειακή διάσταση, και μάλιστα σε όλα τα επίπεδα, και σε σχέση με το ευρώ.
Πράγματι, δεν είναι δυνατό να εισαγάγουμε το ευρώ μέσω μιας τηλεοπτικής εκπομπής.
Η τηλεόραση είναι σημαντική, δεν πρέπει να την ξεχνούμε, αλλά πρέπει επίσης, και κυρίως, να ενημερώνουμε τη βάση, να πηγαίνουμε προς τα άτομα, να συζητούμε με τα άτομα.
Διαθέτουμε μάλιστα πολλά κέντρα πληροφοριών στα διάφορα κράτη μέλη, στις περιφέρειές μας, στα χωριά μας, στις κωμοπόλεις μας, τα οποία μπορούν να διαδραματίσουν προεξάρχοντα ρόλο.
Πιστεύω ότι μια πολιτική που θα την κατεύθυνε μόνο ένα διαφημιστικό γραφείο και η οποία δεν θα είχε σχέση με τους πολίτες, δεν θα διεξαγόταν δηλαδή επιτόπου από κοινού με τους άμεσα ενδιαφερόμενους πολίτες, θα ήταν μια λανθασμένη πολιτική.
Συμφωνώ πλήρως με τον κ. Gasςliba i Bφhm, όταν λέγει ότι αυτή η περιφερειακή διάσταση πρέπει να ενσωματωθεί στην πολιτική ενημέρωσής μας και θα φροντίσω να το επιτύχω στις συζητήσεις μου με τους πολιτικούς ιθύνοντες των κρατών μελών.
(ΕΝ) Στο ίδιο πνεύμα, λέγω στον κ. MacCormick ότι θεωρώ λυπηρό το γεγονός να μην αναφέρουν πλέον τα σκωτσέζικα μέσα ενημέρωσης τι γίνεται στο Στρασβούργο ή τις Βρυξέλλες.
Βέβαια δεν μπορώ να παρέμβω επ' αυτού.
Αποτελεί ιδιωτική απόφαση των μέσων μαζικής ενημέρωσης.
Ούτως ή άλλως είναι σημαντικό για όλους τους φορείς, συμπεριλαμβανομένων και των βουλευτών του Ευρωπαϊκού Κοινοβουλίου, να συνεργάζονται με τα μέσα μαζικής ενημέρωσης για τη βελτίωση των ρεπορτάζ τους για την Ευρώπη.
Κάθε φορά που συναντώ ενώσεις δημοσιογράφων ή εκδοτών τους ζητώ να παρέχουν ευρύτερη κάλυψη στο ευρωπαϊκό πολιτικό επίπεδο..
Το γραφείο πληροφοριών στο Εδιμβούργο δεν θα κλείσει.
Ως εκ τούτου, τουλάχιστον η περιφερειακή πολιτική στην περιοχή αυτή θα συνεχιστεί.
(FR) Ο κ. Seppδnen είπε ότι λείπει η πληροφορία που προορίζεται για το ευρύ κοινό και ότι η Επιτροπή Prodi έχει επικεντρωθεί υπερβολικά σε πολιτική προπαγάνδα.
Ελπίζω να έχει άδικο ο αξιότιμος βουλευτής και να μην επικρατήσει αυτή η αντίληψη περί πληροφορίας.
Ούτως ή άλλως, στη γραπτή δήλωση την οποία προετοιμάζω αυτόν τον καιρό, θα ανακοινώσω μια εντελώς διαφορετική οδό, την οδό του διαλόγου, την οδό της άμεσης επαφής με τον πολίτη.
Θα ήθελα να το επαναλάβω, με απόλυτη σαφήνεια : η ενημέρωση των πολιτών δεν θα εμπίπτει στην αποκλειστική αρμοδιότητα της Επιτροπής.
Είμαι πεπεισμένη ότι αυτή η ενημέρωση δεν μπορεί να γίνει χωρίς την στενή συνεργασία μεταξύ των τριών ενδιαφερόμενων θεσμικών οργάνων.
Στην αντίθετη περίπτωση, σπεύδουμε προς την αποτυχία.
(DE) Ευχαριστώ τον κύριο Karas, ο οποίος εκτίμησε ως θετικό δρόμο τον τρόπο με τον οποίο θέλουμε να χειριστούμε στο μέλλον την πολιτική ενημέρωσης.
Συμφωνώ απόλυτα μαζί του στο ότι ο καθένας πρέπει να αναζητήσει στον εαυτό του τα λάθη που έγιναν.
Ασφαλώς και δεν θα επέμβω στον προβληματισμό του Κοινοβουλίου για την πολιτική ενημέρωσης.
Αυτό πρέπει να το κάνουν οι ίδιοι οι βουλευτές, όμως όλοι μαζί θα πρέπει να επιδιώκουμε την κοινοτική προβολή και ανάδειξη.
Ο κύριος Karas είπε πολύ σωστά ότι χρειαζόμαστε τα κράτη μέλη.
Αυτό είναι, εξάλλου, και ένα από τα κεντρικά σημεία της νέας πολιτικής ενημέρωσης, την οποία θέλω να παρουσιάσω στο μέλλον.
Δεν χρειαζόμαστε μόνο τα κράτη μέλη, χρειαζόμαστε και τους ομίλους, τους πολιτικούς των περιφερειών, τους εθνικούς πολιτικούς.
Χωρίς αυτούς δεν μπορούμε καν να μεταφέρουμε την πληροφορία μας.
Πρέπει, λοιπόν, να υπάρξει μια συντονισμένη δράση μεταξύ των θεσμικών οργάνων και μεταξύ των ανθρώπων στις περιφέρειές μας, στις χώρες μας.
Ξέρω ότι αυτό λέγεται εύκολα αλλά πραγματοποιείται δύσκολα.
Αν όμως δεν ξεκινήσει κανείς να το πραγματοποιεί, δεν θα γίνει τίποτα.
Ελπίζω λοιπόν, βάσει της νέας πολιτικής ενημέρωσης, την οποία θέλω να παρουσιάσω, να δοθεί μεγάλη έμφαση σ' αυτή τη διάσταση της συμμετοχής και της ευθύνης των πολιτών για την Ευρώπη.
(FR)
(Χειροκροτήματα)
Ευχαριστώ πολύ, κυρία Επίτροπε.
Είναι ίσως η πρώτη φορά που ακούω να αποκαλούν τους βουλευτές στρατιώτες, αλλά γνωρίζουμε ποιο ρόλο διαδραματίζουμε εδώ.
Η συζήτηση έληξε.
Κύριε Πρόεδρε, μέσα στην αναστάτωση της συζήτησης για το θέμα της απαρτίας δεν κατάφερα, προηγουμένως, να θέσω το αίτημά μου σχετικά με τον Κανονισμό.
Χθες τέθηκε από τον κύριοMacCormick ερώτημα σχετικά με την αναβολή της ψηφοφορίας για τη Οργάνωση της Κοινής Αγοράς στον τομέα της μπανάνας.
Συμμερίζομαι τις ανησυχίες του συναδέλφου κυρίου MacCormick.
Ζητήσαμε αυτή την αναβολή, για να διατηρήσουμε, ως Κοινοβούλιο, την ενεργό συμμετοχή μας στη διαδικασία επικοινωνίας με τις Ηνωμένες Πολιτείες στο πλαίσιο του ΠΟΕ.
Αν είχαμε ψηφίσει σύμφωνα με τον Κανονισμό μας, δεν θα συμμετείχαμε πια ως Κοινοβούλιο στη διαδικασία αυτή.
Αυτό ακριβώς ήταν το θέμα, κύριε MacCormick - δεν βρίσκεται πια στην αίθουσα.
Αυτό θα ήθελα να καταγραφεί στα πρακτικά.
Γιατί έχει να κάνει με το γεγονός ότι εμείς, ως Κοινοβούλιο, δεν έχουμε ακόμα το δικαίωμα της συναπόφασης στον τομέα της γεωργίας, και γι' αυτό αναγκαστήκαμε να επιλέξουμε αυτό το δρόμο.
Κρατώ σημείωση σχετικά.
Θα φροντίσω γι' αυτό.
Τον λόγο έχει ο κ. Beysen σχετικά με την ημερήσια διάταξη.
Κύριε Πρόεδρε, διαπιστώνω με κάποια ικανοποίηση ότι η ανατρεπτική δράση ορισμένων από τους συναδέλφους μας με σκοπό να διαταράξουν τις εργασίες έχει κοπάσει.
Αυτό πιθανόν οφείλεται στο γεγονός ότι διαπίστωσαν ότι πλέον τα αιτήματά τους δεν συγκεντρώνουν τουλάχιστον την υποστήριξη 32 βουλευτών.
Θα ήθελα απλά να αναφέρω το εξής, κύριε Πρόεδρε, ότι εδώ υφίσταται μία περίεργη επιλεκτικότητα, καθώς ορισμένοι ασχολούνται με τους αριθμούς και όταν οι αριθμοί τελειώνουν αποχωρούν και έτσι παίζονται τα παιγνίδια.
Ωστόσο, θα ήθελα να επισημάνω ότι το Κοινοβούλιο δεν είναι δυνατόν να εξομοιώνεται με μία παιδική χαρά και έχω την εντύπωση ότι αυτό συμβαίνει, για αυτό πρόκειται να εγκαταλείψω αμέσως την αίθουσα.
Συνάδελφοι, θα ήθελα να κηρύξω την έναρξη της συζήτησης.
Ας μην χάνουμε χρόνο με συζητήσεις.
Θα επιθυμούσα να σας διαβάσω τι αναφέρεται στον Κανονισμό για την ημερήσια διάταξη και στη συνέχεια μπορούμε να συνεχίσουμε.
Τον λόγο έχει ο κ. Van Hulten.
Κύριε Πρόεδρε, η δράση μας δεν έχει ολοκληρωθεί.
Θα ήθελα απλώς να επισημάνω ότι εμείς δεν παρενοχλούμε τις εργασίες.
Εμείς φροντίζουμε αυτό το Κοινοβούλιο τα προσεχή 5 χρόνια να λειτουργεί περισσότερο αποτελεσματικά και να είναι αξιόπιστο, και με αυτό ακριβώς, ασχολούμαστε.
Ελπίζουμε στην υποστήριξη όλων των βουλευτών, με σκοπό να καθορίσουμε κατά αυτόν τον τρόπο την ημερήσια διάταξη, ώστε να είναι δυνατό αυτό να συμβεί στο μέλλον, όπως και εσείς ο ίδιος δηλώσατε στην τηλεόραση σαφώς κύριε Πρόεδρε.
ΙΤ) Κύριε Πρόεδρε, ίσως να είμαι επαναστάτης, αλλά ίσως κάποιος άλλος να αγνοεί τον Κανονισμό, διότι η αίτηση για την απαρτία δεν γίνεται όταν αρχίζει η συζήτηση, αλλά όταν αρχίζει η ψηφοφορία.
Κύριε Speroni, ας το ξεκαθαρίσουμε.
Διαβάζω το άρθρο 126, παράγραφος 1, του Κανονισμού: "Το Κοινοβούλιο συνεδριάζει, καταρτίζει την ημερήσια διάταξή του και εγκρίνει τα Συνοπτικά Πρακτικά, οποιοσδήποτε και να είναι ο αριθμός των παρόντων βουλευτών του" .
Να συνεδριάζει μπορεί πάντοτε.
Αμέσως, και αυτό το ανακοινώνω, ακολουθεί ψηφοφορία και θα δούμε τι πρόκειται να συμβεί.
Προεδρεύω εδώ της συνεδρίασης, σύμφωνα με την ημερήσια διάταξη, όπως αυτή έχει οριστεί.
Το λόγο έχει η κ. Gebhardt και ελπίζω ότι μπορούμε να προχωρήσουμε στο σημείο της ημερήσιας διάταξης για τις νυκτερινές πτήσεις.
Κύριε Πρόεδρε, θα ήθελα να θέσω μια ερώτηση σε ελεύθερη απόδοση σύμφωνα με τον Loriot: Πού είναι;
Πού είναι αυτοί που λένε ότι θα έπρεπε να κάνουμε σωστή δουλειά εδώ, που θέτουν διαρκώς το ερώτημα της απαρτίας και που - όταν κάνουμε δουλειά επί της ουσίας - δεν είναι παρόντες;
Πού είναι αυτοί οι 32 και πλέον, οι οποίοι σηκώθηκαν προηγουμένως και θα ξανασηκωθούν αργότερα, και που τώρα, την ώρα των διαβουλεύσεων, δεν είναι πια εδώ;
Πραγματικά, θα ' θελα να μάθω, τι σαχλαμάρες είναι αυτές;
Θόρυβος από νυκτερινές πτήσεις
Η ημερήσια διάταξη προβλέπει τη συζήτηση της προφορικής ερώτησης προς την Επιτροπή (B5-0206/2000) των βουλευτών κ.κ Lannoye, Auroi, Bouwman, Bowe, Cerdeira Morterero, Corbey, Costa Paolo, Deprez, Desama, Gonzαlez Αlvarez, Guy-Quint, Izquierdo Collado, Jonckheer, Korhola, Kreissl-Dφrfler, Lienemann, Lucas, McKenna, Maes, Martνnez Martνnez, Παπαγιαννάκη, Patrie, Arvidsson, Puerta, Ries, Rod, de Roo, Sandbζk, Schroedter, Sornosa Martνnez, Staes, Sterckx, Terrσn i Cusν, Van Brempt, Vander Taelen, Van Lancker, και Ducarme, όσον αφορά τις νυχτερινές πτήσεις και την ηχορύπανση γύρω από τα αεροδρόμια.
Κύριε Πρόεδρε, ας επανέλθουμε στην ουσία.
Είναι δεδομένο σήμερα, στα διάφορα όργανα που είναι επιφορτισμένα με την αξιολόγηση των οχλήσεων και των επιπτώσεων των οχλήσεων αυτών στους πληθυσμούς, ότι ο θόρυβος είναι αυτός που πλήττει περισσότερο αυτούς τους πληθυσμούς, κάτι απολύτως κατανοητό αφού γνωρίζουμε ότι η πλειοψηφία των ευρωπαίων πολιτών εκτίθενται σε επίπεδα θορύβου που διαταράσσουν την καλή τους υγεία.
Υπ' αυτές τις συνθήκες, οφείλουμε να εκφράσουμε τη λύπη μας γιατί τα ευρωπαϊκά θεσμικά όργανα δεν βιάζονται να νομοθετήσουν, ιδίως δε η Επιτροπή να προτείνει συγκεκριμένα μέτρα καταπολέμησης του θορύβου, όπως επίσης οριακές τιμές έκθεσης στο θόρυβο.
Είχαμε μια Πράσινη Βίβλο το 1996 και από τότε, τίποτε άλλο.
Το πρόβλημα του θορύβου, πρέπει να το πούμε, οφείλεται σε μεγάλο βαθμό στις μεταφορές, κυρίως στις οδικές μεταφορές, αλλά επίσης, και μάλιστα με όλο και πιο ανησυχητικό τρόπο, στις εναέριες μεταφορές.
Την ιδιαιτερότητα των εναέριων μεταφορών συνιστούν οι αιχμές θορύβου κατά την προσγείωση και την απογείωση, πρόβλημα που, προφανώς, επιδεινώνεται περισσότερο λόγω των επιβλαβών συνεπειών τις νυκτερινές ώρες : οι νυκτερινές πτήσεις, ή καλύτερα οι νυκτερινές απογειώσεις και προσγειώσεις, πρέπει να το πούμε, κάνουν αδύνατο τον ύπνο για ορισμένους από αυτούς που κατοικούν κοντά στα αεροδρόμια.
Ποιες είναι οι απαντήσεις που έχουν δοθεί μέχρι σήμερα ως προς το θέμα των προδιαγραφών για τα αεροσκάφη ;
Οι προδιαγραφές αυτές θεσπίστηκαν από τη Διεθνή Οργάνωση Πολιτικής Αεροπορίας το 1977 για τελευταία φορά.
Επομένως τίποτα δεν έχει αλλάξει από αυτή την άποψη εδώ και 23 χρόνια, και, όσον αφορά την ανανέωση του στόλου, είναι προφανές ότι δεν ενθαρρύνεται από μια εξέλιξη των προδιαγραφών προς την κατεύθυνση της μεγαλύτερης αυστηρότητας, με αποτέλεσμα να ανεχόμαστε την ύπαρξη πολύ παλαιών αεροσκαφών.
Η πρόσφατη ανακοίνωση της Επιτροπής για τις εναέριες μεταφορές και το περιβάλλον αναφέρει μια στρατηγική μείωσης του θορύβου, η οποία βασίζεται τόσο στη χρήση οικονομικών μέσων - καλύτερη διαχείριση της εναέριας κυκλοφορίας και της πρόσβασης στα αεροδρόμια - όσο και στην προώθηση της τεχνολογικής προόδου.
Είναι μια καλή στρατηγική, που μπορεί να περιορίσει την αύξηση των οχλήσεων, ωστόσο η δική μου άποψη, και νομίζω και πολλών άλλων συναδέλφων, είναι ότι δεν θα βοηθήσει, βραχυπρόθεσμα, στην επίτευξη του στόχου, σύμφωνα με τον οποίο κανείς δεν θα έπρεπε να εκτίθεται σε επίπεδα θορύβου που θέτουν σε κίνδυνο την υγεία και την ποιότητα ζωής.
Ενώπιον της κατάστασης αυτής, ορισμένες χώρες και περιφέρειες ενέκριναν μέτρα περιορισμού της πρόσβασης στα αεροδρόμια κατά τη διάρκεια της νύκτας.
Δυστυχώς, αυτό έγινε με κάποια αταξία, η οποία προκαλεί μια επικίνδυνη, κατά τη γνώμη μου, αντίδραση από ορισμένες εταιρίες μεταφορών, συγκεκριμένα εταιρίες μεταφοράς αλληλογραφίας και φορτίων : επισείουν την απειλή της μετεγκατάστασης και έτσι δημιουργούν μια κάποια οικονομική ανασφάλεια στις πληττόμενες περιοχές.
Πιστεύω λοιπόν ότι η απάντηση που επιβάλλεται είναι η εναρμόνιση σε ευρωπαϊκό επίπεδο : δεν πρόκειται ασφαλώς για ομοιογενοποίηση, διότι υπάρχουν περιφερειακές διαφορές, πρέπει, ωστόσο, να υπάρχει ένας κοινός κορμός στα διάφορα κράτη μέλη της Ευρωπαϊκής Ένωσης.
Πιστεύω επίσης ότι η διοργάνωση νυκτερινών δραστηριοτήτων εναέριας μεταφοράς, οι οποίες αναπόφευκτα προκαλούν θόρυβο ανεξαρτήτως της κατάστασης της τεχνολογίας, είναι κάτι το οποίο πρέπει σίγουρα να πλαισιωθεί και να περιοριστεί.
Εύχομαι λοιπόν η Επιτροπή να αναλάβει σχετικές πρωτοβουλίες.
Δεν συμμετείχα στην προηγούμενη συζήτηση, και, με την άδειά σας, θα ήθελα να πω δυο λόγια για την ψηφοφορία.
Εγώ προσωπικά προτιμώ μια ψηφοφορία που θα προκύπτει από τη συμμετοχή πολλών συναδέλφων παρά μια ψηφοφορία με τριάντα ή σαράντα βουλευτές, το μεσημέρι της Παρασκευής.
Εμένα με ενοχλεί διότι ένα ψήφισμα που το ψήφισαν λιγοστοί βουλευτές έχει πολύ λίγη βαρύτητα.
Συμμετείχα στην πρωινή ενέργεια και δεν εκτίμησα τις επικρίσεις ορισμένων συναδέλφων που θεωρούν ότι πρόκειται για μια κατευθυνόμενη κίνηση εναντίον του Στρασβούργου.
Δεν είμαι καθόλου εναντίον του Στρασβούργου, το αντίθετο.
Το έχω αποδείξει πολλές φορές, αν και Βέλγος.
Δεν θα ήθελα να χάσει το Στρασβούργο τις συνόδους που κανονικά διεξάγονται από Δευτέρα έως Παρασκευή.
(Χειροκροτήματα)
Κύριε Πρόεδρε, ευχαριστώ τον κ. Lannoye για την πρωτοβουλία αυτή και για την έναρξη της συζήτησης εδώ για ένα θέμα που θεωρώ ιδιαιτέρως σημαντικό.
Ένας από τους στόχους της ανακοίνωσης της Επιτροπής "οι εναέριες μεταφορές και το περιβάλλον - προς μια αειφόρο ανάπτυξη" , είναι ακριβώς να δώσει το εναρκτήριο λάκτισμα για τη συζήτηση σχετικά με τη σκοπιμότητα εφαρμογής ενός κοινοτικού πλαισίου για τις διαδικασίες λήψης αποφάσεων σχετικά με τους περιορισμούς εκμετάλλευσης, οι οποίοι θα πρέπει να επιβληθούν στους αερολιμένες της Ένωσης για λόγους σχετικούς με το περιβάλλον.
Στη διάρκεια της συζήτησης που θα ακολουθήσει στα διάφορα θεσμικά όργανα, το Συμβούλιο Υπουργών και το Κοινοβούλιο θα έχουν τη δυνατότητα να αποφανθούν επί της εν λόγω ανακοίνωσης γενικά και επί των συγκεκριμένων πτυχών, όπως είναι οι νυκτερινές πτήσεις.
Όπως έχει τονίσει στην ανακοίνωση αυτή, η Επιτροπή δυσκολεύεται να καταλάβει πώς οι ομοιόμορφοι και δεσμευτικοί κανόνες σε θέματα περιορισμών εκμετάλλευσης, που θα εφαρμόζονται σε όλους τους κοινοτικούς αερολιμένες, όπως θα συνέβαινε, για παράδειγμα, με την γενική απαγόρευση των νυκτερινών πτήσεων, πώς μια τέτοια δράση θα μπορούσε να αποτελέσει την πλέον ισορροπημένη λύση στο πρόβλημα των ηχητικών οχλήσεων που αποδίδονται σε ορισμένους αερολιμένες.
Η Επιτροπή έχει την άποψη ότι οι αποφάσεις θα πρέπει να εξακολουθήσουν να λαμβάνονται σε τοπικό επίπεδο.
Ωστόσο, έχει επίσης την άποψη ότι θα χρειαστεί ένα κοινό πλαίσιο για τις διαδικασίες που καταλήγουν σε τέτοιες αποφάσεις, έτσι ώστε, όταν μια περιφέρεια αποφασίζει να απαγορεύσει τις νυκτερινές πτήσεις, για παράδειγμα, να το πράττει με τον ίδιο τρόπο όπως μια παρόμοια περιφέρεια που βρίσκεται λίγο πιο μακριά.
Και το πλαίσιο αυτό θα μπορούσε να προβλέπει υποχρεωτική διαβούλευση όλων των ενδιαφερομένων μερών, μια προθεσμία που θα αρκεί για την προσαρμογή σε νέους περιορισμούς, όπως επίσης και μια κοινή βάση αξιολόγησης της οικολογικής αποτελεσματικότητας των προβλεπόμενων μέτρων περιορισμού εκμετάλλευσης.
Θα ήθελα επίσης να πω δυο λόγια για τις διατάξεις μείωσης θορύβου, τα hushkits.
Όσον αφορά το θέμα της επιτάχυνσης της απόσυρσης των πλέον θορυβωδών αεροσκαφών, η Επιτροπή παραμένει προσηλωμένη στις εργασίες που είναι σε εξέλιξη στη Διεθνή Οργάνωση Πολιτικής Αεροπορίας σχετικά με την εκπόνηση ενός νέου προτύπου για τον θόρυβο, καθώς και κανόνων απόσυρσης των πλέον θορυβωδών αεροσκαφών.
Αν όλα πάνε καλά, και το ελπίζουμε, οι εργασίες αυτές θα έχουν ως αποτέλεσμα την έγκριση, τον Σεπτέμβριο του 2001, από την 33η συνέλευση της ΔΟΠΑ, νέων διεθνών δεσμευτικών κανόνων για θέματα θορύβου.
Σε σχέση με τον κανονισμό για τα hushkits, που αρκείται σε πάγωμα της υφιστάμενης κατάστασης σε ό,τι αφορά τα αεροσκάφη των οποίων το πιστοποιητικό έχει ανανεωθεί, πραγματικοί διεθνείς κανόνες με στόχο την προοδευτική απόσυρση των σκαφών αυτών θα έφερναν καλύτερα αποτελέσματα ως προς την προστασία του περιβάλλοντος.
Στο μεταξύ, δεδομένης της άρνησης των Ηνωμένων Πολιτειών να απόσχουν από μια ενέργεια που αντιβαίνει στον κανονισμό για τα hushkits, οι διατάξεις του κανονισμού αυτού σχετικά με τη μη προσθήκη, θα τεθούν σε ισχύ στις 4 Μαΐου.
Δοθέντος ότι οι διατάξεις σχετικά με την απαγόρευση χρήσης αεροσκαφών που είναι καταχωρισμένα σε τρίτες χώρες δεν θα αρχίσουν να ισχύουν πριν από την 1η Απριλίου 2002, η αξιολόγηση από την Επιτροπή των συμπερασμάτων της 33ης συνέλευσης της Διεθνούς Οργάνωσης Πολιτικής Αεροπορίας θα δώσει τα απαιτούμενα στοιχεία που θα μας επιτρέψουν να κρίνουμε τη σκοπιμότητα αντικατάστασης του κανονισμού για τα hushkits από διεθνώς εγκεκριμένους κανόνες προοδευτικής απόσυρσης.
Όλα αυτά είναι ρευστά, η Επιτροπή εργάζεται επ' αυτού και ευχαριστεί το Κοινοβούλιο για την κατανόησή του και για τη συνεργασία του σε αυτόν τον τομέα.
Έλαβα τέσσερις προτάσεις ψηφίσματος, σύμφωνα με το άρθρο 42, παράγραφος 5, του Κανονισμού.
Η ψηφοφορία πρόκειται να διεξαχθεί μετά τη συζήτηση.
Κύριε Πρόεδρε, η ηχορύπανση, εξαιτίας του θορύβου που προκαλούν τα αεροσκάφη, είναι ένα ιδιαίτερα επίκαιρο θέμα.
Πρόσφατα συζητήσαμε για τους σιγαστήρες.
Κατανοώ τις παρατηρήσεις της κ. Επιτρόπου ότι ο κανονισμός όπως συντάχθηκε πρόκειται να αρχίσει να ισχύει πράγματι από τις 5 του προσεχούς Μαΐου.
Κύριε Πρόεδρε, δεν είναι μόνο οι σιγαστήρες που μας προκαλούν ανησυχίες.
Γενικότερα, θα πρέπει να διαπιστωθεί ότι εξαιτίας της αύξησης της εναέριας κυκλοφορίας, κυρίως για τους πολίτες οι οποίες κατοικούν σε περιοχές κοντά σε αερολιμένες, προκαλείται κατά ανησυχητικό τρόπο όλο και περισσότερη ηχορύπανση.
Ακόμη και τις νύχτες, η ενόχληση είναι φοβερή.
Το σύνολο των νυχτερινών πτήσεων θα πρέπει να περιοριστεί σημαντικά.
Αλλά τι είναι νύχτα;
Στο αεροδρόμιο του Ντίσελντορφ, η νύχτα αρχίζει στις 22.00, όπως δήλωσε ο συνάδελφος κ. Florenz.
Στις Κάτω Χώρες, οι άνθρωποι είναι περισσότερο δημιουργικοί, από αυτή την άποψη, και εκεί η νύχτα αρχίζει στη 1.00 και αποκαλούμε μάλιστα αυτή τη στιγμή όχι νύχτα αλλά αρχές της νύχτας.
Κύριε Πρόεδρε, όπως και εάν έχει αυτό, προκαλεί την ανάγκη κοινής προσέγγισης της ηχορύπανσης που σχετίζεται με την εναέρια κυκλοφορία μεταφοράς επιβατών ή φορτίων, επειδή τα διάφορα κράτη μέλη εφαρμόζουν επί του παρόντος πολύ διαφορετικές ρυθμίσεις.
Αυτές οι έντονα διαφορετικές ρυθμίσεις έχουν ως άμεση και ανεπιθύμητη συνέπεια οι αερολιμένες να συναγωνίζονται μεταξύ τους: εάν εγώ είμαι όσο το δυνατό πιο ευέλικτος, τότε φροντίζω ώστε να έχω όσο το δυνατό περισσότερη εναέρια κυκλοφορία.
Ποιο είναι το θύμα αυτής της ρύθμισης;
Είναι όλοι αυτοί που κατοικούν σε γειτονικές περιοχές.
Κύριε Πρόεδρε, τι χρειαζόμαστε λοιπόν;
Πρώτον, την αντιμετώπιση της πηγής κάθε ηχορύπανσης, και επομένως της ηχορύπανσης των αεροσκαφών.
Αυτό σημαίνει, επομένως, σοβαρή έρευνα για περισσότερο αθόρυβους κινητήρες.
Αυτό σημαίνει απαγορεύσεις, αυτό σημαίνει διεθνείς κανόνες.
Αλλά αυτό σημαίνει, επίσης, ότι εμείς χρειαζόμαστε μια ευρωπαϊκή ρύθμιση πλαίσιο.
Μια ευρωπαϊκή ρύθμιση πλαίσιο, η οποία να φροντίζει ώστε να υπάρχουν μετρήσεις, να υπάρχουν κανόνες, να υπάρχει καθορισμός ζωνών, κατά τρόπο ώστε γύρω από όλους τους ευρωπαϊκούς αερολιμένες να ισχύει το ίδιο.
Αυτά που ζητούμε - και αυτό δεν είναι η πρώτη φορά που το ζητούμε αλλά και πριν από δυόμιση χρόνια πράξαμε το ίδιο με την έκθεση για την ηχορύπανση, την οποία υπερασπίσθηκε η αείμνηστη συνάδελφος κ. Carmen Diez de Riviera - είναι η θέσπιση κανόνων.
Κυρία Επίτροπε, - και κυρία Reding, που εκπροσωπείτε επί του παρόντος την κυρία de Palacio - ισχυρίζεστε ότι είναι πραγματικά πολύ δύσκολο, αλλά σας ζητώ να μην προβούμε ακόμη σε απαγορεύσεις, σας ζητώ να μην υπάρξουν νυχτερινές απαγορεύσεις.
Αυτό που σας ζητώ εγώ είναι να μην περιστρεφόμαστε γύρω από το θέμα, αλλά να εξετάσουμε για μία φορά αυτό που το Κοινοβούλιο έχει ζητήσει.
Έχει υποβληθεί μία τροπολογία εξ ονόματος της Ομάδας του Ευρωπαϊκού Λαϊκού Κόμματος.
Ας φροντίσουμε λοιπόν ώστε να υπάρξει μία ευρωπαϊκή οδηγία, υποστηριζόμενη από τον καθαρό αέρα της κ. Loyola de Palacio, η οποία θα δώσει επιτέλους στους πολίτες μας ότι τους ανήκει.
Κύριε Πρόεδρε, κυρία Επίτροπε, αγαπητοί συνάδελφοι, ο τομέας των αεροπορικών μεταφορών είναι ένας αναπτυσσόμενος και ακμάζων τομέας στην Ένωση.
Αυτός αναμφίβολα μας αποφέρει πολλά πλεονεκτήματα, αλλά και συνεχώς σοβαρές αρνητικές πτυχές.
Θα ήθελα να καταστήσω σαφές ότι εάν η Ευρώπη δεν παρέμβει σε αυτό το θέμα, θα υπάρξει έντονος ανταγωνισμός όσον αφορά την επιλογή μεταξύ ποιότητας ζωής, οικονομίας και κοινωνικών πτυχών.
Το ερώτημα είναι κατά πόσο μπορούμε και επιθυμούμε να προσφέρουμε σε όλους τους πολίτες μας νυχτερινή αλλά ακόμη και ημερήσια ηρεμία;
Θα ήθελα να αναφερθώ στο πρόβλημα της ηχορύπανσης στο δικό μας εθνικό αερολιμένα, έναν αερολιμένα που όλοι εσείς χρησιμοποιείτε συχνά.
Η ηχορύπανση στο Ζάβεντεμ έχει ξεπεράσει τα όρια του ανεκτού.
Η ποιότητα ζωής και ύπνου των κατοίκων βρίσκεται κάτω από κάθε όριο.
Η λύση του προβλήματος δημιούργησε στο Βέλγιο μεγάλη αναταραχή, ακόμη και στο εσωτερικό της κυβέρνησης.
Όπως γνωρίζετε σε αυτή την κυβέρνηση εκπροσωπούνται δεξιοί, οικολόγοι και σοσιαλιστές.
Η οικολόγος υπουργός τόλμησε να προτείνει την πλήρη νυχτερινή απαγόρευση.
Ξαφνικά, το Βέλγιο κατέστη πολύ μικρό για αυτή την ιδιαίτερα σοβαρή συζήτηση που ξέσπασε.
Κυρία Επίτροπε, αγαπητοί συνάδελφοι, μπορείτε να είστε σοσιαλιστές ή οικολόγοι στην καρδιά σας και σας βεβαιώνω ότι και εγώ έτσι είμαι.
Επιθυμώ να προωθώ πάντοτε τη ζωή και την ποιότητα ζωής του καθενός ως το ύψιστο αγαθό.
Αυτό είναι ωραίο στη θεωρία, αλλά στην πράξη συχνά είναι πολύ δύσκολο.
Τι είναι το σοβαρότερο;
Να κοιμάται κανείς δύσκολα ή πολύ άσχημα κάθε νύχτα ή να χάσει την ημέρα τη δουλειά και τα εισοδήματά του;
Η επιχείρηση μεταφοράς δεμάτων, η οποία είναι ενεργή στο Ζάβεντεμ, απείλησε με την εξαφάνιση εκατοντάδων εάν όχι πολύ περισσοτέρων θέσεων εργασίας.
Τα συνδικάτα και οι εργοδότες βρέθηκαν στην ίδια πλευρά.
Εν τω μεταξύ, εξερεύθη μία λύση στο Βέλγιο: ένας συνδυασμός μέτρων, μεταξύ των οποίων περιλαμβάνονται περιορισμοί στις πηγές θορύβου, αυστηρά μέτρα για τον έλεγχο αυτών και μία σειρά μέτρων υποδομής, όπως η προσφορά μόνωσης στα σπίτια.
Αυτό αποτελεί μία βελτίωση, αλλά όχι λύση.
Πολλοί άνθρωποι εξακολουθούν να υποφέρουν από υψηλά επίπεδα θορύβου στις κρεβατοκάμαρές τους.
Το Βέλγιο αναλαμβάνει εδώ, από κοινού με άλλα κράτη μέλη, έναν προωθητικό ρόλο στη συζήτηση και το θέμα είναι, επίσης, κατά πόσο αυτή η χώρα με τις επιχειρήσεις και τους κατοίκους της που εργάζονται σε αυτές και ζουν θα αποτελέσουν το θύμα εν προκειμένω;
Αυτό μπορούμε να το αποφύγουμε, μόνο εάν αντιμετωπίσουμε σε ευρωπαϊκό επίπεδο τις νυχτερινές πτήσεις και την ηχορύπανση.
Αυτό είναι που ζητούμε και παρατηρώ - με μεγάλη χαρά γιατί αυτό είναι ιδιαίτερα έντονο - ότι όλες οι πολιτικές ομάδες σε αυτό το Κοινοβούλιο και ελπίζω ότι και η Επιτροπή δεν πρόκειται να κωφεύσει.
Το ψευδοδίλλημα μεταξύ οικονομίας, κοινωνικών υποθέσεων και οικολογίας πρέπει να το επιλύσει η Ευρώπη.
Επιθυμούμε μία τυποποιημένη μέθοδο για τη μέτρηση της ηχορύπανσης στην Ένωση.
Επιθυμούμε ομοιόμορφους κανόνες και αποτελεσματικούς τρόπους μέτρησης του κόστους.
Επιπλέον, επιθυμούμε κριτήρια, βάσει των οποίων καθορίζεται κατά πόσο θα πρέπει να επιβληθεί απαγόρευση των νυχτερινών πτήσεων στην Ένωση.
Σε πρόσφατη ανακοίνωση της Επιτροπής για την εναέρια κυκλοφορία και το περιβάλλον, καθορίζεται μια πρώτη στρατηγική.
Αυτό είναι θετικό, αλλά δεν είναι ικανοποιητικό.
Κατά πρώτον, αυτό δεν προσφέρει, όπως δήλωσε ο συνάδελφος κ. Lannoye, καμία λύση για το πρόβλημα επί του παρόντος.
Δεύτερον, αυτή αποτελεί μόνο μία ανακοίνωση, ενώ εμείς επιθυμούμε σοβαρή θέσπιση κανόνων από την Επιτροπή έτσι, ώστε καθένας να ξέρει τους κανόνες που πρέπει να τηρήσει.
Λυπούμαι επειδή η Επίτροπος, η οποία αντικαθιστά την Επίτροπο κ. de Palacio, δηλώνει ότι είναι πολύ δύσκολο να καταλήξουμε σε μία απαγόρευση των νυχτερινών πτήσεων.
Πιστεύω ότι με λίγη καλή θέληση μπορούμε να το επιτύχουμε.
Αναμένω με ανυπομονησία την απάντηση.
Κύριε Πρόεδρε, κυρία Επίτροπε, ο κ. Lannoye το δήλωσε σωστά, ο θόρυβος είναι ένα πρόβλημα για όλα τα μεταφορικά μέσα, αλλά στην περίπτωση των αεροσκαφών είναι ιδιαίτερος, επειδή αυτός βρίσκεται συγκεντρωμένος.
Η Επιτροπή, στην ανακοίνωσή της για τους αερολιμένες και το περιβάλλον, αναφέρει μία σειρά θεμάτων για το θόρυβο.
Μεταξύ άλλων, και αυτό το επαναλάβατε και εσείς, ότι εν προκειμένω ισχύει ο κανόνας της επικουρικότητας, και επομένως είναι δυνατόν να υπάρξουν τοπικές εφαρμογές, χωρίς να χρειαστεί η Ευρωπαϊκή Ένωση να ρυθμίσει τα πάντα, αλλά θα επιθυμούσα να ακούσω, και από την Επιτροπή, ότι θα υπάρξουν εχέγγυα, ώστε να μην υπάρξει στρέβλωση του ανταγωνισμού.
Μία ενδιαφέρουσα ιδέα στην ανακοίνωση είναι η σύνταξη ενός καταλόγου ταξινόμησης, όχι μόνο των αεροσκαφών αλλά και των αερολιμένων.
Και αυτό σημαίνει ότι ένας αερολιμένας μπορεί να είναι ευαίσθητος στον ήχο, και στους ευαίσθητους στον ήχο αερολιμένες μπορεί ορισμένα πράγματα να μην επιτρέπονται, ενώ σε άλλους αερολιμένες, οι οποίoι είναι λιγότερο ευαίσθητοι, ενδεχομένως να επιτρέπονται.
Η κ. Van Brempt το κατέστησε πολύ σαφές, βρισκόμαστε ενώπιον ενός διλήμματος.
Είναι σαφές ότι μία σειρά επιχειρήσεων, ένας συγκεκριμένος οικονομικός τομέας δεν είναι δυνατόν να υπάρχει χωρίς νυκτερινές πτήσεις, και στην υπόθεση ότι δεν θα υπάρχουν νυκτερινές πτήσεις δηλώνει: Ναι, αλλά τότε θα πρέπει να σταματήσουμε τις δραστηριότητές μας, γιατί οι δραστηριότητες μας είναι άχρηστες, καθώς δεν μπορούμε να εξυπηρετήσουμε τους πελάτες μας.
Τώρα το ερώτημα που τίθεται είναι πως είναι δυνατόν να συνδυαστούν αυτά τα δύο πράγματα;
Για αυτό θα πρέπει να φροντίσει η Επιτροπή, ώστε στη ρύθμιση να μην υπάρχει στρέβλωση του ανταγωνισμού μεταξύ των διαφόρων αερολιμένων και των διαφόρων κρατών μελών.
Η κ. Van Brempt κατάστησε σαφές το δίλημμα που αντιμετώπισε η βελγική κυβέρνηση.
Βρίσκεται μεταξύ δύο πυρών.
Τώρα η βελγική κυβέρνηση έλαβε μία σειρά μέτρων, αλλά αυτό για παράδειγμα δεν θα χρειαζόταν εάν η Επιτροπή είχε συντάξει ένα είδος καταλόγου καλών και κακών αεροπορικών εταιρειών στον τομέα του θορύβου, δηλαδή αυτών που επενδύουν για την καταπολέμηση του θορύβου, και επιτυγχάνουν ένα καλό αποτέλεσμα για την καταπολέμηση του θορύβου, και εκείνων που δεν το πράττουν, εκείνων οι οποίες δεν καταβάλλουν προσπάθειες και για τις οποίες πρέπει να ληφθούν μέτρα.
Επειδή είναι σαφές: Ο θόρυβος πρέπει να τιμωρείται.
Επομένως, θα πρέπει να είναι ακριβότερες οι πτήσεις με ορισμένα αεροσκάφη και θα πρέπει να είναι απαγορευμένες, για παράδειγμα τη νύχτα, με ορισμένα αεροσκάφη.
Φυσικά, το καλύτερο θα ήταν να υπήρχε οριστική απαγόρευση, αλλά κατά πόσο μπορούμε να το κάνουμε αυτό και πότε;
Σε αυτό θα πρέπει να λάβουμε απάντηση από την Επιτροπή.
Επί του παρόντος, λείπει το ευρωπαϊκό πλαίσιο - και εσείς το δηλώσατε η ίδια ότι πρέπει να υπάρξει - αλλά το ερώτημα είναι πότε;
Πότε θα το διαθέτουμε;
Επί του παρόντος, έχουμε μία ανακοίνωση και σύντομα την έκθεση του κ. Lucas για την εναέρια κυκλοφορία και το περιβάλλον, αλλά πότε θα έχουμε νομοθεσία, πότε θα διαθέτουμε ένα πλαίσιο το οποίο θα είναι σαφές για κάθε κράτος μέλος, έτσι ώστε να μην υπάρχει στρέβλωση του ανταγωνισμού;
Τότε πιθανόν να μην ήταν για παράδειγμα χρήσιμο να εξετάσουμε τις καλύτερες πρακτικές, όπως επί του παρόντος είναι της μόδας, ώστε να είναι γνωστό ποιοι αερολιμένες πράττουν και τι.
Για παράδειγμα, στο Schiphol υπάρχει ένα είδος γραφείου παραπόνων για το θόρυβο.
Αλλοι αερολιμένες δεν το διαθέτουν και θα μπορούσαν πιθανόν να το χρησιμοποιήσουν.
Ας φροντίσουμε μεταξύ των διαφόρων αερολιμένων της Ευρωπαϊκής Ένωσης να υπάρξει ανταλλαγή πληροφοριών για τον τρόπο που καθένας αντιμετωπίζει το πρόβλημα.
Θα ήθελα να ζητήσω από την Επιτροπή αυτό να το πράξει σύντομα και να μην περιμένουμε μόνο τα νομοθετικά μέτρα, έτσι ώστε να πράξουμε κάτι άλλο που θα φέρει τους ανθρώπους κοντά.
Verts/ALE).
(FR) Κύριε Πρόεδρε, κυρία Επίτροπε, οι κάτοικοι της περιφέρειας του Στρασβούργου εξώθησαν χθες τους φορείς λήψης αποφάσεων να απορρίψουν το σχέδιο της εταιρίας διανομών DHL, πολύ γνωστής για τις εναέριες μεταφορές της, να εγκατασταθεί στο αεροδρόμιο Entzheim του Στρασβούργου.
Σήμερα, η ίδια εταιρία προσπαθεί πλαγίως να εγκατασταθεί στο περιφερειακό αεροδρόμιο Nancy-Metz, το οποίο επέλεξε επειδή βρίσκεται σε ζώνη της υπαίθρου όπου λόγω της πυκνότητας του πληθυσμού θα μπορούσε να αναμένει κανείς μικρότερη κινητοποίηση.
Ωστόσο, δεν είναι έτσι τα πράγματα.
Και σε θέματα ηχητικών οχλήσεων από αέρος και δημόσιας υγείας γενικώς δεν έχει νόημα να γίνεται διαφοροποίηση μεταξύ αστικών περιοχών και υπαίθρου : ο κάθε πολίτης έχει το δικαίωμα της νυκτερινής ξεκούρασης.
Σκέφτομαι επίσης τους κατοίκους που κινητοποιούνται γύρω από το Roissy, το Satolas και το Μιλάνο, που παγιδεύτηκε από τα διευρωπαϊκά δίκτυα τα οποία δεν έλαβαν υπόψη την υποβάθμιση των συνθηκών διαβίωσης των κατοίκων.
Με την έκρηξη της εναέριας κυκλοφορίας και την έκρηξη της νέας οικονομίας, και έχω κυρίως στο νου μια νέα αύξηση των μεταφορών φορτίων στο μέλλον, η Ένωση πρέπει να αντιδράσει και η Επιτροπή πρέπει να προτείνει συγκεκριμένα μέτρα λαμβάνοντας υπόψη τις θεμιτές προσδοκίες των συμπολιτών μας.
Η πολιτική μεταφορών στο σύνολό της θα πρέπει να αναθεωρηθεί προκειμένου να ελεγχθούν, και δη να περιοριστούν, οι εναέριες μεταφορές και οι οχλήσεις τους.
Οι ηχητικές επιπτώσεις των αερολιμένων δεν έχουν μελετηθεί.
Είναι απολύτως απαραίτητο να μεταφερθούν προς τους σιδηροδρόμους οι εναέριες μεταφορές φορτίων σε μικρές αποστάσεις.
Προσωπικά δε, είμαι υπέρ της κατάργησης των νυκτερινών πτήσεων για να είναι σεβαστή η νυκτερινή ξεκούραση των ατόμων που διαμένουν κοντά σε αεροδρόμια, διότι ήδη υποβάλλονται στις οχλήσεις καθ' όλη τη διάρκεια της ημέρας.
Αυτά τα τρία θέματα συγκαταλέγονται πραγματικά μεταξύ των κατεπειγόντων θεμάτων που θα πρέπει να ληφθούν υπόψη.
Κύριε Πρόεδρε, κυρία Επίτροπε, εδώ και καιρό οι κάτοικοι πλησίον του αεροδρομίου του Barajas στη Μαδρίτη, κάθε φορά που υπάρχει επέκταση του αεροδρομίου διαμαρτύρονται για διαφόρους λόγους, κατά βάση για την ηχητική ρύπανση.
Εκτιμώ ότι και άλλοι κάτοικοι που γειτνιάζουν με οποιοδήποτε αεροδρόμιο μεγάλων πόλεων θα αντιμετωπίζουν το ίδιο πρόβλημα.
Γνωρίζω ότι στους τελευταίους δύο μήνες η κυβέρνηση της Μαδρίτης πρότεινε μείωση των νυχτερινών πτήσεων μετά τις 11 το βράδυ, αλλά γνωρίζω επίσης ότι τα μέτρα που ελήφθησαν δεν είχαν σημαντικές συνέπειες για την ποιότητα ζωής των κατοίκων.
Ας ελπίσουμε να υπάρξει βελτίωση.
Εξ ου και με αφορμή αυτή τη συζήτηση πρέπει να ευχαριστήσω τον συνάδελφό μας Paul Lannoye.
Από την κοινή πρόταση ψηφίσματος θα ήθελα να ξεχωρίσω μερικές από τις προτάσεις - αξίζει τον κόπο ο πλεονασμός - τις οποίες νομίζω πως θα πρέπει να λάβει υπόψη η Ευρωπαϊκή Επιτροπή εάν θέλει να περιορίσει την ηχητική ρύπανση: ένα συνολικό και ολοκληρωμένο πρόγραμμα για τη μείωση της ηχητικής ρύπανσης που θα έπρεπε να οδηγήσει σε μια οδηγία πλαίσιο με συγκεκριμένα και συναφή μέτρα· την ομοιόμορφη εφαρμογή αυτών των μέτρων σε όλα τα κράτη μέλη προκειμένου να μην υπάρξουν στρεβλώσεις· ένα κοινοτικό πλαίσιο για την κατηγοριοποίηση του θορύβου που να επιτρέψει τη λήψη μέτρων με αυστηρό καθορισμό των ζωνών ωραρίου και τη μείωση των πτήσεων· και να προχωρήσουμε στη θέσπιση ενός κοινού εναέριου χώρου, που δεν αντιμάχεται μέτρα σε τοπικό ή περιφερειακό επίπεδο.
Στο Πέμπτο Πρόγραμμα Πλαίσιο έρευνας θα ήταν αναγκαίο να ολοκληρώσουμε μια έρευνα σχετικά με τον σχεδιασμό των αεροπλάνων, με στόχο τη μείωση των κρουσμάτων ηχητικής ρύπανσης.
Πρέπει να εργαστούμε επίσης σε ό,τι αφορά τη μείωση ή εξάλειψη των νυχτερινών πτήσεων και την προώθηση του σιδηροδρόμου.
Η αλήθεια είναι, κύριε Πρόεδρε, ότι εάν σε όλον τον κόσμο άρεσε το αεροπλάνο τόσο λίγο όσο σε μένα και ταξίδευε με τρένο τόσο όσο εγώ, ενδεχομένως να είχαμε λιγότερα προβλήματα.
Όλο αυτό το έργο θα πρέπει να γίνει σε συνεργασία με τους κατοίκους και τις ενώσεις των περιοίκων που ήδη προωθούν σε όλη την Ευρώπη, όπως και στην Ισπανία, τη μείωση της ηχητικής ρύπανσης, άλλων μορφών ρύπανσης και τη μείωση της τεράστιας αύξησης της ζήτησης των αερομεταφορών.
Θα πρέπει παράλληλα να υπάρξει συνεργασία για την επεξεργασία ενός χάρτη θορύβου στις περιοχές, που θα μπορούσε να καταλήξει σε μια σοβαρή προσπάθεια από πλευράς Ευρωπαϊκής Κοινότητας υπέρ της μείωσης της ηχητικής ρύπανσης που αυξάνει με τη ζήτηση.
ΙΤ) Κύριε Πρόεδρε, κατοικώ δέκα χιλιόμετρα από το αεροδρόμιο της Malpensa και στο μεγαλύτερο μέρος της επαγγελματικής μου σταδιοδρομίας ήμουν μέλος του πληρώματος αεροπλάνων (χειριστής) και γι' αυτό το λόγο βιώνω αρκετά έντονα τον παρόντα προβληματισμό.
Πρέπει να πω καταρχάς ότι πολλά προβλήματα προέρχονται από τον λανθασμένο ή αποτυχημένο σχεδιασμό.
Τα αεροδρόμια έχουν κατασκευαστεί χωρίς σχέδιο και οι πόλεις - ή ορισμένες συνοικίες τους - αναπτύχθηκαν γύρω από αεροπορικές δομές χωρίς να έχει πραγματοποιηθεί συγκεκριμένη αξιολόγηση του περιβαλλοντικού αντίκτυπου.
Ο χωροταξικός σχεδιασμός αποτελεί μόνο πρόσφατο γεγονός, ενώ τα αεροδρόμια υπάρχουν εδώ και πολλά χρόνια: ειδικά σε ό,τι αφορά τη Malpensa πρέπει να αναφέρουμε ότι οι πρώτες πτήσεις χρονολογούνται από το 1910.
Υπάρχουν ασφαλώς και άλλες δομές που προκαλούν προβλήματα στον πληθυσμό - αναφέρομαι μόνο στις εκφορτώσεις απορριμμάτων για τις οποίες, πολλές φορές, χρησιμοποιείται ένα παλιό λατομείο, χωρίς κανέναν προγραμματισμό - αλλά σε ό,τι αφορά το αεροδρόμιο, τις επιπτώσεις τις βλέπουμε κάθε μέρα, ή μάλλον περισσότερο τις ακούμε παρά τις βλέπουμε.
Η ενημέρωση εξάλλου είναι κακή.
Παρατηρώ για παράδειγμα ότι πολλοί ενοχοποιούν τις πτήσεις μεταφοράς φορτίων.
Και όμως, οι πτήσεις μεταφοράς φορτίων, δεν είναι ούτε πιο θορυβώδεις ούτε λιγότερο θορυβώδεις από τις επιβατικές πτήσεις.
Εξαρτάται μόνο από τον τύπο του αεροπλάνου, και όχι από το φορτίο: ένα Boeing 747 που μεταφέρει φορτίο είναι πολύ λιγότερο θορυβώδες από ένα Boeing 727 που μεταφέρει επιβάτες.
Έτσι, προκειμένου να ληφθεί απόφαση χρειάζεται να γνωρίζει κανείς καλά το θέμα.
Εξάλλου, το κανονιστικό πλαίσιο είναι αρκετά πολύπλοκο: πρόκειται μάλλον εδώ για την εφαρμογή της αρχής της επικουρικότητας σε όλη της την έκταση, ακόμα και πέρα από το πλαίσιο της Ευρωπαϊκής Ένωσης, διότι οι κανόνες έχουν καθοριστεί από τη Διεθνή Οργάνωση Πολιτικής Αεροπορίας, η οποία είναι υπερεθνικός οργανισμός.
Εκτίμησα τα όσα είπε η Επιτροπή όταν έγινε αναφορά στο ευρωπαϊκό κανονιστικό πλαίσιο.
Για παράδειγμα, χρειάζεται να διευκρινιστεί - όπως έχει ήδη πει μία συνάδελφος - το τι εννοούμε με τον όρο «νύχτα»: η νύχτα αρχίζει στις 22.00 ή τα μεσάνυχτα;
Τελειώνει στις 5.00 ή στις 7.00;
Αυτό είναι κάτι το οποίο πρέπει να έχουμε υπόψη!
Από την άλλη πλευρά υπάρχουν οι ενέργειες των αρχών της τοπικής αυτοδιοίκησης, διότι κάθε αεροδρόμιο έχει και τα δικά του χαρακτηριστικά.
Στο εσωτερικό του ίδιου αεροδρομίου, ανάλογα με την πίστα που χρησιμοποιείται, ο αντίκτυπος είναι διαφορετικός: ας σκεφτούμε την πίστα 25 του αεροδρομίου του Fiumicino, η οποία είναι παράκτια και έτσι στην ουσία δεν ενοχλεί κανέναν.
Στην περίπτωση που το αεροπλάνο απογειωνόταν από την πίστα 16 στη δεξιά πλευρά του ίδιου αεροδρομίου, θα ενοχλούσε περίπου μισό εκατομμύριο άτομα στις συνοικίες της Ostia και του Fiumicino.
Πρόκειται λοιπόν, και στο σημείο αυτό, για σημαντική παρέμβαση των αρχών της τοπικής αυτοδιοίκησης - επαναλαμβάνω - στο γενικό ευρωπαϊκό κανονιστικό πλαίσιο.
Σε ό,τι αφορά ωστόσο τις νυχτερινές πτήσεις, θεωρώ ότι είναι αρκετά εύκολο να καταργηθούν, να απαγορευθούν, λαμβανομένων υπόψη - επαναλαμβάνω - των χαρακτηριστικών της περιοχής και λαμβανομένου επίσης υπόψη του τύπου του αεροπλάνου.
Το γεγονός ότι αυτό διαθέτει σιγαστήρα από την κατασκευή του ή ο σιγαστήρας προστέθηκε στη συνέχεια, δεν πρέπει να έχει μεγάλη σημασία: μετρώνται τα ντεσιμπέλ που εκπέμπουν οι κινητήρες και στη συνέχεια αξιολογείται κατά πόσο το εν λόγω αεροπλάνο είναι αθόρυβο ή λιγότερο αθόρυβο, ανεξάρτητα από το έτος κατασκευής ή από το είδος του σιγαστήρα.
Σε κάθε περίπτωση πάντως - επαναλαμβάνω - το πρόβλημα πρέπει να εξεταστεί σε όλη του την έκταση και να μην εξεταστούν μόνο μεμονωμένα χαρακτηριστικά του.
Κύριε Πρόεδρε, η ηχορύπανση από τα αεροσκάφη είναι κυρίως ένα πρόβλημα για τους ανθρώπους οι οποίοι κατοικούν κοντά σε αερολιμένες.
Κατ' αρχήν, αυτό το πρόβλημα φαίνεται να είναι τοπικό, που σημαίνει ότι οι αρμόδιες αρχές των σχετικών αεροδρομίων θα μπορούσαν να το επιλύσουν.
Σε διάφορους αερολιμένες ασχολούνται ήδη με το θέμα αυτό με απαγορεύσεις των πτήσεων για τα περισσότερο θορυβώδη αεροσκάφη ή για ορισμένες νυκτερινές πτήσεις.
Αυτή η λύση δεν επαρκεί, δεδομένου ότι τα αεροσκάφη παράγονται από την παγκόσμια αγορά.
Εξαιτίας του ανταγωνισμού τέτοιου είδους λύσεις δυσχεραίνονται, ενώ παράλληλα υπάρχουν δευτερεύουσες αρνητικές συνέπειες, καθώς σε άλλους αερολιμένες προκαλείται περισσότερος θόρυβος.
Εν συντομία, μεταθέτουμε το πρόβλημα.
Από τεχνικής πλευράς δεν είναι τόσο σοβαρό.
Μέσω των σύγχρονων τεχνικών είναι δυνατόν να κατασκευασθούν αεροσκάφη τα οποία παράγουν έξι φορές λιγότερο θόρυβο από ό,τι τα αεροσκάφη που κατασκευάστηκαν πριν από μία τριακονταετία.
Λαμβανομένου υπόψη του κύκλου ζωής των αεροσκαφών, που είναι περίπου τριάντα χρόνια, θα πρέπει να περιμένουμε τα αποτελέσματα των τεχνικών βελτιώσεων για χρόνια.
Το ερώτημα είναι κατά πόσο μπορούμε να περιμένουμε, και εγώ πιστεύω πως όχι.
Εάν επιθυμούμε πραγματικά να αντιμετωπίσουμε το θόρυβο των αεροσκαφών, τότε θα πρέπει οι τεχνικές βελτιώσεις να επέλθουν συντομότερα.
Το επιπλέον κόστος θα πρέπει να το αναλάβει ο χρήστης, ο οποίος θα πληρώνει ακριβότερο εισιτήριο.
Ο χρήστης θα πρέπει να κατανοεί πλήρως ποιο είναι το πραγματικό κόστος, συμπεριλαμβανομένου και του κόστους επί του περιβάλλοντος, της πτήσης.
Φυσικά για να υπάρχει θεμιτός ανταγωνισμός αυτό θα πρέπει να γίνει σε παγκόσμιο επίπεδο.
Η πρόταση ψηφίσματος, η οποία μεταξύ άλλων υποστηρίζει τη γνωστοποίηση του βαθμού της ηχορύπανσης γύρω από τους διάφορους αερολιμένες, αποτελεί ένα βήμα προς την ορθή κατεύθυνση.
Οι άλλες προτάσεις για το περιορισμό της ηχορύπανσης έχουν την υποστήριξή μου επίσης.
Θα πρέπει να είναι σαφές ότι η καταλληλότερη λύση είναι ο υπολογισμός του πραγματικού κόστους στο περιβάλλον.
Κύριε Πρόεδρε, κυρία Επίτροπε, οι παρουσιάσεις σας σχετικά με τα δύο θέματα, σήμερα το πρωί, έδειξαν ότι χρειαζόμαστε γρήγορες λεωφόρους πληροφορίας, χρειαζόμαστε, όμως, και αποδοτικές αερομεταφορές στην Ευρώπη, για να παραμείνουμε ανταγωνιστικοί στον τομέα αυτόν.
Είναι ολοφάνερο ότι αυτό οδηγεί, στις πυκνοκατοικημένες χώρες μας, σε μια αυξανόμενη επιβάρυνση των πολιτών.
Υποστηρίζω όλους αυτούς που είπαν ότι οι λύσεις μπορούν να βρεθούν μόνο με μια κοινή προσπάθεια.
Κατάγομαι από την περιοχή που βρίσκεται γύρω από το αεροδρόμιο Κολωνίας-Βόννης - μια πολύ πυκνοκατοικημένη περιοχή.
Προσπαθήσαμε να περιορίσουμε την ηχορύπανση που υφίστανται οι πολίτες.
Σε κάθε ουσιώδη προσπάθεια οι επιχειρήσεις απάντησαν με την ανακοίνωση ότι θα καταφύγουν σε κάποιο άλλο αεροδρόμιο.
Σε ακτίνα 200 περίπου χλμ βρίσκονται τα αεροδρόμια του Lόttich και του Μάαστριχτ.
Τις εταιρείες δεν τις ενδιαφέρει, πού θα γίνει η αναχώρηση και πού η προσγείωση των μεταγωγικών τους ειδικά αεροπλάνων.
Γι' αυτό ζητώ να καταλήξουμε άμεσα σε κοινές λύσεις, μέσω των οποίων θα ικανοποιούνται αμφότεροι οι στόχοι: ο στόχος ενός ανταγωνιστικού τομέα αερομεταφορών στην Ευρώπη και η επαρκής προστασία από την ηχορύπανση για τους πολίτες που ζουν κοντά στα αεροδρόμια.
Από την έκθεση της Επιτροπής, κυρία Επίτροπε, συμπέρανα όμως ότι δεν πληρούνται ακόμα ορισμένες βασικές προϋποθέσεις στο θέμα αυτό.
Πρώτον, δεν υπάρχει ακόμη, σύμφωνα με την έκθεση, κοινή μέθοδος μέτρησης του θορύβου, και δεύτερον, δεν υπάρχει ακόμα κοινή μέθοδος ελέγχου των βασικών δεδομένων.
Γι' αυτό το λόγο θέτω και το αίτημά μου.
Στην έκθεσή σας προτείνατε στην Επιτροπή συγκεκριμένα μέτρα.
Αναφέρατε και προθεσμίες - το έτος 2001 για τη λήξη ισχύος της παλαιάς διάταξης σχετικά με τις εκπομπές θορύβου παλαιών αεροσκαφών.
Αναγγείλατε μια στρατηγική - επιδοκιμάζω το γεγονός αυτό - μια στρατηγική στο πλαίσιο της οποίας μπορεί να επιτευχθεί η ελάφρυνση των επιπτώσεων θορύβου σε ιδιαίτερα βεβαρημένους αερολιμένες.
Για αυτό, όμως, δεν έχετε θέσει κάποια προθεσμία.
Το αίτημά μου προς την Επιτροπή είναι να ορίσει, μαζί με τις περιφέρειες και προς όφελος τόσο των επιχειρήσεων όσο και των θιγόμενων πολιτών, προθεσμίες, τις οποίες θα μπορέσουμε εν συνεχεία να επεξεργαστούμε όλοι μαζί.
FR) Κυρία Επίτροπε, κύριε πρόεδρε, αγαπητοί συνάδελφοι, αυτό το θέμα των νυκτερινών πτήσεων το οποίο συζητούμε σήμερα, και γενικότερα, το θέμα των ηχητικών οχλήσεων που προκαλούνται λόγω των απογειώσεων και προσγειώσεων αεροσκαφών στους χώρους των αεροδρομίων, είναι ένα άκρως λεπτό θέμα· αφορά διάφορους τομείς που θα πρέπει να εξεταστούν.
Όντας λεπτό το θέμα, μας οδηγεί σε ένα επαναλαμβανόμενο πρόβλημα με το οποίο έρχονται αντιμέτωποι οι φορείς λήψης αποφάσεων και οι πολιτικοί στο σύνολό τους, σε τοπικό, περιφερειακό και σήμερα ευρωπαϊκό επίπεδο, που έγκειται στο πώς μπορούμε να συμφιλιώσουμε την οικονομική ανάπτυξη και την προστασία της υγείας και του πλαισίου διαβίωσης των συμπολιτών μας.
Τρεις είναι, στην ουσία, οι τομείς τους οποίους αφορά το θέμα : ο τεχνικός, ο οικονομικός και ο κανονιστικός τομέας.
Μπορεί να έχουν σημειωθεί αναμφισβήτητες πρόοδοι από τεχνική άποψη, ωστόσο είναι απολύτως αναγκαίο να υπάρξει νέα πρόοδος για την ανανέωση των στόλων, ιδίως σε ό,τι αφορά τη μεταφορά φορτίων.
Η Ευρωπαϊκή Ένωση πρέπει να συνεχίσει τις προσπάθειές της στον τομέα της τεχνολογικής έρευνας και ανάπτυξης, να βρει τα μέσα υλοποίησης των φιλοδοξιών της για τα πρότυπα που πρέπει να θεσπιστούν, να ενθαρρύνει οικονομικά και τεχνικά το σύνολο των μελετών και των προγραμμάτων που θα επιτρέψουν να έχουμε στη διάθεσή μας κοινά δεδομένα και να οδεύσουμε προς τον εκσυγχρονισμό των αεροσκαφών, ώστε να περιοριστούν οι περιβαλλοντικές οχλήσεις.
Συγχρόνως, όμως, τίθεται το οικονομικό ζήτημα.
Οι ζώνες των αεροδρομίων είναι ζώνες εντατικής δραστηριότητας και έλξης, η μέριμνά μας για τη διατήρηση της απασχόλησης, που επανεπιβεβαιώθηκε στη Λισαβώνα, δεν μας επιτρέπει να αποφύγουμε αυτό το ζήτημα.
Η χρησιμοποίηση των υπαρχουσών υποδομών, η υλοποίηση καινούργιων υποδομών θα πρέπει επίσης να πραγματοποιηθούν στα πλαίσια νομικών μέσων όπως είναι τα σχέδια χρήσης γης ανά ζώνη και η χωροταξία του περιβάλλοντος.
Τέλος, από κανονιστική άποψη, θα πρέπει να γίνει αυστηρή εναρμόνιση -επειδή ίσως ελλείπουν ομοιόμορφοι κανόνες σε ευρωπαϊκό επίπεδο- σε θέματα ελέγχου, περιορισμού της νυκτερινής κίνησης, προκειμένου να παρεμποδιστούν εντός της Ένωσης τα φαινόμενα ντάμπινγκ που γνωρίζουμε και τα οποία σχετίζονται με αποφάσεις που λαμβάνονται μόνο σε τοπικό επίπεδο.
Δεν μπορούμε να αρκεστούμε σε αυτό, οι δε πολίτες περιμένουν ότι θα μπορούν να εφαρμοστούν κάποιες αποφάσεις σ' ένα σχετικά κοντινό χρονοδιάγραμμα.
Κύριε Πρόεδρε, κυρία Επίτροπε, θα ήθελα να πραγματοποιήσω ορισμένες σύντομες παρατηρήσεις, επ' ευκαιρία του κοινού ψηφίσματός μας.
Αναφερόμαστε σε νυκτερινές πτήσεις, αναφερόμαστε σε ηχητική ενόχληση και αναφερόμαστε κυρίως σε διαταραχές του ύπνου.
Ως ερευνητής, επί χρόνια, των κοινωνικών συνεπειών της βιομηχανικής εργασίας, και κυρίως της ομαδικής εργασίας, μου είναι γνωστό - και αυτό είναι πλήρως αποδεδειγμένο επιστημονικά - πόσο σοβαρές είναι οι διαταραχές του ύπνου και οι περιορισμένες δυνατότητες ύπνου.
Βάσει αυτού, η όλη συζήτηση, όπως η κ. Oomen ανέφερε σχετικά με τα όρια της νύχτας και ο τρόπος με τον οποίο εδώ συζητήσαμε, καθώς και η μη εναρμόνιση, είναι ιδιαίτερα σοβαρή.
Στο επόμενο διάστημα πρόκειται στην επιτροπή να συζητήσουμε ευρέως για τις γενικότερες πτυχές της εναέριας κυκλοφορίας και του περιβάλλοντος και συγκεκριμένα σχετικά με τα κοινοτικά προγράμματα ταξινόμησης του ήχου, σχετικά με τον τρόπο που μπορούμε να προσφέρουμε οικονομικά κίνητρα σε σχέση με το θόρυβο, σχετικά με τον τρόπο που μπορούμε να καταλήξουμε σε πρότυπα για τον θόρυβο των αεροσκαφών.
Ένα πράγμα λείπει μόνο από τη μέχρι τώρα συζήτηση και συγκεκριμένα το ότι θα πρέπει να έχουμε το πολιτικό θάρρος να συζητήσουμε για περιορισμούς, πιθανές απαγορεύσεις των νυχτερινών πτήσεων κατά τη διάρκεια μιας συγκεκριμένης χρονικής περιόδου, καθώς και για τη σύναψη κοινοτικών συμφωνιών.
Κύριε Πρόεδρε, δεν είναι τυχαίο ότι τόσοι πολλοί βέλγοι συνάδελφοι έλαβαν σήμερα το λόγο κατά τη διάρκεια της συζήτησης.
Το πρόβλημα των νυχτερινών πτήσεων σε μία τόσο πυκνοκατοικημένη χώρα όπως το Βέλγιο είναι ιδιαίτερα επίκαιρο και ευαίσθητο.
Κυρίως από τη στιγμή που η βελγίδα υπουργός συγκοινωνιών ανακοίνωσε μία απαγόρευση των νυχτερινών πτήσεων στο Ζάβεντεμ, αμέσως προκλήθηκε μία έντονη αντιπαράθεση στο εσωτερικό της κυβέρνησης.
Πιστεύω ότι η συνάδελφος Van Brempt έθεσε πολύ ωραία το δίλημμα.
Δεκάδες χιλιάδες άνθρωποι ζουν και κοιμούνται σε πολύ κοντινή απόσταση από έναν αεροδιάδρομο απογειώσεων και προσγειώσεων.
Το 15% του πληθυσμού έχει πρόβλημα με το θόρυβο των αεροσκαφών.
Οι ιατρικές εκθέσεις απέδειξαν ότι οι άνθρωποι που κατοικούν κοντά σε αερολιμένες αντιμετωπίζουν απαράδεκτα μεγάλα προβλήματα υγείας, όπως αϋπνίες, υψηλή πίεση, άγχος και καταθλίψεις.
Η απαγόρευση των νυχτερινών πτήσεων σε ένα κράτος μέλος δεν έχει κανένα νόημα.
Εταιρείες όπως η DHL μετακινούνται απλά σε άλλους αερολιμένες σε άλλα κράτη μέλη.
Εν προκειμένω, να υπάρχει ο κίνδυνος μιας μειοδοσίας όσον αφορά την ποιότητα ζωής, με θύμα τους πολίτες.
Η λήψη μέτρων για να περιοριστεί η ενόχληση των γειτόνων σε καμία περίπτωση δε θα πρέπει να αποτελεί στοιχείο για τη στρέβλωση του ανταγωνισμού, όπως σωστά δήλωσε ο συνάδελφος κ. Sterckx.
Κυρίως η αύξηση της κυκλοφορίας θορυβωδών, απαρχαιωμένων και μη καταλογογραφημμένων ρωσικών συσκευών ευθύνεται για απαράδεκτη ηχορύπανση και ας μην αναφερθώ στους κινδύνους για το περιβάλλον και για την ασφάλεια που αποτελούν αυτού του είδους τα αεροσκάφη.
Στην πόλη μου, την Οστάνδη, όπου το αεροδρόμιο βρίσκεται στη μέση της πόλης, έχουν συμβεί ήδη περισσότερα από 50 ατυχήματα, ευτυχώς μόνο με υλικές ζημίες.
Επομένως, συντάσσομαι με την συνάδελφο κ. Oomen, η οποία ζητεί μία ομοιόμορφη ρύθμιση πλαίσιο, η οποία να φροντίζει για τα συμφέροντα της οικονομίας, ενώ παράλληλα να είναι συμβατή με τη δημόσια υγεία, το περιβάλλον και την ασφάλεια.
Μία ρύθμιση η οποία να ισχύει για όλους τους αερολιμένες στην Ευρώπη.
Το κοινοτικό πλαίσιο που έχει ανακοινωθεί και μας έχουν υποσχεθεί για την ταξινόμηση των ήχων των αεροσκαφών δεν είναι δυνατό να ισχύσει αρκετά γρήγορα, κυρία Επίτροπε, και σίγουρα όχι λαμβανομένης υπόψη της ρωσικής κατάστασης.
Ελπίζω, επίσης, ότι η Ευρωπαϊκή Επιτροπή να μην αποδυναμώσει τη θέση την οποία έλαβε όσον αφορά τους σιγαστήρες και να μην υποκύψει στις αμερικανικές πιέσεις.
Τέλος, θα ήθελα να ζητήσω ιδιαίτερη προσοχή στα ειδικά προβλήματα των μικρότερων περιφερειακών αερολιμένων.
Αυτοί αντιμετωπίζουν μεγάλα προβλήματα για να παραμείνουν αποδοτικοί και δεν είναι σε θέση να κάνουν τις απαιτούμενες επενδύσεις για να περιοριστεί η ηχορύπανση.
Γι' αυτό, ζητώ από την Ευρώπη να συμβάλλει όσο το δυνατόν για την επιβίωση των αερολιμένων, αλλά κυρίως για την διασφάλιση της ευζωίας των ατόμων που κατοικούν κοντά σε αερολιμένες.
Κύριε Πρόεδρε, σημείωσα όλες τις παρατηρήσεις που έκαναν οι αξιότιμοι βουλευτές και θα τις διαβιβάσω στην συνάδελφό μου την αρμόδια για τις μεταφορές.
Κατάλαβα πολύ καλά το μήνυμα που έστειλε το Κοινοβούλιο, το οποίο ενεργεί με βάση τον ρόλο του, δεδομένου ότι οι περισσότεροι βουλευτές που πήραν τον λόγο υπερασπίζονται τα συμφέροντα των πολιτών που ζουν πολύ κοντά σε κάποιο αεροδρόμιο.
Από την άλλη πλευρά, ειπώθηκε και πολύ ορθά, ότι τα αεροδρόμια αποτελούν οικονομικούς παράγοντες και ότι υπάρχει μεγάλος κίνδυνος, εάν αρχίσουμε να επιβάλουμε απαγορεύσεις, αυτό να έχει αρνητικές επιπτώσεις στην απασχόληση.
Το ζήτημα που τίθεται, βεβαίως, είναι πώς μπορούμε να συμβιβάσουμε την οικονομία με την ευημερία.
Είναι σαφές ότι η ηχητική όχληση που προκαλούν οι νυχτερινές πτήσεις διαφέρει από το ένα αεροδρόμιο στο άλλο, βάσει της τοπογραφίας της περιοχής και της πυκνότητας του πληθυσμού.
Για αυτό τον λόγο, προς το παρόν, η Επιτροπή δεν βαδίζει προς την κατεύθυνση μιας εναρμονισμένης απαγόρευσης αυτών των πτήσεων.
Επιπλέον, πολύ λίγα αεροδρόμια στην Κοινότητα, εφαρμόζουν την απαγόρευση πτήσεων.
Μεταξύ των μεγάλων αεροδρομίων, μόνο το Paris-Orly επιβάλλει μια πλήρη απαγόρευση των νυκτερινών πτήσεων.
Το Munich και το Berlin-Tegel περιορίζουν τις νυχτερινές τους πτήσεις στις ταχυδρομικές μεταφορές.
Συνεπώς μια γενική απαγόρευση των νυχτερινών πτήσεων θα προκαλούσε σοβαρά κωλύματα τις δραστηριότητες των αεροπορικών μεταφορών.
Τα περισσότερα μεγάλα αεροδρόμια επιβάλλουν περιορισμούς εκμετάλλευσης ή προσφεύγουν σε οικονομικά μέσα προκειμένου να μειώσουν τη χρήση των πλέον θορυβωδών τύπων αεροσκαφών.
Υπάρχουν πράγματι πολλές εναλλακτικές λύσεις της απαγόρευσης νυχτερινών πτήσεων στις οποίες προσφεύγουν διάφορα αεροδρόμια και οι οποίες είναι όλες συμβατές με την κοινοτική νομοθεσία που αφορά την πρόσβαση στην αγορά.
Μπορώ να παραθέσω, κυρίως, ένα σύστημα ποσοστώσεων θορύβου, όπως αυτό που εφαρμόζεται στα αεροδρόμια του Λονδίνου, ή την απαγόρευση χρήσης κατά τη διάρκεια της νύχτας των πιο θορυβωδών πιστών.
Κάποιος βουλευτής μίλησε σχετικά έχοντας γνώση του θέματος.
Επίσης με τη χρήση αεροδιαδρόμων που προκαλούν λιγότερη ηχορύπανση και αποφεύγοντας τις ευαίσθητες ζώνες κατά τη διάρκεια των προσγειώσεων και των απογειώσεων.
Μια μερική απαγόρευση των πλέον θορυβωδών αεροσκαφών και η εφαρμογή διαφοροποιημένων φόρων αεροδρομίου βάσει των οικολογικών επιδόσεων του αεροπλάνου.
Αυτά, κύριε Πρόεδρε, όσον αφορά την παρούσα κατάσταση.
Τώρα τίθεται ένα ερώτημα: πώς θα προχωρήσουμε για το μέλλον και κυρίως πότε θα δράσουμε.
Στις σελίδες 34 και 35 της ανακοίνωσης που αφορά τις αεροπορικές μεταφορές και το περιβάλλον, βρίσκουμε ένα σχέδιο δράσης το οποίο περιλαμβάνει πολύ ακριβείς προθεσμίες.
Δεν πρόκειται να τις παραθέσω όλες εδώ.
Έχετε αυτά τα έγγραφα.
Αυτό όμως σας δείχνει ότι η Επιτροπή δεν έχει διόλου την πρόθεση να αναβάλει στις ελληνικές καλένδες τις σχετικές αποφάσεις.
Υπάρχουν ακριβείς ημερομηνίες για τις οποίες έχει δεσμευθεί η Επιτροπή.
Όσον αφορά το ρυθμιστικό πλαίσιο, προβλέπεται να παρουσιαστεί στα τέλη αυτού του έτους, το αργότερο στην αρχή του επόμενου.
Αυτό το εναρμονισμένο πλαίσιο θα μπορούσε να περιλαμβάνει, μεταξύ άλλων, ορισμένα κοινά σημεία αναφοράς προκειμένου να μετρηθεί η ένταση του ήχου των πτήσεων που πρέπει να περιοριστούν ή να απαγορευθούν, μία διάταξη η οποία να αποσκοπεί στη διάθεση προς τους φορείς αρκετού χρόνου ώστε να προσαρμοστούν στους νέους περιορισμούς που επιβάλλονται στην εκμετάλλευση, καθώς και την παραχώρηση του δικαιώματος σε όσους κατοικούν κοντά σε αεροδρόμια να ζητούν διαβουλεύσεις και διαπραγματεύσεις όσον αφορά τους στόχους μείωσης του θορύβου.
Τα οικονομικά μέτρα που προτείνονται επιτρέπουν επίσης μια διαφοροποιημένη μεταχείριση μεταξύ των αεροπορικών εταιριών βάσει των χαρακτηριστικών των χρησιμοποιούμενων αεροπλάνων.
Η Επιτροπή προβλέπει επίσης την εκπόνηση ενός κώδικα συμπεριφοράς ο οποίος στηρίζεται στις καλύτερες σύγχρονες πρακτικές.
Θα ήθελα επίσης να δώσω μια απάντηση στην ερώτηση σχετικά με την επεξεργασία ενός νέου ακουστικού προτύπου.
Σήμερα η ΔΟΠΑ εργάζεται για την κατάρτιση ενός τέτοιου προτύπου, το οποίο είναι εξαιρετικά απαραίτητο δεδομένου ότι τα υφιστάμενα πρότυπα χρονολογούνται από το 1977 - μια αιωνιότητα.
Δεδομένης της μεγάλης διάρκειας ζωής των αεροπλάνων - τριάντα χρόνια - είναι προφανές ότι ένα νέο πρότυπο δεν θα μπορεί να παράγει αποτελέσματα παρά μόνο μακροπρόθεσμα.
Για αυτό τον λόγο αυτά τα νέα πρότυπα, και εμείς συμφωνούμε σε αυτό, θα πρέπει να είναι αρκούντως φιλόδοξα για να ισοζυγίσουν τις επιπτώσεις στο περιβάλλον από την πολύ μεγάλη ανάπτυξη των αεροπορικών μεταφορών.
Βραχυπρόθεσμα, κάποιοι κανόνες που επιτρέπουν την προοδευτική αλλά ταχεία απόσυρση των παλαιοτέρων και θορυβοδέστερων αεροσκαφών συνιστούν, κατά την άποψη της Επιτροπής την κατάλληλη λύση ιδιαιτέρως όσον αφορά τα αεροδρόμια που αντιμετωπίζουν προβλήματα χωρητικότητας εξαιτίας των περιβαλλοντικών περιορισμών.
Και ο καλύτερος τρόπος να διασφαλίσουμε μια οικολογική αποτελεσματικότητα αυτών των κανόνων συνίσταται στο να δράσουμε σε παγκόσμιο επίπεδο στο πλαίσιο της Διεθνούς Οργάνωσης Πολιτικής Αεροπορίας, πράγμα που επιδιώκει η Επιτροπή, παράλληλα με τις αποφάσεις που θα ληφθούν αποκλειστικά στην Ευρώπη.
Σας ευχαριστώ πολύ, κυρία Επίτροπε.
Η συζήτηση έληξε.
Κύριε Πρόεδρε, κατ' αρχήν πρέπει να περάσουμε στην ψηφοφορία.
Το προτεινόμενο κοινό ψήφισμα τυγχάνει, πιστεύω, της συγκατάθεσης όλων των πολιτικών ομάδων.
Επομένως δεν υπάρχει κανένα πρόβλημα.
Δεν υπάρχει τροπολογία.
Ωστόσο, θα ήθελα να σας ζητήσω την αναβολή της ψηφοφορίας, για λόγους συνέπειας με ό,τι συνέβη σήμερα το πρωί και επίσης γιατί ένα ψήφισμα όπως αυτό θα άξιζε να λάβει περισσότερες από 40 ή 50 ψήφους.
Κύριε Lannoye, καταλαβαίνω ότι ζητείτε την αναβολή της ψηφοφορίας.
Γνωρίζετε ότι αυτό θα πρέπει να ζητηθεί ή από 32 μέλη ή από μία πολιτική ομάδα.
Το ζητάτε εξ ονόματος της Ομάδας σας;
Κύριε Πρόεδρε, είναι προφανές ότι διατυπώνω αυτό το αίτημα εξ ονόματος της Ομάδας μου.
Εν προκειμένω, εφαρμόζεται το άρθρο 146 του Κανονισμού.
Αυτό σημαίνει ότι για την πρόταση του κ. Lannoye, σχετικά με την αναβολή της ψηφοφορίας, θα πρέπει να λάβουν το λόγο ένας υποστηρικτής και ένας πολέμιος και στη συνέχεια να αποφασίσει η πλειοψηφία των παρόντων βουλευτών του Σώματος.
Κύριε Πρόεδρε, θα ήθελα να υποστηρίξω την πρόταση.
Δεν επιθυμώ να γίνω συνένοχος του σαμποτάζ που διεπράχθη σήμερα.
Νομίζω πως εκείνος που ανέλαβε την πρωτοβουλία θα έπρεπε μεν να πει αυτό που θέλει, όμως θα έπρεπε επίσης να αφήσει τη συνεδρίαση να συνεχίσει να διεξάγεται ομαλά, θα έπρεπε να επιδείξει σεβασμό προς συναδέλφους όπως εγώ, που είμαι Πορτογάλος και φεύγω για μακριά αλλά που, παρ' όλα αυτά, βρίσκομαι εδώ μέσα και δουλεύω.
Και πράγματι δεν μπορώ να καταλάβω γιατί αυτό το Σώμα, μετά από όσα συνέβησαν, δεν διεξήγαγε ψηφοφορία για ψηφίσματα επείγοντος χαρακτήρα, όπως αυτό για την Αιθιοπία, και θέλει τώρα να προχωρήσει σε άλλες ψηφοφορίες.
Θεωρώ πως όλα αυτά είναι απολύτως ακατανόητα, νομίζω πως γελοιοποιούν αυτό το Σώμα και εμάς τους ίδιους.
Από πολιτικής σκοπιάς, πρόκειται για εξαιρετικά σοβαρά γεγονότα!
Αυτός ήταν ο ομιλητής που μίλησε εναντίον.
Υπάρχει κάποιος που επιθυμεί να μιλήσει υπέρ της πρότασης.
Τον λόγο έχει ο κύριος Blokland.
Κύριε Πρόεδρε, θα ήθελα να υποστηρίξω την πρόταση του κ. Lannoye.
Πιστεύω ότι από τη στιγμή που είμαστε παρόντες λιγότεροι από πενήντα στην αίθουσα δεν είναι σοβαρό να ψηφίσουμε για ένα τόσο σημαντικό θέμα.
Επ' αυτού, είναι ανάγκη να υπάρξει σαφής απόφαση του Κοινοβουλίου και μία σαφής απόφαση του Κοινοβουλίου μπορεί μόνο να υπάρξει με μεγάλη πλειοψηφία παρόντων και όχι μόνο πενήντα μελών.
Ακούσαμε έναν ομιλητή υπέρ της πρότασης.
Ακούσαμε, επίσης, έναν ομιλητή εναντίον.
Τώρα πρόκειται να ψηφίσουμε για την αίτηση του κ. Lannoye για την αναβολή της ψηφοφορίας για το σημείο αυτό της ημερήσιας διάταξης.
(Απορρίπτεται η αίτηση) Τώρα θα προχωρήσουμε στη ψηφοφορία.
Κοινή πρόταση ψηφίσματος για τις νυχτερινές πτήσεις και την ηχορύπανση γύρω από τα αεροδρόμια.
Κύριε Πρόεδρε, διάφοροι συνάδελφοι, όπως ο κ. Beysen, ο οποίος μόλις επέστρεψε, αλλά και η κ. Gebhardt, παρατήρησαν ότι υπάρχουν λιγότερα μέλη στην αίθουσα από ό,τι σήμερα το πρωί.
Μπορούμε να διαπιστώσουμε οι ίδιοι ότι, λιγότερα από τα μισά από τα μέλη, που ήταν παρόντα σήμερα το πρωί, βρίσκονται επί του παρόντος στην αίθουσα.
Υπάρχουν πολλοί, οι οποίοι με υποστήριξαν στο αίτημά μου για τη διαπίστωση της απαρτίας, καθώς και άλλοι οι οποίοι έντονα αντιτέθηκαν σε αυτό.
Μου φαίνεται καλό ότι αυτή η συζήτηση ολοκληρώθηκε και θα επιθυμούσα να ευχαριστήσω θερμά τους συναδέλφους που με υποστήριξαν.
Είναι, επίσης, θετικό το γεγονός ότι είναι σαφές ότι δεν πρόκειται για μία επιλογή μεταξύ της διατήρησης της συνεδρίασης της Παρασκευής ή της κατάργησής της, αλλά σαφώς για τη βελτίωση της σημερινής κατάστασης.
Κυρία Buitenweg, αυτή τη στιγμή ψηφίζουμε.
Δεν πρόκειται να κάνουμε συζήτηση για τη συνεδρίαση της Παρασκευής.
Εάν επιθυμείτε να υποβάλετε αίτηση επί της διαδικασίας τότε σας ζητώ να το κάνετε, γιατί διαφορετικά θα προβούμε στην ψηφοφορία.
Κύριε Πρόεδρε, αποδέχομαι το αποτέλεσμα της ψηφοφορίας που μόλις πραγματοποιήθηκε και αποφασίστηκε ότι τώρα θα ψηφίσουμε.
Θα ήθελα να ανακοινώσω ότι πρόκειται για μια σημαντική ψηφοφορία.
Είναι πολύ σημαντική, επειδή θα καταστήσει σαφές πόσα μέλη είναι παρόντα και κυρίως πόσα μέλη ενδιαφέρονται για το θέμα αυτό.
Συνάδελφοι, πρόκειται τώρα να πραγματοποιήσουμε μία ψηφοφορία, η οποία προβλέπεται από την ημερήσια διάταξη.
Νομίζω πως είναι προς όφελος των κανόνων του Κοινοβουλίου.
Ακολουθούμε τους κανόνες του παιχνιδιού.
(Το Σώμα εγκρίνει το ψήφισμα)
Κύριε Πρόεδρε, θέλω να πω κάτι σχετικά με τον Κανονισμό, το οποίο πιστεύω ότι είναι πολύ σημαντικό.
Γιατί η συνάδελφος επικαλέστηκε πρωτύτερα, όταν έθεσε το ερώτημα για την απαρτία, τον Κανονισμό, λέγοντας ότι βάσει αυτού έχει δικαίωμα να ζητήσει τη διαπίστωση απαρτίας.
Αυτό ισχύει, παρ' όλο που δεν εγκρίνω τη συμπεριφορά της από πολιτική άποψη.
Στη συνέχεια όμως είπε κάτι, το οποίο είναι αμφισβητήσιμο βάσει του Κανονισμού.
Συγκεκριμένα, είπε ότι ανάλογα με τον αριθμό των παρόντων βουλευτών θα αξιολογηθεί και η βαρύτητα αυτής της ψηφοφορίας.
Αυτό δεν το θεωρώ αποδεκτό.
Σύμφωνα με τον Κανονισμό μας, μια ψηφοφορία είναι απολύτως έγκυρη όταν έχει διεξαχθεί κανονικά, ακόμα και όταν εκείνοι που ήθελαν να υποβάλουν αίτηση διαπιστώσεως της απαρτίας δεν μπόρεσαν τελικά να το κάνουν, γιατί δεν ήταν πια αρκετοί από αυτούς στην αίθουσα.
Και σε αυτή την περίπτωση η ψηφοφορία είναι απολύτως έγκυρη.
Κύριε Posselt, έχετε απόλυτο δίκιο.
Είναι γεγονός ότι κάθε ψηφοφορία είναι έγκυρη, ασχέτως του αριθμού των συμμετεχόντων.
Επομένως, δεν είναι δυνατόν κανείς να αμφιβάλλει για τη νομιμότητα αυτής της ψηφοφορίας.
Κύριε Πρόεδρε, όλοι έχουμε ζήσει, είτε στο συνδικαλιστικό κίνημα, είτε σε εθνικά κοινοβούλια, είτε οπουδήποτε αλλού.
Οι κανονισμοί που λειτουργούν, λειτουργούν για να εξασφαλίσουν όρους δημοκρατίας και είναι σαφές ότι αν σε κάποια φάση θέλουν κάποιοι να επισημάνουν ένα πολιτικό πρόβλημα, καλά κάνουν.
Αν όμως γίνεται κατάχρηση ενός δικαιώματος, δεν ξέρω αν τελικά αυτή η κατάχρηση έχει σχέση με τις δημοκρατικές δεοντολογίες.
Το λέω γενικότερα αυτό.
Αν δηλαδή, τελικά, μια συγκεκριμένη πρακτική έχει σχέση με στάση κωλυσιεργίας και όχι με στάση απόδειξης ενός προβλήματος.
Και λυπάμαι ιδιαίτερα.
Έχουμε ζήσει σε εθνικά κοινοβούλια και αλλού, τέτοια κατάχρηση σπάνια έχει γίνει.
Κύριε Πρόεδρε, επιχείρησα ήδη τέσσερις φορές σήμερα το πρωί να λάβω το λόγο για να πω στους συναδέλφους, οι οποίοι ενοχλούνται με αυτό που συμβαίνει σήμερα το πρωί, ότι από την πρώτη μέρα της νέας κοινοβουλευτικής περιόδου έχει ζητηθεί να καταστεί σαφής η κατάσταση για τις Παρασκευές: Η να είναι μία πλήρης ημέρα συνεδριάσεων ή να μην υπάρχουν καθόλου συνεδριάσεις.
Νομίζω ότι θα μπορούσαμε να επιλύσουμε το πρόβλημα πολύ γρήγορα, εάν τις ψηφοφορίες, όπως και τις υπόλοιπες μέρες, τις προγραμματίζαμε για το τέλος της συνεδρίασης, καθώς και αν υπογράφαμε τον κατάλογο των παρουσιών στο τέλος της ημέρας.
Κατά αυτόν τον τρόπο, θα ήταν σαφές εάν ήμαστε διατεθειμένοι να διατηρήσουμε την Παρασκευή ως πλήρη ημέρα συνεδριάσεων ή όχι.
Σας συμβουλεύω στις περαιτέρω διαδικασίες να θέσετε το πρόβλημα έτσι, ώστε να λυθεί μια για πάντα το πρόβλημα της Παρασκευής.
Κύριε Meijer, σας ευχαριστώ, καθώς και άλλους συναδέλφους, για τη δημιουργικότητά σας επιδιώκοντας λύσεις στο πρόβλημα.
Ωστόσο, αυτό δεν μας βοηθά πλέον σήμερα.
Για σήμερα, δεν μπορούμε να κάνουμε τίποτα άλλο παρά να εφαρμόσουμε τον Κανονισμό και, κατά αυτόν τον τρόπο, εγώ υπηρετώ εσάς και τον Κανονισμό.
Είναι αυτονόητο ότι αυτό που συνέβη σήμερα το πρωί θα το θέσω στην Πρόεδρο και στο Προεδρείο, και φυσικά η αρμόδια κοινοβουλευτική επιτροπή θα ασχοληθεί με αυτό το θέμα.
Νομίζω ότι αυτό είναι αρκετά σαφές.
Θα επιθυμούσα τώρα να συνεχίσουμε με την εξέταση του επόμενου σημείου της ημερήσιας διάταξης έτσι, ώστε να μπορέσουμε να συζητήσουμε για το περιεχόμενο.
Λοιπόν, ας συνεχίσουμε με την ημερήσια διάταξη.
Δασοπονία μετά τις καταιγίδες του Δεκεμβρίου 1999
Η ημερήσια διάταξη περιλαμβάνει την κοινή συζήτηση επί των εξής προφορικών ερωτήσεων προς την Επιτροπή:
(B5-0217/2000) των βουλευτών Savary και Gebhardt, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τα προβλήματα στον τομέα της δασοπονίας συνεπεία των καταιγίδων του Δεκεμβρίου 1999;
(B5-0219/2000) των βουλευτών Daul, Martin Hughes και Redondo Jimιnez, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών σχετικά με τα προβλήματα στον τομέα της δασοπονίας συνεπεία των καταιγίδων του Δεκεμβρίου 1999.
Κύριε Πρόεδρε, επιτρέψτε μου να εκφράσω την ικανοποίησή μου για αυτή την παρατήρηση επί της εφαρμογής του κανονισμού, δεδομένου ότι η δασοπονία και οι δασοκόμοι δεν μπορούν να περιμένουν το πέρας αυτών των κάπως προκλητικών συζητήσεων, οι οποίες σήμερα δεν θα έχουν παρά μόνο ένα αποτέλεσμα, κατά την άποψή μου, να στείλουν δηλαδή το μήνυμα των συνεχών απουσιών του Ευρωπαϊκού Κοινοβουλίου στο εξωτερικό, τη στιγμή που οι περισσότεροι συνάδελφοί μας, συμπεριλαμβανομένων και εκείνων που βρίσκονται εδώ σήμερα, δεν βρίσκονται βέβαια στο σαλόνι τους αλλά εργάζονται επίσης επί τόπου.
Πρόκειται για ένα ευρύτερο ζήτημα.
Στην πραγματικότητα πρόκειται για την αντάρτικη ομάδα κατά του Στρασβούργου, η οποία αναπτύχθηκε και τίποτα περισσότερο· ας είμαστε εξαιρετικά σαφείς όσον αφορά αυτό το ζήτημα και ας μην αναζητούμε ψευτοπροφάσεις ή υπεκφυγές.
Σας ευχαριστώ που μου δώσατε τον λόγο όσον αφορά το θέμα της δασοπονίας.
Σε κάποιο ψήφισμα στις 20 Ιανουαρίου 2000, τυγχάνει να έχουμε ήδη εκφράσει τη συμπάθειά μας - όπως γνωρίζουμε να πράττουμε - τη συγκίνησή μας και ζητήσαμε από την Επιτροπή να μας παρέχει ορισμένες πληροφορίες και να δεσμευθεί ότι θα παρέμβει στο πλευρό εκείνων των συμπολιτών μας που βρίσκονταν σε δύσκολη θέση - και αυτοί ήταν πολλοί - δεδομένου ότι ο κατακλυσμός αυτός έπληξε ολόκληρη την Ευρώπη.
Σήμερα, τέσσερις μήνες αργότερα, υπάρχει η απαραίτητη χρονική απόσταση, για να βγάλουμε τα συμπεράσματά μας αφενός για ό,τι έγινε, και αφετέρου για ό,τι δεν έγινε, και τίθεται ένα πολύ συγκεκριμένο ερώτημα στην Επιτροπή.
Παρεμβήκαμε σωστά;
Θέσαμε σε εφαρμογή τα μέσα που διαθέτουμε;
Αυτή τη φορά δεν πρόκειται να ζητήσουμε έκτακτες πιστώσεις "φυσικών καταστροφών".
Πρόκειται σαφέστατα για έναν τομέα ο οποίος, τέσσερις μήνες μετά, μετράει το εύρος των δυσκολιών του και το εύρος των κινδύνων που διατρέχει: οικονομικούς κινδύνους, κινδύνους ασφάλειας, δηλαδή πυρκαγιάς, κινδύνους επίσης μη αναδάσωσης, γιατί εάν δεν μπορέσουμε να απομακρύνουμε την ξυλεία τις επόμενες εβδομάδες, πολλοί δασοπόνοι έχουν όφελος να την αφήσουν επί τόπου, και επομένως το δάσος θα είναι αυτό που θα βρίσκεται διαρκώς σε δύσκολη κατάσταση και μαζί με αυτό και η βιομηχανία της πρώτης μεταποίησης.
Μετά από τέσσερις μήνες, αυτή η προφορική ερώτηση έχει λοιπόν ως σκοπό, κυρίες και κύριοι Επίτροποι, να σας πει πρωτίστως ότι η δασοπονία αντιμετωπίζει μια εξαιρετικά ευαίσθητη κατάσταση.
Σε δύο μέρες, 193 εκατομμύρια κυβικά μέτρα διοχετεύθηκαν στην αγορά.
Το πρώτο ερώτημα που τίθεται είναι αυτό της ρύθμισης των τιμών και της ρύθμισης της αγοράς, δεδομένου ότι, για ορισμένα είδη, λιγότερο ευγενή, το κόστος συγκομιδής της ξυλείας κατέστη, σήμερα, μεγαλύτερο από τα αναμενόμενα κέρδη στην αγορά.
Έχουμε μια εμπειρία της ρύθμισης της αγοράς στο πλαίσιο της κοινής αγροτικής πολιτικής.
Δεν σας ζητούμε να εντάξετε την ξυλεία σε αυτό το πλαίσιο, όμως νομίζω ότι η Ευρώπη θα μπορούσε να είχε θέσει έναν παρόμοιο μηχανισμό στην υπηρεσία αυτής της έκτακτης κρίσης προκειμένου να ρυθμίσει την αγορά της ξυλείας για πολλούς μήνες και προσωρινά.
Σας τέθηκε το ερώτημα.
Προτίθεστε να ενεργήσετε αναλόγως;
Δεύτερο ερώτημα: τι κάνατε και τι θέσατε σε εφαρμογή με τα μέσα που έχουμε στη διάθεσή μας;
Κατ' αρχάς, πρόκειται για μέσα που μας επιτρέπουν να παρεκκλίνουμε από τη νομοθεσία περί ανταγωνισμού προκειμένου να ενισχύσουμε τις εξαγωγές, δεδομένου ότι, για την ξυλεία που είναι εκτεθειμένη σε κινδύνους από μύκητες ή παράσιτα, το κόστος της μεταφοράς καθίσταται απαγορευτικό, παρ' όλο που έχουμε πελάτες.
Εάν θέλουμε να στηρίξουμε την αγορά, θα πρέπει τότε να στηρίξουμε τη μεταφορά η οποία απαιτείται για τη μακρινή εξαγωγή.
Η Επιτροπή είναι έτοιμη να λάβει μέτρα προς αυτή την κατεύθυνση;
Σε ποιο βαθμό έχει θέσει σε εφαρμογή το άρθρο 87 παράγραφος 2 της Συνθήκης, το οποίο της επιτρέπει τις παρεκκλίσεις;
Σε ποιο βαθμό έχει προσεγγίσει ενδεχομένως τον ΠΟΕ για να επιτρέψει τις παρεκκλίσεις;
Σε ποιο βαθμό έχει θέσει σε εφαρμογή τη δυνατότητά της να παρεμβαίνει για να αποκαθιστά τις φυσικές καταστροφές που πλήττουν την δασοπονία;
Δεν υπάρχουν εικονικά μέσα·διαθέτουμε κανονισμούς, το άρθρο 30 του Κανονισμού 1257/1999.
Εάν δεν το έκανε, πώς πιστεύει ότι θα το κάνει τις επόμενες εβδομάδες;
Είναι επείγουσα ανάγκη.
Τέλος, κάνω έκκληση τα DOCUP, τα σχέδια ανάπτυξης, να λαμβάνουν πολύ σοβαρά υπόψη τους τη δασοπονία και τον τομέα της ξυλείας.
Κύριε Πρόεδρε, θα ήθελα να πω στον αξιότιμο βουλευτή ότι η Επιτροπή έχει πλήρη επίγνωση των μεγάλων προβλημάτων που προέκυψαν από τους τυφώνες στις αρχές Δεκεμβρίου του 1999, στη Δανία και τη Σουηδία και στα τέλη Δεκεμβρίου του 1999 στη Γαλλία και τη Γερμανία, των τεραστίων ζημιών για το σύνολο της δασικής οικονομίας αυτών των χωρών και των συνεπειών για τα άτομα που εργάζονται σε αυτό τον τομέα.
Θα ήθελα επίσης να σας υπενθυμίσω με αυτή την ευκαιρία τις παρεμβάσεις του κ. Barnier κατά τη σύνοδο Ολομελείας της 18ης Ιανουαρίου 2000, κατά την οποία είχε υπογραμμίσει ότι η Επιτροπή θα κινητοποιούσε με ισχυρή βούληση όλα τα μέσα που διαθέτει προκειμένου να βοηθήσει τα κράτη μέλη.
Παρ' όλα αυτά, όσον αφορά τις δασικές καταστροφές, πρέπει επίσης να σας υπενθυμίσω ότι το Ευρωπαϊκό Κοινοβούλιο, κυρίως στο ψήφισμά της 31ης Ιανουαρίου 1997 σχετικά με τη δασική στρατηγική της Ευρωπαϊκής Ένωσης, καθώς και το Συμβούλιο της Ευρωπαϊκής Ένωσης, έχουν επανειλημμένα τονίσει ότι η Συνθήκη δεν προβλέπει καμία ιδιαίτερη αρμοδιότητα για μια δασική πολιτική της Ένωσης.
Η Ένωση συνεπώς, δεν διαθέτει τα αναγκαία μέσα προκειμένου να μπορέσει να παρέμβει προς την κατεύθυνση των δύο ψηφισμάτων.
Πράγματι, η ξυλεία δεν περιλαμβάνεται μεταξύ των προϊόντων που απαριθμούνται στο Παράρτημα 1 της Συνθήκης, δεν υπάρχει νομικό πλαίσιο και η ξυλεία δεν μπορεί επομένως να αποτελεί αντικείμενο μιας ειδικής πολιτικής που θα αφορά την αγορά, έστω και προσωρινά.
Ακόμη και εάν παρόμοιες παρεμβάσεις μπορούν να προβλεφθούν θεωρητικά σύμφωνα με τους κανόνες του ΠΟΕ, ωστόσο απαιτούν μια νομική, οικονομική και εμπορική αιτιολόγηση η οποία θα έχει γερές βάσεις και θα παρέχει επιχειρήματα τέτοια, ώστε να πείσει τους εμπορικούς μας εταίρους να τις δεχτούν.
Μέχρι τώρα, η Επιτροπή δεν έλαβε καμία λεπτομερή ανάλυση που θα αιτιολογούσε την ανάληψη ενός τέτοιου διαβήματος.
Θα επανέλθω επ' αυτού λίγο αργότερα.
Συνεπώς, κατά πρώτον, οι εθνικές ενισχύσεις στον τομέα της ξυλείας είναι εκείνες οι οποίες αποτελούν το πιο κατάλληλο μέσο, σε εθνικό, περιφερειακό ή τοπικό επίπεδο, για τη στήριξη των πιο άμεσα εμπλεκομένων εκμεταλλεύσεων του τομέα και τα κράτη μέλη πρέπει να θεσπίσουν τις λεπτομέρειες αυτών των ενισχύσεων.
Έτσι, η Επιτροπή εξετάζει τα καθεστώτα εθνικής ενίσχυσης που αποσκοπούν στην άμβλυνση των συνεπειών των τυφώνων στη δασική οικονομία, τα οποία της υποβλήθηκαν προς εξέταση από τις κυβερνήσεις των κρατών μελών, βάσει των επιπτώσεων που θα έχουν οι ενισχύσεις αυτές στον ανταγωνισμό σε κοινοτικό επίπεδο.
Οι υπηρεσίες της Επιτροπής εξετάζουν αυτά τα καθεστώτα ενίσχυσης, κυρίως υπό το πρίσμα του άρθρου 87, παράγραφος 2, στοιχείο β) της Συνθήκης, το οποίο αφορά τη συμβατότητα των ενισχύσεων που προβλέπονται από τα κράτη μέλη στις περιπτώσεις φυσικών καταστροφών.
Οι ενισχύσεις που κοινοποιήθηκαν από τη γαλλική κυβέρνηση περιλαμβάνουν στην πραγματικότητα ένα γενικό μέτρο υπέρ της μεταφοράς της εκριζωμένης ξυλείας, το οποίο μπορεί να έχει ως αποτέλεσμα ενδεχομένως τη μεταφορά ενός μέρους της ξυλείας αυτής σε χώρες εκτός της Ένωσης.
Υπογραμμίζοντας ότι το άρθρο 87, παράγραφος 2, στοιχείο β) δεν αποτελεί αυτό καθαυτό παρέκκλιση από τους κανόνες της GATT, οι υπηρεσίες της Επιτροπής, συμπεριλαμβανομένων των νομικών υπηρεσιών, εξετάζουν τη συμβατότητα αυτού του μέτρου με τη Συνθήκη στη βάση των πληροφοριών που ελήφθησαν πρόσφατα.
Θα μπορούσαμε να ζητήσουμε ακόμη από τις γαλλικές αρχές καινούριες πληροφορίες.
Όσον αφορά τη συγχρηματοδότηση των ενισχύσεων που πρότειναν τα κράτη μέλη στο πλαίσιο του άρθρου 30 του Κανονισμού ΕΚ/1257/99 που αφορά τη στήριξη της ανάπτυξης της υπαίθρου από το Ευρωπαϊκό Γεωργικό Ταμείο Προσανατολισμού και Εγγυήσεων, υπογραμμίζω ακόμη μια φορά ότι η Επιτροπή είναι διατεθειμένη να επιδείξει τη μέγιστη δυνατή ευελιξία.
Ωστόσο, εναπόκειται κατ' αρχάς στα κράτη μέλη να εισάγουν κάποιες τροποποιήσεις στα αρχικά τους προγράμματα.
Στο μεταξύ, δύο κράτη μέλη, μεταξύ αυτών και η Γαλλία, παρουσίασαν προσαρμοσμένα προγράμματα, τα οποία περιλαμβάνουν τώρα μία σημαντική πτυχή όσον αφορά τη στήριξη της δασικής οικονομίας, μετά από τις θύελλες στα τέλη του 1999.
Σε αυτό το πλαίσιο, και προκειμένου να στηριχθεί ο τομέας, προτείνονται κάποια μέτρα σχετικά με τη συγκομιδή, την αποθήκευση, τη μεταφορά, την προστασία και την αποκατάσταση των κατεστραμμένων δασών.
Τα θέματα αυτά αποτελούν σήμερα αντικείμενο διαπραγματεύσεων μεταξύ της Επιτροπής και των κρατών μελών, όμως μπορούμε ήδη από τώρα να διαβεβαιώσουμε ότι η Επιτροπή διάκειται ευνοϊκά απέναντί τους.
Έλαβα 5 προτάσεις ψηφίσματος, σύμφωνα με το άρθρο 42, παράγραφος 5, του Κανονισμού.
Η ψηφοφορία θα διεξαχθεί στο τέλος της συζήτησης.
Κύριε Πρόεδρε, πρωτίστως θα ήθελα να σας ευχαριστήσω για τον τρόπο που διεξήγατε τη συνεδρίαση σήμερα το πρωί.
Υπέστητε την καταιγίδα και της αντισταθήκατε χωρίς τη συνδρομή της Επιτροπής.
Εντούτοις, κυρία Επίτροπε, θα ήθελα επίσης, και θεωρώ ότι είναι θεμελιώδες, τα θεσμικά όργανα της Ευρωπαϊκής Ένωσης να επιδείξουν αλληλεγγύη η οποία ενώνει τα κράτη μέλη, κυρίως στις περιπτώσεις καταστροφών ή εξαιρετικών συμφορών, όπως αυτή που συνέβη στις 26 Δεκεμβρίου, με την θύελλα η οποία προκάλεσε μια άνευ προηγουμένου καταστροφή σε πολλές δασικές περιοχές της Γαλλίας, της Γερμανίας και της Αυστρίας.
Πράγματι, είναι επιτακτική ανάγκη να κινητοποιήσουμε τα μέσα που διαθέτει η Ένωση προκειμένου να βοηθήσουμε τις πληγείσες περιοχές και να παρέχουμε στους ενδιαφερόμενους ανθρώπους και τις επιχειρήσεις όσο το δυνατό πιο επείγουσες ενισχύσεις, δεδομένου ότι οι επιχειρήσεις συγκέντρωσης, αποθήκευσης, αξιοποίησης της ξυλείας δεν μπορούν να διαφοροποιηθούν χρονικά, χωρίς αυτό να έχει σοβαρές συνέπειες τόσο στην ποιότητα των προϊόντων όσο και την αποκατάσταση ή την προστασία των δασικών οικοσυστημάτων.
Έτσι, μόνο στην περιοχή της Αλσατίας, έχουν καταστραφεί περισσότερα από 6,5 εκατομμύρια κυβικά μέτρα δέντρων, ποσότητα που αντιπροσωπεύει, ανάλογα με το είδος των δέντρων, συγκομιδή ενός έως τριών ετών.
Είναι προφανές ότι η εισροή ξυλείας στην αγορά θα προκαλέσει μια πτώση των τιμών, η οποία θα αποδυναμώσει ακόμη περισσότερο τους οικονομικούς φορείς αυτού του τομέα.
Για μια ακόμη φορά, η επαγγελματική διάρθρωση του τομέα μπορεί να ευνοήσει την αναζήτηση λύσεων ύστερα από συνεννόηση μεταξύ εκείνων που διαχειρίζονται τα δασικά διαθέσιμα από τη μια και εκείνων που τα αξιοποιούν από την άλλη.
Το διεπαγγελματικό σύστημα που εφαρμόζεται στη Γαλλία μπορεί αδιαμφισβήτητα να διαδραματίσει έναν μείζονα ρόλο στην αναζήτηση και την επεξεργασία αυτών των συντονισμένων λύσεων.
Στην πραγματικότητα, οι λύσεις αυτές έχοντας επινοηθεί κατά τέτοιο τρόπο ώστε να μην υπερασπίζονται τα συμφέροντα του ενός ή του άλλου επαγγελματικού σωματείου, ευνοούν την προάσπιση ολόκληρου του τομέα, διασφαλίζουν την προώθηση της υπόθεσης της ξυλείας και φροντίζουν για την τήρηση των μεγάλων εσωτερικών ισορροπιών οι οποίες θα καταστήσουν δυνατή τη σταθεροποίηση του συνόλου.
Όντας σε περιφερειακό επίπεδο, το διεπαγγελματικό σύστημα έχει επιπλέον έναν τοπικό αντίκτυπο και μια άμεση αποτελεσματικότητα στις κρίσιμες καταστάσεις όπως αυτή που αντιμετωπίζουν οι δασικές επιχειρήσεις μας, καθώς και οι επιχειρήσεις του τομέα της ξυλείας.
Πρέπει συνεπώς να ευνοήσουμε τις άμεσες επαφές με τους εν δυνάμει εταίρους, πολύ δε μάλλον εφόσον οι διεπαγγελματικές οργανώσεις είναι επίσης οι συνομιλητές των οργανισμών τοπικής αυτοδιοίκησης και των εθνικών δημοσίων αρχών, όσον αφορά τον ορισμό των δασικών πολιτικών και επομένως την αναζήτηση λύσεων έκτακτης ανάγκης σε περιπτώσεις κρίσεων.
Επίσης μπορούν να εντοπίσουν τα σημεία μπλοκαρίσματος που επιβραδύνουν την έναρξη ισχύος των προγραμμάτων διασφάλισης.
Για αυτό τον λόγο σας ζητώ να μην αγνοήσετε, στη δική σας διάταξη διαβούλευσης, την άμεση διαβούλευση με τους φορείς του τομέα.
Επιπλέον, οι ρυθμιστικές απαιτήσεις μπορούν να αποτελέσουν έναν φραγμό ο οποίος ποικίλει ανάλογα με τα κράτη, όπως ακριβώς ισχύει στην περίπτωση των μέτρων αποθήκευσης των κορμών, όσον αφορά τις απαιτήσεις για στεγανότητα του εδάφους, τους περιορισμούς στις εκτροπές νερού στο 5% της ελάχιστης παροχής στη Γαλλία, 30 % στη Γερμανία, την παρακολούθηση των απορρίψεων.
Νομίζω λοιπόν ότι πρέπει να εφαρμόσουμε επίσης και έκτακτα μέτρα.
Το εύρος της καταστροφής δείχνει ότι οι ενισχύσεις που υπόσχεται κάθε κράτος ή που έχουν επικυρωθεί σε τοπική κλίμακα δεν θα επαρκέσουν για να καλύψουν τις καταγεγραμμένες καταστροφές.
Συνεπώς είναι απαραίτητο να μπορέσουν να καλυφθούν ορισμένα μέτρα ειδικά για τα δάση και τον τομέα της ξυλείας, στο πλαίσιο των διαρθρωτικών ταμείων για τις καταστροφές στη ζώνη του στόχου 2 ή πρώην 5 Β.
Το ίδιο ισχύει για τα μέτρα ανάπτυξης της υπαίθρου και για άλλα πιο ειδικά προγράμματα οικονομικής ή περιβαλλοντικής τάξης, παράλληλα με ορισμένες δράσεις που προορίζονται για την αξιοποίηση της κατασκευαστικής ξυλείας, η οποία μπορεί να αντιπροσωπεύει περίπου το 50% του όγκου των δέντρων που ξεριζώθηκαν από τον άνεμο .
Επίσης, ευκταίο θα ήταν να προωθήσουμε μέτρα που να ευνοούν την ενεργειακή αξιοποίηση της ξυλείας δεύτερης ποιότητας.
Ωστόσο, το επείγον της κατάστασης επιβάλλει ευέλικτες και απλές διαδικασίες οι οποίες θα συμπληρώνουν, από οικονομική άποψη, τα μέτρα που εφαρμόζουν ήδη τα κράτη μέλη.
Ζητώ συνεπώς από την Επιτροπή, σε συνεννόηση με το σύνολο του τομέα και τα εμπλεκόμενα κράτη, να βρει αποτελεσματικές λύσεις έκτακτης ανάγκης, οι οποίες θα είναι πιο αποτελεσματικές εφόσον αποτελούν αντικείμενο συνεννόησης.
Κύριε Πρόεδρε, αγαπητοί συνάδελφοι, τα Χριστούγεννα του 1999 έζησα την καταιγίδα στη γενέτειρά μου, το Παρίσι, και κατάφερα μόλις και μετά βίας να επιστρέψω την ίδια μέρα στη Γερμανία, όπου τα δάση ήταν ήδη αγνώριστα.
Οι γονείς μου, που κατοικούν στο νοτιοδυτικό τμήμα της Γαλλίας, επωφελούνταν μέρες από τον ασθενή φωτισμό της λάμπας πετρελαίου που τους είχα κάποτε χαρίσει.
Δεν ξέρουμε, πότε και υπό ποία μορφή θα μας βρει η επόμενη καταστροφή.
Επιτρέψτε μου, λοιπόν, να προχωρήσω λίγο πέρα από τα τρέχοντα προβλήματα και να προσθέσω μία ακόμη πτυχή στην εισήγηση του συναδέλφου και φίλου μου Gilles Savary.
Πρόκειται για το σημείο 8 της κοινής πρότασης ψηφίσματος, όπου καλούμε την Επιτροπή να θεσπίσει μέσα τα οποία θα καταστήσουν δυνατή την ταχεία και αποτελεσματική επέμβαση εντός της Ευρωπαϊκής Ένωσης σε περιπτώσεις που ατυχήματα ή φυσικές καταστροφές έχουν οδηγήσει σε κρίσιμη κατάσταση.
Προς το παρόν δεν έχουμε ούτε τα χρήματα ούτε την υποδομή για κάτι τέτοιο.
Στο μέλλον δεν πρέπει να βασιστούμε στη διασυνοριακή γειτονική βοήθεια, όπως στην περίπτωση της καταστροφής που επέφεραν οι καταιγίδες στα τέλη του προηγούμενου έτους.
Η βοήθεια αυτή προσφέρθηκε σε εθελοντική βάση και κατά τρόπο υποδειγματικό και αποτελεί μια θετική και σημαντική έκφραση αλληλεγγύης.
Όμως δεν αποτελεί από μόνη της ευρωπαϊκή λύση.
Η Ευρωπαϊκή Ένωση πρέπει οπωσδήποτε να αναλάβει τις ευθύνες της απέναντι στους πολίτες της.
Γι' αυτό το λόγο, η Επιτροπή θα πρέπει να καταβάλει κάθε δυνατή προσπάθεια και να καταλήξει γρήγορα σε μέσα και ταχεία, αποτελεσματική βοήθεια για τις περιπτώσεις καταστροφών.
Αναμένουμε σύντομα προτάσεις επίλυσης του προβλήματος.
Οι προτάσεις αυτές θα μπορούσαν κάλλιστα να είναι πρωτοποριακές και τολμηρές.
Το σίγουρο είναι ότι δεν θα λείψει η υποστήριξη από το Ευρωπαϊκό Κοινοβούλιο.
Αυτά ως προς το αναγκαίο "ταξίδι" στο μέλλον.
Τώρα όμως πρέπει να αντιμετωπίσουμε την παρούσα κατάσταση που είχαν ως επακόλουθο οι καταστροφικές καταιγίδες των Χριστουγέννων.
Ως προς αυτό πρέπει να προσέξουμε τρία σημεία.
Πρώτον, δεν πρέπει να επιτρέψουμε την κατάρρευση της αγοράς ξυλείας· γι' αυτό πρέπει να επέμβουμε καθοδηγητικά προς όφελος των πολλών μικρών και μεσαίων επιχειρήσεων.
Δεύτερον, πρέπει να υποστηρίξουμε κατ' εξαίρεση τις απαραίτητες μεταφορές και εξαγωγές ακριβής ξυλείας σε τρίτα κράτη.
Σε ό,τι αφορά την έγκριση επιδότησης των εξαγωγών, η Επιτροπή πρέπει να προβεί άμεσα σε διάλογο με τον Παγκόσμιο Οργανισμό Εμπορίου.
Τρίτον, πρέπει να κάνουμε ό,τι περνά από το χέρι μας για να αντιμετωπίσουμε τους κινδύνους μυκητίασης, παράσιτων και δασικών πυρκαγιών, για να μην επεκταθεί περισσότερο η ζημιά.
Αξιότιμη κυρία Επίτροπε, όταν λέτε ότι είναι πλέον σημαντική η βοήθεια σε εθνικό επίπεδο, θέλω να σας πω ότι αυτό σημαίνει πως δεν θέλετε να οργανώσετε την κοινή ευρωπαϊκή αγορά στην περίπτωση αυτή.
Κυρία Επίτροπε, κύριε Πρόεδρε, είναι αλήθεια ότι μας μεταδώσατε πριν από λίγο μια μάλλον θλιβερή είδηση και μας μεταφέρατε ένα μάλλον θλιβερό μήνυμα σε σχέση με την αναστάτωση που προκάλεσαν οι ζημιές από τις θύελλες του περασμένου Δεκεμβρίου.
Είχαμε λάβει σθεναρά μηνύματα από τον κ. Barnier κατά την παρέμβασή του και μας διαβεβαίωνε ότι πράγματι η Ευρωπαϊκή Ένωση επρόκειτο να κάνει κάτι για τα θύματα.
Τούτου λεχθέντος, αναφέρομαι στα θύματα της δασοπονίας, σε αυτούς τους μικρούς κατόχους δασικών εκτάσεων οι οποίοι καταστράφηκαν, αναφέρομαι όμως επίσης και στις μικρές παράκτιες επιχειρήσεις οι οποίες σήμερα πρέπει να αντιμετωπίσουν την έλευση των τουριστών.
Εντούτοις, γίνεται αντιληπτό ότι σε ό,τι αφορά τα δάση, η Ευρωπαϊκή Ένωση δεν είναι αρμόδια.
Όσον αφορά τις επείγουσες ενισχύσεις σε περιπτώσεις φυσικών καταστροφών, θα τις αντλήσουμε από τα διαρθρωτικά ταμεία.
Ωστόσο, γνωρίζουμε καλά ότι αυτό θα πάρει χρόνο.
Και από αυτή την άποψη, επιτρέψτε μου να σας πω ότι η πολιτική που έθεσε σε εφαρμογή η Ευρωπαϊκή Ένωση είναι σαν να γδύνει τον Πέτρο για να ντύσει τον Παύλο.
Δεν μπορούμε να συμφωνήσουμε με αυτό, γιατί κάτι τέτοιο σημαίνει ότι θα πάρουμε από κάποιους, εις βάρος μελλοντικών σχεδίων, για να δώσουμε σε κάποιους άλλους.
Κατά την άποψή μου, αυτό πραγματικά δεν είναι αρκετό και αναμένουμε εκ μέρους της Επιτροπής πολύ συγκεκριμένα μέτρα.
Υπάρχει ένα επιτακτικό αίτημα από την πλευρά των πολιτών.
Κύριε Πρόεδρε, το έγγραφο που αφορά τα προβλήματα της δασοπονίας που επακολούθησαν τη θύελλα του Δεκεμβρίου το 1999 δεν ασχολείται με τις καταστροφές των δασικών εκτάσεων παρά μόνο για να επισημάνει καλύτερα την πτώση των τιμών στον τομέα της ξυλείας και τις συνέπειές της για τους κατόχους δασικών εκμεταλλεύσεων και για τους εξαγωγείς ξυλείας.
Τα ψηφίσματα ενδιαφέρονται κυρίως για τη ρύθμιση της αγοράς ξυλείας και για τις επιδοτήσεις εξαγωγών.
Προσωπικά, θα ήθελα να λειτουργήσω ως εκπρόσωπος των δασικών εργατών οι οποίοι ούτε καν μνημονεύονται, παρόλο που χάρη στη δική τους εργασία μπορεί και λειτουργεί ο τομέας της ξυλείας.
Η θύελλα δεν είναι μόνο μια οικολογική καταστροφή για όλους και ένα οικονομικό πρόβλημα για όσους επωφελούνται του τομέα της ξυλείας.
Συνεπάγεται μια δραματική επιδείνωση των συνθηκών εργασίας για τους δασοπόνους και για τους ξυλοκόπους, επαγγέλματα ανέκαθεν επικίνδυνα, όπου καταγράφεται το υψηλότερο ποσοστό ατυχημάτων και το οποίο πρόκειται να αυξηθεί ακόμα περισσότερο.
Για να μετρήσουμε τη δυσκολία και την επικινδυνότητα του επαγγέλματός τους, ας θυμηθούμε τους εκατοντάδες και πλέον νεκρούς που είχε ως αποτέλεσμα η θύελλα που έπληξε τη Γερμανία το 1990.
Ο μισθός των δασικών εργατών, ύψους 6900 φράγκων, είναι σκανδαλωδώς χαμηλός.
Απαιτούν αξιοπρεπείς μισθούς, αντάξιους των κινδύνων που διατρέχουν.
Απαιτούν μια πρόωρη παύση άσκησης επαγγέλματος στην ηλικία των 55 ετών και τη βελτίωση των συνθηκών εργασίας τους, οι οποίες παραμένουν πρωτόγονες, οδηγώντας τους στην φυσική κατάπτωση, και πολλούς από αυτούς κάθε χρόνο ακόμα και στον θάνατο.
Στηρίζουμε αυτές τις νόμιμες απαιτήσεις.
Κύριε Πρόεδρε, όσον αφορά τις θύελλες του περασμένου Δεκεμβρίου, η Κοινότητα δεν ανταποκρίθηκε στις προσδοκίες μας κατά την πρώτη περίοδο παροχής άμεσης βοήθειας και ορίστε που καθυστερεί να υλοποιήσει τις υποσχέσεις της για ενίσχυση.
Η Επιτροπή πρέπει να βγάλει τα συμπεράσματά της από τις θύελλες ενισχύοντας την αποτελεσματικότητα των κοινοτικών κειμένων.
Ανάμεσα στην περίοδο παροχής άμεσης βοήθειας και τις παρούσες προκλήσεις - προβλήματα μεταφοράς, αποθήκευσης, πώλησης της ξυλείας - στην πραγματικότητα υπάρχει ένα χρονικό κενό το οποίο αντιστοιχεί σε ένα θεσμικό κενό.
Θα πρέπει να καλύψουμε αυτό το κενό και να παρέχουμε στα ενδιαφερόμενα κράτη μια υλικοτεχνική στήριξη ως βοήθεια σε δεύτερο στάδιο.
Στο ψήφισμά του, τον περασμένο Ιανουάριο, το Κοινοβούλιο απαιτεί από την Επιτροπή να του υποβάλει συγκεκριμένες προτάσεις, εάν διαπιστωθεί ότι οι διαθέσιμοι πόροι για τις ενισχύσεις είναι ανεπαρκείς.
Όμως, τι συμβαίνει με αυτές τις περίφημες συγκεκριμένες προτάσεις;
Βάσει αυτών, η Επιτροπή πρέπει να αντιδράσει κυρίως στην πώληση με ζημία της ξυλείας, γιατί ορίστε που συμβαίνει αυτό που φοβόμασταν, η ξυλεία δεν πωλείται πλέον.
Και ποια είναι τα μέτρα που ελήφθησαν ή που αναμένονται από την Επιτροπή υπέρ μιας άμεσης εκμετάλλευσης των πληγέντων δασοτεμαχίων, εκμετάλλευση άνευ της οποίας η αποκατάσταση των δασών μας δεν μπορεί να ξεκινήσει με αποτελεσματικό τρόπο.
Αυτή η δοκιμασία μας θα μας υπενθυμίσει τουλάχιστον ότι η ξυλεία είναι μια βιομηχανική πρώτη ύλη, η οποία, επιπλέον, σε πρώτο πλάνο, είναι ανανεώσιμη.
Μια αειφόρος και αποτελεσματική διαχείριση των δασών μας έχει ως προϋπόθεση ένα οικονομικά βιώσιμο δάσος.
Ομοίως, μόνον η αειφόρος δασοπονία επιτρέπει την εδραίωση ενός ανταγωνιστικού τομέα ξυλείας, συμβάλλοντας παράλληλα με αποφασιστικό τρόπο στην ανάπτυξη των αγροτικών ζωνών.
Τα κράτη μέλη είναι οι βασικοί φορείς της δασικής πολιτικής στην Ευρώπη και πρέπει να εξακολουθήσουν να είναι.
Αυτό όμως δεν πρέπει να εμποδίσει την Ευρώπη να προβεί σε μια συντονισμένη διαχείριση των δασικών ζητημάτων.
Οι κανόνες της ενιαίας αγοράς, οι οποίοι μερικές φορές είναι εξαιρετικά δεσμευτικοί, ισχύουν για τα δασικά προϊόντα.
Σε αντάλλαγμα, η Κοινότητα πρέπει να στηρίζει τα προϊόντα αυτά, κυρίως σε περιπτώσεις κρίσεων.
Μια κοινοτική παρέμβαση υπέρ του δασικού τομέα είναι κατάλληλη στο μέτρο που παράγει μια προστιθέμενη αξία στις εθνικές δράσεις που έχουν αναληφθεί.
Σε αυτή τη περίπτωση η επικουρικότητα θα έπαιρνε την πραγματική της διάσταση, για παράδειγμα σε θέματα προστασίας από την ατμοσφαιρική ρύπανση και από τις πυρκαγιές στα δάση ή σε θέματα δασικής πιστοποίησης, καθώς επίσης και σε θέματα που αφορούν τη στήριξη στη διαδικασία που αποσκοπεί στο να θέσει σε ισχύ μια παγκόσμια σύμβαση για τα δάση.
Στηρίζω τις κοινοτικές πρωτοβουλίες υπέρ των τροπικών δασών, εκπλήσσομαι όμως που δεν υπήρξε ο ίδιος ζήλος για την προστασία των δικών μας πληγεισών δασικών εκτάσεων.
Αξιότιμε κύριε Πρόεδρε, αξιότιμη κυρία Επίτροπε, αξιότιμοι συνάδελφοι, έχουν περάσει ήδη τρεις μήνες από τότε που ο τυφώνας Lothar προκάλεσε τεράστιες καταστροφές στα δάση της Ευρώπης, κυρίως στη Γαλλία και στο γερμανικό κρατίδιο της Βάδης-Βυρτεμβέργης.
Μόνο στη Βάδη-Βυρτεμβέργη ο όγκος ξυλείας από τις εκριζώσεις που προκάλεσαν οι καταιγίδες υπολογίζεται σε περίπου 25 εκατομμύρια κυβικά μέτρα.
Αυτό αντιστοιχεί στον τριπλάσιο όγκο της ετησίως υλοτομούμενης ξυλείας, γεγονός που έχει ήδη οδηγήσει σε πτώση κατά 30% των τιμών ξυλείας.
Τα έξοδα για την αποκατάσταση των ζημιών μόνο στον τομέα αυτόν, για τον οποίο μπορώ να μιλήσω, ως βουλευτής από τη Βάδη-Βυρτεμβέργη, ανέρχονται σε περίπου 1,5 δισεκατομμύρια μάρκα, από τα οποία 300 εκατομμύρια μάρκα απαιτεί μόνο η αναδάσωση.
Στην περίπτωση του τυφώνα Lothar, όμως, δεν πρόκειται για εσωτερικό πρόβλημα της Βάδης-Βυρτεμβέργης.
Ο τυφώνας έχει πλήξει με την ίδια δριμύτητα και τη Γαλλία και άλλα κράτη της Ευρωπαϊκής Ένωσης.
Παρ' όλα αυτά, η Επιτροπή αρνείται μέχρι σήμερα να διαθέσει πρόσθετα κονδύλια από τον προϋπολογισμό και επικαλείται - σε αυτή την περίπτωση εκπροσωπούμενη από την κυρία Schreyer - το γεγονός ότι ο προϋπολογισμός για το έτος 2000 έχει, εξάλλου, εγκριθεί από κοινού με το Ευρωπαϊκό Κοινοβούλιο.
Τις ανάγκες πρόσθετων πόρων θα πρέπει, κατά την Επιτροπή πάντα, να τις καλύψει το εκάστοτε κράτος μέλος από τα κονδύλια στήριξης που του έχουν χορηγηθεί.
Η μεταφορά πιστώσεων, όμως, έχει τεθεί υπό την επιφύλαξη έγκρισης.
Μέχρι σήμερα η έγκριση αυτή δεν έχει δοθεί.
Βρίσκω την επιχειρηματολογία της κυρίας Schreyer κάπως κυνική, αν σκεφθεί κανείς ότι μόλις λίγες μέρες αργότερα ανακοίνωσε ότι η απαιτούμενη πρόσθετη χρηματοδότηση ύψους 300 εκατομμυρίων ευρώ στο πλαίσιο της δέσμευσης της Ευρωπαϊκής Ένωσης απέναντι στα Βαλκάνια - κάτι το οποίο είναι βεβαίως πολύ σημαντικό - ύψους 300, λοιπόν, εκατομμυρίων ευρώ, θα καλυφθεί από τον προϋπολογισμό για τον γεωργικό τομέα, χωρίς να το καταλάβουν οι ενδιαφερόμενοι αγρότες, στους οποίους συμπεριλαμβάνονται και οι ιδιοκτήτες δασικών εκτάσεων.
Θέλω να τονίσω για άλλη μια φορά: Αντιμετωπίζουμε εν προκειμένω ζημιές με μακροχρόνιο αντίκτυπο, ζημιές που μπορούν κάλλιστα να έχουν και οικολογικές συνέπειες.
Ο καθαρισμός, η αποθήκευση, η αναδάσωση απαιτούν βαριά σωματική εργασία.
Αξιότιμη κυρία Επίτροπε, ξέρω για τι μιλάω.
Είμαι αγρότισσα.
Είδα πώς ο τυφώνας Lothar σήκωσε τη σκεπή του στάβλου μας, και είδα τι έκανε στα ιδιόκτητα δάση μας.
Στο μεταξύ καταφέραμε να αποκαταστήσουμε τις ζημιές μόνοι μας.
Αλλά αυτό δεν ισχύει βέβαια για όλες τις περιοχές, για όλους τους ανθρώπους, για όλες τις κοινότητες.
Μπορείτε να το δείτε και εσείς.
Αποτελεί όμως οικολογική αναγκαιότητα η αποκατάσταση αυτή να γίνει γρήγορα και σωστά, να γίνει προπαντός με μακροπρόθεσμη προοπτική.
Ο Επίτροπος για θέματα γεωργίας Δρ Fischler εξήγγειλε κατά την επίσκεψή του στον Μέλανα Δρυμό, στις 16 Φεβρουαρίου, μεγάλο βαθμό ευελιξίας μέσα στα όρια του υφιστάμενου χρηματοδοτικού πλαισίου για τα μέτρα ανάπτυξης της υπαίθρου.
Εξήγγειλε, όπως και εσείς σήμερα, κυρία Επίτροπε, την προθυμία εξέτασης του θέματος, την προθυμία παροχής βοήθειας·
(Ο Πρόεδρος αφαιρεί τον λόγο από την ομιλήτρια)
Κύριε Πρόεδρε, η φυσική καταστροφή που έπληξε τις ευρωπαϊκές χώρες ήταν μία τραγωδία.
Συμφωνώ απολύτως με τους βουλευτές που παρενέβησαν προς αυτή τη κατεύθυνση και, πιστέψτε με, η Επιτροπή θα επιθυμούσε πολύ να έχει τη δυνατότητα να κάνει κάτι.
Όμως ούτε οι Συνθήκες ούτε οι δημοσιονομικοί κανόνες της παρέχουν αυτή την δυνατότητα.
Όπως ανέφερα ήδη στην εισαγωγή μου, δεν υφίσταται κανένα κοινοτικό πλαίσιο το οποίο θα επέτρεπε στην Επιτροπή να αναλάβει πρωτοβουλίες για να ενισχύσει άμεσα τον δασικό τομέα.
Το ίδιο άλλωστε ισχύει και στο πλαίσιο του κανονισμού 1257/99.
Κάθε κράτος μέλος θα πρέπει να λαμβάνει τις αναγκαίες πρωτοβουλίες και να προβλέπει τις κατάλληλες ενισχύσεις.
Σύμφωνα με την αρχή της επικουρικότητας, η Επιτροπή δεν έχει τη δυνατότητα να προσανατολίσει το πρόγραμμα αγροτικής ανάπτυξης προς άξονες που αποσκοπούν στη στήριξη του δασικού τομέα, ύστερα από καταστροφές οφειλόμενες σε θύελλες.
Η Επιτροπή δεν μπορεί παρά να εφαρμόσει τους κανόνες περί ανταγωνισμού προκειμένου να επιτρέψει τις εθνικές ενισχύσεις, και τους κανόνες του κανονισμού 1257/99 για μια ενδεχόμενη συγχρηματοδότηση.
Αλλωστε, οι διαπραγματεύσεις με τα κράτη μέλη όσον αφορά αυτό το θέμα διεξάγονται ήδη και είπα σαφέστατα ότι η Επιτροπή, στο πλαίσιο των θεσμικών και νομικών δυνατοτήτων της, προσπαθεί να κάνει ό,τι είναι δυνατό, και κάτι περισσότερο ακόμα, με τη μεγαλύτερη ευελιξία που μπορεί να επιδείξει.
Δυστυχώς είναι γεγονός ότι τα θεσμικά όργανα αποφάσισαν ότι η δασική πολιτική εντάσσεται στην αρχή της επικουρικότητας, ότι δεν εμπίπτει στην αρμοδιότητα της Επιτροπής, αλλά στην αποκλειστική αρμοδιότητα των κρατών μελών.
Αυτό είναι κάτι που, προς το παρόν, η Επιτροπή δεν μπορεί να το αλλάξει· για κάτι τέτοιο θα χρειαζόταν τροποποίηση της Συνθήκης.
Όμως οι Συνθήκες αυτή τη στιγμή αποτελούν αντικείμενο μεταρρύθμισης.
Ζητώ λοιπόν από όλους τους βουλευτές οι οποίοι έχουν πειστεί ότι το ζήτημα των δασών θα πρέπει να πάψει να εμπίπτει στην αρχή της επικουρικότητας, για να το θέσουμε υπό μια κοινοτική αρμοδιότητα, να εργαστούν προς αυτή την κατεύθυνση ενώπιον των εθνικών τους κυβερνήσεων.
Κυρία Επίτροπε, σήμερα το πρωί ήσασταν ιδιαίτερα δραστήρια.
Επί του παρόντος, η συζήτηση έληξε.
Η ημερήσια διάταξη προβλέπει την ψηφοφορία.
Κοινή πρόταση ψηφίσματος, σε αντικατάσταση των ψηφισμάτων για τις οικονομικές συνέπειες των πρόσφατων καταιγίδων για τον τομέα της δασοπονίας στην Ευρώπη.
(Το Σώμα εγκρίνει το ψήφισμα)
Αιτιολογήσεις ψήφου και άλλες δηλώσεις
Κύριε Πρόεδρε, ψήφισα υπέρ του ψηφίσματος αυτού, και χαίρομαι που οι υπαίτιοι του σαμποτάζ, οι οποίοι από τις 9.00 το πρωί μας εμπόδιζαν να εκτελέσουμε κανονικά το καθήκον μας και να ψηφίσουμε, δεν είναι πλέον παρόντες, για να συνεχίσουν αυτό το θέατρο που δεν αρμόζει σ' ένα Κοινοβούλιο.
Φανταστείτε οι πολίτες να αντιμετώπιζαν το επαγγελματικό τους καθήκον όπως το αντιμετωπίζουν οι συνάδελφοι, οι οποίοι πιστεύουν ότι οι εργάσιμες ημέρες είναι τέσσερις, ενώ έχει αποφασιστεί η εβδομάδα των πέντε εργάσιμων ημερών για τις συνεδριάσεις της Ολομέλειας στο Στρασβούργο.
Αυτό το Κοινοβούλιο έχει πράγματι αποφασίσει - και αυτό το λέω και στο συνάδελφο εκεί πέρα που θέλει μια δημοκρατική ψηφοφορία - ότι στο Στρασβούργο η Παρασκευή θα είναι ημέρα συνεδρίασης.
Πρόκειται για διαστρεβλωμένη άποψη για τη δημοκρατία, αγαπητέ συνάδελφε - και αυτό ισχύει και για τους υπόλοιπους που υποδαύλισαν αυτή τη φασαρία - όταν οι πολέμιοι του Στρασβούργου χρησιμοποιούν τώρα πραγματικά βρώμικα κόλπα για να σαμποτάρουν την Παρασκευή.
Είμαι εδώ και 35 χρόνια μέλος αυτού του Κοινοβουλίου και μια τέτοια κατάχρηση των κανόνων δεν την έχω ξαναδεί όλα αυτά τα χρόνια.
Κανονικά θα έπρεπε να περιμένουμε από τους βουλευτές να σέβονται μια δημοκρατική απόφαση που έχει ληφθεί πλειοψηφικά, όπως αυτή για το χρονοδιάγραμμα των συνεδριάσεών μας, ακόμα και αν δεν τους βολεύει.
Αλλά δεν ξέρουν να χάνουν και τους είναι εντελώς αδιάφορο το γεγονός ότι παρεμπόδισαν τη λήψη σημαντικών αποφάσεων για τους πολίτες της Ευρωπαϊκής Ένωσης και ιδίως για τους λιμοκτονούντες στην Αιθιοπία, πράγμα το οποίο είναι πολύ σοβαρό και αξιοκατάκριτο.
Ελπίζω αυτοί που υποδαύλισαν αυτή τη φασαρία επί της διαδικασίας να ανταμειφθούν καταλλήλως για τη συμπεριφορά τους από τους εκλογείς.
Προς το συμφέρον και των ιδιοκτητών δασικών εκτάσεων της χώρας μου, όπου η τελευταία καταιγίδα δεν ήταν, βέβαια, τόσο καταστροφική όσο, για παράδειγμα, εδώ στην Αλσατία, ελπίζω να εφαρμοστούν και από την πλευρά της Ευρωπαϊκής Ένωσης μέτρα παροχής βοήθειας σαν αυτά που προτάθηκαν εδώ, για να παρεμποδίσουμε προπαντός την εξαφάνιση των μικρών και μεσαίων επιχειρήσεων των ιδιοκτητών δασικών εκτάσεων·
(Ο Πρόεδρος αφαιρεί το λόγο από την ομιλήτρια)
Κύριε Πρόεδρε, για δυο λεπτά θα ήθελα να επανέλθω σε αυτό που συνέβη σήμερα το πρωί κατά την αιτιολόγηση ψήφου ή ίσως κατά την πρόταση επί της διαδικασίας.
Θα ήθελα απλώς, ως νέος βουλευτής αυτού του Κοινοβουλίου, να δηλώσω ότι νιώθω βαθύτατα απογοητευμένος για ό,τι συνέβη.
Σέβομαι βεβαίως τον Κανονισμό και τη δημοκρατία, όμως για στρατηγικούς και πολιτικούς λόγους, υπάρχουν σαράντα περίπου βουλευτές οι οποίοι σηκώθηκαν και εμπόδισαν την ψηφοφορία για την Αιθιοπία.
Θα ήθελα να ζητήσω συγγνώμη, εξ ονόματος αυτού του Κοινοβουλίου, από τον λαό της Αιθιοπίας, από τα παιδιά, τους άνδρες, τις γυναίκες που βρίσκονται σε μια καταστροφική κατάσταση ενώ αυτοί οι βουλευτές εμπόδισαν σήμερα το πρωί το Κοινοβούλιο να πάρει θέση υπέρ αυτών.
Είμαι έντονα προβληματισμένος.
Καταφέραμε να ψηφίσουμε για τους δύο τελευταίους τομείς, οι οποίοι είναι εξίσου επείγοντες, όμως θα προτιμούσα, ειλικρινά, να ψηφίσω για τον λαό της Αιθιοπίας και να του εκφράσω τη στήριξη αυτού του Κοινοβουλίου.
Για μια ακόμη φορά, ζητώ συγγνώμη από τον λαό της Αιθιοπίας.
Κύριε Πρόεδρε, θέλω να συμπαραταχθώ με αυτό που είπε μόλις ο κύριος Daul.
Ο τομέας της ξυλείας είναι και για μένα πολύ σημαντικό θέμα, αλλά πολύ σημαντική είναι και η βοήθεια που πρέπει να παράσχουμε στην Αιθιοπία.
Γι' αυτό το λόγο θέλω - και αυτό έχει πολύ μεγάλη σημασία για μένα, μια και πρωτύτερα, όταν η κυρία Buitenweg μετέφερε λάθος τα λόγια μου, δεν μου δώσατε το λόγο - θέλω, λοιπόν, να ρωτήσω ξεκάθαρα για άλλη μια φορά: Πού είναι αυτοί που σήμερα το πρωί σκηνοθέτησαν όλη αυτή τη φασαρία;
Γιατί δεν είναι τώρα εδώ;
Γιατί δεν έμειναν ώς το τέλος της συνεδρίασης, για να αποδείξουν έτσι ότι η δουλειά τους σ' αυτό το Κοινοβούλιο τούς είναι πραγματικά σημαντική;
Αυτή είναι η σωστή ερώτηση.
.
(SV) Κύριε Πρόεδρε είμαι βαθύτατα προβληματισμένος, όπως και όλοι οι άλλοι, για την κατάσταση στην οποία έχουμε βρεθεί.
Ήταν δυσάρεστη η αίσθηση της συμμετοχής στις ψηφοφορίες που είχαμε όταν είμαστε τόσο λίγοι.
Βασικά, απείχα από όλες τις ψηφοφορίες που είχαμε σήμερα το πρωί, διότι δεν ήθελα να συμμετέχω στη λήψη αποφάσεων οι οποίες είναι τόσο λίγο νόμιμες, όπως θεωρώ ότι πρέπει να είναι όταν είμαστε τόσο λίγοι.
Στηρίζω την εκδήλωση διαμαρτυρίας που έλαβε χώρα εδώ, σήμερα.
Είμαι καινούριος βουλευτής και, συνεπώς, είμαι λίγο σοκαρισμένος όταν ακούω ότι η δυσάρεστη κατάσταση που επικρατεί τις Παρασκευές υφίσταται για χρόνια, χωρίς να υπάρξει κάποια αλλαγή.
Αν, όντως, είναι έτσι, τότε είναι οπωσδήποτε αναγκαίες οι έντονες διαμαρτυρίες ώστε να υπάρξει κάποια αλλαγή, διότι δεν μπορεί να συνεχιστεί κατ' αυτόν τον τρόπο!
Σ' ολόκληρη την Ευρώπη ο κόσμος θα γελάει μαζί μας!
Παρατήρησα ότι σήμερα ολοκληρώνουμε αυτήν τη συνεδρίαση με κάτι λιγότερο από 40 βουλευτές που είναι παρόντες και λαμβάνουν αποφάσεις.
Αυτό είναι ένα όνειδος!
Κύριε Πρόεδρε, καταρχάς ψήφισα υπέρ της τελευταίας πρότασης καθώς και υπέρ των τροπολογιών επ' αυτής.
Αυτή ήταν η επίσημη αιτιολόγηση ψήφου.
Θα επιθυμούσα να διευκρινίσω τη λανθασμένη εντύπωση που είχαν ορισμένοι άνθρωποι, ότι αυτοί που έλαβαν την πρωτοβουλία για τη διαπίστωση της απαρτίας δεν θα ήταν πια παρόντες.
Ορισμένοι πράγματι εξαφανίστηκαν.
Ανήκω σε αυτούς που πήραν την πρωτοβουλία και εξακολουθώ να είμαι εδώ, όπως κάνω κάθε Παρασκευή.
Διαπιστώνω ότι ορισμένοι δηλώνουν ότι υπάρχουν κάποιοι οι οποίοι προσπαθούν να επιβάλουν την εβδομάδα εργασίας τεσσάρων ημερών, αλλά δεν ανήκω σε αυτούς.
Εντούτοις, είμαι της άποψης ότι θα πρέπει να λάβουμε στα σοβαρά την εβδομάδα εργασίας των πέντε ημερών και αυτό δεν παρατηρείται επί του παρόντος όσον αφορά τις παρουσίες των μελών του Ευρωπαϊκού Κοινοβουλίου εδώ.
Και αυτός είναι ένας λόγος για τον οποίο το πρόβλημα προέκυψε.
Εάν η Παρασκευή λειτουργούσε, όπως η Τρίτη ή Τετάρτη, τότε δεν θα χρειαζόμασταν σήμερα αυτή τη συζήτηση και αυτές τις διαπιστώσεις της απαρτίας.
Τώρα θα πρέπει να συνεχίσουμε μέχρι να αποφασιστεί κατά πόσο η συνεδρίαση της Παρασκευής θα γίνεται κανονικά ή θα καταργηθεί, εξαιτίας της έλλειψης ενδιαφέροντος, όπως φαίνεται επί του παρόντος.
Κύριε Πρόεδρε, επιτρέψτε μου καταρχάς να αποσαφηνίσω το νόημα της ψήφου μου: ψήφισα υπέρ της κοινής πρότασης ψηφίσματος επειδή συμμερίζομαι τις έντονες ανησυχίες που εκφράζονται σε αυτό και διότι συμφωνώ με τις προτεινόμενες δράσεις, χωρίς αυτό να σημαίνει πως αποστασιοποιούμαι από τη θέση της Ομάδας μου, ότι δηλαδή διατυπώνουμε επιφυλάξεις στο ότι η δασική πολιτική θα πρέπει να εμπίπτει στην αρμοδιότητα των οργάνων της Ένωσης.
Αλλά επίσης δεν μπορώ να μην αναφέρω το γεγονός, που έχει ήδη επισημανθεί, ότι όσοι επεδίωξαν να σαμποτάρουν τη σημερινή συνεδρίαση δεν συμμετείχαν στην ψηφοφορία.
Και θέλω να εκφράσω την ικανοποίησή μου για το γεγονός ότι η Ομάδα του Ευρωπαϊκού Λαϊκού Κόμματος πρότεινε να γίνει ονομαστική ψηφοφορία, οπότε η συγκεκριμένη στάση θα φανερωθεί ξεκάθαρα.
Υπάρχει ένα γαλλικό ρητό που μιλάει για τον arroseur arrosι.
Λοιπόν, στην προκειμένη περίπτωση έχουμε τον saboteur sabotι.
Είναι λυπηρό το ότι λάβαμε μέρος σε αυτή την φαρσοκωμωδία.
Οι ενδιαφερόμενοι θα μπορούσαν απλούστατα να θέσουν θέμα διαδικασίας, μιας και πρόκειται για ένα σημαντικό ζήτημα με το οποίο πρέπει να ασχοληθούν το Προεδρείο και η Διάσκεψη των Προέδρων.
Όμως οι άνθρωποι αυτοί παρατράβηξαν το σχοινί.
Δεν υπολόγισαν τίποτα απολύτως, έγραψαν στα παλιά τους τα παπούτσια την Αιθιοπία, και σαμποτάρισαν τις ψηφοφορίες.
Στη συνέχεια, μεθόδευσαν τη διενέργεια ονομαστικής ψηφοφορίας με σκοπό να κάνουν την καταμέτρησή τους.
Ωστόσο, όπως μπορούμε να διαπιστώσουμε, όταν εδώ μέσα παίρνουμε αποφάσεις για θέματα που αφορούν καταιγίδες, καταστροφές, για υποθέσεις που έχουν να κάνουν με τα συμφέροντα της Ευρώπης, για σοβαρά πράγματα δηλαδή, οι άνθρωποι αυτοί λάμπουν δια της απουσίας τους.
Κανένας σχεδόν από τους 32 "αγέρωχους μονομάχους" δεν παρευρέθηκε στην τελική ψηφοφορία, κάτι που είναι πράγματι λυπηρό και που αποκαλύπτει ξεκάθαρα τις προθέσεις όσων μεθόδευσαν την αποσταθεροποίηση της σημερινής συνεδρίασης.
Κύριε Πρόεδρε, θέλω να πω στον συνάδελφο Daul και στη συνάδελφο Lulling ότι στις συζητήσεις επί του Κανονισμού πρέπει κανείς να έχει πάντα υπόψη του πως πρόκειται εδώ και για στόχους τακτικής και στρατηγικής.
Αυτό ισχύει το ίδιο για εσάς όπως και για τους συναδέλφους που προκάλεσαν τη συζήτηση αυτή.
Σήμερα το πρωί συνυπέβαλα για πρώτη φορά αίτηση διαπίστωσης της απαρτίας.
Ανήκω και στους υποστηρικτές του Στρασβούργου και στους υποστηρικτές της Παρασκευής.
Πιστεύω, όμως, ότι εκείνοι που θέλουν να διασφαλίσουν ότι θα εξακολουθήσουμε να επιτελούμε κοινοβουλευτική έργο θα έπρεπε να είναι και παρόντες.
Γι' αυτό και είπα ότι μια προειδοποιητική βολή έχει καλώς·αυτό, όμως, που έγινε μετά το θεώρησα υπερβολικό και δεν ήθελα να συμπαραταχθώ με αυτούς που το συνέχιζαν, γιατί, όπως πιστεύω, το θέμα μας ήταν το Στρασβούργο και η Παρασκευή.
Γι' αυτό και δεν συμμετείχα πια σ' αυτό.
Το γεγονός, όμως, ότι οι συνάδελφοι αυτοί το επιχειρούν είναι δικαίωμά τους.
Στη συνέχεια, πρέπει να αντιδράσουμε με τον κατάλληλο τρόπο.
Η αποσαφήνιση του Κανονισμού - και στο σημείο αυτό θέλω να εκφράσω την εκτίμησή μου προς τον Πρόεδρο - έγινε σήμερα το πρωί με σύνεση, με μεγάλη ηρεμία και μεγάλη ψυχραιμία.
Εφαρμόστηκαν αυτά που είχαμε ορίσει.
Οι ψηφοφορίες που διεξαγάγαμε είναι έγκυρες ψηφοφορίες.
Δεν είναι μικρότερης βαρύτητας απλώς και μόνο επειδή συμμετείχαν σε αυτές λίγοι βουλευτές.
Νομίζω ότι θα έπρεπε να προσπαθήσουμε να σώσουμε και να οδηγήσουμε σ' ένα καλό αποτέλεσμα τη συνεδρίαση και τις ψηφοφορίες της Παρασκευής υποδεικνύοντας στους συναδέλφους μας, αλλά και στις Ομάδες, να είναι παρόντες.
Κύριε Πρόεδρε, θα ήθελα κατ' αρχάς να ευχαριστήσω τόσο τον Πρόεδρο αυτής της δύσκολης συνεδρίασης, τους συναδέλφους μας που ήταν παρόντες καθώς και την κ. Reding.
Κυρία Επίτροπε, όσον αφορά τα δασικά προβλήματα, θα ήθελα να σας πω ότι ακόμη και αν την ειλικρίνειά σας είναι μερικές φορές δύσκολο να την κατανοήσει κανείς, τουλάχιστον είναι ειλικρίνεια ως προς τις δηλώσεις οι οποίες, ίσως, να ήταν πολύ προχωρημένες τη στιγμή των γεγονότων.
Πιστεύω πολύ ειλικρινά ότι η αξιοπιστία της Ευρωπαϊκής Ένωσης θα έπρεπε μάλλον να ευνοεί τη δική σας περιληπτική παρουσίαση σε σχέση με αυτά που ακούσαμε στην αρχή και τα οποία άφηναν να εννοηθεί ότι η Ευρώπη ήταν περισσότερο παρούσα από όσο θα επιθυμούσε.
Η συζήτηση για τη δασοπονία έχει ανοίξει, το ίδιο πρέπει να ισχύει και για τη συζήτηση για τις φυσικές καταστροφές, γιατί δεν είναι δυνατό να θέλουμε να προσεγγίσουμε τους συμπολίτες μας και να τους εξηγήσουμε ότι όταν αυτοί αντιμετωπίζουν σοβαρές δυσκολίες, δεν μπορούμε να κάνουμε τίποτα, ενώ στέλνουμε εκστρατευτικά σώματα στο εξωτερικό.
Πρόκειται για ένα πραγματικά συμβολικό και πολιτικό ζήτημα.
Σας ευχαριστώ λοιπόν.
Θα ήθελα να συμφωνήσω με τις θέσεις του συναδέλφου μας κ. Daul, ως ένας από τους συντάκτες, μαζί με την κ. Evelyne Gebhardt, αυτού του ψηφίσματος σχετικά με την ξυλεία, και να εκφράσω την έντονη θλίψη μου και να πω ότι μένω εμβρόντητος μπροστά στο γεγονός ότι για ορισμένους μικρούς χειρισμούς κρατήσαμε όμηρους τους Αιθίοπες.
Για ορισμένους μικρούς χειρισμούς, τους οποίους άλλωστε δεν ομολογούμε γιατί στην πραγματικότητα έχουμε το δικαίωμα να θέτουμε ζήτημα απαρτίας, όπως την Παρασκευή, όμως όλοι γνωρίζουν καλά ότι αυτό που εκδηλώνεται εδώ είναι το αντάρτικο κατά του Στρασβούργου.
Και το σοβαρότερο είναι ότι υπάρχει ο κίνδυνος αυτό να επαναλαμβάνεται κάθε Παρασκευή.
Η μικρή μας ικανοποίηση είναι ότι η αποχή πλήττει το ίδιο γρήγορα και εκείνους που σήμερα, εκφράστηκαν μέσω της αποχής και οι οποίοι κατάφεραν να σαμποτάρουν τη συνεδρίαση αυτό το πρωί.
Πιστεύω απλώς ότι πρέπει πολύ σύντομα να ασχοληθούμε εκ νέου με αυτό το ζήτημα της ημερήσιας διάταξης.
Όλοι γνωρίζουν, το λέω στο ευρύ κοινό που βρίσκεται εδώ, ότι ένα ημικύκλιο δεν είναι ποτέ γεμάτο γιατί το κοινοβουλευτικό έργο είναι μια εξειδικευμένη δουλειά.
Πρέπει, ωστόσο, να σταματήσουμε να κρυβόμαστε·
(Ο Πρόεδρος, αφαιρεί τον λόγο από τον ομιλητή)
- (FR) Κύριε Πρόεδρε, θα ήθελα να υπενθυμίσω ότι αυτό το Κοινοβούλιο απέρριψε πριν από λίγους μήνες, μια τροπολογία η οποία ζητούσε την κατάργηση της Παρασκευής από τις περιόδους συνόδου της Ολομέλειας στο Στρασβούργο και τουλάχιστον οι βουλευτές θα πρέπει να σέβονται αυτά που ψήφισαν.
Αυτή η τροπολογία απορρίφθηκε με μεγάλη πλειοψηφία.
Συνεπώς, σήμερα, δεν μπορούμε να τροποποιήσουμε οτιδήποτε για το έτος 2000.
Τέλος, θα ήθελα να ταχθώ στο πλευρό των συναδέλφων που νιώθουν ένα βαθύ αίσθημα ντροπής για ό,τι συνέβη.
Το Κοινοβούλιο αυτό, προκειμένου να ρυθμίσει ορισμένα ασήμαντα μικροπολιτικά προβλήματα, δεν κατάφερε να ψηφίσει την ενίσχυση για την Αιθιοπία.
Πραγματικά ντρέπομαι.
Κύριε Πρόεδρε, και εγώ επίσης λυπάμαι για τους χειρισμούς που εμπόδισαν το Κοινοβούλιό μας να εργαστεί σήμερα το πρωί.
Από την άλλη, χαίρομαι γιατί όλοι οι αγορητές που πήραν τον λόγο πριν από λίγο το καταγγέλλουν και αυτοί μαζί με εμένα και πρόκειται για τους πιο τακτικούς βουλευτές αυτού του Κοινοβουλίου.
Νομίζω ότι πρέπει να βγάλουμε τα συμπεράσματά μας για ό,τι συνέβη με εποικοδομητικό πνεύμα.
Κατ' αρχάς, υπάρχει μια Συνθήκη, υπάρχουν τοποθετήσεις του Ευρωπαϊκού Κοινοβουλίου υπέρ των συνεδριάσεων το πρωί της Παρασκευής: πρέπει να εφαρμόσουμε τη Συνθήκη και τις αποφάσεις του Ευρωπαϊκού Κοινοβουλίου. θα επιθυμούσα το Προεδρείο του Κοινοβουλίου μας να ανέθετε στην αρμόδια επιτροπή το μέλημα της εξέτασης του Κανονισμού και όλων των πρακτικών του Ευρωπαϊκού Κοινοβουλίου που δεν ευνοούν τις συνεδριάσεις το πρωί της Παρασκευής στο Στρασβούργο.
Απεναντίας, πρέπει να τις αναβαθμίσουμε με όλα τα μέσα.
Κύριε Πρόεδρε, και εγώ θέλω να σας συγχαρώ για τον τρόπο με τον οποίο διευθύνατε αυτή τη δύσκολη συνεδρίαση.
Θέλω να πω μόνο κάτι τελευταίο επί της ουσίας στον κύριο Meijer.
Γνωρίζω αυτό το Σώμα εδώ και 6 χρόνια με την ιδιότητα του βουλευτή·με άλλη ιδιότητα το γνωρίζω όμως εδώ και 21 χρόνια.
Εδώ και 21 χρόνια συμμετείχα σε κάθε συνεδρίαση της Παρασκευής, ακόμα και όταν είχα άλλη ιδιότητα και δεν ήμουν ακόμη βουλευτής.
Θέλω στο πλαίσιο αυτό να ευχαριστήσω και τους συνεργάτες που κάνουν εξαιρετική δουλειά την Παρασκευή.
Ανεξάρτητα, όμως, από αυτό θέλω να πω ότι μέσα σε αυτά τα 21 χρόνια έζησα επανηλειμμένως τέτοιες προσπάθειες.
Ακριβώς γι' αυτό το λόγο ορίστηκε ο ελάχιστος αριθμός βουλευτών που απαιτείται για την αίτηση διαπιστώσεως της απαρτίας, για να σωθεί η Παρασκευή.
Έτσι προέκυψαν όλα αυτά τα πράγματα.
Θέλω, όμως, να πω στον συνάδελφο Meijer ότι κάποια φορά αποφασίστηκε οι νομοθετικές αποφάσεις να λαμβάνονται από τη Δευτέρα ώς την Πέμπτη, ενώ την Παρασκευή να λαμβάνονται οι μη νομοθετικές αποφάσεις, για τις οποίες δεν προβλέπεται αυστηρά η απαρτία, και στην ημερήσια διάταξη της Παρασκευής να τίθενται θέματα που δεν είναι επίμαχα, προκειμένου να μπορούν να λαμβάνονται αυτές οι αποφάσεις, που δεν είναι επίμαχες, αλλά σημαντικές.
Αυτή ήταν η συμφωνία, συμφωνία την οποία παρέβλεψαν εδώ κάποιοι.
Ίσως η κρίση αυτή να λειτουργήσει εξυγιαντικά - ο συνάδελφος Graefe zu Baringdorf μπορεί να έχει δίκιο σε αυτό.
Θέλω, παρ' όλα αυτά, να σας παρακαλέσω να καταλάβετε ότι η Παρασκευή ποτέ δεν προβλεπόταν για νομοθετικές αποφάσεις.
Και σήμερα δεν επρόκειτο για νομοθετικές αποφάσεις.
Είναι όμως σημαντικές και κοινά αποδεκτές αποφάσεις, και γι' αυτό θα μπορούσαμε να τις λάβουμε με ηρεμία και αξιοπρέπεια, και γι' αυτό ελήφθησαν τελικά κιόλας, στο τέλος της ημέρας, με ηρεμία και αξιοπρέπεια.
Σας ευχαριστώ, κύριε Posselt.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 12.25.)