# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Έγκριση των συνοπτικών πρακτικών της προηγούμενης συνεδρίασης
Σας έχουν διανεμηθεί τα συνοπτικά πρακτικά της προηγούμενης συνεδρίασης.
Υπάρχουν παρατηρήσεις;
Κυρία Πρόεδρε, παρατηρώ στο σημείο 13 των συνοπτικών πρακτικών "Ανακοίνωση της κοινοποίησης της έκπτωσης του κ. Λεπέν από το βουλευτικό αξίωμα" ότι θεωρήσατε πως μπορείτε να εκφραστείτε εξ ονόματος του Κοινοβουλίου, όπως και η κ. πρόεδρος της νομικής επιτροπής εξ ονόματος της επιτροπής.
Θα ήθελα απλώς να παρατηρήσω ότι το Κοινοβούλιο δεν εκλήθη να αποφανθεί ως Σώμα.
Η δε ερμηνεία που δίδει η κ. Palacio, για την οποία εγώ προσωπικά τρέφω μεγάλο σεβασμό - αναφέρομαι στην πρόεδρο και όχι στην ερμηνεία της - προκύπτει από προηγούμενη απόφαση της επιτροπής, η οποία ελήφθη όταν η επιτροπή αποφάσισε να αναβάλει τη λήψη αποφάσεως.
Εν αναμονή της απόρριψης της προσφυγής που κατέθεσε ο κ. Ζαν-Μαρί Λεπέν στο Συμβούλιο της Επικρατείας, δεν είχε κανέναν ενδοιασμό να εξετάσει στη συνέχεια τις επιπτώσεις αυτής της προσφυγής, ούτε και να κάνει εκτιμήσεις για την απόφαση που ελήφθη.
Νομίζω ότι αυτό είναι πολύ σοβαρό, ιδιαίτερα όταν τα γαλλικά νομοθετικά κείμενα τάσσουν ρητώς ότι η απόφαση του Συμβουλίου Επικρατείας, όταν πρόκειται για ευρωβουλευτές, πρέπει να ληφθεί από την Ολομέλεια, ενώ εν προκειμένω ελήφθη μόνον από δύο τμήματα, πράγμα που αποτελεί ιδιαιτέρως σοβαρή παραβίαση των δικαιωμάτων του κ. Λεπέν.
Θεωρώ συνεπώς ότι δεν τηρήθηκε το άρθρο 7, παράγραφος 4, του Κανονισμού μας.
Κύριε Gollnisch, μπορώ να σας διαβεβαιώσω ότι η διαδικασία τηρήθηκε απολύτως, σύμφωνα με το πνεύμα και το γράμμα του άρθρου 12, παράγραφος 2, της πράξης της 20ης Σεπτεμβρίου 1976.
Το μόνο σημείο για το οποίο θα μπορούσαμε να συζητήσουμε είναι το αν θα έπρεπε ή όχι να λάβω μέτρα αμέσως μόλις η γαλλική κυβέρνηση μου απέστειλε το διάταγμα έκπτωσης του κ. Λεπέν από το βουλευτικό Αξίωμα.
Όπως γνωρίζετε, η νομική επιτροπή γνωμοδότησε ότι έπρεπε να αναμείνω την απόφαση του Συμβουλίου της Επικρατείας, όπως και έκανα.
Αλλά όλα τηρήθηκαν απολύτως, σύμφωνα με τον Κανονισμό.
Κυρία Πρόεδρε, στα συνοπτικά πρακτικά αναφέρεται ότι μίλησα σχετικά με την κατάσταση στην Ισπανία.
Εγώ όμως μίλησα για την καταστολή στην Ισπανία και για την κατάσταση στη χώρα των Βάσκων, δηλ. για κάτι τελείως διαφορετικό.
Δε θα αναφερόμουν σε τρομοκρατικές πράξεις της ΕΤΑ και θα έλεγα ότι αναφέρομαι στην κατάσταση στην Ισπανία.
Η ομιλία μου αναφέρθηκε λανθασμένα στα πρακτικά.
Εγώ μίλησα για την κατάσταση στη χώρα των Βάσκων και για την καταστολή που ασκεί η ισπανική κυβέρνηση.
Μπορείτε να το ελέγξετε από τα συνοπτικά πρακτικά.
Κυρία Πρόεδρε, σχετικά με το σημείο 14 των συνοπτικών πρακτικών για την αίτηση άρσης της βουλευτικής ασυλίας του συναδέλφου μας Pacheco Pereira.
Απορρίψαμε αυτή την αίτηση, κυρία Πρόεδρε, πράγμα που απαντά στην ερώτηση που θέσατε πριν λίγο, στο όνομα, διαβάζω από την έκθεση του κ. MacCormick, στην παράγραφο Δ), "στο όνομα του αυτόνομου χαρακτήρα της ευρωπαϊκής βουλευτικής ασυλίας σε σχέση με τις εθνικές βουλευτικές ασυλίες" .
Σας υπενθυμίζω ότι στα ελληνικά, αυτόνομος είναι αυτός που ακολουθεί δικούς του νόμους και ο εισηγητής λέγει "δικούς του κανόνες" .
Συνεπώς, για την άρση της βουλευτικής ασυλίας, αν το Κοινοβούλιο έχει δικούς του κανόνες, αν δεν έχει δεσμευτική αρμοδιότητα όταν η εθνική αρχή του ζητά την άρση της ασυλίας, a fortiori, όποιος μπορεί το μείζον μπορεί και το έλασσον, a fortiori, όταν του ζητείται να θέσει τέλος στο βουλευτικό αξίωμα ενός συναδέλφου, έχει και εδώ δικούς του κανόνες, είναι αυτόνομο, έχει διακριτική εξουσία, δεν έχει δεσμευτική αρμοδιότητα.
Χθες, κυρία Πρόεδρε, είχατε διακριτική εξουσία, όπως και το Κοινοβούλιο, και όχι δεσμευτική αρμοδιότητα.
Αυτό το είναι το νομικό σας σφάλμα, κυρία Πρόεδρε.
Κύριε Martinez, προκαταλάβατε την ψηφοφορία για την έκθεση που αφορά τον κ. Pacheco Pereira.
Σας υπενθυμίζω ότι η ψηφοφορία θα διεξαχθεί σε λίγο, στις 12.30.
(Εγκρίνονται τα συνοπτικά πρακτικά)
Κυρία Πρόεδρε, επί διαδικαστικού.
Σε συνέχεια του δημοψηφίσματος στη Δανία θα αποστείλετε άραγε τώρα επιστολή στον Πρωθυπουργό της Δανίας για να συγχαρείτε το λαό του που κατάφερε τέτοιο ιστορικό χτύπημα στην ελευθερία, στη δημοκρατία και στη χώρα;
Το ευρώ δημιουργήθηκε για να συμβολίσει την ισχύ και την ενότητα της Ευρώπης·
(Η Πρόεδρος διακόπτει τον ομιλητή)
Αυτό δεν είναι ένσταση επί της διαδικασίας, κύριε Helmer.
Εδώ, τουλάχιστον, είναι πολύ σαφές.
Ανεπίσημο Ευρωπαϊκό Συμβούλιο του Μπιαρρίτς (13 και 14 Οκτωβρίου 2000)
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τη συνεδρίαση του άτυπου Ευρωπαϊκού Συμβουλίου στο Μπιαρρίτς, η οποία πραγματοποιήθηκε στις 13 και 14 Οκτωβρίου 2000.
.
Κυρία Πρόεδρε, κύριε Επίτροπε, κυρίες και κύριοι βουλευτές, με μεγάλη μου χαρά βρίσκομαι σήμερα ανάμεσά σας για να σας παρουσιάσω - όπως είχε δεσμευθεί η γαλλική Προεδρία στις 3 τρέχοντος μηνός - τα αποτελέσματα του άτυπου Ευρωπαϊκού Συμβουλίου του Μπιαρρίτς, η συμβολή σας στο οποίο, όπως πάντα πλέον, κυρία Πρόεδρε, υπήρξε σημαντική.
Όπως σας είχα δηλώσει, το μεγαλύτερο μέρος του διαθέσιμου χρόνου αφιερώθηκε, και νομίζω ότι αυτό είναι καλό, στις θεσμικές μεταρρυθμίσεις που βρίσκονται υπό εξέταση στο πλαίσιο της Διακυβερνητικής Διάσκεψης.
Έτσι, θα ξεκινήσω από αυτές.
Όσον αφορά τη ΔΔ, οι εργασίες είχαν προχωρήσει σε υπουργικό επίπεδο πριν το Μπιαρρίτς, νομίζω όσο ήταν δυνατόν να προχωρήσουν.
Συνεπώς, το άτυπο αυτό Συμβούλιο συγκλήθηκε την κατάλληλη στιγμή για να επιβεβαιώσει ορισμένες προόδους, να δώσει κατευθυντήριες γραμμές για την τελική φάση των εργασιών στην οποία έχουμε πλέον εισέλθει.
Στο Μπιαρρίτς, διαπιστώσαμε, καταρχάς, και νομίζω ότι αυτό είναι βασικό, ότι υπάρχει γενική συμφωνία για την ανάγκη να καταλήξουμε σε μια φιλόδοξη συνθήκη στη Νίκαια: είναι αυτό που απεκάλεσα "το πνεύμα του Μπιαρρίτς" .
Επίσης, να σημειωθεί ουσιαστική πρόοδος σχετικά με την ειδική πλειοψηφία και τις στενότερες συνεργασίες.
Τέλος, αυτό που θα αποκαλέσω έναρξη συζήτησης επί της ουσίας στο υψηλότερο επίπεδο για τα δύο λεπτότερα θέματα: την επαναστάθμιση των ψήφων και την Επιτροπή, η οποία θα μας επιτρέψει να αρχίσουμε πλέον ουσιαστικές διαπραγματεύσεις για τα δύο δυσχερή αυτά σημεία.
Θα γίνω πιο συγκεκριμένος όσον αφορά την ειδική πλειοψηφία.
Διαπιστώθηκε αρκετά ευρεία συμφωνία για περισσότερα από τα μισά συζητούμενα άρθρα, ενώ, όσον αφορά τα ευαίσθητα σημεία, χαράχτηκε η οδός προς πιθανές λύσεις.
Έτσι, στο φορολογικό τομέα, παραμένουν ορισμένες επιφυλάξεις επί της ουσίας, αλλά θα μπορούσε να σημειωθεί μερική πρόοδος χάρη σε τεχνικές προσαρμογές που θα αναζητήσει η Προεδρία με τη βοήθεια της Επιτροπής.
Σημειώσαμε, και αυτό δεν είναι αμελητέο, ότι υπάρχει σαφές άνοιγμα όσον αφορά τη συνεργασία στον τομέα της καταπολέμησης της φοροδιαφυγής.
Στον κοινωνικό τομέα επίσης, νομίζω ότι θα μπορέσουμε να προχωρήσουμε, υπό την προϋπόθεση, εντούτοις, να μην θιγούν οι αρχές στις οποίες θεμελιώνονται τα διάφορα εθνικά συστήματα κοινωνικής ασφάλισης, πράγμα που αφήνει κάποιο περιθώριο ελιγμών.
Και στον τομέα της εξωτερικής εμπορικής πολιτικής είναι δυνατόν να σημειωθεί πρόοδος, αλλά μόνον από τη στιγμή που θα εξασφαλίσουμε τρόπους ιδιαίτερου χειρισμού των περισσότερο ευαίσθητων θεμάτων και, παράλληλα, να αποτρέψουμε την υπερβολική επέκταση των κοινοτικών αρμοδιοτήτων.
Στον τομέα της δικαιοσύνης και των εσωτερικών υποθέσεων, είμαι αισιόδοξος για την εξεύρεση λύσης σχετικά με τη δικαστική συνεργασία στις αστικές υποθέσεις.
Αντιθέτως, τα θέματα που αφορούν το άσυλο, τις θεωρήσεις και τη μετανάστευση παραμένουν περισσότερο ευαίσθητα.
Τέλος, παραμένουν ορισμένες δυσκολίες, κυρίως σχετικά με την εξάλειψη των διακρίσεων ή το περιβάλλον.
Σημειώθηκε λοιπόν ουσιαστική πρόοδος, παρόλο που ορισμένα βήματα προς τα εμπρός πρέπει να επιβεβαιωθούν.
Όσον αφορά τη στενότερη συνεργασία, όλα τα κράτη μέλη συμφωνούν πλέον για τη χρησιμότητά της και παραδέχονται την ανάγκη μεγαλύτερης ευελιξίας στον τρόπο εφαρμογής της.
Όλοι συμφωνούν επίσης για το ότι αυτή η συνεργασία πρέπει να έχει ανοικτό χαρακτήρα, ότι δεν υπάρχει πρόθεση να προχωρήσουμε προς μία Ευρώπη δύο ταχυτήτων, ότι πρέπει να γίνει σεβαστό το θεσμικό πλαίσιο της Ένωσης, και, κυρίως ο ρόλος της Επιτροπής και του Ευρωπαϊκού Κοινοβουλίου και τέλος ότι πρέπει να προστατευθεί το κοινοτικό κεκτημένο, δηλαδή η εσωτερική αγορά και οι πολιτικές συνοχής των στενότερων συνεργασιών.
Τέλος, στον τομέα της εξωτερικής πολιτικής και της πολιτικής ασφάλειας και άμυνας, νομίζω ότι πρέπει να αναζητηθούν κατάλληλες ρυθμίσεις που να λαμβάνουν υπόψη την ιδιαιτερότητα αυτών των θεμάτων.
Όσον αφορά την Επιτροπή και την επαναστάθμιση των ψήφων, δύο στενά συνδεόμενα πολιτικού χαρακτήρα θέματα, οι συζητήσεις επέτρεψαν να διαπιστωθεί ότι υπάρχει συμφωνία σχετικά με την ανάγκη να καταστεί η Επιτροπή ισχυρότερη και αποτελεσματικότερη, αλλά, ομολογώ ότι δεν ειπώθηκαν πολλά πράγματα σχετικά, διότι συνεχίζει να υπάρχει σαφής διάσταση απόψεων όσον αφορά τον τρόπο.
Κάποιοι υποστηρίζουν τη θέσπιση ενός οριστικού ανωτάτου ορίου των αριθμού των επιτρόπων, σε συνδυασμό με εναλλαγή επί ίσοις όροις μεταξύ των κρατών μελών, ενώ άλλοι υπερασπίζονται τη φόρμουλα ένα κράτος/ένας Επίτροπος, χωρίς εντούτοις να αποκλείουν την εκ βάθρων αναδιοργάνωση του σώματος.
Οι δύο φόρμουλες παραμένουν λοιπόν επί τάπητος και θα πρέπει να αξιολογηθούν με μέτρο την ικανότητά τους να διασφαλίζουν το σεβασμό του γενικού κοινοτικού συμφέροντος.
Όσον αφορά τη στάθμιση των ψήφων, παραμένουν επίσης επί τάπητος οι δύο γνωστές εναλλακτικές λύσεις: απλή στάθμιση, για την οποία απαιτείται μια μικρή, πολύ μικρή πλειοψηφία, ή διπλή πλειοψηφία, αλλά με διαφορετικές διατυπώσεις, απλή ή σταθμισμένη διπλή πλειοψηφία, ή μια μορφή "δημογραφικού δικτύου" .
Για τα θέματα αυτά, είναι σαφές ότι οι αποφάσεις θα μπορέσουν να ληφθούν μόνον στο τέλος των διαπραγματεύσεων.
Εντούτοις, οι συζητήσεις θα πρέπει να συνεχιστούν επί τη βάσει διατυπωμένων προτάσεων, ούτως ώστε να προετοιμαστεί η τελική απόφαση που θα ληφθεί στη Νίκαια.
Οι εργασίες θα συνεχιστούν τώρα μέχρι τη Νίκαια, με ρυθμούς πολύ εντατικούς, βάσει των άτυπων κατευθυντηρίων γραμμών που ενέκρινε αυτό το Ευρωπαϊκό Συμβούλιο.
Απομένουν λοιπόν λίγο λιγότερες από πενήντα ημέρες.
Έτσι, μέχρι τότε, η προπαρασκευαστική ομάδα συνεδρίασε χθες για να εργαστεί αναφορικά με την ειδική πλειοψηφία και τις στενότερες συνεργασίες επί πολύ συγκεκριμένης βάσης.
Διεύρυνε επίσης τις εργασίες σχετικά με την τροποποίηση του άρθρου 7 της συνθήκης σύμφωνα με τις θετικές κατευθυντήριες γραμμές που προέκυψαν από το Μπιαρρίτς.
Η προπαρασκευαστική ομάδα θα παίξει πλήρως το ρόλο της έως τις 19 Νοεμβρίου, ημερομηνία της προσεχούς συνάντησης σε υπουργικό επίπεδο.
Θα πραγματοποιηθούν λοιπόν συνολικά έξι συνεδριάσεις εργασίας σε υπουργικό επίπεδο μέχρι τη Νίκαια, εκ των οποίων τέσσερις με περιορισμένη σύνθεση, δύο κεκλεισμένων των θυρών, ενώ σκοπεύουμε να εκμεταλλευθούμε όλες αυτές τις ευκαιρίες για να παραμείνει ζωντανό το πνεύμα του Μπιαρρίτς.
Μια λέξη, τέλος, σχετικά με ένα θέμα συναφές αλλά θεμελιώδους σημασίας, το γνωρίζω, για το Ευρωπαϊκό Κοινοβούλιο: το Χάρτη των θεμελιωδών δικαιωμάτων, για να σας πω ότι το Ευρωπαϊκό Συμβούλιο εξέφρασε ομοφώνως την ικανοποίησή του για την ποιότητα του εν λόγω κειμένου, το οποίο θα μπορούσε συνεπώς να ανακοινωθεί επισήμως στη Νίκαια υπό τη μορφή με την οποία διαβιβάστηκε από τη Σύμβαση.
Το θέμα της ενσωμάτωσής του στις συνθήκες δεν συζητήθηκε, ακριβώς, στο Μπιαρρίτς.
Είναι όμως σαφές ότι η πλειοψηφία των κρατών δεν είναι σήμερα έτοιμη για κάτι τέτοιο και έχω την πεποίθηση - δεν πρόκειται για επιθυμία, αλλά για εντύπωση - ότι το θέμα αυτό θα μπορέσει να τεθεί επισήμως μόνον αργότερα.
Έρχομαι τώρα στα διεθνή θέματα τα οποία έκαναν επίσης αισθητή την παρουσία τους στο Μπιαρρίτς.
Γνωρίζετε όλοι τη συγκυρία στην οποία διεξήχθη αυτή η διάσκεψη κορυφής με την κατάσταση στη Μέση Ανατολή, από τη μια και από την άλλη, την αλλαγή καθεστώτος στη Σερβία, η οποία επισφραγίστηκε με την άφιξη στο Μπιαρρίτς του νέου Σέρβου προέδρου, κ. Κοστούνιτσα.
Όσον αφορά τη Μέση Ανατολή, θα είμαι σύντομος.
Θα υπενθυμίσω απλώς ότι, ήδη από την πρώτη στιγμή, η Ευρωπαϊκή Ένωση κάλεσε τις δύο πλευρές να πράξουν το παν για να τεθεί τέλος στη βία, για να επαναληφθεί ο διάλογος και να διατηρηθούν τα κεκτημένα του Καμπ Ντέιβιντ, ενώ το Ευρωπαϊκό Συμβούλιο του Μπιαρρίτς κάλεσε τα δύο μέρη σε μία συνάντηση κορυφής.
Η Ένωση συνέχισε να υψώνει τη φωνή της, τη φωνή της λογικής και του κατευνασμού, στο Σάρμ-ελ-Σεϊχ, όπου εκπροσωπήθηκε για πρώτη φορά, το υπογραμμίζω, διότι δεν είμαι από εκείνους που πιστεύουν ότι η Ευρώπη αποδυναμώνεται στη Μέση Ανατολή, αντίθετα ακούγεται, με τη φωνή του κ. Σολάνα, υπάτου εκπροσώπου της ΚΕΠΠΑ.
Δυστυχώς, διαπιστώσαμε έκτοτε ότι η συμφωνία που επετεύχθη στο Σαρμ-ελ-Σεϊχ δεν μπόρεσε να υλοποιηθεί και ότι η ένταση παραμένει, είναι το λιγότερο που μπορεί να πει κανείς, εξαιρετικά έντονη και από τις δύο πλευρές και έτσι, φυσικά, η Ευρωπαϊκή Ένωση παρακολουθεί την κατάσταση με τη μεγαλύτερη προσοχή.
Πρέπει να πρυτανεύσει και πάλι το πνεύμα που επεκράτησε στις συμφωνίες του Όσλο.
Αυτή είναι η φιλοδοξία της Προεδρίας, όλων των κρατών μελών, του Υπάτου εκπροσώπου, καθώς και της Επιτροπής και, τέλος, του Κοινοβουλίου.
Το δεύτερο σημαντικό γεγονός που σημάδεψε το Μπιαρρίτς περισσότερο ευχάριστα είναι η αποκατάσταση της δημοκρατίας στη Σερβία και, ακόμα περισσότερο, οι συνέπειες της αλλαγής του καθεστώτος
στο Βελιγράδι για τις σχέσεις της εν λόγω χώρας με την Ευρωπαϊκή Ένωση.
Όλοι έχετε ακόμα στο μυαλό σας τα γεγονότα που οδήγησαν στην ανάληψη της εξουσίας από τον Βόισλαβ Κοστούνιτσα και αυτή η ανάληψη της εξουσίας, αυτά τα γεγονότα δημιούργησαν εντελώς νέα δεδομένα στην Ομοσπονδιακή Δημοκρατία της Γιουγκοσλαβίας, ανοίγοντας το δρόμο για τον εκδημοκρατισμό της χώρας και, ελπίζουμε, σε ευρύτερη συμφιλίωση σε αυτή την περιοχή των Βαλκανίων.
Η Ευρωπαϊκή Ένωση, πιστή στις δεσμεύσεις που έχει αναλάβει, εξήγαγε τα συμπεράσματα αυτής της πολιτικής ανατροπής ήδη από το Συμβούλιο Γενικών Υποθέσεων της 9ης του τρέχοντος μηνός, κατά τη διάρκεια του οποίου αποφάσισε να άρει τις κυρώσεις, μεταξύ των οποίων το εμπάργκο πετρελαίου και το αεροπορικό εμπάργκο, που είχαν επιβληθεί στην Ομοσπονδιακή Δημοκρατία της Γιουγκοσλαβίας από το 1998, εκτός ασφαλώς από τις κυρώσεις που αφορούν τον ίδιο τον κ. Μιλόσεβιτς και το περιβάλλον του.
Ο κ. Κοστούνιτσα ανταποκρίθηκε στην πρόσκληση της Προεδρίας να μεταβεί στο Μπιαρρίτς για να γευματίσει με τους αρχηγούς κρατών και κυβερνήσεων.
Κατά την κοινή συνέντευξη τύπου που παραχώρησε με τη γαλλική Προεδρία, ο κ. Κοστούνιτσα εξέφρασε τη συγκίνηση και τη χαρά του για το ότι προσκλήθηκε στους κόλπους της ευρωπαϊκής οικογένειας, διότι περί αυτού πρόκειται.
Φυσικά, η Ομοσπονδιακή Δημοκρατία της Γιουγκοσλαβίας πρόκειται να επωφεληθεί ταχύτατα των μέσων που έχει θεσπίσει η Ένωση για ολόκληρα τα Βαλκάνια, με πρώτο το πρόγραμμα CARDS, αλλά και των δραστηριοτήτων της Ευρωπαϊκής Υπηρεσίας ανασυγκρότησης.
Εξάλλου, το Συμβούλιο Γενικών Υποθέσεων επανέλαβε τη βούληση της Ένωσης να συμβάλει στην αποκατάσταση της ναυσιπλοΐας στο Δούναβη και να συμμετάσχει ενεργά στον εκσυγχρονισμό των υποδομών της Ομοσπονδιακής Δημοκρατίας της Γιουγκοσλαβίας σε περιφερειακή προοπτική.
Εξάλλου, επιφυλασσομένης της αξιολόγησης των αναγκών και του συντονισμού της οικονομικής και δημοσιονομικής ενίσχυσης προς την Ομοσπονδιακή Δημοκρατία της Γιουγκοσλαβίας, που θα ανατεθούν από κοινού στην Ευρωπαϊκή Επιτροπή και στην Παγκόσμια Τράπεζα, το Ευρωπαϊκό Συμβούλιο του Μπιαρρίτς αποφάσισε να χορηγήσει στην Ομοσπονδιακή Δημοκρατία της Γιουγκοσλαβίας μια πρώτη επείγουσα ανθρωπιστική βοήθεια 200 εκατομμυρίων ευρώ.
Τέλος, και εδώ τελειώνω, - πρόκειται ασφαλώς για τη σημαντικότερη, μεσοπρόθεσμα και μακροπρόθεσμα απόφαση - η Ένωση αποφάσισε να προσδώσει πολιτική προοπτική στη χώρα αυτή προτείνοντάς της τη σύναψη συμφωνίας σταθεροποίησης και σύνδεσης ανάλογη με αυτές που βρίσκονται υπό διαπραγμάτευση με τις υπόλοιπες χώρες της περιοχής.
Με αυτό ακριβώς το πνεύμα προσκλήθηκε ο πρόεδρος Κοστούνιτσα, όπως γνωρίζετε, να συμμετάσχει στη σύνοδο κορυφής των χωρών των ανατολικών Βαλκανίων που θα λάβει χώρα, με πρωτοβουλία του Προέδρου της Δημοκρατίας, στις 24 Νοεμβρίου στο Ζάγκρεμπ.
Ιδού λοιπόν τι μπορεί να αποκομίσει κανείς, κυρία Πρόεδρε, κυρίες και κύριοι βουλευτές, από την εξέλιξη της κατάστασης στη Σερβία και τις συνέπειές της για την Ένωση.
Αυτό που είχε σημασία, νομίζω, ήταν να απευθύνει πολύ γρήγορα η Ένωση προς τη χώρα αυτή όχι απλώς συγκεκριμένα μηνύματα ενθάρρυνσης, αλλά, επιμένω σε αυτό, και πολιτική προοπτική πλήρους και ολοκληρωμένης ένταξης στην ευρωπαϊκή οικογένεια.
Νομίζω ότι το μήνυμα αυτό δόθηκε με σαφήνεια.
Δεν έχουμε παρά να ελπίζουμε ότι η διαδικασία εκδημοκρατισμού θα μπορέσει να συνεχιστεί υπό τις καλύτερες δυνατές συνθήκες, Ιδού, μέσα σε λίγα λεπτά, τα βασικά σημεία των αποτελεσμάτων του Ευρωπαϊκού Συμβουλίου του Μπιαρρίτς, το οποίο υπήρξε, το λέω ειλικρινά διότι το πιστεύω, εξαιρετικά παραγωγικό, και συνεπώς εξαιρετικά χρήσιμο για την πορεία της Ένωσης προς τα εμπρός, την οποία πρέπει, ασφαλώς, να ολοκληρώσουμε.
.
Κυρία Πρόεδρε, θα ήθελα με τη σειρά μου και εξ ονόματος της Επιτροπής, να εκθέσω τις σκέψεις μας την επομένη του Ευρωπαϊκού Συμβουλίου του Μπιαρρίτς, στο οποίο, κυρία Πρόεδρε, λάβατε ενεργό μέρος μαζί, εξάλλου, με ένα άλλο εξέχον μέλος του Σώματος, την κ. Mιndez De Vigo, η οποία παρουσίασε το αποτέλεσμα της εργασίας για το Χάρτη των θεμελιωδών δικαιωμάτων.
Ακουσα τον προεδρεύοντα του Συμβουλίου, κ. Moscovici, να αναφέρει αυτό που απεκάλεσε "πνεύμα του Μπιαρρίτς" .
Μπορεί κανείς να μιλά για το πνεύμα, για τη νοοτροπία, θα μπορούσε επίσης να μιλήσει για το κλίμα του Μπιαρρίτς.
Κυρίες και κύριοι βουλευτές, μπορώ πράγματι να πω ότι το κλίμα των συζητήσεων αντιστοιχούσε πραγματικά στις μετεωρολογικές συνθήκες που επικρατούσαν στο Μπιαρρίτς τις δύο αυτές ημέρες.
Σύννεφα, αέρας, αλλά σε τελευταία ανάλυση ένα κλίμα αναζωογονητικό και, κατά την άποψή μου, το μάλλον δυναμικό κλίμα που χρειαζόμαστε στο σημείο εκείνο των διαπραγματεύσεων όπου είχα διαπιστώσει ο ίδιος πολλά αδιέξοδα, υπερβολικά πολλά αδιέξοδα που δεν μπορούν πάντα να εξηγηθούν λόγω της ευαισθησίας των θεμάτων.
Είχαμε ανάγκη αυτό το αναζωογονητικό κλίμα, όπως είπε ο κ. Moscovici, και αισθάνθηκα κι εγώ, στο επίπεδο των αρχηγών κρατών και κυβερνήσεων, ένα πολύ σοβαρό συναίσθημα συλλογικής και ιστορικής ευθύνης σε μια ιστορική στιγμή της ευρωπαϊκής οικοδόμησης.
Πρόκειται, για να λέμε τα πράγματα με το όνομά τους, για πραγματικό βολονταρισμό και, εν πάση περιπτώσει, για τη βούληση να επιτευχθεί μια πραγματική μεταρρύθμιση στη Νίκαια.
Ακούστηκαν πολλά, στον τύπο και αλλού, για τη διάσταση απόψεων μεταξύ "μεγάλων κρατών και μικρών κρατών" ή χωρών με μικρότερο πληθυσμό.
Οι διαφορές είναι πραγματικές.
Όλοι τις γνωρίζουμε, αλλά χωρίς την εχθρότητα που περιγράφεται συχνά.
Σχετικά μ' αυτό, προτιμώ να μιλώ, κυρίες και κύριοι βουλευτές, για μια στιγμή αλήθειας στη συζήτηση, και όχι για κρίση.
Θέλω κυρίως να πω, δεδομένης της συμμετοχής μου καθημερινά, ως ένας από τους εργάτες της, σε αυτή τη διαπραγμάτευση, ήδη εξαρχής, με τους εκπροσώπους σας, τον κ. Brok και τον καθηγητή Τσάτσο, ότι αυτή δεν είναι η μόνη διάσταση που υπάρχει μεταξύ των μεγάλων και των μικρών κρατών.
Δεν είναι καν, νομίζω, το κύριο θέμα αυτών των διαπραγματεύσεων, αν θέλουμε να θυμηθούμε, και πρέπει να θυμηθούμε και να υπενθυμίσουμε ότι ήδη από την αρχή της ευρωπαϊκής οικοδόμησης, ουδέποτε διαπιστώθηκε είτε στο Συμβούλιο, είτε στους κόλπους της Επιτροπής συνασπισμός των μεγάλων χωρών εναντίον των μικρών, ή των μικρών κρατών εναντίον των μεγάλων.
Δεν είναι αυτό το πνεύμα της Κοινότητας.
Για να εκφράσω τη γνώμη μου για το σημείο αυτό, γνωρίζω και κατανοώ πόσο λεπτά είναι τα θέματα που υπενθύμισε ο υπουργός, θέματα τα οποία αφορούν ευθέως τη θέση, το ρόλο, την επιρροή κάθε χώρας.
Το διαπίστωσα καθόλη τη διάρκεια των επισκέψεων που πραγματοποίησα σε κάθε ένα από τα κράτη μέλη, με τελευταία την προηγούμενη εβδομάδα στην Αθήνα, τόσο όσον αφορά την Επιτροπή, με κάθε χώρα να ανησυχεί για τη θέση που της επιφυλάσσεται, όσο και για το σύστημα ψηφοφορίας με κάθε χώρα να ανησυχεί για τον αριθμό των ψήφων που θα διαθέτει στο Συμβούλιο.
Κυρίες και κύριοι βουλευτές, για τα δύο αυτά θέματα, τα οποία, πράγματι, θα ρυθμιστούν μόνον στο τέλος και για τα οποία θα επιτευχθεί συμφωνία για όλα ή για τίποτα, θα πρέπει να εξευρεθεί κάποια λύση.
Όσον αφορά την Επιτροπή, θα πρέπει να βρεθεί μια λύση που να διατηρεί την αποτελεσματικότητά της, την αξιοπιστία της και, ει δυνατόν, τη συλλογικότητά της Όσον αφορά το σύστημα ψηφοφορίας, θα πρέπει να εξευρεθεί λύση που να σέβεται, όπως έχουμε προτείνει - το Ευρωπαϊκό Κοινοβούλιο και εμείς - τη διπλή νομιμότητα των κρατών, αφενός, και των λαών, αφετέρου.
Όμως, κυρίες και κύριοι, για να σας πω αυθόρμητα και πολύ ειλικρινά την άποψή μου, όσο λεπτά και αν είναι τα θέματα αυτά - σύνθεση της Επιτροπής και σύστημα ψηφοφορίας - η αποτυχία ή η επιτυχία της Νίκαιας δεν μπορεί να αξιολογηθεί σε αυτή τη βάση.
Η αποτυχία ή η επιτυχία της Νίκαιας θα αξιολογηθεί από την ικανότητα των αρχηγών κρατών και κυβερνήσεων, και την ικανότητα ημών, Κοινοβουλίου και Επιτροπής, που συμμετέχουμε σε αυτές τις διαπραγματεύσεις να διατηρήσουμε ή να παγιώσουμε το κοινοτικό μοντέλο.
(Χειροκροτήματα)
Και λέγοντας αυτό, κυρίες και κύριοι βουλευτές, αναφέρομαι συγκεκριμένα σε ορισμένα σημεία που είναι υπό συζήτηση.
Το κοινοτικό σύστημα θα ενισχυθεί ή θα εξασθενίσει ανάλογα με το αν καταφέρουμε να επεκτείνουμε σε πραγματικά θέματα το πεδίο της ειδικής πλειοψηφίας, και συνεπώς και της συναπόφασης.
Αυτό είναι το πρώτο σημείο.
Η διατήρηση ή η ενίσχυση του κοινοτικού μοντέλου θα αξιολογηθεί ανάλογα με το αν θα αντισταθούμε ή όχι στον πειρασμό ορισμένων να τεθεί και πάλι υπό αμφισβήτηση η αποκλειστικότητα της εξουσίας πρωτοβουλίας της Επιτροπής.
Αναφέρομαι στο άρθρο 250, το οποίο ορισμένοι θα ήθελαν να περιλάβουν στην ειδική πλειοψηφία.
Η διατήρηση ή η ενίσχυση του κοινοτικού μοντέλου θα αξιολογηθεί ανάλογα με το αν θα επιφυλαχθεί στην Επιτροπή μια θέση που να κρίνεται δίκαιη στο πλαίσιο των στενότερων συνεργασιών και όχι μόνον για τον πρώτο πυλώνα.
Η παγίωση του κοινοτικού συστήματος θα αξιολογηθεί ανάλογα με το αν αφεθούν να αναπτυχθούν λιγότερο ή περισσότερο οι οργανισμοί εις βάρος της κανονιστικής εξουσίας που ανήκει στην Επιτροπή.
Ιδού, κυρίες και κύριοι, κατά την άποψη μου, που είμαι, για άλλη μια φορά, ταπεινά και από τη θέση μου, ένας από τους εργάτες αυτών των διαπραγματεύσεων, πώς λέγω και πιστεύω ότι θα μπορέσει να αξιολογηθεί ή όχι μια πραγματική μεταρρύθμιση στη Νίκαια.
Μετά τον υπουργό, θα ήθελα να μιλήσω σύντομα για μερικά από τα σημεία που μόλις ανέφερα.
Ειδική πλειοψηφία: για άλλη μια φορά, το πρόβλημα δεν είναι τόσο ο αριθμός των τομέων όπου θα μπορούσε να εφαρμοστεί η ειδική πλειοψηφία αντί της ομοφωνίας, αλλά η ποιότητα των θεμάτων.
Και το μεγάλο έργο της διάσκεψης κορυφής του Μπιαρρίτς ήταν ότι υπογράμμισε τα δυσκολότερα σημεία και μας ενθάρρυνε, ή μας έδωσε εντολή, να βρούμε τεχνικές λύσεις για τα φορολογικά, ή τουλάχιστον για το μικρό μέρος των φορολογικών, ή των θεμάτων κοινωνικής προστασίας, που αφορά άμεσα την εσωτερική αγορά.
Πρέπει να καθησυχάσουμε, να πούμε σε όσους ανησυχούν ότι σε καμία περίπτωση δεν θα τεθεί υπό αμφισβήτηση η φορολογική κυριαρχία των κρατών, να πούμε σε όσους ανησυχούν, εξάλλου, ότι δεν πρόκειται να συγχωνευθούν, και μάλιστα από τη βάση, τα συστήματα κοινωνικής προστασίας, αλλά απλώς να λειτουργεί σωστά, στη διευρυμένη Ευρώπη, η κοινή αγορά και η ενιαία αγορά.
Εμπορική πολιτική, άσυλο και μετανάστευση, πολιτική συνοχής, περιβαλλοντική πολιτική: για κάθε έναν από αυτούς τους τομείς συζητήθηκαν πολλές οδοί λύσεων και, από χθες το πρωί, η ομάδα των αντιπροσώπων ξανάπιασε ενεργά δουλειά.
Θα ήθελα να πω, μετά τον υπουργό, ότι η Επιτροπή δεν είναι θεατής σε αυτή την εργασία.
Παίζει το ρόλο της και είναι διαθέσιμη, στο πλευρό της προεδρίας, για την εξεύρεση των δικαιότερων λύσεων.
Θα πρέπει απλώς, κυρίες και κύριοι βουλευτές, να φροντίσουμε ήδη από τώρα, σε αυτά τα θέματα της ειδικής πλειοψηφίας, να μην βρεθούμε σε κατεύθυνση αντίθετη προς το πνεύμα ή προς το κλίμα του Μπιαρρίτς.
Φυσικά, για όλα αυτά τα θέματα και για τη μετάβαση σε ειδική πλειοψηφία, επαναλαμβάνω ότι μέλημά μας είναι η επέκταση της συναπόφασης, εφόσον πρόκειται για νομοθετικά θέματα.
Αλλά και όσον αφορά τις στενότερες συνεργασίες σημειώθηκε, όπως είπε ο κ. Moscovici, μια πραγματικά θετική κίνηση.
Είναι ενδιαφέρον να σημειωθεί ότι, κατά την άποψη πολλών αντιπροσωπειών, πρέπει να επωφεληθούμε - και αυτό περίπου σας έλεγα πριν λίγο - από αυτή την πρόοδο όσον αφορά τις στενότερες συνεργασίες για να ενισχύσουμε το ρόλο των κοινοτικών θεσμικών οργάνων, το ρόλο της Επιτροπής, αλλά και του Κοινοβουλίου.
Νομίζω ότι τα ουσιώδη αιτήματα του Κοινοβουλίου και της Επιτροπής θα γίνουν σεβαστά ή θα εκπληρωθούν και θα μπορέσουμε να επιτύχουμε, στο σημείο αυτό, την κατάργηση της προσφυγής σε δεύτερο βαθμό στο Ευρωπαϊκό Συμβούλιο, δηλαδή του δικαιώματος αρνησικυρίας, και τη μείωση της απαρτίας στο ένα τρίτο ή σε οκτώ κράτη μέλη για τα κοινοτικά θέματα.
Στο Μπιαρρίτς ελέχθη σαφέστατα ότι η στενότερη συνεργασία θα αποτελέσει στοιχείο περαιτέρω ένταξης, και όχι μέσο αποκλεισμού.
Όσον αφορά το άρθρο 7, ένα άλλο θέμα, πιστεύω ότι και εδώ θα μπορέσει να επιτευχθεί συμφωνία με σημείο εκκίνησης, ή με προσέγγιση των προτάσεων που υπέβαλε η ίδια η Επιτροπή, ούτως ώστε να προβλεφθεί ισχυρός νομικός κοινοτικός διάλογος, πολιτικός και κοινοτικός χειρισμός κρισίμων καταστάσεων όπου θα βρεθούμε λόγω της θέσης κάποιας κυβέρνησης σε σχέση με τις κοινές αρχές τις οποίες ακολουθούμε.
Ο κ. Moscovici αναφέρθηκε στο Χάρτη.
Η σύνταξη αυτού του κειμένου απαίτησε μεγάλη εργασία, πρωτότυπη και ευφυή.
Πιστεύω ότι στη Νίκαια θα γίνει η διακήρυξη του Χάρτη, και αυτό είναι ήδη ένα μεγάλο πρώτο βήμα.
Πιστεύω ότι δεν μπορούμε να αρκεστούμε σε αυτό και ότι στη Νίκαια θα πρέπει να προβλέψουμε πώς θα πρέπει να εργασθούμε σχετικά με τη θέση που θα λάβει ο Χάρτης αυτός στις Συνθήκες.
Ας μην περιμένουμε να φθάσουμε στη Νίκαια για να σκεφθούμε για τη "μετά-Νίκαια" , για ορισμένα προβλήματα συνταγματικής φύσεως: το πρόβλημα της θέσης του Χάρτη, και συνεπώς της επίσημης ενίσχυσης των δικαιωμάτων των πολιτών, το πρόβλημα της απλούστευσης των Συνθηκών για την οποία εργαστήκαμε από κοινού με το Ινστιτούτο της Φλωρεντίας, το πρόβλημα της αποσαφήνισης ή της διάρθρωσης των αρμοδιοτήτων, ούτως ώστε να γνωρίζουμε επιτέλους, σε αυτή την Ένωση, ποιος κάνει τι, τι κάνει η Ένωση και τι δεν κάνει, ή τι δεν πρέπει πλέον να κάνει.
Να μερικά θέματα που δεν έχουμε το χρόνο να εξετάσουμε διεξοδικά πριν τη Νίκαια, αλλά πρέπει να τεθούν και δικαιολογούν ίσως μια εμπεριστατωμένη εργασία μετά τη Νίκαια.
Κυρίες και κύριοι βουλευτές, θα ήθελα να πω ότι, σε αυτές τις πολύπλοκες διαπραγματεύσεις που μπορούν να αποτελέσουν αντικείμενο μόνον σφαιρικής συμφωνίας, συνεχίζουν φυσικά να υπάρχουν πολλά δυσχερή θέματα και θα ήθελα να επιβεβαιώσω ότι το πνεύμα ή το κλίμα του Μπιαρρίτς ήταν νομίζω κλίμα βολονταρισμού, περισσότερο από οτιδήποτε άλλο.
Βρισκόμαστε ακόμα μακριά από την επίτευξη συμφωνίας, αλλά θα ήθελα να υπενθυμίσω όσο γίνεται πιο ξεκάθαρα, αν υπάρχουν αμφιβολίες, ανησυχίες ή ερωτήματα, όσον αφορά την αποφασιστικότητα της Επιτροπής στο πλευρό σας, ότι η Επιτροπή θα συνεχίσει έως το τέλος, μπορείτε να μου έχετε εμπιστοσύνη, να τρέφει πολύ υψηλό επίπεδο φιλοδοξίας γι' αυτές τις διαπραγματεύσεις για τη Συνθήκη της Νίκαιας, ούτως ώστε να μην επιδιώκει απλώς την ολοκλήρωση των διαπραγματεύσεων στη Νίκαια, αλλά κυρίως και κατά πρώτον την επιτυχία τους.
Μερικά λόγια ακόμα, σύντομα, αν μου το επιτρέπετε, κυρία Πρόεδρε, για να επιβεβαιώσω ή να αναπτύξω τους σκοπούς της Προεδρίας.
Καταρχάς, όσον αφορά τη Σερβία.
Όλοι εδώ αισθανθήκαμε βαθιά συγκίνηση και χαρά για τις δημοκρατικές αλλαγές στη Σερβία.
Καταρχάς, για τη βούληση του λαού της Σερβίας και την εκλογή του προέδρου Κοστούνιτσα στην Προεδρία της Ομοσπονδίας, η οποία δικαιολόγησε για την Ευρωπαϊκή Ένωση, τη ριζική αλλαγή της πολιτικής της έναντι της Σερβίας.
Θα ήθελα να πω ότι η παρουσία του προέδρου Κοστούνιτσα στο Μπιαρρίτς ήταν μια σημαντική, συγκινητική στιγμή της επιστροφής της Σερβίας στην ευρωπαϊκή οικογένεια.
Πιο πρακτικά, αναγγείλαμε τη χορήγηση έκτακτης βοήθειας 200 εκατομμυρίων ευρώ, ενώ η Επιτροπή θα υποβάλει σύντομα πακέτο έκτακτης δράσης που θα καλύπτει τις πρώτες προτεραιότητες της χώρας αυτής ενώ πλησιάζει ο χειμώνας.
Πέραν της έκτακτης βοήθειας, η Σερβία θα έχει ασφαλώς ανάγκη, όπως ανέφερε ο κ. Moscovici, σφαιρικότερης υποστήριξης, η οποία θα υλοποιηθεί σε συνεργασία, μεταξύ άλλων, με την Παγκόσμια Τράπεζα και την ΕΤΕπ.
Το ουσιώδες είναι, νομίζω, και εδώ όπως παντού, να παγιωθεί η δημοκρατία.
Ο πρόεδρος του Συμβουλίου ανέφερε τη Μέση Ανατολή.
Δεν θα επιμείνω σε αυτό το θέμα, απλώς θα υπενθυμίσω ότι το Ευρωπαϊκό Συμβούλιο ενέκρινε δήλωση με την οποία ασκείται πίεση στα εμπόλεμα μέρη να συναντηθούν πράγματι στο Σαρμ-ελ-Σεϊχ.
Η συνάντησή αυτή πραγματοποιήθηκε.
Γνωρίζουμε τα αποτελέσματά της και θεωρούμε κι εμείς σημαντικό ότι ο ύπατος εκπρόσωπος της Ένωσης, ο Χαβιέ Σολάνα, συμμετείχε ενεργά σε αυτές τις διαπραγματεύσεις.
Θα ήθελα να αναφέρω εν κατακλείδι δύο θέματα που ανησυχούν το Σώμα και δικαιολογούν την ανάληψη δράσης και πρωτοβουλίας από την Επιτροπή: το πετρέλαιο και η ασφάλεια της ναυσιπλοΐας, τα οποία αναφέρθηκαν επίσης στο Μπιαρρίτς.
Πράγματι, οι αρχηγοί κρατών και κυβερνήσεων δέχθηκαν ευνοϊκά την πρόταση της Επιτροπής, την οποία παρουσίασε η Loyola de Palacio, σχετικά με τη χάραξη σφαιρικής στρατηγικής για την προμήθεια και τις τιμές του πετρελαίου.
Ο πρόεδρος την Επιτροπής, Ρομάνο Πρόντι, υπογράμμισε με την ευκαιρία αυτή, πέραν του περιεχομένου αυτής της ανακοίνωσης, τη ζωτική σημασία της Ρωσίας στην εν λόγω συζήτηση, και εισηγηθήκαμε να συζητηθεί το θέμα αυτό σε βάθος κατά την επόμενη σύνοδο κορυφής μεταξύ της Ευρωπαϊκής Ένωσης και της Ρωσίας στις 30 Οκτωβρίου στο Παρίσι.
Τέλος, κυρίες και κύριοι βουλευτές, σχετικά με την ασφάλεια της ναυσιπλοΐας και τα διδάγματα που πρέπει να εξαχθούν από το ναυάγιο του Erika, πριν μερικούς μήνες, το Ευρωπαϊκό Συμβούλιο επιβεβαίωσε τις κατευθυντήριες γραμμές που είχαμε προτείνει και σας παρουσιάστηκαν, για τη στρατηγική της Κοινότητας στο θέμα της ασφάλειας της ναυσιπλοΐας, οι οποίες, όπως γνωρίζετε, διαρθρώνονται γύρω από τρεις ουσιώδεις στόχους: ενίσχυση των επιθεωρήσεων των πλοίων στους λιμένες, αυστηρός έλεγχος των νηογνωμόνων, εφαρμογή στην Ένωση χρονοδιαγράμματος κατάργησης των πετρελαιοφόρων με μονό κύτος.
Η γαλλική Προεδρία είναι αποφασισμένη να προβεί στις απαραίτητες μεταρρυθμίσεις στον τομέα αυτό πριν το τέλος του έτους και να προωθήσει εκ νέου, επί τη βάσει των προτάσεων της Επιτροπής, αυτό το φάκελο στο Ευρωπαϊκό Συμβούλιο της Νίκαιας.
(Χειροκροτήματα)
Κυρία Πρόεδρε, κύριε Επίτροπε, κύριε Πρόεδρε του Συμβουλίου, κυρίες και κύριοι συνάδελφοι, ο Επίτροπος Barnier με την τέλεια διπλωματική του γλώσσα ενόχλησε ακόμη και τον καιρό στο Μπιαρρίτς - θα ήθελα να πω πως ήταν μια άτυπη σύνοδος κορυφής με φωτεινές και σκοτεινές πλευρές.
Θετική ήταν η πρόσκληση προς τον ελεύθερα εκλεγμένο Πρόεδρο της Σερβίας κ. Κοστούνιτσα και θα ήθελα να ευχαριστήσω ιδιαίτερα το Γάλλο Πρόεδρο Ζακ Σιράκ γι' αυτήν την πρόσκληση, διότι ήταν ένα μήνυμα ότι εμείς οι Ευρωπαίοι βρισκόμαστε στο πλευρό της δημοκρατικής και προς τη σωστή κατεύθυνση αναπτυσσόμενης Σερβίας και ότι ο νεοεκλεγμένος πρόεδρος έχει την υποστήριξη της Ευρωπαϊκής Ένωσης.
Αυτό ήταν ένα θετικό μήνυμα.
Θετικό ήταν και το ότι οι αρχηγοί των κρατών και των κυβερνήσεων έδωσαν τη συγκατάθεσή τους στο Χάρτη των θεμελιωδών δικαιωμάτων, αλλά πρέπει να σας υπενθυμίσω, κύριε Πρόεδρε του Συμβουλίου, γιατί κατέστη δυνατόν να δοθεί αυτή η συγκατάθεση.
Επειδή η Σύμβαση για τα θεμελιώδη δικαιώματα εργάσθηκε πολύ καλά υπό την Προεδρία του Roman Herzog και αποδείχθηκε ότι είναι σε θέση να καταλήξει συντομότερα σ' ένα αποτέλεσμα από μια διακυβερνητική διάσκεψη που αποτελείται, εν μέρει, από δημοσίους υπαλλήλους των κρατών μελών, οι οποίοι επί εβδομάδες και μήνες προσπαθούσαν να καταλήξουν σ' ένα αποτέλεσμα.
Κριτικά πρέπει να δούμε επίσης - αλλά ο καιρός μπορεί να διορθωθεί - το γεγονός ότι δεν προχωρήσαμε προφανώς αρκετά στο θέμα των πλειοψηφικών αποφάσεων στο Συμβούλιο Υπουργών.
Σας εύχομαι, κύριε Πρόεδρε του Συμβουλίου, να το καταφέρετε αυτό μέσα στις επόμενες εβδομάδες.
Για μας υπάρχει μια βασική κλίμακα μέτρησης της επιτυχίας της διακυβερνητικής διάσκεψης κι αυτή είναι να αποτελέσει μελλοντικά η πλειοψηφική απόφαση στο Συμβούλιο Υπουργών τη βασική αρχή λήψης αποφάσεων και να συμμετέχει το Ευρωπαϊκό Κοινοβούλιο στη νομοθετική διαδικασία ισότιμα σε όλα τα θέματα.
Επίτροπε κ. Barnier, σας παρακαλώ να μιλήσετε με τον Πρόεδρο της Επιτροπής κ. Πρόντι που σήμερα πρέπει να βρίσκεται στην Κίνα - κι έχουμε πλήρη κατανόηση γι' αυτό - διότι θεωρούμε προκλητικό να κάνει ο Επίτροπος κ. Verheugen για δεύτερη φορά προκλητικές παρατηρήσεις από μόνος του και να δίνει την εντύπωση ότι η πλειοψηφική απόφαση δεν είναι καθοριστικής σημασίας για τη διεύρυνση της Ευρωπαϊκής Ένωσης.
Ως Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θέλουμε τη διεύρυνση της Ευρωπαϊκής Ένωσης, αλλά η Ένωση πρέπει να είναι και ικανή να διευρυνθεί και γι' αυτό η πλειοψηφική απόφαση στο Συμβούλιο Υπουργών πρέπει να γίνει βασικό σύστημα λήψης αποφάσεων.
Και τώρα όσον αφορά τις σχέσεις των μεγάλων κρατών με τα μικρά.
Βλέπω με ανησυχία ότι ορισμένα μεγάλα κράτη λένε στα μικρά το εξής: "Αν επιμείνετε να έχει κάθε κράτος μέλος της Ευρωπαϊκής Ένωσης έναν εκπρόσωπο στην Επιτροπή, τότε εσείς, οι μικροί, θα εμποδίσετε τη διεύρυνση της Ευρωπαϊκής Ένωσης" .
Αυτή είναι μια κυνική επιχειρηματολογία.
Τα μικρά κράτη δεν είναι αποδέκτες των εντολών των μεγάλων κρατών της Ευρωπαϊκής Ένωσης.
(Χειροκροτήματα) Ακούμε πολύ συχνά ορισμένες χώρες να μιλάνε δικαιολογημένα για την αποτελεσματικότητα και τη λειτουργικότητα της Ευρωπαϊκής Επιτροπής.
Είναι ειδικά εκείνες οι χώρες που τάσσονται υπέρ της δημιουργίας νέων γραμματειών και θα πρέπει να αναρωτηθεί κανείς αν πράγματι μιλούν σοβαρά, όταν μιλάνε για μεγαλύτερη αποτελεσματικότητα της Ευρωπαϊκής Επιτροπής.
Όταν ο γερμανός καγκελάριος - και το λέω αυτό χωρίς καμιά διάθεση αντιπαλότητας, μια και πρόκειται εδώ για την ουσία της Ευρώπης - λέει ότι πρέπει να υπάρχει στην Επιτροπή ένα σύστημα εκ περιτροπής και εννοείται ότι η Ομοσπονδιακή Δημοκρατία της Γερμανίας δε θα εκπροσωπείται στην Επιτροπή, τότε αυτό ακούγεται μεγαλόψυχο εκ πρώτης όψεως, αλλά είναι μια επικίνδυνη εξέλιξη, αφού η Επιτροπή χρειάζεται την υποστήριξη όλων των χωρών, των μεγάλων και των μικρών και γι' αυτό δεν είναι δυνατό να μην εκπροσωπείται στην Επιτροπή το μεγαλύτερο κράτος μέλος, αλλά όλες οι χώρες θα πρέπει να έχουν δικαίωμα συμμετοχής στην Ευρωπαϊκή Επιτροπή.
Επίτροπε Barnier, είμαστε στο πλευρό σας.
Εντυπωσιάζετε, ως γνωστόν, με το πολιτικό βάθος της προσωπικότητάς σας.
Τάσσεστε υπέρ της κοινής Ευρώπης.
Αν καθιερώσουμε τη διαδικασία της ενισχυμένης συνεργασίας, την οποία επιδιώκουμε και θεωρούμε σωστή, τότε εμείς ως Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών - και όλη η ομάδα είναι εδώ σύμφωνη - θα αντισταθούμε σε οποιοδήποτε πειρασμό να την εφαρμόσουμε εκτός του κοινοτικού πλαισίου.
Θέλουμε η Επιτροπή να συμμετέχει στην ενισχυμένη συνεργασία και όλα τα θέματα της ενισχυμένης συνεργασίας πρέπει να εξετασθούν, να συζητηθούν και να αποφασισθούν εδώ στο Ευρωπαϊκό Κοινοβούλιο.
Κατ' αυτήν την έννοια θα είμαστε ένας συνήγορος της Ευρώπης.
Κύριε Moscovici, είπατε - έτσι τουλάχιστον αναφέρεται στη γερμανική μετάφραση - ότι η πολιτική εξωτερικού εμπορίου - κι αυτό είναι ένα παράδειγμα - χρειάζεται να τύχει ειδικής μεταχείρισης, ένα αποτέλεσμα για να τύχει ειδικής μεταχείρισης.
Όχι, δε θέλουμε η πολιτική εξωτερικού εμπορίου να τύχει ειδικής μεταχείρισης, αλλά θέλαμε αυτό να είναι βασικό στοιχείο της κοινής πολιτικής με όλες τις πτυχές της πολιτικής εξωτερικού εμπορίου και σας παρακαλώ να επιβάλει η γαλλική Προεδρία την πολιτική εξωτερικού εμπορίου ως βασικό στοιχείο της κοινής πολιτικής και μάλιστα ως στοιχείο αποφασιστικής σημασίας.
Μέχρι τη σύνοδο της Νίκαιας απομένει λίγος χρόνος ακόμη.
Μέχρι τότε σας εύχομαι καλή επιτυχία στις επόμενες εβδομάδες.
Είναι άσχημο μήνυμα ωστόσο, κύριε Πρόεδρε του Συμβουλίου, όταν ο πρωθυπουργός της Γαλλίας εξηγεί επί 45 λεπτά στη γαλλική τηλεόραση, όπως συνέβη την περασμένη Πέμπτη, την πολιτική του και δεν αναφέρει ούτε μια φορά τη λέξη Ευρώπη.
Είναι ήδη αποκαρδιωτικό, όταν πρόκειται για έναν πρωθυπουργό, αλλά είναι και απαράδεκτο, όταν πρόκειται για τον πρωθυπουργό της χώρας που ασκεί την Προεδρία του Συμβουλίου.
Επιτρέψτε μου, τελειώνοντας, να πω το εξής: Κύριε Πρόεδρε του Συμβουλίου, σας ευχόμαστε καλή επιτυχία.
Σας ευχόμαστε πράγματι καλή επιτυχία, επειδή πρόκειται για την Ευρώπη μας και παρακαλώ να μην την οικοδομήσουμε τεχνοκρατικά, αλλά να αφήσουμε να διαφανεί ότι αυτή η Ευρώπη είναι για μας πρωταρχικό μέλημα.
Γι' αυτό και στη Νίκαια δε θα αποφασισθεί μόνο μια τεχνική διαδικασία.
Το θέμα είναι να παραμείνει η Ευρωπαϊκή Ένωση λειτουργική και να δρομολογηθεί η μεγάλη περιπέτεια της διεύρυνσης με τα κράτη της Κεντρικής και Ανατολικής Ευρώπης, ώστε στις επόμενες ευρωεκλογές του 2004 να μπορέσουν, ελπίζουμε, να συμμετάσχουν και οι πρώτες χώρες από το κέντρο της Ευρώπης.
(Χειροκροτήματα)
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, κυρίες και κύριοι, η ώρα της αλήθειας έφτασε.
Πρέπει να λάβουμε αποφάσεις στη Νίκαια, για να μην θέσουμε σε κίνδυνο τη διεύρυνση, που είναι η μεγάλη μας προτεραιότητα.
Ο Πρόεδρος του Συμβουλίου μίλησε για το πνεύμα της Νίκαιας.
Δεν πρέπει να καταστρέψουμε από ανία το πνεύμα της Νίκαιας, γι' αυτό και η βασική προτεραιότητα για τις 50 ημέρες που απομένουν είναι η αναγωγή των διαπραγματεύσεων σε πολιτικό επίπεδο.
Θα ήταν καλύτερο να διεξάγονταν δημόσια, όπως η Σύμβαση, αλλά, εν πάση περιπτώσει, δεν είναι δυνατόν να επιστρέψουμε στο σχήμα της Διακυβερνητικής Διάσκεψης, που ήταν ένα μαγγανοπήγαδο επί εννέα μήνες, χωρίς καμία πρόοδο.
Σχετικά με την έκθεση που εκπόνησε ο Πρόεδρος του Συμβουλίου, το Κοινοβούλιο δεν έχει ουσιαστικές διεκδικήσεις.
Μπορούμε να φανούμε καλοί σ' αυτή την περίπτωση.
Υπάρχει όμως ένα βασικό ερώτημα που θα ζητούσα από τον Πρόεδρο του Συμβουλίου να το διευκρινίσει.
Ο κ. Επίτροπος μίλησε για ειδική πλειοψηφία και συναπόφαση.
Ο κ. Πρόεδρος του Συμβουλίου δεν έκανε το ίδιο.
Εμείς θεωρούμε ότι η συνεπαγωγή είναι αυτόματη: οτιδήποτε καταλήγει να εγκριθεί με ειδική πλειοψηφία στο Συμβούλιο, πρέπει αμέσως να αποτελεί αντικείμενο συναπόφασης με το Κοινοβούλιο.
Θα ήμουν ευγνώμων στον Πρόεδρο του Συμβουλίου αν διευκρίνιζε την ακραία αυτή θέση.
Επιπλέον, θα ήθελα επίσης να του ζητήσω να διευκρινίσει ενώπιον της Συνέλευσης αν αυτή τη στιγμή η κατανομή των εδρών στο Κοινοβούλιο αποτελεί αντικείμενο συζήτησης της Διακυβερνητικής Διάσκεψης.
Γιατί εδώ μέσα μας γεμίζει αγαλλίαση η άσκηση κριτικής στο Συμβούλιο - και είναι φορές που είναι πολύ κατακριτέο - αλλά δεν πρέπει να αποποιούμαστε και τις δικές μας ευθύνες.
Έχω ήδη καταγγείλει δημόσια στην Ολομέλεια την ανικανότητά μας να προβούμε στην κατανομή των λιγοστών εδρών που συνεπάγεται μια διεύρυνση σε 700 μέλη.
Πιστεύω ότι μπορούμε να δώσουμε και πάλι το παράδειγμα, όπως έχουμε πράξει και στο παρελθόν, κάνοντας την κατανομή μεταξύ μεγάλων και μικρών.
Πιστεύω δε ότι αυτή τη στιγμή δεν εκπληρώνουμε τις υποχρεώσεις μας, εάν δεν είμαστε ικανοί να λύσουμε αυτό το πρόβλημα.
Απευθύνομαι ιδιαίτερα στις Ομάδες, αρχίζοντας από την ΕΛΚ, που παρεμποδίζουν αυτήν την απόφαση του Κοινοβουλίου.
Στη συνέχεια, έχουμε το θέμα του Χάρτη των θεμελιωδών δικαιωμάτων.
Αν είμαστε όλοι σύμφωνοι ότι ο Χάρτης είναι ένα έγγραφο πολύ σημαντικό, που το προσυπογράφουμε όλοι και, επιπλέον, αποτελεί ένα στοιχείο συλλογικής ταυτότητας, τότε δεν μπορώ να καταλάβω τι πρόκειται να κάνουμε με το Χάρτη.
Θα τον φυλάξουμε σε κάποιο συρτάρι;
Θα τον αφήσουμε για καλύτερες εποχές;
Κατά τη γνώμη μου, πρέπει να αποτελέσει το προοίμιο του μελλοντικού Συντάγματος, αλλά, για την ώρα, αυτό που σίγουρα μπορούμε να κάνουμε και που μπορεί να γίνει εξαιρετικά καλά στη Νίκαια είναι να συμπεριλάβουμε το Χάρτη στη Συνθήκη, μέσω μιας πολύ βασικής σύνδεσης: της παραγράφου 2 του άρθρου 6 της Συνθήκης για την Ευρωπαϊκή Ένωση.
Θα ζητούσα από την Επιτροπή και το Συμβούλιο να τοποθετηθούν πάνω σ' αυτό το θέμα.
Πρόκειται για ένα σημαντικό ζήτημα για μας που είμαστε ήδη μέλη και για αυτούς που θέλουν να ενταχθούν.
Με αυτή την έννοια θα ήθελα να απευθυνθώ επίσης στους συναδέλφους μου του Ευρωπαϊκού Λαϊκού Κόμματος - και παρακαλώ τον κ. Poettering να με ακούσει - επειδή ό,τι υπερασπίζουμε μέσα σε αυτή τη Συνέλευση πρέπει το υπερασπίζουμε και έξω.
Και είναι εντελώς απαράδεκτο το γεγονός ότι το κόμμα του κυρίου Μπερλουσκόνι στην ιταλική Camera dei Deputati καταψήφισε τον Χάρτη και ότι ένα μέλος αυτής της Συνέλευσης χρησιμοποίησε μια γλώσσα προ- ή μεταφασιστική και αγοραία αναφορικά με τον Χάρτη.
Θα πρέπει να είμαστε ενωμένοι και να υπερασπιζόμαστε τον Χάρτη εδώ και στο σπίτι μας.
Γιατί πραγματεύεται αξίες βασικές για όλους μας.
Και, από αυτήν την άποψη, θα ζητούσα επίσης να υπάρξει μια ξεκάθαρη τοποθέτηση πάνω στην πρόταση που κάνουμε, η οποία πιστεύουμε ότι έχει πολιτική σημασία.
Τελειώνοντας, δύο τελευταία σχόλια, κυρία Πρόεδρε, σε σχέση με βασικά ζητήματα της εξωτερικής πολιτικής.
Από τη μια μεριά, η ανάληψη της εξουσίας από τον Πρόεδρο Κοστούνιτσα ήταν ένα ιστορικό γεγονός.
Το σημαντικό είναι να βοηθήσουμε τα Βαλκάνια να σταθεροποιηθούν και όχι να αποσταθεροποιηθούν.
Και επ' αυτού πιστεύω ότι πρέπει να εφαρμόσουμε το ίδιο μέτρο για όλους.
Δεν μπορούμε να ζητάμε από την Κροατία να συνεργαστεί με το Διεθνές Δικαστήριο και να μην εφαρμόζουμε κάτι τέτοιο στην περίπτωση της Ομοσπονδιακής Δημοκρατίας της Γιουγκοσλαβίας.
Πρέπει να βρούμε τα χρήματα - και αυτό είναι ευθύνη του Συμβουλίου - για να ενισχύσουμε την κοινότητα αξιών μας και να εφαρμόσουμε μια ισορροπημένη πολιτική σταθεροποίησης στα Βαλκάνια.
Για τη Μέση Ανατολή: είναι προφανές ότι ένα από τα αίτια της κατάστασης - όχι το μοναδικό, καθότι το θέμα είναι πολύ πιο περίπλοκο - είναι ότι κατά το παρελθόν ασκήθηκε το δικαίωμα της αρνησικυρίας αναφορικά προς την δυνατότητα της Ευρωπαϊκής Ένωσης να μεσολαβήσει.
Πρέπει να επικροτήσουμε το βήμα που έγινε, αν και επρόκειτο για μια κατάσταση που χρειαζόταν καταμερισμό των ευθυνών.
Πιστεύω ότι πρέπει να τιμήσουμε τη δέσμευσή μας σε μια από τις πλέον δραματικές καταστάσεις που ζούμε αυτή τη στιγμή.
(Χειροκροτήματα)
Κυρία Πρόεδρε, καταρχήν θα επιθυμούσα να αποτίσω φόρο τιμής στο Ευρωπαϊκό Συμβούλιο για την οριστική εκ μέρους του αποδοχή του σχεδίου του Χάρτη.
Εξ όσων γνωρίζουμε σχετικά με τα επιτεύγματα των αρχηγών κρατών και κυβερνήσεων στο Μπιαρρίτς σε σχέση με τα πιο λεπτά ζητήματα της μεταρρύθμισης της Συνθήκης, ο Χάρτης πιθανότατα θα αποτελέσει το μεγαλύτερο βραβείο στη Νίκαια.
Επομένως, γιατί άραγε η γαλλική Προεδρία καταβάλλει αυτή την προσπάθεια για να εξουδετερώσει το ζήτημα περί ενσωμάτωσης του Χάρτη στη Συνθήκη;
Ο Πρόεδρος Σιράκ, με τη συνήθη τάση του για εκπλήξεις, είπε στη δήλωσή του στον τύπο ότι το νομικό καθεστώς του Χάρτη θα αποτελέσει πρόβλημα της σουηδικής Προεδρίας.
Τι θέλει να πει άραγε;
Τι υποτίθεται ότι μπορεί να επιτύχει η Σουηδία που δεν μπορεί να το επιτύχει η Γαλλία;
Είναι βέβαιο ότι το ερώτημα σχετικά με το εάν ο Χάρτης θα πρέπει να ενσωματωθεί ή όχι στη Συνθήκη αποτελεί αντικείμενο του Ευρωπαϊκού Συμβουλίου της Νίκαιας.
Γι' αυτό γίνεται η Διακυβερνητική Διάσκεψη.
Θα επιθυμούσα να προτρέψω τη γαλλική Προεδρία να επανεκτιμήσει ταχύτατα τη θέση της σχετικά μ' αυτό το θεμελιώδες ζήτημα.
Κύριε Πρόεδρε του Συμβουλίου, κύριε Επίτροπε, η διεύρυνση της ΕΕ είναι ένα μέσο για την ενίσχυση της σταθερότητας και της ασφάλειας στην Ευρώπη και για την προαγωγή της ανεκτικότητας και της δημοκρατίας.
Παράλληλα όμως, πρέπει να ληφθούν μέτρα, ώστε η μεταρρύθμιση των θεσμικών οργάνων, που είναι απαραίτητη για τη σταθερότητα στην Ευρώπη, να μην υπονομευτεί, αφενός, από την αναποφασιστικότητα και, αφετέρου, από την αδιαφορία και την απροθυμία των πολιτών.
Αυτό σημαίνει ότι οι πλειοψηφικές αποφάσεις πρέπει να γίνουν κανόνας στο Συμβούλιο, ενώ το ίδιο ισχύει και για το δικαίωμα συναπόφασης του Κοινοβουλίου, για παράδειγμα σε θέματα που έχουν σχέση με τη γεωργία.
Ο Χάρτης των θεμελιωδών δικαιωμάτων είναι μια θετική ενέργεια, πρέπει όμως να βελτιωθεί για να ανταποκριθεί στις προσδοκίες των πολιτών και να ενταχθεί σε μια ευρωπαϊκή συνταγματική διαδικασία.
Πρέπει να ενταχθεί στη Συνθήκη.
Η δημιουργία μιας αξιόπιστης και δημοκρατικής Ευρώπης προϋποθέτει μεγαλύτερη συμμετοχή των πολιτών, των περιφερειών, των μικρών αλλά και των μεγάλων κρατών μελών, μεγαλύτερη ικανότητα λήψης αποφάσεων εκ μέρους της Επιτροπής, ενίσχυση του ρόλου του Κοινοβουλίου, κυρίως όμως τη βούληση του Συμβουλίου να διαδραματίσουμε ένα ρόλο ως Ευρωπαϊκή Ένωση, κάτι που δεν κάναμε για παράδειγμα στη Μέση Ανατολή.
Οι νεκροί, κυρίως από την παλαιστινιακή πλευρά, καλούν για ειρήνη, και για την επάνοδο του πνεύματος του Όσλο πρέπει να ανατρέξει κανείς στην ουσία του προβλήματος.
Το Ισραήλ έχει δικαίωμα στην ειρήνη και την ασφάλεια.
Αλλά και οι Παλαιστίνιοι, οι οποίοι υποχρεώθηκαν να παραχωρήσουν ένα μεγάλο μέρος από τη γη τους, έχουν το δικαίωμα να σχηματίσουν δικό τους κράτος, όπως προβλέπεται στα ψηφίσματα 242 και 338 του ΟΗΕ.
Η εκλογή του κ. Κοστούνιτσα δίνει αναμφίβολα ελπίδες σε όλους τους δημοκράτες.
Ταυτόχρονα, όμως, προκύπτει το θέμα της μελλοντικής σταθερότητας στο Κοσσυφοπέδιο και στη Βοσνία-Ερζεγοβίνη, γιατί η ειρήνη στα Βαλκάνια είναι εύθραυστη και εμείς θα πρέπει να είμαστε έτοιμοι με τα απαραίτητα μέσα, για να εξασφαλίσουμε από τώρα την ανασυγκρότηση και τη μελλοντική σταθερότητα στα πλαίσια μιας δημοκρατικής εξέλιξης.
Κυρία Πρόεδρε, κύριε Πρόεδρε του Συμβουλίου, κύριε Επίτροπε, παρόλο που σημειώθηκαν πρόοδοι σχετικά με τις στενότερες συνεργασίες και την επέκταση της ψηφοφορίας με ειδική πλειοψηφία, συνεχίζουν να υπάρχουν, όπως υπογραμμίσατε, σοβαρές διαφωνίες σχετικά με τη σύνθεση της Επιτροπής και τη στάθμιση των ψήφων στο Συμβούλιο.
Όντως, παραμένουν σημαντικές διαφορές μεταξύ των μεγάλων χωρών και των μικρών χωρών που φοβούνται τη δημιουργία ενός διευθυντηρίου των ισχυρότερων χωρών.
Αυτό είναι γεγονός.
Έτσι, για να μιλήσω για το πνεύμα του Μπιαρρίτς, νομίζω ότι κατά βάθος, το Μπιαρρίτς είναι η αντανάκλαση της πολυπλοκότητας των προκλήσεων που αντιμετωπίζει η Ένωση.
Πιστεύω ότι αυτή η διάσκεψη κορυφής εκφράζει, όπως και άλλες και παρότι είναι άτυπη, τις αντιφάσεις μεταξύ των κοινωνικών και πολιτικών απαιτήσεων, των προσδοκιών των λαών και της φιλελεύθερης λογικής που συνεχίζει να κυριαρχεί στην Ένωση.
Υπάρχει επείγουσα ανάγκη να επεξεργαστούμε και πάλι μια έννοια διεύρυνσης που να ενώνει και όχι να χωρίζει, που να συνδέει τις υποψήφιες χώρες με τις εργασίες για τη Διακυβερνητική Διάσκεψη με πολύ μεγαλύτερη προσοχή στην κοινωνική διάσταση της διεύρυνσης.
Γι' αυτό, επαναλαμβάνω τη δέσμευση της Ομάδας μου υπέρ μιας μεταρρύθμισης που να εγγυάται τη θεσμική ισορροπία στο εσωτερικό της Ένωσης και μεταξύ των κρατών μελών, αποφεύγοντας την περιθωριοποίηση των μικρών χωρών.
Μιας μεταρρύθμισης, επίσης, που να αναπτύσσει τη διαφάνεια και τη δημοκρατία επιτρέποντας επιτέλους τη συμμετοχή των πολιτών στη χάραξη των ευρωπαϊκών πολιτικών.
Το Μπιαρρίτς είναι επίσης ο Χάρτης των θεμελιωδών δικαιωμάτων, ο οποίος εγκρίθηκε ομοφώνως.
Όντως, η φιλοδοξία είναι μεγάλη και η μέθοδος νέα!
Για πρώτη φορά, σε αυτόν τον τύπο κειμένου, τίθενται στο ίδιο επίπεδο τα αστικά, πολιτικά και κοινωνικά δικαιώματα, με τη βούληση να επιβεβαιωθεί μια κοινότητα ανθρωπίνων αξιών.
Εντούτοις, δεν συμμερίζομαι την ικανοποίηση της Προεδρίας.
Δεν μπορώ παρά να εκφράσω τη λύπη μου για το ότι το περιεχόμενο του Χάρτη δεν στέκεται στο ύψος των απαιτήσεων και των προσδοκιών, ιδίως όσον αφορά την κοινωνική πτυχή του.
Επίσης, εκφράζω την ευχή της ομάδας μου και πολλών ΜΚΟ να δούμε το Χάρτη να εξελίσσεται, να συνεχίσει να βελτιώνεται, ιδίως για να εξασφαλίσει αποτελεσματικότερη προστασία και δικαιώματα στους πολίτες της Ένωσης, στους μισθωτούς, στους πολίτες των τρίτων χωρών και στους περιθωριοποιημένους.
Το Συμβούλιο θα εκπλήρωνε πραγματικά τις προσδοκίες των ευρωπαίων πολιτών εγκαινιάζοντας μια ευρεία διαβούλευση των πληθυσμών, των εθνικών κοινοβουλίων, η οποία θα επέτρεπε να καταλήξουμε σ' ένα χάρτη που να ανταποκρίνεται πραγματικά στις ανάγκες.
Τέλος, όσον αφορά τα διεθνή θέματα, θα ήθελα, όπως και άλλοι εδώ, να χαιρετίσω την επιστροφή της δημοκρατίας στη Σερβία.
Στη διαδικασία που εγκαινιάστηκε, είναι πολύ σημαντικό να συμβάλει η Ένωση στην ανασυγκρότηση, τη σταθερότητα και την προώθηση των ανθρωπίνων δικαιωμάτων σε όλες τις χώρες της πρώην Γιουγκοσλαβίας.
Όσον αφορά τη Μέση Ανατολή, μετά το Σαρμ ελ Σεϊχ, όλα δείχνουν ότι προϋπόθεση για την ειρηνευτική διαδικασία είναι η τήρηση ορισμένων δεσμεύσεων, με πρώτη την πλήρη και ολοκληρωτική εφαρμογή των ψηφισμάτων του ΟΗΕ, την παύση του ισραηλινού εποικισμού στα κατεχόμενα εδάφη, το δικαίωμα επιστροφής των Παλαιστινίων που έχουν εκδιωχθεί από τη γη τους, την αναγνώριση παλαιστινιακού κράτους με πρωτεύουσα την Ανατολική Ιερουσαλήμ.
Επιθυμώ και εγώ την επιτυχία της Νίκαιας και εκφράζω ικανοποίηση για το ότι ο ευρωπαϊκός πληθυσμός, πολλές ενώσεις, ΜΚΟ και συνδικάτα επενδύουν στην προοπτική της Νίκαιας.
Κυρία Πρόεδρε, στο Συμβούλιο του Μπιαρρίτς, πίσω από τις πραγματικές ή υποτιθέμενες διαμάχες μεταξύ μεγάλων και μικρών χωρών, άρχισε να διαφαίνεται μια διαφορετική διάσταση, και πολύ πραγματική μάλιστα, μεταξύ των υποστηρικτών της επιτάχυνσης της ένταξης και εκείνων που επιθυμούν να διατηρήσουν μια έννοια της Ευρωπαϊκής Ένωσης που να σέβεται τα κράτη και τις εθνικές δημοκρατίες.
Οι πρώτοι θα ήταν πρόθυμοι να εφαρμόζουν ένα ακραίο φεντεραλισμό σε έναν σκληρό πυρήνα και το δανικό δημοψήφισμα φαίνεται να ενίσχυσε τις πεποιθήσεις τους.
Η ομάδα μου θα ήθελε να τους κρούσει τον κώδωνα του κινδύνου.
Ενεργώντας έτσι, θα έκοβαν πιθανόν την Ευρώπη στα δύο, αλλά θα αποκόβονταν επίσης από τον ίδιο το λαό τους.
Διότι το δημοψήφισμα της 28ης Σεπτεμβρίου δεν εξέφρασε απλώς την άρνηση των Δανών να διευθύνονται από ένα ευρωπαϊκό υπερκράτος και τη βούλησή τους να διατηρήσουν την εθνική τους δημοκρατία.
Αντικατοπτρίζει επίσης την αίσθηση πολλών πολιτών άλλων χωρών μελών, ακόμα κι αν είναι συχνά περισσότερο συγκεχυμένη, ελλείψει μέσων έκφρασης.
Ακούστηκε η φωνή τους στο Μπιαρρίτς;
Πρέπει να αμφιβάλλει κανείς, δεδομένου ότι η σαφέστερη απόφαση που ελήφθη κατά το Συμβούλιο ήταν να γίνει στη Νίκαια η διακήρυξη του Χάρτη των θεμελιωδών δικαιωμάτων.
Όμως ο τελικός στόχος αυτού του Χάρτη, αν καταστεί υποχρεωτικός, είναι να άρει από κάθε εθνική δημοκρατία το δικαίωμα να προσδιορίζει η ίδια τα δικαιώματα και τις υποχρεώσεις των πολιτών της.
Ακόμα χειρότερα, η μεγάλη ανησυχία των υποστηρικτών του Χάρτη σήμερα φαίνεται να είναι: πώς θα μπορέσουμε να τον καταστήσουμε υποχρεωτικό χωρίς να περάσουμε από την επικύρωση των εθνικών κοινοβουλίων;
Ήδη, αποφασίστηκε να γίνει η διακήρυξή του στη Νίκαια μόνον από το Ευρωπαϊκό Κοινοβούλιο, την Επιτροπή και το Συμβούλιο.
Σε δεύτερη φάση, η Επιτροπή αναφέρει στην ανακοίνωσή της της 11ης Οκτωβρίου ότι ο Χάρτης θα μπορούσε να αποκτήσει εξαναγκαστική ισχύ μέσω της νομολογίας του Δικαστηρίου, συνεπώς πάντα χωρίς τα εθνικά κοινοβούλια.
Έτσι, θα έχουμε επιτύχει να αφαιρέσουμε από τα έθνη το πλέον θεμελιώδες δικαίωμά τους, χωρίς ποτέ να τεθεί ειλικρινώς το ερώτημα στους διάφορους λαούς.
Συνεπώς, δεν μπορεί να πει κανείς ότι η απαίτηση σεβασμού των εθνικών δημοκρατιών στην Ένωση, η οποία εκφράστηκε στο δανικό δημοψήφισμα, ακούστηκε πραγματικά στο Μπιαρρίτς.
Κυρία Πρόεδρε, κύριε προεδρεύοντα του Συμβουλίου, κύριε Επίτροπε, αγαπητοί συνάδελφοι, δεν συμμερίζομαι την αισιοδοξία του Επιτρόπου Barnier, σύμφωνα με τον οποίο στη Νίκαια θα μπορέσει να διατηρηθεί το κοινοτικό σύστημα.
Νομίζω ότι προχωρούμε προς την αντίθετη κατεύθυνση.
Έχουμε δεύτερο πυλώνα, τρίτο πυλώνα, πρόκειται να κατασκευάσουμε έναν τέταρτο για την άμυνα και, στην πραγματικότητα, υπάρχει ένας πέμπτος πυλώνας για την οικονομική και νομισματική ένωση.
Από την άλλη πλευρά, οι μεγάλες ισορροπίες μεταξύ των θεσμικών μας οργάνων καταστρέφονται σιγά σιγά.
Έχουμε μια εξασθενημένη Επιτροπή, και αντί να ασχολούμεθα με αυτά τα θεμελιώδη ζητήματα, το Κοινοβούλιό μας συζητά για θέματα κάπως σουρεαλιστικά, όπως το θέμα ενός χάρτη που δεν έχει κανένα νομικό έρεισμα και τον οποίον κανένα όργανο δεν θα επιφορτισθεί να εφαρμόσει, τη στιγμή που στα δεκαπέντε κράτη μέλη μας έχουμε όλοι χάρτες θεμελιωδών δικαιωμάτων.
Την ώρα που το Κοινοβούλιό μας συζητά για τη συνταγματοποίηση, το πραγματικό πρόβλημα τίθεται - το επαναλαμβάνω - από τις μεγάλες ισορροπίες στους κόλπους της Επιτροπής.
Δεν συμφωνώ μαζί σας, κύριε Poettering.
Το πρόβλημα είναι να μην καταστεί η Επιτροπή ένα δεύτερο Συμβούλιο εξασφαλίζοντας την παρουσία κάθε κράτους μέλους, το πρόβλημα είναι να καταστεί η Επιτροπή πραγματικό υπερεθνικό όργανο, το όργανο της Ευρωπαϊκής Ένωσης.
Ασφαλώς, οι αλλαγές αυτές δεν μπορούν να επέλθουν εις βάρος των μικρών κρατών, πρόθεση την οποία μπορεί να υποψιαστεί κανείς βλέποντας τους ελιγμούς ορισμένων μεγάλων κρατών που κερδοσκοπούν στους πίνακες επαναστάθμισης των ψήφων και σύνθεσης της Επιτροπής ποντάροντας στην επανασύνθεση της Επιτροπής για να κερδίσουν λίγο μεγαλύτερο περιθώριο ελιγμών σχετικά με την επαναστάθμιση.
Το πραγματικό στοίχημα είναι να δοθεί, μέσω της εκλογής της, πραγματική νομιμότητα στην Επιτροπή σε άμεση σχέση με τους πολίτες.
Η εκλογή με άμεση καθολική ψηφοφορία του προέδρου της Επιτροπής και - γιατί όχι; - του αντιπροέδρου που θα είναι αρμόδιος για τις εξωτερικές υποθέσεις για να απεμπλακεί επιτέλους από αυτό το δεύτερο πυλώνα, θα είναι το μόνον μέσο για να αποκτήσει ισχύ η Επιτροπή.
Είναι ο μόνος τρόπος για να αποκατασταθεί πραγματική ισορροπία μεταξύ των διαφόρων θεσμικών οργάνων της Ευρωπαϊκής Ένωσής.
Αλλά αυτό δεν το αναφέρουμε.
Χρησιμοποιούμε το ζήτημα του Χάρτη των θεμελιωδών δικαιωμάτων στις εθνικές πολεμικές μας, αλλά δεν σκεπτόμαστε ότι το μέλλον της Ευρώπης διέρχεται από μια Επιτροπή ικανή να εκπροσωπεί όλους τους πολίτες και όχι πλέον τα κράτη μέλη η οποία δεν θα μετατραπεί - όπως διαγράφεται σήμερα - σε δεύτερο Συμβούλιο όπου είναι δυνατά όλα τα παζάρια και όπου δεν είναι δυνατόν να αναδυθεί μια πραγματική έκφραση της κοινής ευρωπαϊκής βούλησης.
Πρέπει λοιπόν να απευθυνθεί μια πρόσκληση σε όλους να επιστρέψουν στις απαρχές της Ένωσής μας, να έχουν το θάρρος του κ. Ζισκάρ Ντ' Εστέν και του κ. Σμιτ όταν αποφάσισαν την εκλογή του Ευρωπαϊκού Κοινοβουλίου με καθολική ψηφοφορία το 1976 και το 1979 και να αποφασίσουν ότι το 2009 θα έχουμε επιτέλους έναν Πρόεδρο της Ευρωπαϊκής Ένωσης, τον Πρόεδρο της Επιτροπής.
Κυρία Πρόεδρε, η σύνοδος κορυφής στο Μπιαρρίτς αποτελεί ορόσημο για την ενισχυμένη συνεργασία.
Η ουσία του θέματος είναι ότι οι ενθουσιασμένες με την ολοκλήρωση ελίτ θα μπορούν να παίρνουν αποφάσεις χωρίς ευρεία λαϊκή στήριξη.
Δεν θα χρειάζεται πλέον να λαμβάνονται υπόψη τα κράτη όπου για την εκχώρηση κυριαρχίας απαιτείται δημοψήφισμα.
Εφεξής θα είναι δυνατόν διάφορες προτάσεις να απορρίπτονται στα δημοψηφίσματα αλλά παρόλ' αυτά να θεσμοθετούνται.
Τα κράτη που ίσως πουν "όχι" αργά ή γρήγορα θα αναγκαστούν να ακολουθήσουν.
Το μοντέλο είναι ήδη γνωστό από τη συνεργασία πολιτικού δικαίου.
Πρώτα οι χώρες πρωτοπόροι υλοποιούν μια συνεργασία Σένγκεν και αργότερα η νομοθεσία μεταβιβάζεται σε όλα τα κράτη.
Στις πιο ένθερμα αντιτιθέμενες χώρες γίνεται μια ειδική προσφορά.
Έχουν τη δυνατότητα να τους αποσταλεί η νομοθεσία μέσω φαξ χωρίς όμως να έχουν τη δυνατότητα επιρροής και συμβολής στο αποτέλεσμα.
Πάντως τη νομοθεσία δεν μπορούν να την αποφύγουν, άσχετα από το πόσοι έχουν ψηφίσει "όχι, δεν θα πάρουμε" σε δημοψήφισμα.
Οι ελίτ σε όλα τα κράτη ενώνονται ενάντια στους ίδιους τους εκλογείς.
Όσοι μένουν εκτός της ενισχυμένης συνεργασίας θα έχουν στην πραγματικότητα την ίδια ελευθερία που έχουν και οι συνεπιβάτες του πίσω καθίσματος σε ένα αυτοκίνητο.
Η ενισχυμένη συνεργασία είναι όπως ένας κιούρτος: δεν υπάρχει δρόμος διαφυγής, αλλά μόνο ένας μονόδρομος προς περισσότερη ολοκλήρωση, περισσότερο συγκεντρωτισμό, περισσότερες Βρυξέλλες χωρίς την αντίστοιχη δημοκρατία.
Η Ομάδα ΕΔΔ επιθυμεί μια πιο ελεύθερη και πιο ευέλικτη Ευρώπη, όπου δεν θα πιεζόμαστε να συμμετάσχουμε σε όλα, με δημοκρατία αντί για μονόδρομους.
Μια Ευρώπη της Δημοκρατίας και της Διαφοράς.
Κυρία Πρόεδρε, θυμάμαι ακόμη πολύ καλά το συμπονετικό χαμόγελο εκείνων των συναδέλφων που επιθυμούσαν μια φιλόδοξη ημερήσια διάταξη για τη διακυβερνητική διάσκεψη, όταν φέτος το Φεβρουάριο τους αντέτεινα ότι θα πρέπει να είμαστε ευτυχείς, αν καταφέρουμε να βρούμε λύση για τα περίφημα left overs του Αμστερνταμ.
Και πού βρισκόμαστε σήμερα ύστερα από οκτώ μήνες και μετά το Μπιαρρίτς;
Αν εξαιρέσουμε την ελπίδα να επιτύχουμε πρόοδο στο θέμα της επέκτασης της ειδικής πλειοψηφίας, δεν έχουμε προχωρήσει στην πραγματικότητα πολύ.
Η ιδέα της υπογραφής μιας νέας Συνθήκης είναι σήμερα το ίδιο απόμακρη όσο και πριν από οκτώ μήνες.
Αποδεικνύεται δηλαδή ότι τα left overs είναι μάλλον σκληρά καρύδια.
Σύμφωνα με τις εκτιμήσεις μου, δε φαίνεται στον ορίζοντα μια συμφωνία.
Αλλά αν δεν υπάρξουν λύσεις σε βασικά θέματα, δεν μπορούν να συμπεριληφθούν σε μια νέα Συνθήκη και τα συμπεράσματα των πολύ προχωρημένων ήδη εργασιών, όπως λ.χ. για την αναμόρφωση του Ευρωπαϊκού Δικαστηρίου.
Το γαλλικό στερεότυπο - καλύτερα να μην έχουμε καμιά συνθήκη παρά να έχουμε μια κακή συνθήκη - δεν ενδείκνυται, για να στηρίξουμε την πίστη στην επίτευξη ενός φιλόδοξου στόχου στη Νίκαια.
.
Κυρία Πρόεδρε, θα ήθελα να παρέμβω στην παρούσα συζήτηση για να συνοψίσω μάλλον ορισμένες από τις παρεμβάσεις, παρά για να απαντήσω.
Δεν έχω τίποτα ουσιαστικά να προσθέσω σε όσα είπε ο Επίτροπος Barnier, εντός ίσως από το να επισημάνω μια μικρή μετεωρολογική διαφορά.
Στην πραγματικότητα, ο καιρός στο Μπιαρρίτς εκείνο το Σαββατοκύριακο ήταν μάλλον κακός.
Είμαι τακτικός επισκέπτης των bασκικών ακτών και ειλικρινά, απογοητεύθηκα.
Θα μπορούσαμε να ελπίζουμε για λίγο καλύτερο καιρό, αλλά νομίζω ότι το κλίμα ήταν λίγο καλύτερο από ό,τι περιέγραψε ο Επίτροπος στο εσωτερικό του Ευρωπαϊκού Συμβουλίου, στο οποίο ήμουν παρών από την αρχή έως το τέλος.
Σχετικά, θα ήθελα ιδίως να απαντήσω σε αυτά που είπε ο κ. Poettering όσον αφορά τη διάσταση απόψεων μεταξύ μεγάλων και μικρών χωρών.
Είναι αλήθεια ότι βρήκαμε μια κατάσταση όπου εκδηλώθηκαν σοβαρές διαφορές κατά τις υπουργικές διαπραγματεύσεις.
Μέλημα της Προεδρίας υπήρξε, αντιθέτως, να βοηθήσει ώστε η συζήτηση αυτή να μπορέσει να διεξαχθεί κατά τρόπο ανοικτό, κατά τρόπο που μετά την ολοκλήρωσή της, να μην υπάρχει ακριβώς η ίδια διάσταση, και αυτό που έμαθα για την κρισιμότερη συζήτηση, αυτή που πραγματοποιήθηκε κατά το δείπνο μεταξύ των αρχηγών κρατών και κυβερνήσεων, είναι ακριβώς ότι επέτρεψε να τεθούν τα πράγματα στο τραπέζι των διαπραγματεύσεων, για να μπορέσουν στη συνέχεια να επιλυθούν.
Εν πάση περιπτώσει, να είστε βέβαιος, κύριε Πρόεδρε, ότι επιθυμία της Προεδρίας του Συμβουλίου είναι ακριβώς να εξευρεθεί συμβιβαστική λύση που να ικανοποιεί όλους.
Στο πνεύμα αυτό, ο Πρόεδρος της Δημοκρατίας, ο Πρόεδρος του Ευρωπαϊκού Συμβουλίου και ο Γάλλος Πρωθυπουργός μου ζήτησαν να μεταβώ πριν τον Πρόεδρο της Δημοκρατίας στις δέκα χώρες οι οποίες, σήμερα, ζητούν μόνον να έχουν έναν επίτροπο.
Αρχισα ήδη από χθες, όταν συναντήθηκα με το Βέλγο πρωθυπουργό και νομίζω, εξάλλου, ότι και αυτός αισθάνεται αυτό το πνεύμα του Μπιαρρίτς.
Η βούληση να ξεπεραστεί η διάσταση απόψεων μεταξύ μικρών και μεγάλων χωρών αποτελεί μέρος του πνεύματος του Μπιαρρίτς.
Από αυτή την πλευρά, δεν συμφωνώ με την άποψη του προέδρου της ομάδας του ΕΛΚ σχετικά με το θέμα: "ένας Επίτροπος/κράτος μέλος" .
Ακουσα τις επικρίσεις που διατυπώσατε προς το Γερμανό καγκελάριο.
Όπως και εσείς, δεν βρίσκομαι εδώ για να αναμιχθώ στα γερμανικά εσωτερικά θέματα, αλλά νομίζω ότι η θέση αυτή είναι απολύτως συνεκτική και βρίσκεται, εξάλλου, στην κατεύθυνση που επιθυμεί η Επιτροπή, αν δεν κάνω λάθος.
Μια ισχυρή και αποτελεσματική Επιτροπή είναι μια Επιτροπή που διαθέτει πολύ μεγαλύτερη νομιμοποίηση εφόσον εκπροσωπεί το γενικό κοινοτικό συμφέρον και δεν εκδηλώνεται μέσω της παρείσφρησης του διακυβερνητικού φαινομένου στη λειτουργία της.
Προτείνουμε εναλλαγή επί ίσοις όροις, ακριβώς για να αποδείξουμε ότι δεν υπάρχει περίπτωση να δημιουργήσουμε αντιπαράθεση μεταξύ μικρών και μεγάλων χωρών, αλλά ότι, σε μια Επιτροπή με ανώτατο όριο μελών, αυτοί που κακώς αποκαλούμε "μεγάλους" και αυτοί που αποκαλούμε "μικρούς" , κακώς επίσης, θα εκπροσωπούνται επί ίσοις ακριβώς όροις.
Αυτή είναι η ξεκάθαρη θέση της γαλλικής αντιπροσωπείας και αυτή η λύση είναι σαφώς προτιμότερη.
Αυτό που παρατήρησα, ήδη από χθες, στις Βρυξέλλες, είναι ότι αρχίζει να κερδίζει έδαφος η ιδέα να υπάρχει ένας επίτροπος ανά κράτος μέλος, ασφαλώς στη Νίκαια, αλλά ίσως με διαφοροποιημένο ανώτατο αριθμό μελών στη συνέχεια.
Νομίζω λοιπόν ότι η αμφισημία αυτή θα αρθεί και πρέπει να αρθεί εξασφαλίζοντας πραγματικά ότι η Επιτροπή θα παραμείνει ένα όργανο ισχυρό.
Πράγματι, όπως πολύ ορθά είπε ο Michel Barnier, αν η Επιτροπή είναι πληθωρική, αν αντιπροσωπεύει αποκλειστικά τα κράτη, θα χάσει μέρος της αξιοπιστίας και της νομιμότητάς της.
Συμφωνώ με την άποψη του Επιτρόπου.
Χρειάζεται ακριβώς να ενισχυθεί το κοινοτικό πλαίσιο.
Για να επιτευχθεί αυτό - επανέρχομαι - στο ίδιο πνεύμα όπως και στην απάντησή μου προς τον κ. Πρόντι, κατά την τελευταία συνάντησή μας, πρέπει να ενισχυθεί το κύρος όλων των θεσμικών οργάνων, της Επιτροπής, ασφαλώς, του Ευρωπαϊκού Κοινοβουλίου, προφανώς, αλλά και του Συμβουλίου.
Αυτήν ακριβώς την ισορροπία πρέπει να μπορέσουμε να βρούμε.
Θα ήθελα, εξάλλου, να καθησυχάσω τον πρόεδρο Poettering σχετικά με τη δραστηριότητα του Γάλλου Πρωθυπουργού.
Ήδη από την επομένη του Συμβουλίου του Μπιαρρίτς, και ορισμένοι από τους παρόντες μπορούν να το επιβεβαιώσουν, ο Πρωθυπουργός εμφανίστηκε ο ίδιος - πράγμα που δεν συμβαίνει πάντα - ενώπιον της επιτροπής συνταγματικών υποθέσεων, της COSAC, όπου ομίλησε επί μακρόν.
Η επιτροπή αυτή είναι το κοινοβουλευτικό όργανο όπου συμμετέχουν εθνικοί βουλευτές, ευρωπαίοι βουλευτές και βουλευτές των υποψηφίων προς ένταξη χωρών.
Εξάλλου, το γαλλικό κοινοβούλιο είχε διοργανώσει μια ώρα επικαίρων ερωτήσεων, η οποία μεταδόθηκε τηλεοπτικά σε ώρα μεγάλης τηλεθέασης, αφιερωμένη ειδικά στα ευρωπαϊκά θέματα, και συνεπώς στην έκβαση του Ευρωπαϊκού Συμβουλίου του Μπιαρρίτς, όπου ο Πρωθυπουργός είχε την ευκαιρία να παρέμβει επί μακρόν.
Γνωρίζετε τη λογική των μέσων ενημέρωσης, όταν μιλά κανείς τη Δευτέρα, όταν μιλά την Τρίτη, δεν του υποβάλλονται αναγκαστικά ερωτήσεις την Πέμπτη.
Να είστε λοιπόν βέβαιοι για την αποφασιστικότητα του Γάλλου Πρωθυπουργού σχετικά με αυτό το θέμα της Προεδρίας.
Επανέρχομαι απλώς με μια λέξη στα θέματα εξωτερικής εμπορικής πολιτικής, διότι είναι ένα πολύ σοβαρό θέμα.
Είναι γνωστές οι θέσεις της Γαλλίας, αλλά και ορισμένων κρατών μελών, σύμφωνα με τις οποίες, εφόσον βρισκόμαστε στον τομέα των υπηρεσιών, και ιδίως στον πολιτιστικό, και ακόμα περισσότερο στον οπτικοακουστικό τομέα, ανακύπτουν θέματα ταυτότητας, και δεν μιλώ για εξαίρεση αλλά για ταυτότητα, που καθιστούν απαραίτητη μια κάποια σύνεση.
Ο κ. Barσn Crespo έθεσε πολλές ερωτήσεις που αφορούν καταρχάς το σύνδεσμο μεταξύ ψηφοφορίας με ειδική πλειοψηφία και συναπόφασης.
Θα ήθελα να πω προς το Ευρωπαϊκό Κοινοβούλιο, διότι γνωρίζω ότι πρόκειται για ένα θέμα το οποίο αφορά άμεσα το Σώμα, ότι, ασφαλώς, αναφέρθηκα στα βασικά, λαμβανομένου υπόψη του περιορισμένου χρόνου ομιλίας που διέθετα, αλλά ότι δεν υπάρχει πρόβλημα στο σημείο αυτό.
Εξάλλου, όπως είχα λίγο-πολύ αφήσει να εννοηθεί κατά τη συζήτησή μας πριν το Μπιαρρίτς, η Προεδρία πιστεύει ότι η επέκταση της ειδικής πλειοψηφίας θα συνοδεύεται από τη συναπόφαση.
Σήμερα, αυτό δεν περιλαμβάνεται στα δύσκολα σημεία της Διακυβερνητικής Διάσκεψης, και πιστεύω ότι όλες οι πτέρυγες της αίθουσας μπορούν να χαίρονται γι' αυτό.
Θα ήθελα επίσης να επανέλθω στον αριθμό των μελών του Ευρωπαϊκού Κοινοβουλίου.
Το θέμα ρυθμίστηκε εν μέρει στο Αμστερνταμ, με το άρθρο 189 της Συνθήκης, το οποίο θέτει το ανώτατο όριο των ευρωπαίων βουλευτών στους 700.
Αρχίσαμε να έχουμε ανταλλαγές απόψεων για το θέμα αυτό, από τις οποίες προκύπτει ότι όλα τα κράτη μέλη επιθυμούν τη διατήρηση αυτού του ανωτάτου ορίου μετά τη διεύρυνση.
Υπάρχει ένα ζήτημα που είναι δύσκολο να επιλυθεί, το ζήτημα της μεθόδου κατανομής αυτού του ανωτάτου ορίου.
Διαπιστώνω ότι ορισμένες αντιπροσωπείες, η γερμανική, η βρετανική, η γαλλική, η ιταλική, αλλά και η αντιπροσωπεία των Κάτω Χωρών, επιθυμούν αναλογική μείωση, ενώ άλλες προτιμούν γραμμική.
Θα δούμε, το θέμα είναι λεπτό.
Θα ήθελα απλώς να εκφράσω τη λύπη μου για το ότι το Ευρωπαϊκό Κοινοβούλιο ματαίωσε τη σύνταξη της έκθεσης που είχε αναγγείλει και επρόκειτο να αποτελέσει αντικείμενο προφορικής ερώτησης σήμερα.
Πιστεύω, πράγματι, ότι αυτό θα βοηθούσε τα κράτη μέλη, και ιδίως το Συμβούλιο, να σχηματίσουν γνώμη, διότι, ποιος μπορεί να έχει καλύτερη γνώση του θέματος, αν όχι οι ευρωπαίοι βουλευτές;
Ίσως δεν είναι πολύ αργά για να γίνει κάτι τέτοιο.
Ολοκληρώνω με τις ερωτήσεις που υποβλήθηκαν απ' όλους σχεδόν τους ομιλητές για τον υποχρεωτικό χαρακτήρα του Χάρτη και θα ήθελα, στο σημείο αυτό, να γίνω όσο το δυνατόν περισσότερο κατανοητός.
Πρώτον, όλα τα μέλη του Ευρωπαϊκού Συμβουλίου είμαστε ικανοποιημένοι με το Χάρτη, τόσο από άποψη μεθόδου, όσο και από άποψη περιεχομένου.
Θα επαναλάβω εν συντομία ότι η μέθοδος της Σύμβασης είναι καινοτόμος, επιτρέπει τη σύνθεση πολλών νομιμοτήτων, της νομιμότητας των εθνικών κοινοβουλίων, του Ευρωπαϊκού Κοινοβουλίου, της Επιτροπής, των κυβερνήσεων, και συνεπώς πρόκειται ίσως για κάτι από το οποίο θα πρέπει να εμπνευστούμε στο μέλλον για άλλα θέματα.
Εξάλλου, όσον αφορά το περιεχόμενο αυτού του Χάρτη, οι εκτιμήσεις μπορούν να διαφέρουν: το ποτήρι είναι μισογεμάτο ή μισοάδειο, πρόκειται για συμβιβασμό.
Νομίζω ότι ο συμβιβασμός αυτός είναι μάλλον δυναμικός, προοδευτικός και σταδιακός.
Το κείμενο αυτό θα αφήσει εποχή, διότι είναι σαφές, είναι ευανάγνωστο.
Είναι το πρώτο κείμενο της Ευρωπαϊκής Ένωσης το οποίο οι πολίτες μπορούν να συμβουλευθούν χωρίς να αισθάνονται εντελώς ξένοι προς το περιεχόμενό του.
Είναι μάλιστα κάτι το πολύτιμο, όπως υπογραμμίστηκε από όλα τα μέλη του Ευρωπαϊκού Συμβουλίου.
Παραμένει, ασφαλώς, το θέμα του νομικού περιεχομένου του.
Δεν θα σας κρύψω ότι βρισκόμαστε σε μια διαδικασία που γνωρίζουμε, είναι μια διαδικασία ανακήρυξης από τα τρία θεσμικά όργανα.
Όμως, στο πλαίσιο του Ευρωπαϊκού Συμβουλίου, είμαστε υποχρεωμένοι να διαπιστώσουμε ότι ορισμένες αντιπροσωπείες, θα έλεγα μάλιστα πολλές αντιπροσωπείες, αντιτάσσονται στον υποχρεωτικό χαρακτήρα του Χάρτη, και συνεπώς στην ενσωμάτωσή του στις συνθήκες, ήδη από τη Νίκαια.
Πώς μπορεί να φανταστεί κανείς ότι, υπό αυτές τις συνθήκες, θα υπάρξει εξέλιξη στο σημείο αυτό;
Θα την αναζητήσουμε, αυτός είναι ο ρόλος μας ως Προεδρία, αλλά δεν θα ήθελα να δώσω στο Κοινοβούλιο την εντύπωση ότι θα πραγματοποιηθούν εξελίξεις που δεν μπορούν να πραγματοποιηθούν.
Νομίζω ότι αυτό δεν θα συμβεί.
Νομίζω ότι στο σημείο αυτό πρέπει να υιοθετήσουμε προοδευτική διαδικασία: να ενεργήσουμε ώστε ο Χάρτης να ανακηρυχθεί στη Νίκαια από τα τρία θεσμικά όργανα και στη συνέχεια να επανεξετάσουμε το νομικό μέλλον του, διότι νομίζω, όπως πολλοί εδώ, ότι θα αποτελέσει πράγματι το προοίμιο μιας μελλοντικής συνταγματικής συνθήκης, αλλά αν είναι έτσι, ας το εντάξουμε στη συντακτική διαδικασία.
Μένει πράγματι μια μέθοδος, ή μια διαδικασία, που είναι η αναφορά στο άρθρο 6.
Είχα ήδη την ευκαιρία να πω εδώ ότι διάκειμαι ευνοϊκά προς αυτήν.
Το θέμα αναφέρθηκε ελάχιστα κατά το Ευρωπαϊκό Συμβούλιο.
Αν κατάλαβα καλά, μια αντιπροσωπεία - σας αφήνω να μαντέψετε ποια - ήταν διστακτική, διότι αντιτάσσεται σε κάθε χαρακτήρα απόδοσης δικαιοσύνης ή εξαναγκασμού του Χάρτη.
Τέλος, απαντώ στην κ. Ainardi, ότι θεωρώ πολύ δύσκολο, ή ακόμα και κάπως επικίνδυνο, να ξανανοίξει το πακέτο του Χάρτη, να ξαναμιλήσουμε για το περιεχόμενό του, διότι δεν γνωρίζω τι θα προσέφερε μια επανεξέταση.
Πιστεύω ακράδαντα ότι θα ήταν μια επιστροφή προς τα πίσω μάλλον, παρά ένα βήμα προς τα εμπρός.
Από τη στιγμή που έχουμε αυτό το κείμενο, ας το εκλάβουμε γι' αυτό που είναι, μια σημερινή κατάσταση, ένα πρώτο βήμα που θα πρέπει στη συνέχεια να επιβεβαιώσουμε, να διευρύνουμε με άλλα, τόσο στο επίπεδο του περιεχομένου, όσο και του νομικού καθεστώτος του.
Κυρία Πρόεδρε, η παρέμβαση του Προεδρεύοντος του Συμβουλίου μου επιτρέπει να σας υπενθυμίσω δύο πράγματα: το ένα είναι ότι το Ευρωπαϊκό Κοινοβούλιο - απ' όσο γνωρίζω - δεν έχει αρνηθεί την κατάρτιση μιας έκθεσης σχετικά με τον αριθμό των μελών του στις Συνθήκες, δηλαδή πιθανόν να σας χαροποιήσουμε και να θέσουμε στη διάθεσή σας αυτή την έκθεση που θεωρείτε τόσο σημαντική.
Το δεύτερο είναι ότι το Ευρωπαϊκό Κοινοβούλιο δεν είχε ποτέ τη θέση ότι ο Χάρτης πρέπει να αποτελέσει προοίμιο των Συνθηκών.
Αυτή είναι μια ιδέα που ανέκυψε εδώ, αλλά δεν αποτελεί θέση του Ευρωπαϊκού Κοινοβουλίου.
Όταν μιλάμε για ενσωμάτωση, δεν θέλουμε αυτή να γίνει στο προοίμιο.
Πιστεύω, έτσι κι αλλιώς, κυρία Πρόεδρε, ότι το Μπιαρρίτς απέφερε κάτι πολύ θετικό: την ομόφωνη έγκριση του Χάρτη.
Ένα δεύτερο πολύ θετικό σημείο ήταν η υιοθέτηση του Χάρτη στο σύνολό του.
Επίσης, μου φαίνεται ότι μπορούμε - και μιλάμε τώρα για πολιτική - να μην βάλουμε το Χάρτη - για να χρησιμοποιήσω την έκφραση του κ. Barσn Crespo - στο ψυγείο, αλλά να αναθέσουμε στη σουηδική Προεδρία να μελετήσει την ενσωμάτωση του.
Πιστεύω ότι τώρα, με αυτήν την πολιτική προόδου, θα ήταν πολύ σημαντική η μνεία της παραγράφου 2 του άρθρου 6 της Συνθήκης για την Ευρωπαϊκή Ένωση, γιατί δεν έχει κανένα νόημα - και δεν θέλω να συμμετάσχω στη σχιζοφρένεια - να απορρίπτει η Ευρωπαϊκή Ένωση την παροχή νομικής βάσης στη Συνθήκη για να μπορέσει η Ένωση να προσχωρήσει στην Ευρωπαϊκή Σύμβαση Ανθρωπίνων Δικαιωμάτων και ταυτόχρονα να μιλά στην ίδια παράγραφο για την ερμηνεία των θεμελιωδών δικαιωμάτων βασιζόμενη σ' αυτή την ίδια την Ευρωπαϊκή Συνθήκη για την Προστασία των Ανθρωπίνων Δικαιωμάτων.
Γι' αυτό θεωρώ ότι η μνεία του Χάρτη που πρόκειται να ανακηρύξουμε στη Συνθήκη της Νίκαιας έχει πραγματικά πολύ μεγάλη σημασία.
Γι' αυτό πιστεύω ότι, με το ψήφισμα που θα ψηφίσουμε αύριο, θα μεταδώσουμε ένα πολύ σαφές μήνυμα στους δύο εκπροσώπους μας, τον Elmar Brok και τον Δημήτρη Τσάτσο, ώστε να μπορέσουν να παρουσιάσουν μια πρόταση με αυτό το πνεύμα στο τραπέζι των διαπραγματεύσεων της Νίκαιας.
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, τρεις παρατηρήσεις.
Η πρώτη: δημιουργήθηκε συχνά η εντύπωση ότι στο Μπιαρρίτς, υπήρχε μια εμμονή στη συζήτηση μεταξύ μικρών και μεγάλων κρατών.
Κατά κάποιο τρόπο, αυτό μοιάζει φυσιολογικό.
Θέσαμε επιτέλους εκ νέου το ζήτημα των μεγάλων θεσμικών ισορροπιών και της λειτουργίας τους σε μια διευρυμένη Ευρώπη.
Τα θεσμικά όργανα στα οποία βασιζόμαστε σήμερα δημιουργήθηκαν για τρεις μεγάλες και τρεις μικρές χώρες.
Έκτοτε, η ισορροπία αυτή δεν επανεξετάστηκε.
Όμως η μαγεία της Ευρωπαϊκής Ένωσης είναι ακριβώς αυτή η ικανότητα να ευνοεί συμμαχίες μεταξύ μικρών και μεγάλων χωρών στο πλαίσιο του αμοιβαίου συμφέροντος.
Αλλ' αν θέλουμε να μπορεί να λειτουργεί αυτό το αμοιβαίο συμφέρον, πρέπει να υπάρχει μια θέση για όλους.
Όμως, όλοι γνωρίζουν ότι αν ένα μεγάλο κράτος δεν αισθάνεται ότι εκπροσωπείται, ότι είναι σε θέση να κάνει τη φωνή του να ακουστεί ισότιμα στα θεσμικά όργανα της Ευρωπαϊκής Ένωσης, θα στρέψει την προσοχή του αλλού, και αυτό δεν είναι προς το συμφέρον ούτε των μεγάλων, ούτε των μικρών κρατών.
Να ο λόγος για τον οποίο μιλάμε τόσο για μικρούς και μεγάλους.
Πέραν τούτου, νομίζω ότι σε αυτό το κρίσιμο θέμα για το μέλλον της Ευρωπαϊκής Ένωσης και του τρόπου λήψης των αποφάσεών της, το Μπιαρρίτς κέρδισε πόντους και δεν μπορούμε παρά να χαιρόμαστε γι' αυτό.
Το δεύτερο θέμα για το οποίο ήθελα να παρέμβω, είναι το θέμα του τρόπου λήψης αποφάσεων.
Κατά βάθος, αν η Ευρωπαϊκή Ένωση δεν είναι σε θέση να λαμβάνει αποφάσεις, δεν θα είναι πλέον σε θέση να κυβερνά.
Θα κυβερνούν μόνες οι αγορές.
Όμως, αν θέλουμε να μπορούμε να κυβερνάμε και να αποφασίζουμε, πρέπει οι αποφάσεις, συμπεριλαμβανομένων όσων αφορούν την απαγόρευση των διακρίσεων, να λαμβάνονται με ειδική πλειοψηφία.
Ουδείς στο Σώμα θα κατανοούσε το να μην επέλθει συμφωνία στη Νίκαια για το θέμα αυτό.
Ειλικρινά, τη στιγμή που η Ένωση αποκτά Χάρτη θεμελιωδών δικαιωμάτων, θα αρνηθούν οι αρχηγοί κρατών και κυβερνήσεων να λαμβάνονται στον τομέα αυτόν οι αποφάσεις με ειδική πλειοψηφία;
Νομίζω ότι αυτό θα καταντούσε γελοίο.
Ελπίζω ότι μέχρι τη Νίκαια θα μπορέσει να σημειωθεί πρόοδος στο σημείο αυτό.
Αλλά παράλληλα με τη συζήτηση για την ειδική πλειοψηφία, υπάρχει και η συζήτηση για τις στενότερες συνεργασίες.
Από αυτή την άποψη, νομίζω ότι δεν αρκεί να πούμε ότι πρέπει να διατηρηθεί η κοινοτική μέθοδος.
Πρέπει να πούμε και με ποιόν τρόπο, και γνωρίζουμε καλά ότι υπάρχουν ακόμα ανοικτά θέματα.
Θα πρέπει να συζητήσουμε κι άλλο, να αρθρώσουμε τη σκέψη μας από αυτή την άποψη.
Ναι στον κοινοβουλευτικό έλεγχο επί των στενότερων συνεργασιών.
Αλλά πώς, χωρίς να ξαναδημιουργηθούν υπερβολικά περιοριστικές συνθήκες για την υλοποίηση αυτών των συνεργασιών;
Να τα θέματα που παραμένουν αναπάντητα.
Τέλος, κύριε Προεδρεύοντα του Συμβουλίου, ως βουλευτής, νομίζω ότι ουδέποτε παρέδωσα τα όπλα εφόσον υπάρχει ελπίδα και θα ήθελα να σας πω ότι ακούσαμε τις απόψεις σας σχετικά με το χρόνο ενσωμάτωσης του Χάρτη.
Εντούτοις, στη Νίκαια, θα πρέπει η Συνθήκη να κάνει μια αναφορά στο άρθρο 6, για τρεις τουλάχιστον λόγους.
Η κ. Mιndez de Vigo αναφέρθηκε ήδη στο περιεχόμενο του άρθρου 6 και στη διαφοροποίηση που θα προέκυπτε αν υπήρχε μόνον μία αναφορά στην Ευρωπαϊκή Σύμβαση Ανθρωπίνων Δικαιωμάτων.
Αλλά η Επιτροπή, στην ανακοίνωσή της της 11ης Οκτωβρίου ανέφερε ορθώς ότι ο δικαστής που θα επιληφθεί αυτού του Χάρτη θα είναι σε θέση να αναγνωρίσει το περιεχόμενό του και δεν μπορεί να προσποιηθεί ότι το έγγραφο αυτό δεν υφίσταται.
Συνεπώς, αν οι αρχηγοί κρατών και κυβερνήσεων δεν πουν τίποτα στη Νίκαια, ανοίγουν την πόρτα σε αυτό που άλλοι αποκαλούν κυβέρνηση δικαστών.
Τέλος, δεν θεωρώ πολύ λογικό να δηλώνει ο προεδρεύων του Συμβουλίου: "η σουηδική Προεδρία θα εξετάσει κατόπιν τι θέλουν οι Δεκαπέντε όσον αφορά τη νομική του φύση" .
Φαντάζεται κανείς, ακριβώς μετά τη Νίκαια, να ξαναρχίσει η συζήτηση της σύνταξης της Συνθήκης και να αρχίσει νέα διαδικασία κυρώσεων από τα δεκαπέντε εθνικά κοινοβούλια;
Νομίζω ότι αυτό δεν είναι ρεαλιστικό.
Όμως η Ένωση πρέπει να αποκτήσει επειγόντως μια αναφορά γύρω από το περιεχόμενο αυτού του Χάρτη.
Ελπίζω ότι θα μπορέσουμε ακόμα να πείσουμε, να προχωρήσουμε, για να κερδίσουμε το σημείο αυτό στη Νίκαια.
Είναι βέβαιο ότι τα πράγματα είχαν μια περίεργη εξέλιξη στο Μπιαρρίτς.
Βεβαίως, κανείς δεν εκπλήσσεται για την αντιπαράθεση των κυβερνήσεων σε ουσιαστικά θέματα.
Δεν πρέπει να λησμονούμε ότι το θέμα είναι η ανακατανομή της εξουσίας στην Ευρώπη, αλλά στο στάδιο αυτό σημαντικός είναι ο ρόλος που μπορεί να διαδραματίσει μια καλή Προεδρία η οποία αναζητεί τη συναίνεση.
Δυστυχώς, η Γαλλία επιδιώκει να ικανοποιήσει κυρίως τα δικά της συμφέροντα και τα συμφέροντα των μεγάλων χωρών, αντί για τις προτάσεις οι οποίες θα μπορούσαν ενδεχομένως να γεφυρώσουν τις αντιθέσεις, και αυτό παρ' όλες τις προσπάθειες που καταβάλλει τώρα ο κ. Moscovici για να μας πείσει για το αντίθετο.
Εάν η γαλλική Προεδρία συνεχίσει κατ' αυτόν τον τρόπο, είναι βέβαιο ότι η Διακυβερνητική Διάσκεψη θα εξοκείλει στη "βραχώδη ακτή της Νίκαιας" .
Αυτό που έχει μεγάλη σημασία είναι να εκπροσωπείται στην Επιτροπή κάθε κράτος μέλος.
Η θέσπιση μιας ιεραρχίας θα είναι αναπόφευκτη, όπως συμβαίνει και στις κυβερνήσεις.
Μετά τη διεύρυνση, κάθε κράτος μέλος θα πρέπει να διαθέτει έναν Επίτροπο.
Ιδιαίτερες υποψίες προξενεί το γεγονός ότι υπάρχουν μεγάλα κράτη μέλη τα οποία υποστηρίζουν τη διακυβερνητική συνεργασία και ζητούν μια μικρή Επιτροπή στην οποία μπορεί να μην έχουν ούτε και έναν δικό τους Επίτροπο.
Ένα παρόμοιο σύστημα εναλλαγής θα αποδυναμώσει σημαντικά τη θέση της Επιτροπής και αυτό είναι κάτι που πρέπει οπωσδήποτε να αποφύγουμε.
Νομίζω ότι είναι λογικό που τα μεγάλα κράτη μέλη ζητάνε μια κάποια ανακατανομή των ψήφων στο Συμβούλιο.
Όταν όμως οι μεγάλες χώρες υπερβάλλουν, υποχρεώνουν τις μικρές χώρες να τους εναντιωθούν και δεν πρέπει να ξεχνάμε ότι οι πλειοψηφικές αποφάσεις συμβαδίζουν εξ ορισμού με τη συναπόφαση και εμείς δεν πρόκειται σε καμία περίπτωση να δεχθούμε έναν διαχωρισμό, κυρία Πρόεδρε.
Για την ενισχυμένη συνεργασία είναι καλό να υπάρχει ένα κατώτατο όριο οκτώ κρατών μελών.
Ο αριθμός αυτός θα μπορούσε ενδεχομένως να είναι μικρότερος στην περίπτωση της εξωτερικής πολιτικής και πολιτικής ασφάλειας.
Κυρία Πρόεδρε, θα είναι δύσκολο, αλλά όχι και αδύνατο να συμφωνήσουμε στη Νίκαια.
Τότε όμως η γαλλική Προεδρία δεν θα πρέπει να συμπεριφερθεί τόσο παράξενα όπως στο "bizarritz" .
Κυρία Πρόεδρε, κύριε Επίτροπε, κύριε Πρόεδρε του Συμβουλίου, δύο λεπτά, δύο μηνύματα: το πρώτο για το Χάρτη, το δεύτερο για τη φορολογική πολιτική.
Όσον αφορά το Χάρτη, απαντήσατε κατά τρόπο απολύτως τεκμηριωμένο, αλλά η Ομάδα μου θα ήθελε, εντούτοις, να σας πει το εξής: η εργασία πρέπει να συνεχιστεί.
Η εργασία πρέπει να συνεχιστεί, καταρχάς όσον αφορά το περιεχόμενο, αν όχι τώρα, εν πάση περιπτώσει αύριο, διότι δεν πρέπει να αρκεστούμε στα λόγια.
Η Σύνοδος χρησιμοποίησε εξαρχής ως υπόθεση εργασίας ότι ο Χάρτης θα είχε εξαναγκαστικό χαρακτήρα.
Συνεπώς οι διαπραγματεύσεις διεξήχθησαν a minima.
Ο χάρτης έχει το ελάχιστο δυνατόν περιεχόμενο, ιδίως όσον αφορά τα κοινωνικά δικαιώματα.
Αναφέρω δύο συγκεκριμένα παραδείγματα: αφενός, περνάμε από το δικαίωμα στην εργασία στο δικαίωμα του εργάζεσθαι και, αφετέρου, ορισμένα κοινωνικά δικαιώματα που περιλαμβάνονται στον κοινωνικό χάρτη που αναθεωρήθηκε από το Συμβούλιο της Ευρώπης δεν περιέχονται στο Χάρτη.
Μπροστά σε αυτό το παράδοξο να έχουν διεξαχθεί διαπραγματεύσεις για χάρτη με εξαναγκαστικό χαρακτήρα και να καταλήγουμε σε ένα κείμενο a minima και έναν μη δεσμευτικής ισχύος χάρτη, πρέπει πράγματι, όπως είπαν ήδη ορισμένοι συνάδελφοί μου, να ληφθεί στη Νίκαια μια σειρά αποφάσεων.
Το πρώτο επίπεδο είναι ό,τι αφορά το άρθρο 6.
Το δεύτερο είναι ότι στη Νίκαια πρέπει πράγματι να καταρτιστεί σαφές χρονοδιάγραμμα και μέθοδος για να ξαναγραφτούν οι Συνθήκες και να ενσωματωθεί σε αυτές ο Χάρτης.
Τρίτο επίπεδο, τέλος, - κανείς δεν μίλησε γι' αυτό, αλλά το θεωρώ πολύ σημαντικό - θα πρέπει να περιληφθεί στο Χάρτη και μια ρήτρα αναθεώρησης, ούτως ώστε να υπάρχει ένα κείμενο που δεν θα είναι παγιωμένο, αλλά δυναμικό.
Όσον αφορά τη φορολογική πολιτική, ο κ. Barnier είπε ορθώς ότι "η ειδική πλειοψηφία αποτελεί κριτήριο για μια φιλόδοξη συνθήκη" .
Οφείλω να σας πω ότι το άρθρο 93, όπως έχει διατυπωθεί από την Προεδρία, δεν επιτρέπει να αντιμετωπιστεί μια, απλή ωστόσο, συζήτηση.
Αν θέλουμε να επιδιώξουμε τους στόχους που έθεσε η ίδια η Ένωση, να απαλλάξουμε της φορολογίας την εργασία για να φορολογήσουμε τη ρύπανση, ή να αποφύγουμε τον επιζήμιο φορολογικό ανταγωνισμό, δύο στόχους που συμμερίζεται η Ένωση, πρέπει να γίνει κατανοητό ότι η μόνη απάντηση είναι ο καταμερισμός της κυριαρχίας μεταξύ των κρατών μελών και όχι ο φορολογικός ανταγωνισμός μεταξύ των ίδιων αυτών κρατών.
Η διατύπωση του άρθρου 93 είναι τόσο δραματική, ώστε όταν επιτύχει το πρώτο κύμα διεύρυνσης, θα είναι πλέον εντελώς αδύνατον να προχωρήσουμε προς την ειδική πλειοψηφία.
Κύριε Moscovici.
Ο πρωθυπουργός Ζοσπέν είχε την εξαιρετική ιδέα να πλαισιωθεί από συμβούλιο οικονομικής ανάλυσης, το οποίο δημοσίευσε μελέτη με τίτλο: "Ευρωπαϊκά θέματα" .
Αν διαβάσετε αυτή τη μελέτη, θα δείτε ότι τα συμπεράσματά της σχετικά με τα θέματα φορολογικής πολιτικής είναι ακριβώς τα ίδια με αυτά που ανέπτυξα.
Κυρία Πρόεδρε, νομίζω ότι ακούστηκαν πολλές υποκριτικές αγορεύσεις σε αυτή την αίθουσα, διότι αρκετοί από εμάς είναι πεπεισμένοι ότι στο Μπιαρρίτς δεν συνέβη τίποτε, εκτός από τη βροχή που όλοι μπόρεσαν να διαπιστώσουν, διαπίστωση που μας βρίσκει ομόφωνα σύμφωνους.
Ήταν μια αποτυχημένη συνάντηση, καταρχάς για τις προβλεπόμενες θεσμικές μεταρρυθμίσεις.
Όλοι γνωρίζουν ότι από τη διάσκεψη κορυφής της Νίκαιας δεν θα βγει τίποτα, διότι οι αντιθέσεις μεταξύ των διαφόρων ευρωπαϊκών κυβερνήσεων είναι πολύ ισχυρές.
Αποτυχημένη επίσης για την Ευρώπη των θεμελιωδών δικαιωμάτων που ήταν προορισμένη να φωτίσει τον κόσμο.
Πράγματι, ο Χάρτης βρίσκεται πολύ πίσω από τα κείμενα που ισχύουν ήδη.
Μάλιστα, αντιπροσωπεύει μια κοινωνική οπισθοδρόμηση, εφόσον δεν αναγνωρίζει το δικαίωμα για απασχόληση ή για ένα ελάχιστο εισόδημα, σύνταξη, κατοικία, ή ακόμα και το δικαίωμα άμβλωσης.
Τοποθετεί τον κοινωνικό αποκλεισμό στο επίπεδο της βοήθειας και όχι στο επίπεδο των στοιχειωδών δικαιωμάτων που έχουν δεσμευτικό χαρακτήρα για τους εργοδότες ή για τα κράτη.
Στην πραγματικότητα, αποδεικνύεται για άλλη μια φορά ότι αυτή η Ευρώπη οικοδομείται αντίθετα προς το συμφέρον των λαών.
Αυτό θα πουν δεκάδες χιλιάδες διαδηλωτών στη Νίκαια στις 6 και 7 Δεκεμβρίου και ελπίζω ότι πολλοί από εμάς θα είναι μαζί τους.
Στο ένα δευτερόλεπτο που μου απομένει, εφόσον μιλάμε για θεμελιώδη δικαιώματα, θα ήθελα να εκφράσω την αποδοκιμασία μου για τη σιωπή και τη συνενοχή των περισσότερων κρατών και θεσμικών οργάνων απέναντι στη διαδραματιζόμενη σφαγή του παλαιστινιακού λαού, προς τον οποίο πρέπει να εκφράσουμε κάπως καλύτερα την αλληλεγγύη μας.
Κυρία Πρόεδρε, ας είμαστε σαφείς σχετικά με κάτι: η πιο κολοσσιαία πρόκληση την οποία αντιμετωπίζει η Ένωση είναι η μεταρρύθμιση των θεσμικών της οργάνων έτσι ώστε να μπορέσει να υλοποιηθεί η διαδικασία της διεύρυνσης.
Όλοι μας γνωρίζουμε ότι η διεύρυνση δε θα μπορέσει να υλοποιηθεί εάν δεν προηγηθεί η μεταρρύθμιση των διαδικασιών λήψεως αποφάσεων στα βασικά θεσμικά όργανα.
Ωστόσο, μια τέτοια μεταρρύθμιση θα πρέπει να είναι και δίκαιη και εξισορροπημένη.
Θα πρέπει να προστατεύει τη θέση των μικρότερων χωρών της Ένωσης καθώς επίσης και τις πολιτιστικές, γλωσσικές και εθνικές ιδιαιτερότητες.
Από όλες τις συζητήσεις που λαμβάνουν χώρα σε ολόκληρη την Ευρώπη, συμπεριλαμβανομένων των συζητήσεων στο Μπιαρρίτς, προκύπτει ότι τα μεγαλύτερα κράτη μέλη επιζητούν να εξαναγκάσουν κατά κάποιον τρόπο τα μικρότερα κράτη μέλη να συμφωνήσουν σ' εκείνες τις μεταρρυθμίσεις της Ευρωπαϊκής Ένωσης που ακολουθούν τις επιθυμίες και τις κατευθύνσεις των μεγάλων κρατών μελών.
Το γεγονός αυτό είναι εντελώς απαράδεκτο.
Ας αναλογιστούμε για ένα λεπτό τη διαδικασία κύρωσης για οποιαδήποτε πρόσφατα αναθεωρημένη συνθήκη της Ευρωπαϊκής Ένωσης.
Η διενέργεια δημοψηφίσματος στη Δανία, την Πορτογαλία και την Ιταλία αποτελεί συνταγματική επιταγή στις χώρες αυτές για να θέσουν σε ισχύ την οποιαδήποτε συνθήκη.
Εάν η Ευρωπαϊκή Συνθήκη η οποία θα εγκριθεί στη Νίκαια υποβαθμίσει εντελώς την επιρροή και την αντιπροσώπευση των μικρότερων κρατών μελών, τότε θα είναι πάρα πολύ δύσκολο να την "πουλήσουμε" στις τρεις αυτές χώρες και να επιτύχουμε την έγκρισή της μέσω των αντίστοιχων δημοψηφισμάτων.
Εκείνοι που λαμβάνουν τις αποφάσεις μέσα στα κυβερνητικά κλιμάκια των μεγαλύτερων κρατών μελών δε θα πρέπει να λησμονούν ότι η διαδικασία επιζήτησης της έγκρισης των πολιτών μέσω ενός δημοψηφίσματος, δεν αποτελεί κατά κανένα τρόπο κάποια τυπική διαδικασία ή μια διαδικασία έγκρισης στα τυφλά.
Οι πολίτες των παραπάνω χωρών θα πρέπει να έχουν πεισθεί για τα σαφή πλεονεκτήματα της οποιασδήποτε νέας ευρωπαϊκής Συνθήκης.
Θα πρέπει να βρεθεί η ισορροπία μεταξύ της διασφάλισης ότι η διαδικασία διεύρυνσης θα μπορέσει να προχωρήσει απρόσκοπτα και της βεβαιότητας ότι τα μικρότερα κράτη μέλη θα μπορέσουν να διατηρήσουν μια σημαντική θέση στις διαδικασίες λήψεως αποφάσεων της Ευρωπαϊκής Ένωσης.
Κύριε Πρόεδρε, κύριε Πρόεδρε του Συμβουλίου, κύριε Επίτροπε, αυτή η άτυπη σύνοδος του Συμβουλίου στο Μπιαρρίτς δημιούργησε ελπίδες για μια εις βάθος συζήτηση που θα προετοίμαζε τη σύνοδο κορυφής της Νίκαιας, η οποία πρέπει να καταλήξει στη μεταρρύθμιση των ευρωπαϊκών θεσμικών οργάνων.
Πέραν των εξωτερικών γεγονότων που σημάδεψαν αυτή τη σύνοδο, δεν προέκυψε δυστυχώς παρά μια πραγματική ανικανότητα των ευρωπαϊκών θεσμικών οργάνων: ανικανότητα να προωθήσουν τα θεσμικά θέματα, σαν να μπορούσαν να κρύψουν καλύτερα την έλλειψη συναίνεσης για ένα τέτοιο θέμα και ανικανότητα να ενεργήσουν ως διπλωματικό αντίβαρο των Ηνωμένων Πολιτειών, οι οποίες παίζουν το ρόλο του μεσολαβητή στη Μέση Ανατολή, παρόλο που είναι απολύτως αξιέπαινο να επιθυμεί κανείς την ειρήνη στον κόσμο, και ιδίως σε αυτή την τόσο βασανισμένη περιοχή.
Πέραν αυτής της πικρής διαπίστωσης, αυτή η τόσα πολλά υποσχόμενη Ευρώπη, η οποία θέλει να βρίσκεται στο πλευρό και να ακούει τους ευρωπαϊκούς λαούς, μου φαίνεται αντιθέτως ότι απομακρύνεται όλο και περισσότερο από αυτόν τον στόχο.
Δεν αποτελεί άρνηση αυτής της Ευρώπης της εγγύτητας το να θέλει κανείς να ασχολείται με όλα και με όλους, αρχίζοντας από όσα συμβαίνουν στο εξωτερικό, τη στιγμή που δεν το καταφέρνει ο ίδιος ο ΟΗΕ, του οποίου αυτός είναι ο ρόλος.
Θα θέλαμε να δούμε την ίδια φροντίδα παρουσίας επιτόπου στις ευρωπαϊκές καταστροφές, για παράδειγμα στην καταιγίδα του Δεκεμβρίου 1999 ή στο ναυάγιο του Erika.
Αναρωτιέται κανείς αν ένα τέτοιο διάβημα είναι σκόπιμο σε σχέση με την αποτελεσματικότητά του να εξεύρει πραγματικές λύσεις.
Όπως σε κάθε σύνοδο κορυφής, οι σελίδες των εφημερίδων ανέφεραν τις ελπίδες και τις αγωνίες που προκαλούσε αυτή η σύνοδος κορυφής, προοίμιο της συνθήκης της Νίκαιας.
Η συζήτησή μας σήμερα έχει εξάλλου τους ίδιους τόνους.
Οι δυσαρεστημένοι των δύο πλευρών αποτελούν απόδειξη για τους διαπραγματευτές ότι κινούνται προς μια δίκαιη ισορροπία.
Αλλά, τελικά, όπως είπε ο.
Επίτροπος κ Barnier, ο στόχος δεν είναι να βελτιωθεί η ζωή των συμπολιτών μας, αλλά να εξασφαλιστεί η επιβίωση της κοινοτικής οργάνωσης.
Τα πράγματα δεν πηγαίνουν καλύτερα μετά από τέσσερις αναθεωρήσεις σε δεκαπέντε χρόνια, και κάποιοι θέλουν να μας κάνουν να πιστέψουμε ότι ένας χάρτης ή ένα σύνταγμα θα μπορούσε να αλλάξει κάτι.
Σε αυτή τη βάση, τι θα κάνει η Επιτροπή ως διπλωματικό όργανο στη διεθνή σκηνή;
Συμπερασματικά, ας αρχίσουμε να κάνουμε μαζί αυτό που μπορούμε να κάνουμε καλά ή καλύτερα σεβόμενοι τους λαούς μας.
Τότε, και μόνον τότε, θα είναι καιρός να ασχοληθούμε με τα υπόλοιπα.
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, σε σχέση με την κατάσταση στη Μέση Ανατολή, πριν δύο μήνες σε αυτή την αίθουσα, χαιρετίσαμε ομόφωνα τη βούληση επίτευξης ειρήνης που εξέφρασε ο Avraham Burg, πρόεδρος της Κνεσέτ, και ο Ahmad Qurei, πρόεδρος του Παλαιστινιακού Νομοθετικού Συμβουλίου.
Έκτοτε, όσοι στην περιοχή διακηρύσσουν το μίσος και υποστηρίζουν τη βία φαίνεται να επεκράτησαν εκ νέου.
Το να φαντάζεται κανείς ότι οι φόβοι που διατηρούνται εδώ και γενεές θα μπορούσαν να δώσουν τη θέση τους χωρίς νέες αναταράξεις στην οριστική γαλήνη που προοιωνίζει τη συμφιλίωση, θα σήμαινε ότι αγνοεί τα θεμέλια μιας τέτοιας κρίσης.
Αν η Ευρωπαϊκή Ένωση συνεχίζει να έχει τη φιλοδοξία να παίξει ρόλο σε αυτή την ειρήνευση, όπως έχει τη βούληση να πράξει, πρέπει καταρχάς να διατηρήσει τη λογική και στη συνέχεια να ρίξει όλο το βάρος της για τη διευκόλυνση του έργου των τοπικών υπευθύνων που είναι πράγματι αποφασισμένοι να ακολουθήσουν αυτή την κατεύθυνση.
Καταρχάς να διατηρήσει τη λογική, πράγμα που σημαίνει ότι στην τρομερή φόρτιση που επικρατεί, δεν χρειάζεται να ρίξουμε το ανάθεμα στον άλφα ή στον βήτα.
Στη συνέχεια, να ρίξει όλο το βάρος της, πράγμα που σημαίνει ότι η Ένωση πρέπει να μιλήσει με μια φωνή, όπως δεν έπραξε δυστυχώς την περασμένη εβδομάδα, κατά τη δέκατη έκτακτη Γενική Συνέλευση των Ηνωμένων Εθνών.
Να ρίξει όλο της το βάρος σημαίνει επίσης να μην αρκεσθεί να υποστηρίζει την επανάληψη ή την εντατικοποίηση της οικονομικής βοήθειας με το πρόσχημα ότι μόνον η άνοδος του επιπέδου ζωής στην περιοχή μπορεί να συμβάλει στην παγίωση μόνιμης ειρήνης.
Μια τέτοια λύση μπορεί να έχει μόνον μακροπρόθεσμα αποτελέσματα και προφανώς δεν αρκεί πλέον για την αντιμετώπιση της επείγουσας κατάστασης που έχει δημιουργηθεί επιτόπου.
Γνωρίζουμε λοιπόν καλά ότι ο γόρδιος δεσμός του προβλήματος βρίσκεται στην Ιερουσαλήμ.
Συνεπώς, κύριε Προεδρεύοντα του Συμβουλίου, εφόσον ο ύπατος εκπρόσωπος συμμετέχει πλέον στις διαπραγματεύσεις, πράγμα για το οποίο χαιρόμαστε όλοι, σας ερωτώ: δεν νομίζετε ότι έχει φθάσει η στιγμή για μια ισχυρή πρωτοβουλία της Ευρωπαϊκής Ένωσης, η οποία να προσφέρει τις καλές υπηρεσίες της στις δύο πλευρές για να βρεθεί για την Ιερουσαλήμ ένα καθεστώς αποδεκτό και από τα δύο μέρη και, γιατί όχι, για να εξασφαλιστεί η εφαρμογή του.
Κύριε Πρόεδρε, πενήντα ημέρες πριν από τη Διάσκεψη Κορυφής της Νίκαιας, νομίζω ότι ήλθε η ώρα για σαφήνεια και για ανοικτή συζήτηση.
Μπήκαμε στην τελευταία ευθεία για τη Νίκαια.
Ποία είναι η εικόνα σήμερα;
Διαφωνίες υπάρχουν ακόμη για τον τρόπο λειτουργίας της Ευρωπαϊκής Επιτροπής, για το πώς θα σταθμίζονται οι ψήφοι στο Συμβούλιο, για το τι πρέπει να περάσει στην αρχή της ειδικής πλειοψηφίας, για το σύστημα σύνθεσης του Ευρωπαϊκού Κοινοβουλίου.
Έτσι σήμερα ­ τονίζω: σήμερα ­ τα λεγόμενα μη λυθέντα ζητήματα του Αμστερνταμ (left-overs) κινδυνεύουν να παραμείνουν και ως left-overs της Νίκαιας αν δεν γίνουν τώρα αποφασιστικά βήματα προς τα εμπρός.
Αλλά και πέραν αυτών, αβέβαιη μοιάζει ακόμα σήμερα και η τύχη της Χάρτας των Ανθρωπίνων Δικαιωμάτων, ακόμα και ως ένταξη στο άρθρο 6, όπως εύλογα ζητήθηκε από το Ευρωπαϊκό Κοινοβούλιο και στη σημερινή συνεδρίαση, καθώς και η θεσμική τύχη της στήριξης των ευρωπαϊκών πολιτικών κομμάτων.
Βέβαιo είναι πως η συνταγματοποίηση των Συνθηκών οπωσδήποτε αναβάλλεται για το μέλλον.
Βέβαια, υπάρχουν και κάποια θέματα που προχωρούν κάπως.
Πρώτο είναι η ενισχυμένη συνεργασία, όπου έχουμε κάνει σημαντικά βήματα.
Βέβαια καμιά φορά διαφαίνεται στη συζήτηση πως δεν βλέπουν όλοι στον θεσμό αυτό την απαραίτητη ευελιξία της Ευρώπης, αλλά και ένα είδος μελλοντικής άμυνας για την διαφύλαξη των συμφερόντων τους απέναντι των μελλοντικών μελών της Ευρωπαϊκής Ένωσης.
Βήματα επίσης γίνονται και στο άρθρο 7 για την αντιμετώπιση της παραβίασης των βασικών αξιών της Ευρωπαϊκής Ένωσης.
Ποια είναι τώρα τα βαθύτερα ιστορικά χαρακτηριστικά αυτής της εξέλιξης;
Δεν τα λέω για να απογοητεύσω, τα λέω διότι έχουμε ακόμη καιρό ως τη Νίκαια, ώστε να μπορέσουμε να ενεργοποιηθούμε.
Η ηγεσία της Ευρώπης δεν έχει διατυπώσει καθαρά όραμα.
Δεν έχει αποτυπώσει καθαρά την τελική της φιλοσοφία.
Καμιά φορά, η Διακυβερνητική μοιάζει με αγωνιώδη διοικητική γραφειοκρατία που προσπαθεί να μοιράσει την εξουσία.
Δεν είναι πειστικό αυτό για τους ανθρώπους στο δρόμο.
Δεν διευθύνουμε ούτε τράπεζα, ούτε μαγαζί.
Ηγούμεθα λαών και αυτό προϋποθέτει μια ατμόσφαιρα λίγο διαφορετική.
Η διεύρυνση από όραμα για μερικούς-μερικούς έγινε και φόβητρο, μήπως τυχόν αυτή η διεύρυνση επιφέρει αλλαγές στον συσχετισμό των δυνάμεων.
Αλλά και καθαρά γραφειοκρατικά μπορεί ενδεχομένως να μην φθάσουμε στο επιθυμητό αποτέλεσμα.
Με ανησυχεί επίσης η μειωμένη ανταπόκριση στο αίτημα του Κοινοβουλίου για εκδημοκρατισμό.
Με ανησυχεί ότι η μετάβαση στην ειδική πλειοψηφία δεν συνδέεται άμεσα με την συναπόφαση του Ευρωπαϊκού Κοινοβουλίου.
Όμως, έχουμε καιρό, στην πολιτική υπάρχουν θαύματα και τώρα αποβλέπω προσωπικά έντονα στο θαύμα της Νίκαιας.
Κύριε Πρόεδρε, κύριε Πρόεδρε του Συμβουλίου, κύριε Επίτροπε, ανησυχώ πολύ για τις τροπές που ενδέχεται να έχει αυτή η υπόθεσή μας του Χάρτη των δικαιωμάτων στην κοινή γνώμη.
Ο Χάρτης των δικαιωμάτων έγινε δεκτός στο σύνολό του από το άτυπο Συμβούλιο του Μπιαρρίτς.
Με ομόφωνη ψήφο το Κοινοβούλιο ζήτησε από εκείνη τη σύνοδο κορυφής να αποφασίσει ήδη για την ενσωμάτωση του Χάρτη στις Συνθήκες, αλλά δεν είναι απλό, δεν είναι εύκολο να δεχθούμε ότι τα κοινοτικά όργανα που πιστεύουν σ' αυτόν τον Χάρτη διστάζουν έπειτα να του δώσουν νομική ισχύ.
Είναι ένα σημάδι που θα μπορούσε να συντελέσει στην όλο και μεγαλύτερη απομάκρυνση της κοινής γνώμης από το ευρωπαϊκό σχέδιο, όπως παρατηρείται ήδη δυστυχώς ακόμη και στις υποψήφιες χώρες.
Η Επιτροπή Συνταγματικών Υποθέσεων έχει προσδιορίσει συγκεκριμένη μέθοδο και χρονοδιάγραμμα, που καθιστούν την ενσωμάτωση του Χάρτη στις Συνθήκες αποφασιστικό στάδιο προς τη συνταγματοποίηση της Ένωσης.
Το Συμβούλιο πρέπει, λοιπόν, να λάβει θέση χωρίς άλλα άλλοθι.
Ένα άλλο σημείο αφορά τη μεταρρύθμιση της Επιτροπής.
Μια Επιτροπή διαρθρωμένη βάσει κριτηρίων εκπροσώπησης των μεμονωμένων κρατών αποκαλύπτει ένα όραμα ελάχιστα μακρόπνοο.
Για όσον καιρό δεν αισθανόμαστε ότι εκπροσωπούμαστε όλοι από έναν Επίτροπο, ανεξαρτήτως της εθνικότητάς του, δεν θα είμαστε σε θέση να εκφράσουμε ένα ενιαίο σχέδιο.
Τέλος, η ενισχυμένη συνεργασία, η οποία - το επαναλαμβάνω για άλλη μια φορά - θα πρέπει να θεωρηθεί ως μέσο εναρμόνισης των διαφορών και, επομένως, ενίσχυσης του κοινοτικού πνεύματος και όχι ως διασπαστικό στοιχείο· ωστόσο, για να είναι αποτελεσματική, η συνεργασία δεν πρέπει να συμπιεστεί σε όρια που την πνίγουν.
(Χειροκροτήματα)
Κύριε Πρόεδρε, θα πρέπει να επιλυθούν πολλά και σημαντικά προβλήματα.
Οι διασκέψεις στο Μπιαρρίτς και στη Νίκαια θα μπορούσαν ωστόσο να αποτελέσουν μία μονομαχία μεταξύ αυτών που θέλουν να δημιουργήσουν γρήγορα μία ομόσπονδη ΕΕ και αυτών οι οποίοι θεωρούν την ΕΕ ως μία διακρατική συνεργασία και μία μοναδική μορφή για τη λήψη κοινών αποφάσεων.
Με ανησυχεί ωστόσο πραγματικά το γεγονός ότι παρατηρείται κάτι σαν, πώς να το πω, εκβιασμός κατ' αυτών οι οποίοι δεν θέλουν να προχωρήσουν περισσότερο στις μεταρρυθμίσεις από την εντολή που έχουν δώσει τα κράτη μέλη.
Κατηγορούνται συχνά στον Τύπο ότι επιβραδύνουν ή ακόμα και ότι εμποδίζουν τη διεύρυνση.
Και μάλιστα αυτοί ακριβώς που ζητούν ευρείες μεταρρυθμίσεις πριν από τη διεύρυνση κατηγορούνται για κάτι τέτοιο!
Το ζητούμενο τώρα είναι να δράσουμε υπεύθυνα και να επικεντρωθούμε στα λεγόμενα μη λυθέντα ζητήματα του Αμστερνταμ προκειμένου αυτά να λυθούν στη Νίκαια.
Ας διατηρήσει κάθε χώρα μία θέση Επιτρόπου.
Ας επανασταθμιστούν οι ψήφοι στο Συμβούλιο, όχι όμως βάσει της αρχής των διπλών πλειοψηφιών.
Ας μη δημιουργηθεί μία σταθερή κεντρική ομάδα, η οποία να κατευθύνει τις εξελίξεις, αλλά να γίνουν σεβαστά όλα τα κράτη μέλη.
Με ανησυχεί επίσης το γεγονός ότι δεν δίνεται η ευκαιρία στους πολίτες να παρακολουθήσουν τις εξελίξεις, ενώ συγχρόνως ορισμένοι αντιτίθενται στην πραγματική διαφάνεια, η οποία αποτελεί απαραίτητη προϋπόθεση για τη Δημοκρατία.
Ας μη χάσουμε την ευκαιρία να νομιμοποιήσουμε τον Χάρτη των θεμελιωδών δικαιωμάτων ενέχοντας τους πολίτες στην όλη διαδικασία.
Ευελπιστώ ότι η σουηδική Προεδρία θα συμβάλει προς την κατεύθυνση αυτή.
Κύριε Πρόεδρε, κατά τη διάσκεψη του Μπιαρρίτς διαπιστώθηκε μία σαφής αντίθεση μεταξύ των μικρότερων και των μεγαλύτερων κρατών μελών.
Οι απαιτήσεις των μεγάλων κρατών για περισσότερη ισχύ στο Συμβούλιο και το Κοινοβούλιο θα κλόνιζε, εφόσον γινόταν αποδεκτή, όλη την ισορροπία που υπάρχει εντός της ΕΕ και θα σήμαινε ότι το λογαριασμό για τη διεύρυνση θα τον πλήρωναν οι μικρές χώρες.
Μια τέτοια Ένωση θα ήταν συγκεντρωτική και θα έδινε λιγότερη επιρροή στα μικρά κράτη μέλη απ' ό,τι δίνει στις μικρές πολιτείες το σύστημα των ΗΠΑ με τη Γερουσία και το Κογκρέσο.
Η Ένωση αυτή δεν θα ήταν καν αποτελεσματικότερη.
Αντί για την εξέλιξη αυτή, τα κράτη μέλη οφείλουν να δεχθούν στα πλαίσια της διεύρυνσης να παραιτηθούν με τρόπο αναλογικό από μέρος της επιρροής τους.
Στη Σουηδία οι οπαδοί της ένταξής μας στην Ένωση υποστήριζαν την ένταξη αυτή λέγοντας ότι θα αυξηθεί έτσι η επιρροή της χώρας μας.
Ήρθε τώρα η ώρα της αλήθειας και αναγκαζόμαστε να αγωνιστούμε για να διατηρήσουμε την ελάχιστη επιρροή που διαθέτουμε.
Θα ήθελα επίσης να υπογραμμίσω ότι είναι κάπως παράξενο το γεγονός ότι η Γαλλία χρησιμοποιεί διαρκώς την Προεδρία της προκειμένου να προωθήσει τα εθνικά της συμφέροντα.
Κύριε Πρόεδρε, στη συνεδρίαση της ολομέλειας του περασμένου Σεπτεμβρίου ζήσαμε και μοιραστήκαμε στιγμές αισιοδοξίας και ελπίδας με τον Abraham Burg, Πρόεδρο της Kνεσέτ, και τον Abu Ala, Πρόεδρο του Παλαιστινιακού Νομοθετικού Συμβουλίου.
Ενάμιση μήνα μετά, αυτό που μοιραζόμαστε είναι μια μεγάλη ανησυχία για την εξέλιξη των γεγονότων.
Από τη μία πλευρά, έχουμε την απόφαση του αρχηγού της κυβέρνησης του Ισραήλ, μετά τα βίαια γεγονότα στην περιοχή, να παγώσει τις διαπραγματεύσεις για την ειρήνη και να επικεντρώσει τις προσπάθειές του στη δημιουργία κυβέρνησης συνεργασίας με τον ηγέτη της αντιπολίτευσης, κ. Sharon.
Από την άλλη, υπάρχει η αίσθηση ότι οι παραστρατιωτικές οργανώσεις και οι ταραξίες φονταμενταλιστές πήραν τους δρόμους και την πρωτοβουλία στις περιοχές που βρίσκονταν υπό τον έλεγχο της Εθνικής Παλαιστινιακής Αρχής.
Το βέβαιο είναι ότι ακριβώς σε στιγμές δύσκολες σαν αυτές μετριέται το ιστορικό ανάστημα των πολιτικών αρχηγών.
Ακριβώς τώρα ο Barak και ο Arafat πρέπει να κάνουν τους λαούς τους να συνειδητοποιήσουν ότι μόνο μέσα από το διάλογο γύρω από ένα τραπέζι διαπραγματεύσεων, με επώδυνες παραχωρήσεις από μέρους και των δύο πλευρών, είναι δυνατόν να ξεπεραστεί οριστικά αυτή η σύγκρουση.
Από την πλευρά τους, η διεθνής κοινότητα και ιδιαίτερα η Ευρωπαϊκή Ένωση θα πρέπει να επιμείνουν στην προσπάθεια τους, για να αποφευχθεί μια σύγκρουση, η οποία, συν τοις άλλοις, θα αποτελέσει σοβαρότατη εστία παγκόσμιας αστάθειας.
Μεταξύ μας, ήταν η πρώτη φορά μετά τη Σύνοδο της Μαδρίτης που η σημαία της Ευρωπαϊκής Ένωσης βρέθηκε στο τραπέζι της ειρηνευτικής διαδικασίας.
Η ενότητα δράσης σε μια δεδομένη στιγμή επέτρεψε την εκμετάλλευση του έργου και του κύρους που έχει στην περιοχή ένα από τα κράτη μέλη, προς όφελος όλων.
Και τώρα, που βρισκόμαστε βυθισμένοι στη συζήτηση για τα θεσμικά όργανα, θα μπορούσαμε να ζητήσουμε από την Ευρωπαϊκή Ένωση δημιουργικότητα και πολιτική βούληση, ώστε να προχωρήσουμε την ολοκλήρωσή μας και στον δεύτερο πυλώνα.
Δεν συμφωνεί με αυτό η γαλλική Προεδρία;
Κύριε Πρόεδρε, εξ ονόματος της Ομάδας Ευρωπαίων Σοσιαλιστών θα ήθελα να πω λίγα λόγια για τη Μέση Ανατολή και τη Γιουγκοσλαβία στη συνέχεια των όσων είπαν και άλλοι συνάδελφοι.
Η τραγική εξέλιξη που παρατηρήθηκε στη Μέση Ανατολή είχε βεβαίως τεράστιες επιπτώσεις και η βία που είδαμε τις τελευταίες ημέρες, τα πολλά θύματα, συγκίνησαν ιδιαίτερα την ευρωπαϊκή κοινή γνώμη και το Κοινοβούλιο.
Αυτό είναι φυσικό.
Μετά τη συνάντηση κορυφής στο Σαρμ ελ Σεϊχ, στην οποία συμμετείχαν όλες οι ενδιαφερόμενες πλευρές με στόχο να ανακαλύψουν ένα δρόμο για τον τερματισμό της βίας και την επανέναρξη του διαλόγου μεταξύ Barak και Arafat, είδαμε ότι είναι πάρα πολύ δύσκολο να σταματήσει η βία, παρόλο που υπήρξε μια στιγμή που φάνηκε ότι αυτό ήταν εφικτό.
Προφανώς, τη στιγμή αυτή το κάλεσμα των οδοφραγμάτων είναι ισχυρότερο από τη βούληση για ειρήνη.
Ωστόσο, γνωρίζουμε όλοι ότι υπάρχουν πάρα πολλοί πολίτες, τόσο στο Ισραήλ όσο και στην Παλαιστίνη, οι οποίοι βιώνουν καθημερινά πόσο δύσκολη είναι η ζωή χωρίς την ειρήνη.
Γι' αυτό και εμείς θεωρούμε ότι είναι καθήκον μας να συμβάλλουμε ως Ευρωπαϊκή Ένωση για να δοθεί μια ευκαιρία στην ειρήνη, όπως είπαν προηγουμένως οι κ.κ.
Galeote και Morillon.
Υποδεχθήκαμε στο Σώμα τους συναδέλφους μας, τους προέδρους της Κνεσέτ και του Παλαιστινιακού Νομοθετικού Συμβουλίου.
Τότε όλοι διαπνέονταν από το πνεύμα του Όσλο και του Καμπ Ντέιβιντ, παρόλο που το τελευταίο μόλις είχε αποτύχει, ήταν όμως τόσο κοντά και η επιθυμία για ειρήνη ήταν αισθητή.
Σήμερα τα πράγματα είναι διαφορετικά.
Είδαμε όμως ότι οι άραβες ηγέτες τήρησαν συγκρατημένη στάση.
Είδαμε ότι ο εκπρόσωπός μας, κ. Σολάνα, μπόρεσε να καταλάβει μια ισχυρή θέση στα πλαίσια της ειρηνευτικής διαδικασίας.
Θεωρώ δικαιολογημένο το γεγονός ότι σήμερα κατατέθηκε κοινό ψήφισμα από όλα τα κόμματα στο οποίο αναγνωρίζουμε ότι και οι δύο πλευρές πρέπει να επιδιώξουν την ειρήνη, κάτι που εμείς ως λαοί δεν μπορούμε να πετύχουμε.
Πρέπει όμως να κάνουμε ότι μπορούμε για να τους βοηθήσουμε από την πλευρά της διεθνούς κοινότητας για να αυξηθούν οι ελπίδες της ειρήνης.
Σ' αυτό μπορεί να συμβάλει και η γαλλική Προεδρία.
Θα θέλαμε να ζητήσουμε από τη γαλλική Προεδρία να χρησιμοποιήσει και πάλι ως μέσο τη συνεργασία της Ευρωπαϊκής Ένωσης με τις χώρες της Μεσογείου κατά την προσεχή σύνοδο των Υπουργών στη Μασσαλία.
Το λέω αυτό επειδή ο διάλογος στην περιοχή πρέπει να διευρυνθεί και, όταν θα συμμετέχουν όλοι οι παράγοντες, υπάρχει περίπτωση να μπορέσουν οι δύο λαοί να ξαναβρούν το δρόμο της ειρήνης.
Το άλλο σημείο είναι η Γιουγκοσλαβία.
Όπως είναι φυσικό, αισθανθήκαμε πολύ μεγάλη ικανοποίηση για τη νίκη του γιουγκοσλαβικού λαού και την εκλογή του Κοστούνιτσα στη θέση του Προέδρου.
Επρόκειτο για μια επιλογή υπέρ της δημοκρατίας, για μια επιλογή υπέρ της Ευρώπης.
Οι κυρώσεις έχουν αρθεί.
Η Ευρωπαϊκή Υπηρεσία Ανασυγκρότησης έχει ενεργοποιηθεί.
Το ίδιο ισχύει και με το πρόγραμμα CARDS.
Το ανθρωπιστικό πρόγραμμα διευρύνθηκε για να συμπεριλάβει και τους πρόσφυγες και τους εκτοπισμένους.
Η Γιουγκοσλαβική Δημοκρατία έχει την ευκαιρία να συμμετάσχει στη διαδικασία σταθεροποίησης και σύνδεσης.
Έχει μια ευκαιρία να συμμετάσχει στο σύμφωνο σταθερότητας και κατ' αυτό τον τρόπο να δημιουργήσει ένα άνοιγμα προς τους συναδέλφους στις γειτονικές χώρες για να αναγνωρίσουν τα κυριαρχικά της δικαιώματα και να δοθεί κατ' αυτό τον τρόπο μια ευκαιρία στη δημοκρατία.
Είμαστε της άποψης ότι η δημοκρατική εξέλιξη στη Γιουγκοσλαβία θα μπορέσει να συνεχιστεί μόνον εφόσον οι γειτονικές χώρες αναγνωρίσουν τα κυριαρχικά δικαιώματα της χώρας.
Πιστεύουμε ότι ένα καλό και στην ουσία μεγάλο βήμα ήταν η διάθεση 200 εκατομμυρίων ευρώ στην Ομοσπονδιακή Δημοκρατία της Γιουγκοσλαβίας.
Ταυτόχρονα, καλούμε το Συμβούλιο να δείξει το ίδιο πνεύμα και στις δημοσιονομικές διαπραγματεύσεις για το 2001.
Γιατί, εφόσον δεν συμπεριληφθεί στις προοπτικές το κεφάλαιο IV, θα αφήσουμε πάλι την Αφρική και την Ασία να πληρώσουν για να υπάρξουν κάποιες δυνατότητες για την ανάπτυξη της δημοκρατίας στη Γιουγκοσλαβία.
Ας τηρήσουμε και για το 2001 την ίδια γενναιόδωρη στάση που τήρησε φέτος το Συμβούλιο.
Γι' αυτό, η Ομάδα του κόμματος των Ευρωπαίων Σοσιαλιστών απευθύνει έκκληση σε εσάς να τηρήσετε την ίδια σθεναρή στάση που τηρήσατε φέτος και κατά τις δημοσιονομικές διαπραγματεύσεις για το 2001.
Κύριε Πρόεδρε, αξιότιμοι κύριοι συνάδελφοι, λυπάμαι που ο αξιότιμος κ. Barσn Crespo δεν είναι παρών στην Αίθουσα μετά τα συγκεκριμένα πράγματα που είπε για την πολιτική δύναμη που εκπροσωπώ.
Κακοί πληροφοριοδότες, προφανώς, κάνουν τον αξιότιμο κ. Barσn Crespo να λέει αναληθή πράγματα για την Ιταλία και για το κόμμα μου.
Πρέπει να διευκρινίσω και να διαβεβαιώσω ότι το κόμμα Forza Italia δεν ήταν ποτέ κατά του Χάρτη των δικαιωμάτων.
Εμείς του Forza Italia τον ψηφίσαμε στην Ευρώπη και μπορώ να αναγγείλω επίσημα ότι θα τον ψηφίσουμε τον Νοέμβριο, εδώ στο Στρασβούργο.
Στο ιταλικό κοινοβούλιο ψηφίσαμε υπέρ του Χάρτη, αλλά με μία πρόταση διαφορετική από την πρόταση της αριστεράς πλειοψηφίας, στην οποία τονίζαμε την ανάγκη να προστατευθούν περισσότερο στον Χάρτη τα ατομικά δικαιώματα.
Είμαστε δύναμη της αντιπολίτευσης και πιστεύω ότι έχουμε το δικαίωμα να υιοθετούμε ψηφίσματα, υπέρ του Χάρτη, διαφορετικά από τα ψηφίσματα της πλειοψηφίας.
Ελπίζω ο αξιότιμος κ. Barισn Crespo να δεχθεί την πρόσκλησή μου - του την απευθύνω επίσημα εδώ, ελπίζω να με ακούει - να έλθει στην Ιταλία για να γνωρίσει από πρώτο χέρι, άμεσα, την πραγματικότητα της χώρας μου, χωρίς τα λόγια των μεσολαβητών του κομμουνιστικού/σοσιαλδημοκρατικού κόμματος.
Συμβουλεύω τον αξιότιμο κ. Barισn Crespo να ζητήσει από τους Ιταλούς συναδέλφους του να του εξηγήσουν γιατί είναι στην κυβέρνηση στην Ιταλία με ένα κόμμα δεδηλωμένα κομμουνιστικό και γιατί ετοιμάζονται να κατεβούν στις πολιτικές εκλογές με ένα άλλο δεδηλωμένα κομμουνιστικό κόμμα, το Κόμμα της Κομμουνιστικής Επανίδρυσης.
Από τους Ιταλούς συναδέλφους του, ο αξιότιμος κ. Barισn Crespo θα έπρεπε επίσης να ζητήσει εξηγήσεις για τις βίαιες δηλώσεις εναντίον των Εβραίων του Ισραήλ, δηλώσεις που ρίχνουν περισσότερο λάδι στη φωτιά ενός αντισημιτικού αισθήματος που υποβόσκει και που είναι ήδη πολύ βίαιο στην Ευρώπη.
Και να ζητήσει επίσης πληροφορίες από τους σημερινούς ιθύνοντες, που ανήκαν στο Κόμμα των Αριστερών Δημοκρατών, που ήταν ιθύνοντες του Κομμουνιστικού Κόμματος Ιταλίας, όταν ορισμένες διακεκριμένες προσωπικότητες του Κομμουνιστικού Κόμματος βοήθησαν έναν από τους δολοφόνους της συνοδείας του Aldo Moro να διαφύγει από την Ιταλία στην Αλγερία.
Όλα αυτά τα θέματα ελπίζω ο αξιότιμος κ. Barσn Crespo να μπορέσει να έλθει να τα συζητήσει στην Ιταλία!
(Χειροκροτήματα)
Κύριε Πρόεδρε, κύριε Πρόεδρε του Συμβουλίου, είναι ασφαλώς ευχάριστο το γεγονός ότι αναγνωρίσθηκε στο Μπιαρρίτς η ανάγκη συντονισμού της πολιτικής στον τόσο ευαίσθητο για τον πολίτη, την οικονομία, την ανάπτυξη και την ευημερία τομέα της ενέργειας.
Εδώ πράγματι δεν έχει νόημα μια εθνική και μοναχική πορεία.
Η ενεργειακή εξάρτηση της Κοινότητας μιλά από μόνη της.
Γι' αυτό και θεωρείται εποικοδομητική η δέσμη μέτρων που πρότεινε η Επιτροπή για αύξηση της αποτελεσματικότητας και της εξοικονόμησης ενέργειας, ενώ το ίδιο ισχύει για τη διερεύνηση των προβλημάτων που δημιουργούνται από τα καρτέλ των εταιριών πετρελαίου.
Θα πρέπει όμως να εστιάσουμε την προσοχή μας όχι μόνο στο καρτέλ των πετρελαιοπαραγωγών χωρών, αλλά και στο καρτέλ των εταιρειών πετρελαίου.
Πρέπει να ευχηθούμε στη γαλλική Προεδρία του Συμβουλίου καλή επιτυχία στις διαπραγματεύσεις στο Ριάντ, όπου τα κράτη αυτά, για το δικό τους συμφέρον, κατά τη γνώμη μου, θα πρέπει να ενδιαφέρονται να μην ανέβουν κι άλλο οι τιμές του πετρελαίου.
Η κάμψη της ανάπτυξης στην Ευρωπαϊκή Ένωση θα έχει επιπτώσεις και στην παγκόσμια οικονομία.
Πρέπει όμως να δούμε και τη δική μας κατάσταση.
Είναι σημαντικό να σημειωθεί κάποια πρόοδος στην ευρωπαϊκή φορολόγηση της ενέργειας, η οποία δεν κατέστη μέχρι τώρα δυνατή λόγω της αρχής της ομοφωνίας.
Γι' αυτό και το Ευρωπαϊκό Κοινοβούλιο προσδοκεί στη Νίκαια, από άποψη φορολογικής πολιτικής, μια κίνηση στην κατεύθυνση της ειδικής πλειοψηφίας, εκεί όπου σημειώνονται κωλύματα στην καλή λειτουργία της εσωτερικής αγοράς.
Το Μπιαρρίτς δεν έδιωξε μακριά όλα τα σύννεφα της καταιγίδας από το σχέδιο εκδημοκρατισμού της Ευρωπαϊκής Ένωσης.
Η Προεδρία του Συμβουλίου θέλει να καταργήσει τη διαδικασία συνεργασίας και να την αντικαταστήσει με τη διαδικασία διαβούλευσης.
Η διαδικασία αυτή είναι απαράδεκτη από άποψη δημοκρατικής πολιτικής και πολιτικής ολοκλήρωσης.
Ούτε στον τομέα της Οικονομικής και Νομισματικής Ένωσης μπορούμε να την αποδεχθούμε, αντίθετα μάλιστα.
Εδώ θα πρέπει να υπάρξει πρόοδος στη διαδικασία συναπόφασης.
Αν το σχέδιο δεν είναι τώρα εφικτό, η γαλλική Προεδρία καλείται να αναζητήσει προοδευτικές θεσμικές μεταρρυθμίσεις και τρόπους, ώστε να συμμετέχει και το Κοινοβούλιο.
Θα ' πρεπε τουλάχιστον να μπορέσουμε να συμφωνήσουμε στην υιοθέτηση κοινής θέσης στη Νίκαια για τα θέματα αυτά.
Λέμε όμως "Όχι" στην αντικατάσταση της συνεργασίας με τη διαβούλευση.
Αποτελεί οπισθοδρόμηση.
Γι' αυτό και επιβάλλεται να δράσουμε.
Κύριε Πρόεδρε, κύριε Πρόεδρε του Συμβουλίου, είπατε προηγουμένως ότι το Κοινοβούλιο δεν παρουσίασε καμιά θέση για τον αριθμό των εδρών του Ευρωπαϊκού Κοινοβουλίου.
Θα ήθελα να σας παρακαλέσω να διαβάσετε κάποτε την έκθεση Leinen- Δημητρακόπουλου στην οποία το Ευρωπαϊκό Κοινοβούλιο πήρε ξεκάθαρες θέσεις τόσο όσον αφορά την κατανομή των εδρών στο Κοινοβούλιο όσο και σχετικά με τη στάθμιση των ψήφων στο Συμβούλιο και τη σύνθεση της Επιτροπής.
Ίσως οι θέσεις αυτές, αν τις διαβάσετε, να σας βοηθήσουν να ξεπεράσετε την παρούσα διαμάχη μεταξύ μεγάλων και μικρών κρατών που παραλύει τη διακυβερνητική διάσκεψη.
Διότι αυτό είναι ένα από τα βασικότερα προβλήματά μας.
Πρέπει να αναγνωρίσουμε ότι τα μικρά κράτη είναι ισότιμα με τα μεγάλα σε μια ένωση κρατών και θα πρέπει να επιτύχουμε την αντιστάθμιση υπέρ των μεγάλων κρατών με άλλο τρόπο.
Δεν πρέπει να φοβούνται τα μικρά κράτη ότι θα μπορούσαμε να καταλήξουμε σε λύσεις διευθυντηρίων.
Η αύξηση των διακυβερνητικών προσεγγίσεων, οι προβαλλόμενες απαιτήσεις των γραμματειών που συζητιούνται σε σχέση με την ενισχυμένη συνεργασία είναι προσεγγίσεις που θα μπορούσαν να καταστρέψουν τον κύριο επιτυχημένο χαρακτήρα της Ευρωπαϊκής Ένωσης.
Η Ευρωπαϊκή Ένωση σημείωσε επιτυχίες καθ' όλη τη διάρκεια της ιστορίας της εκεί όπου εργάζεται με τη μέθοδο Monnet και με την πλειοψηφική απόφαση, καθώς κι εκεί όπου ενισχύει τα θεσμικά όργανα - Κοινοβούλιο και Επιτροπή.
Αυτό πρέπει να ειπωθεί σ' αυτήν τη διακυβερνητική διάσκεψη, για να μην υπάρξουν παρεξηγήσεις.
Όλα τα άλλα θα μας οδηγήσουν σε αδιέξοδο.
Η μέθοδος αυτή που ήταν σωστή, όταν τα μέλη ήταν 6, θα είναι ακόμη σωστότερη όταν τα μέλη γίνουν 27, επειδή δεν είναι δυνατή η καθοδήγηση της Ευρωπαϊκής Ένωσης από το Συμβούλιο Υπουργών που αλλάζει πρόεδρο κάθε έξι μήνες και κατ' αυτόν τον τρόπο δε θα είναι σε θέση να δώσει με 27 μέλη την απαραίτητη συνοχή για την ανάπτυξη της Ευρωπαϊκής Ένωσης.
Η Επιτροπή θα είναι μάλλον καλύτερα σε θέση να δώσει μελλοντικά αυτή την ώθηση με τη δυνατότητα της απλής πλειοψηφίας στις ψηφοφορίες μέσα στην Επιτροπή.
Για το λόγο αυτό, κύριε Πρόεδρε, θα ήθελα να σας παρακαλέσω να προωθήσετε την προσέγγιση Monnet στη διακυβερνητική διάσκεψη σε συνδυασμό με τη λήψη αποφάσεων με ειδική πλειοψηφία, ώστε με τον τρόπο αυτό να καταστήσουμε την Ένωση ικανή να διευρυνθεί.
(Χειροκροτήματα)
Κύριε Πρόεδρε, στα πλαίσια της συζήτησης για την άτυπη σύνοδο κορυφής που πραγματοποιήθηκε στο Μπιαρρίτς θα ήθελα να επικεντρώσω το ενδιαφέρον μου στη Διακυβερνητική Διάσκεψη και στο Χάρτη των θεμελιωδών δικαιωμάτων.
Όσον αφορά τη Διακυβερνητική Διάσκεψη, θα ήθελα να τονίσω τρία σημεία.
Πρώτα απ' όλα, υπάρχει το θέμα των αποφάσεων κατά πλειοψηφία.
Όπως αντιλήφθηκα, η γαλλική Προεδρία πρότεινε 45 άρθρα και θέματα για να συμπεριληφθούν στον κανόνα της πλειοψηφίας.
Αυτό φαίνεται καλό, τουλάχιστον εφόσον ο αριθμός δεν περιοριστεί στη Νίκαια σε 35 ή 40 θέματα.
Αυτό όμως που έχει ιδιαίτερη σημασία στα πλαίσια αυτά είναι ότι τα θέματα που θα ενταχθούν στο σύστημα της ειδικής πλειοψηφίας θα πρέπει να υπαχθούν και στη διαδικασία συναπόφασης με το Ευρωπαϊκό Κοινοβούλιο, πράγμα που δεν φαίνεται ότι είναι βέβαιο.
Εάν δεν συμβεί αυτό, θα τεθούν εκτός μάχης τα εθνικά κοινοβούλια αλλά και το Ευρωπαϊκό Κοινοβούλιο και το δημοκρατικό έλλειμμα θα αυξηθεί αντί να μειωθεί, και αυτό είναι βεβαίως το τελευταίο που θα θέλαμε να συμβεί.
Το δεύτερο σημείο έχει σχέση με τον αριθμό των Επιτρόπων.
Όπως είπε μόλις πριν λίγο και ο κ. Brok, θα ήθελα να τονίσω για άλλη μία φορά ότι, προκειμένου να συμμετέχουν όλες οι χώρες στη διοίκηση της Ευρωπαϊκής Ένωσης, κάθε μία από αυτές πρέπει να έχει έναν Επίτροπο.
Όσον αφορά τον αριθμό των ευρωβουλευτών, κανείς δεν θέλει να υπερβαίνει τους 700.
Μήπως θα ήταν σκόπιμο να εκλάβουμε ήδη ως βάση τους νέους αριθμούς για τις εκλογές του 2004, δηλαδή για τις ερχόμενες εκλογές;
Εάν μέχρι τότε θα έχουν προσχωρήσει νέα κράτη μέλη, θα εφαρμοστούν αυτομάτως οι νέοι αριθμοί που θα ισχύουν και δεν πρόκειται να υπερβούμε τους 700, γιατί όταν αυτό θα έχει γίνει, νομίζω ότι δεν πρόκειται ποτέ να γυρίσουμε πίσω.
Τέλος, κύριε Πρόεδρε, υπάρχει ο Χάρτης.
Πληροφορούμαι ότι το σχέδιο έγινε δεκτό στο Μπιαρρίτς και ότι, μετά από μερικές νομικές διευκρινίσεις, θα μπορέσει να γίνει δεκτό στη σύνοδο κορυφής της Νίκαιας μέσω επίσημης δήλωσης, για να συμπεριληφθεί στο μέλλον στις συνθήκες.
Είμαι της γνώμης ότι η Συνέλευση έκανε μια εξαιρετική δουλειά και αισθάνομαι υπερήφανη που μπόρεσα να συμμετάσχω σ' αυτή.
Όσο πιο γρήγορα συμπεριληφθεί ο Χάρτης στις συνθήκες τόσο το καλύτερο, γιατί κάτι τέτοιο θα προσδώσει συνταγματικό χαρακτήρα στις συνθήκες, ενώ οι πολίτες θα πλησιάσουν περισσότερο την Ευρώπη επειδή θα έχουν οι ίδιοι θεσπίσει ένα συγκεκριμένο κομμάτι της νομοθεσίας.
ύριε Πρόεδρε, κ. Προεδρεύοντα, Επίτροπε κ. Barnier, παρόλο που στη σύνοδο κορυφής του Μπιαρρίτς δεν επιτεύχθηκε πρόοδος όσον αφορά στη μεταρρύθμιση της αΈνωσης, έχω εμπιστοσύνη πως η ασκούσα την Προεδρία του Συμβουλίου χώρα, η Γαλλία, υπό τη διεύθυνση του καινοτόμου Προέδρου της Δημοκρατίας κ. Σιράκ, θα οδηγήσει στην επιμέλεια των αποφάσεων μεταρρύθμισης στη Νίκαια, πράγμα το οποίο θα προωθήσει το ρεύμα των εξελίξεων και είναι από όλους αποδεκτό.
Πρέπει ωστόσο να αποκαλύψουμε και την ανησυχία μας για το ότι ο τόνος των ομιλιών σε ορισμένα θέματα υπήρξε προκλητικός.
Στους πολίτες της Ευρώπης διαδόθηκε με τα μέσα ενημέρωσης η εντύπωση ότι υπάρχουν αντιθέσεις ανάμεσα στις μικρές και τις μεγάλες χώρες.
Η αΈνωση δεν μπορεί να εξελιχθεί σε κοινότητα 27 κρατών, εάν μείνουμε προσκολλημένοι στο ότι κατά κανόνα αποτελεί διακυβερνητική συνεργασία, την οποία τα θεσμικά όργανα απλά υλοποιούν ή ελέγχουν χαλαρά.
Σήμερα ήδη είναι πολυάριθμα τα παραδείγματα για τον τρόπο που μια χώρα παρεμβάλει εμπόδια σε θέματα που σχεδόν όλες οι χώρες θεωρούν σημαντικά.
Την ευθύνη για τέτοιες περιπτώσεις φέρουν εξίσου οι μεγάλες καθώς και οι μικρές χώρες.
Ας πάρουμε για παράδειγμα την ευρωπαϊκή επιχείρηση, την κωλυσιεργία σε πανευρωπαϊκή κλίμακα στην απελευθέρωση και την ιδιωτικοποίηση του ταχυδρομείου, το άνοιγμα στον ανταγωνισμό του τομέα της ενέργειας ή την έναρξη της φορολογικής εναρμόνισης.
Παράδειγμα κακής διαγωγής προς αποφυγή δίνει όλως απροόπτως και η Αυστρία, η οποία μόλις δοκίμασε η ίδια την άδικη μεταχείριση, καθώς προκαλεί τη γείτονά της Τσεχία με τη θέση σε λειτουργία πυρηνικού αντιδραστήρα στο Temelin.
Τώρα δεν χρειαζόμαστε στην αΈνωση οραματιστές, που να προβλέπουν μέχρι το έτος 2030, παρά λήπτες αποφάσεων, οι οποίοι να είναι ικανοί να αντιληφθούν τα προβλήματα που μέσα σε 3-8 χρόνια θα φέρει μαζί της η επικείμενη διεύρυνση και τις λύσεις σε αυτά.
Οι αποφάσεις πρέπει να ληφθούν μέσα στο πλαίσιο των θεσμικών οργάνων της αΈνωσης ανακαλύπτοντας μέτρα ευελιξίας, εν ανάγκη, δίνοντας το δικαίωμα σε τμήμα των κρατών της αΈνωσης να εμβαθύνουν τη μεταξύ τους συνεργασία, ενισχύοντας τη θέση της Επιτροπής και προχωρώντας κατά κανόνα σε αποφάσεις ειδικής πλειοψηφίας.
Ο Χάρτης των θεμελιωδών δικαιωμάτων εκφράζει έξοχα τις ευρωπαϊκές αξίες, όμως είναι άσκοπο να δημιουργήσουμε μια τεχνητή διαμάχη για τη γρήγορη και δεσμευτική συνταγματοποίησή του.
Και στο θέμα αυτό ο χρόνος πρέπει να ωριμάσει τις αποφάσεις, μεταξύ άλλων και σε εμάς στις Σκανδιναβικές χώρες.
.
Ευχαριστώ, κύριε Πρόεδρε, επιτρέψτε μου να κάνω μερικές τηλεγραφικές παρατηρήσεις για την ολοκλήρωση αυτής της συζήτησης και αφού ευχαριστήσω κάθε έναν από τους ομιλητές, τους οποίους άκουσα με μεγάλη προσοχή, για την ποιότητα των παρεμβάσεών τους, καθώς και για την ειλικρίνειά τους.
Εν συντομία, όλοι ανέφεραν αυτή τη συζήτηση ως "μεγάλα κράτη/μικρά κράτη" και θα ήθελα να πω, μετά τον κ. Moscovici, ότι πιστεύω πως αυτός ο χαρακτηρισμός δεν είναι κατάλληλος για να εκφράσει την υφισταμένη διάσταση απόψεων.
Πιστεύω ότι δεν την αγνοούμε, ούτε υποκρινόμαστε ότι είναι ανύπαρκτη.
Νομίζω απλώς ότι πρέπει να την υπερβούμε ή να την ξεπεράσουμε με προτάσεις που να κάνουν το κοινοτικό μοντέλο να λειτουργεί καλύτερα στο πνεύμα της συνθήκης της Ρώμης.
Και σε ένα σημείο το οποίο θεωρώ νευραλγικό - το σημείο που αφορά την ίδια την Επιτροπή - άκουσα, στον απόηχο των ανησυχιών του προέδρου Poettering, τον κ. Van den Bos, ο οποίος εξέφρασε ανησυχία για τη θέση της μιας ή της άλλης χώρας στην Επιτροπή.
Κυρίες και κύριοι βουλευτές, σε καμία από τις εναλλακτικές λύσεις που έχουν τεθεί στο τραπέζι των διαπραγματεύσεων δεν "χάνει" κάποια χώρα "τον επίτροπό της" , παρόλο που θεωρώ ότι η διατύπωσή αυτή δεν είναι ορθή αν σκεφθούμε την ανεξαρτησία της Επιτροπής.
Σε όλες τις εναλλακτικές λύσεις, κάθε χώρα θα έχει τουλάχιστον έναν επίτροπο.
Το θέμα είναι αν όλες οι χώρες θα έχουν έναν επίτροπο όλες συγχρόνως, δηλαδή αν θα έχουμε μια μεγάλη - και μια ημέρα μια πολύ μεγάλη - Επιτροπή, αναγκαστικά αναδιοργανωμένη, ή αν "δεν θα είναι όλοι συγχρόνως" .
Στη δεύτερη αυτή υποθετική περίπτωση, το θέμα είναι ποια στιγμή θα λειτουργήσει αυτή η αρχή της αυστηρά επί ίσοις όροις εναλλαγής μεταξύ μεγάλων και μικρών.
Κάθε εναλλακτική λύση έχει σοβαρές συνέπειες.
Σε κάθε περίπτωση, θα υπάρξει λοιπόν σημαντική μεταρρύθμιση της λειτουργίας της Επιτροπής και πιστεύω ότι πρέπει να χρησιμοποιήσουμε προσεκτικά το χρόνο που μας μένει για να εξετάσουμε, τις επόμενες εβδομάδες, τις επιπτώσεις κάθε λύσης πριν λάβουμε μιαν απόφαση στη Νίκαια.
Στόχος μας είναι, το επαναλαμβάνω, να διατηρήσουμε σε μια διευρυμένη Ευρώπη την αποτελεσματικότητα, την αξιοπιστία και, ει δυνατόν, τη συλλογικότητα της Επιτροπής.
Μια λέξη για το Χάρτη, και πάλι, για να υπενθυμίσω ότι η Επιτροπή συμμετείχε ενεργά στη συνεχιζόμενη εργασία που αναλήφθηκε μέσω της Σύμβασης.
Αναφέρομαι ιδίως στο φίλο και συνάδελφό μου Antonio Vittorino, που ήταν ιδιαίτερα δραστήριος καθόλη τη διάρκεια των εργασιών αυτών.
Και θα ήθελα να υπενθυμίσω ότι η Επιτροπή δήλωσε ήδη εξαρχής ότι ευνοούσε την ιδέα να δοθεί σε αυτόν το Χάρτη νομική ισχύς.
Προσωπικά, πιστεύω, απηχώντας όσα είπαν ο κ. Mιndez de Vigo και η κ. Berθs, ότι το ελάχιστο που θα μπορούσε να γίνει θα ήταν μια σύνδεση με το άρθρο 6 της Συνθήκης, πράγμα που θα μπορούσε να γίνει στη Νίκαια.
Νομίζω, ωστόσο, ότι δεν θα μπορέσουμε να μείνουμε εκεί και ότι θα πρέπει να προχωρήσουμε περισσότερο, μετά τη Νίκαια.
Πριν λίγο, ο κ. Berthu επέκρινε αυτό το Χάρτη σαν να είχε πέσει από τον ουρανό.
Κι όμως, αναφερθήκαμε στην ευφυή και ανοικτή εργασία που κατέληξε σε αυτόν το Χάρτη και στην οποία συμμετείχαν τα εθνικά κοινοβούλια, που εκπροσωπούν την εθνική κοινή γνώμη.
Οι εθνικές κυβερνήσεις συμμετείχαν επίσης και όλοι ενέκριναν το εν λόγω κείμενο.
Πρόκειται λοιπόν για ανοικτή εργασία που δεν έπεσε από ψηλά και δεν επιβλήθηκε.
Αυτός είναι, εξάλλου, ο λόγος για τον οποίο απετέλεσε αντικείμενο, σε τελευταία ανάλυση, γενικής αποδοχής.
Η κ. Maij-Weggen, όπως και ο πρόεδρος Baron Crespo, ανέφεραν το Κοινοβούλιο.
Με τη σειρά μου, θα ήθελα να επιβεβαιώσω ότι συζητούμε σχετικά στο πλαίσιο των διαπραγματεύσεων.
Είναι ένα από τα σημεία της συζήτησης που παραμένουν ανοικτά και ειλικρινά, πέραν των όσων μπορούμε να κάνουμε στο πλαίσιο των ίδιων των διαπραγματεύσεων, πιστεύω πως οτιδήποτε θα μπορούσε να πει, κατά τρόπο σαφή, το ίδιο το Ευρωπαϊκό Κοινοβούλιο σχετικά με την οργάνωσή του μετά τη διεύρυνση, θα μας ήταν πολύ χρήσιμο, διότι θα φωτίσει τις εργασίες μας και τις εργασίες των κρατών μελών.
Μια λέξη, τέλος, για το πνεύμα ή το κλίμα του Μπιαρρίτς: ο κ. Dupuis προφανώς δεν κατάλαβε καλά αυτά που είπα πριν λίγο.
Δεν γνωρίζω αν έδειξα υπερβολική αισιοδοξία.
Εν πάση περιπτώσει, μίλησα για βολονταρισμό και για αποφασιστικότητα.
Δεν είμαι βέβαιος, αυτή τη στιγμή που μιλάμε, ότι στη Νίκαια θα καταφέρουμε να φέρουμε εις πέρας μια πραγματική μεταρρύθμιση, επαρκή για μια Ευρωπαϊκή Ένωση που θα διευρυνθεί σε 27 και, το βλέπουμε καλά, σε δεύτερη φάση σε πολύ περισσότερα κράτη μέλη, εφόσον η δημοκρατική διαδικασία στα Βαλκάνια επιβεβαιωθεί και ενισχυθεί.
Εν πάση περιπτώσει, η Επιτροπή έχει ένα ρόλο να παίξει και αγωνίζεται για να επιτευχθεί αυτή η αληθινή μεταρρύθμιση.
Είπα απλώς, κύριε Dupuis, ότι η επιτυχία ή η αποτυχία, μια πραγματική μεταρρύθμιση ή μια ανεπαρκής μεταρρύθμιση, θα αξιολογηθεί βάσει του αν το κοινοτικό μοντέλο, που συγκεντρώνει πράγματι, κύριε υπουργέ, τα τρία θεσμικά όργανα αλλά και άλλα, βγει από τη Νίκαια εξασθενημένο, ανέπαφο ή ενισχυμένο.
Αγωνιζόμαστε για να ενισχυθεί.
Και αυτός είναι νομίζω ένας τρόπος να απαντήσουμε στις ανησυχίες πολλών κρατών μελών, και όχι μόνον μικρών, σχετικά με τη θέση και το ρόλο που θα τους ανατεθεί μέσω του κοινοτικού αυτού μοντέλου.
Ανέφερα πριν λίγο, πολύ συγκεκριμένα, μερικά από τα στοιχεία που θα μας επιτρέψουν να καταλάβουμε αμέσως αν η μεταρρύθμιση είναι επαρκής ή ανεπαρκής.
Η επέκταση της ειδικής πλειοψηφίας μαζί με τη συναπόφαση σε πραγματικά θέματα, η διατήρηση του άρθρου 250 ως έχει σήμερα, η θέση και ο ρόλος της Επιτροπής στις στενότερες συνεργασίες και όχι μόνον στον πρώτο πυλώνα: να μερικά από τα στοιχεία που θα μας επιτρέψουν να κρίνουμε αμέσως αν υπάρχει εν τέλει αποτυχία ή επιτυχία.
Σχετικά, θα ήθελα να πω ότι συμφωνώ με τον τρόπο με τον οποίο μίλησαν πριν λίγο ο Elmar Brok και ο καθηγητής Τσάτσος.
Τέλος, πιστεύω πράγματι ότι πρέπει να ανυψώσουμε τη συζήτηση σε πολιτικό επίπεδο, όπως μας κάλεσαν πριν λίγο ο πρόεδρος Baron Crespo και ο πρόεδρος Poettering, και το κατάλληλο επίπεδο είναι το επίπεδο της τελικής απόφασης, δηλαδή το επίπεδο των αρχηγών κρατών και κυβερνήσεων.
Προσωπικά, είμαι ιδιαίτερα ευτυχής για το ότι η συζήτηση στο Μπιαρρίτς σημαδεύτηκε από τη μέριμνα επίτευξης πραγματικής μεταρρύθμισης.
Αυτό αισθάνθηκα, εν πάση περιπτώσει.
Οι εκτιμήσεις μου για το κλίμα ή τη μετεωρολογία στο Μπιαρρίτς μπορούν κάλλιστα να διαφέρουν από εκείνες του κ. Moscovici, ο οποίος γνωρίζει την περιοχή αυτή των Πυρηναίων ασφαλώς καλύτερα από εμένα, υπήρχαν σύννεφα, υπήρχε αέρας, αλλά επέμεινα κυρίως στη ζωτικότητα των συζητήσεων, στο ζωτικό και βολονταριστικό χαρακτήρα τους.
Αυτό με σημάδεψε προσωπικά και μου έδωσε την πίστη ότι στη Νίκαια θα καταλήξουμε σε πραγματικό αποτέλεσμα.
Τέλος, θα ήθελα να ευχαριστήσω την κυρία Randzio-Plath για την παρέμβασή της πριν λίγο.
Την καθησυχάζω και της δηλώνω την αποφασιστικότητά μας, μαζί με την Προεδρία, να προχωρήσουμε βάσει των προτάσεων που υπέβαλε η κυρία de Palacio σχετικά με την ευρωπαϊκή πολιτική ενέργειας σε θέματα εφοδιασμού, εξοικονόμησης, στήριξης προς τις ανανεώσιμες πηγές ενέργειας, συμπεριλαμβανομένων των διαπραγματεύσεων για τις οποίες μιλήσαμε σχετικά με τη ΔΔ, σε θέματα επέκτασης της ειδικής πλειοψηφίας στον τομέα του περιβάλλοντος.
Για όλα αυτά τα θέματα, η Επιτροπή αγωνίζεται, κάνει τη δουλειά της και γνωρίζω ότι και στο θέμα αυτό, όπως και στο θέμα που ανέφερα πριν λίγο και απετέλεσε αντικείμενο αρκετά μακράς συζήτησης στο Ευρωπαϊκό Συμβούλιο της Νίκαιας σχετικά με την ασφάλεια της ναυσιπλοΐας, γνωρίζω ότι μπορούμε να υπολογίζουμε στην αποφασιστικότητα της τρέχουσας γαλλικής Προεδρίας.
Η συζήτηση έληξε.
Έχω λάβει επτά προτάσεις ψηφίσματος σύμφωνα με το άρθρο 37, παράγραφος 2 του Κανονισμού.
Η ψηφοφορία θα διεξαχθεί την Τετάρτη.
Θεσμοθέτηση των Συνθηκών - Ενισχυμένη συνεργασία - Καθεστώς των νήσων
Η ημερήσια διάταξη προβλέπει στη συνέχεια την κοινή συζήτηση των ακόλουθων εκθέσεων:
Έκθεση (A5-0289/2000) του κ. Duhamel, εξ ονόματος της Επιτροπής Συνταγματικών Υποθέσεων, σχετικά με τη συνταγματοποίηση των Συνθηκών (2000/2160(INI)),
Έκθεση (A5-0288/2000) του κ. Gil-Robles Gil-Delgado, εξ ονόματος της Επιτροπής Συνταγματικών Υποθέσεων, σχετικά με τη στενότερη συνεργασία (2000/2162(INI)),
Προφορική Ερώτηση προς το Συμβούλιο (Β5-0542/2000), σύμφωνα με το άρθρο 42 του Κανονισμού, του κ. Napolitano, εξ ονόματος της Επιτροπής Συνταγματικών Υποθέσεων, σχετικά με το άρθρο 158 της Συνθήκης ΕΚ αναφορικά με το καθεστώς των νησιών,
Προφορική Ερώτηση προς την Επιτροπή (Β5-0543/2000), σύμφωνα με το άρθρο 42 του Κανονισμού, του κ. Napolitano, εξ ονόματος της Επιτροπής Συνταγματικών Υποθέσεων, σχετικά με το άρθρο 158 της Συνθήκης ΕΚ αναφορικά με το καθεστώς των νησιών.
.
(FR)- Κύριε Πρόεδρε, ένα μεγάλο ευχαριστώ στον Jacques, πρώτα απ' όλα, στον Jacques Delors, ένα ευχαριστώ στον Altiero Spinelli και στον Fernand Herman, ένα ευχαριστώ σε όλους, από τον Vaclav Havel έως τον Carlo Ciampi, από τον Joschka Fischer έως τον Jacques Chirac, από τον Michel Barnier έως τον Pierre Moscovici, από τον Chris Patten έως τον Κώστα Σημίτη, χωρίς να ξεχνάμε τη Φλωρεντία και το πλήθος των σημερινών Ευρωπαίων βουλευτών που επανέφεραν στο προσκήνιο από το 1999 το μεγάλο κίνημα για ένα ευρωπαϊκό σύνταγμα.
Ένα μεγάλο ευχαριστώ από τον Jo και τον Giorgio έως τον Iρigo, από τον Dany έως τον Frassoni, από τον Richard έως τον Elmar, από τον Bayrou έως τον Andrew.
Χάρη σε όλους εσάς, μια νέα ιδέα προχωρεί στην ευρωπαϊκή ήπειρο: η ιδέα ενός ευρωπαϊκού Συντάγματος.
Ιδέα νέα για την Ευρώπη, ιδέα παλιά στις ίδιες τις πηγές του εκσυγχρονισμού, η ιδέα ενός Συντάγματος μας συνδέει με τις πιο βαθιές συζητήσεις για τη δημοκρατία.
Στα δεξιά μας, ο Joseph de Maistre, ο αντεπαναστάτης διανοούμενος, κατήγγειλε και λοιδορούσε την ίδια την ιδέα Συντάγματος, διότι το Σύνταγμα συντάσσεται, οποία φρίκη! από τους ανθρώπους και, οποία φενάκη, για τον άνθρωπο.
"Αλλά ο άνθρωπος δεν υπάρχει" , έλεγε, διευκρινίζοντας ότι είχε συναντήσει Ισπανούς, Γάλλους, ίσως και Πέρσες, αλλά "τον άνθρωπο, δεν τον συνάντησα ποτέ.
Αν υπάρχει, το αγνοώ" .
Στα αριστερά μας, ο Καρλ Μαρξ, ο επαναστάτης διανοούμενος, κατήγγειλε και λοιδορούσε την ίδια την ιδέα των ανθρωπίνων δικαιωμάτων, διότι, κατ' αυτόν, δεν υπάρχει αφηρημένη έννοια του ανθρώπου και η ανθρωπότητα δεν θα μπορούσε να συντάξει οτιδήποτε.
Στις αρχές του 21ου αιώνα, αυτά τα δύο είδη επικρίσεων επαναλαμβάνονται και πάλι και συχνά αλληλοσυνδέονται.
Συνδέονται επίσης τα εγκλήματα και οι βαρβαρότητες που διαπράττουν άνθρωποι σε άρνηση του προσώπου.
Αλλά το δίδαγμα που μας προσφέρει ο 20ος αιώνας είναι ότι αν βλέπουμε διαρκώς παντού μόνον Γάλλους, Γερμανούς, Δανούς, Ιρλανδούς, Εβραίους, Αραβες, Χούτου, Τούτσι, Σέρβους, Βόσνιους και Πέρσες, ξεχνάμε στο τέλος την κοινή ανθρώπινη φύση τους.
Αν δεν υπάρχει αυτό το θεμελιώδες σημείο αναφοράς, στην καλύτερη περίπτωση δεν καταλαβαίνουμε ο ένας τον άλλο και στη χειρότερη αλληλοσκοτωνόμαστε.
Οι Αγγλοι και οι Ιρλανδοί, οι Σέρβοι και οι Κροάτες, οι Ισραηλινοί και οι Παλαιστίνιοι, οι πολίτες της μιας ή της άλλης πλευράς μπορούν να υπάρξουν μόνον αν προϋπάρχει το ανθρώπινο ον.
Αν τους αφαιρεθεί η ανθρώπινη φύση για να μείνει μόνον η εθνικότητά τους, είναι χαμένοι διότι έχουν χάσει τον άνθρωπο.
Δεν αποδέχονται το διαφορετικό, διότι δεν βλέπουν το ταυτόσημο.
Διακρίνουν μόνον τον εχθρό.
Αυτοκαταστρέφονται.
Η Ευρωπαϊκή Κοινότητα γεννήθηκε, όπως γνωρίζετε, από την άρνηση αυτής της καταστροφής.
Πενήντα πέντε χρόνια χωρίς πόλεμο!
Στο Στρασβούργο, όλοι γνωρίζουν καλά τη σημασία αυτού του ρεκόρ.
Αυτό το κεκτημένο στο δυτικό τμήμα της Ευρώπης, θέλουμε να το επεκτείνουμε σε ολόκληρη την ήπειρο.
Η διεύρυνση θα το εξασφαλίσει.
Μόλις εξασφαλίστηκε η ειρήνη, η δυτική Ευρώπη αφοσιώθηκε στις δικές της ασχολίες αναζητώντας την ευημερία.
Ας μην επικρίνουμε υπερβολικά την Ευρώπη της αγοράς, και αυτό σας το λέει ένας σοσιαλιστής: μας έδωσε περισσότερα πλούτη για όλους.
Αλλά η Ευρωπαϊκή Ένωση δεν μπορεί να περιοριστεί σε μια μεγάλη αγορά, έχει άλλους στόχους που διακηρύσσονται στις Συνθήκες της: την ευρωπαϊκή ενοποίηση, την ελευθερία, τη δημοκρατία, τα ανθρώπινα δικαιώματα, το κράτος δικαίου, τα θεμελιώδη κοινωνικά δικαιώματα.
Όλοι σχεδόν οι βουλευτές και οι Ομάδες του Κοινοβουλίου, καθένας με τον τρόπο του, επιθυμούν ειρήνη, ευημερία, δημοκρατία, δικαιοσύνη και η πλειοψηφία των βουλευτών και των ομάδων τις επιθυμούν από την Ευρώπη και για την Ευρώπη.
Η κατάσταση της δημοκρατίας είναι καλύτερη στην Ευρώπη.
Πριν τριάντα χρόνια, μεγάλες χώρες του Νότου υπέφεραν από δικτατορίες, ενώ η Ανατολή επιβίωνε κάτω από το σοβιετικό ζυγό.
Σήμερα, ζήσαμε μια από τις τελευταίες δημοκρατικές επαναστάσεις στην Ευρώπη: την επανάσταση του Οκτωβρίου 2000 στη Σερβία.
Και γνωρίζουμε ότι σύντομα, η δημοκρατική Σερβία θα ενωθεί με μας. ποια ωραιότερη απόδειξη του ευρωπαϊκού ιδεώδους από αυτό το δεσμό μεταξύ της κατάκτησης της δημοκρατίας και της εισόδου στη μεγάλη κοινοτική οικογένεια!
Η κατάσταση της δημοκρατίας είναι καλύτερη στην Ευρώπη, αλλά η ευρωπαϊκή δημοκρατία ασθενεί.
Ένας στους δύο ευρωπαίους πολίτες δεν ψήφισε στις εκλογές του Ιουνίου 1999.
Δεν είμαστε εμείς εκείνοι που θα το ξεχάσουν.
Ένας στους δύο φοιτητές μου αγνοεί ποιος είναι ο Ρομάνο Πρόντι, ενώ γνωρίζουν σχεδόν όλοι τον Μάικλ Σουμάχερ ή τη Μόνικα Λεβίνσκι.
Αυτό είναι το σημείο κατάπτωσης της πολιτικής γενικά και της απόστασης των ευρωπαϊκών θεσμικών οργάνων από τους πολίτες.
Ορισμένοι βολεύονται ή χαίρονται με αυτό.
Όχι εμείς.
Να γιατί θέλουμε μια ισχυρότερη ευρωπαϊκή δημοκρατία, ένα ευρωπαϊκό Σύνταγμα.
Τι έχουμε σήμερα;
Όλα ή σχεδόν όλα, και σε τελευταία ανάλυση τίποτα.
Επτά Συνθήκες, εκατοντάδες άρθρων, ένα αξεδιάλυτο μπέρδεμα προδιαγραφών, επιθυμιών, κανόνων, διαδικασιών, του ουσιώδους, και του δευτερεύοντος.
Το ευρωπαϊκό Σύνταγμα υπάρχει, αλλά κανείς δεν το έχει συναντήσει.
Είναι αδύνατον να βρεθεί, αόρατο, δυσανάγνωστο, ακατανόητο.
Θέλουμε ένα πραγματικό Σύνταγμα.
Ας συμφωνήσουμε τουλάχιστον σε αυτό το στόχο και, εφόσον συμφωνήσουμε, ας πούμε πώς θα τον επιτύχουμε.
Το Κοινοβούλιο προτείνει μια οδό, σε δύο στάδια, δύο σταθμούς: αναδιοργάνωση των Συνθηκών, το σύντομο στάδιο, και έγκριση Συντάγματος, το προοδευτικό στάδιο.
Η έκθεση προτείνει αυτά τα δύο στάδια.
Ας ξεκινήσουν ήδη από τη Νίκαια, διότι μπορούν να ξεκινήσουν.
Πριν από την ολοκλήρωσή τους, ας διεξαχθεί ευρωπαϊκό δημοψήφισμα, γιατί πρόκειται για ένα όνειρο που το έχουμε ανάγκη.
Εν πάση περιπτώσει, μην το σκοτώνετε σήμερα.
Αν το θέλουμε, το μπορούμε, εμείς οι πολίτες, οι βουλευτές, οι κυβερνήσεις της Ευρωπαϊκής Ένωσης.
Σήμερα, 24 Οκτωβρίου 2000, στο Στρασβούργο, το Ευρωπαϊκό Κοινοβούλιο λέει κάτι απλό και το λέει δυνατά: ναι, μπορείτε, ναι, θέλουμε ευρωπαϊκό Σύνταγμα.
(Χειροκροτήματα)
.
(ES) Κύριε Πρόεδρε, το θέμα μου είναι ένα θέμα πολύ πιο συγκεκριμένο, αν και θα πρέπει να αναγνωρίσουμε ότι ορισμένοι από εμάς θεωρούμε την ενισχυμένη συνεργασία πανάκεια για την αντιμετώπιση του υποτιθέμενου παγώματος της πορείας της ευρωπαϊκής ολοκλήρωσης, παγώματος αναπόφευκτου λόγω της αύξησης του αριθμού των μελών μετά την επόμενη διεύρυνση.
Για μερικούς πρόκειται για μια διαδικασία αντίστοιχη της ναύλωσης μιας σωσίβιας λέμβου, που θα επέτρεπε σε ορισμένα μόνο κράτη να επιβιώσουν σε ενδεχόμενο ναυάγιο του κοινού οικοδομήματος.
Για άλλους πρόκειται για τη δημιουργία ενός ισχυρού πυρήνα χωρών μιας υποτιθέμενης ελίτ, μερικών κοινοτικών κρατών patanegra, όπως θα λέγαμε στην Ισπανία, δηλαδή κρατών που με την ισχύ τους, τη συνοχή τους και το βάρος τους θα δρούσαν σαν ένα αληθινό διευθυντήριο.
Δεν λείπουν, κύριε Πρόεδρε, ούτε εκείνοι που βλέπουν στις ενισχυμένες συνεργασίες το ιδανικό εργαλείο για να δημιουργηθεί μια Ευρώπη α λα καρτ ή μεταβλητής γεωμετρίας, στην οποία η συνοχή και η κοινωνική αλληλεγγύη θα διαλύονται σε ένα φάσμα ποικίλων διακυβερνητικών συνεργασιών.
Μια Ευρώπη, κυρίες και κύριοι, που δεν θα αποτελούσε μια δημοκρατική, αποτελεσματική και διαφανή οργάνωση, αλλά απλώς ένα self-service.
Καμία από αυτές τις προσεγγίσεις δεν μου φαίνεται αποδεκτή ούτε και ρεαλιστική.
Γι' αυτό και στην έκθεσή μου προτείνεται απλώς να γίνουν οι υπάρχουσες διατάξεις περισσότερο ευέλικτες ακολουθώντας ορισμένα σαφή και συνεκτικά κριτήρια:
Πρώτον, να καθιερωθούν οι συνεργασίες στο κοινοτικό πλαίσιο και όχι σε παράλληλα διακυβερνητικά πλαίσια.
Δεν μπορούμε να φέρουμε την Ευρώπη κοντά στους πολίτες, όταν περιπλέκουμε κάθε φορά περισσότερο τη δομή της.
Δεύτερον, να διατηρήσουμε την ενότητα του Κοινοβουλίου και της Επιτροπής και να ενισχύσουμε τη συμμετοχή τους τόσο κατά την καθιέρωση όσο και κατά την ανάπτυξη των ενισχυμένων συνεργασιών.
Η εμπειρία του Κοινωνικού Πρωτοκόλλου του Μάαστριχτ και της Οικονομικής και Νομισματικής Ένωσης δείχνουν ότι η συμμετοχή όλων των μελών αυτών των οργάνων είναι τεχνικά εφικτή και πολιτικά συνιστώμενη και εξασφαλίζει τη συνοχή του συστήματος και τη συμμετοχή των ευρωπαίων πολιτών στη λήψη των αποφάσεων που τους αφορούν.
Ο κατατεμαχισμός της εκτελεστικής και της νομοθετικής εξουσίας ή η υποκατάσταση τους από μεγαλύτερο αριθμό οργάνων, γραμματειών, παράλληλων σωμάτων κλπ. δεν υπηρετεί τη δημοκρατία, αλλά την αναποτελεσματικότητα.
Τρίτον, να διευρυνθεί το πεδίο των ενισχυμένων συνεργασιών στην εξωτερική πολιτική ασφαλείας και κοινής αμυντικής πολιτικής, όπου η εμπειρία των τελευταίων ετών βοά και κράζει για τη δημιουργία ενός κοινοτικού διαύλου για την εξάλειψη της διασποράς, της αβελτηρίας και της αναποτελεσματικότητας που καταλήγουν να μεταθέτουν στις Ηνωμένες Πολιτείες της Αμερικής τις αποφάσεις και το βάρος της επίλυσης προβλημάτων ιδιαίτερα ευρωπαϊκής φύσεως.
Τέταρτον, να καταργηθεί το βέτο και να μειωθεί ο ελάχιστος αριθμός των κρατών μελών που απαιτούνται για να ξεκινήσει μια ενισχυμένη κοινοτική συνεργασία.
Υπογραμμίζω το "κοινοτική" , κυρίες και κύριοι, επειδή για αυτό πρόκειται, για την ενίσχυση των κοινοτικών οργάνων και όχι για την υποκατάστασή τους.
Η διαχωριστική γραμμή μεταξύ αυτών που θέλουν μια πολιτική Ευρώπη και αυτών που θέλουν να την υποβαθμίσουν σε μια απλή αγορά περνάει σήμερα από την σύγκρουση του "κοινοτικού" με το "διακυβερνητικό" και όχι το αντίστροφο.
Το εξήγησε σε αυτήν εδώ την συνέλευση, πριν από λίγο, ο Πρόεδρος της Επιτροπής.
Δεν χρειαζόμαστε μια Ευρώπη με αποκλίνοντες στόχους, αλλά μια Ευρώπη με έναν κοινό στόχο, έστω και αν κινείται με ταχύτητες που ενδέχεται να διαφέρουν.
Τέλος, μια ενισχυμένη συνεργασία ανοιχτή και όχι κλειστή, που θα συμπεριλαμβάνει και δεν θα αποκλείει εκείνα τα μέλη - σημερινά ή μελλοντικά - που δεν θα είναι έτοιμα από την πρώτη στιγμή και που θα χρησιμεύει για να προωθεί και να οδηγεί προς τα εμπρός και όχι να υψώνει καινούργια σύνορα.
Είχα την ευχαρίστηση, κύριε Πρόεδρε, να διαπιστώσω ότι οι προτάσεις που παρουσιάστηκαν τελευταία στην Διακυβερνητική Διάσκεψη συμπίπτουν ουσιαστικά με όλα ή με μέρος των κριτηρίων που εξέθεσα.
Ελπίζω το πνεύμα του Μπιαρρίτς -που τόσο πολύ επικαλεστήκαμε σήμερα - να υλοποιηθεί, γιατί τα πνεύματα που δεν υλοποιούνται μετατρέπονται σε φαντάσματα και η σοφίτα του ευρωπαϊκού οικοδομήματος είναι γεμάτη τέτοια φαντάσματα.
Οφείλω, τέλος, να ευχαριστήσω την Επιτροπή Συνταγματικών Υποθέσεων και τον Πρόεδρό της για την καλοσύνη με την οποία υποδέχθηκαν την έκθεσή μου, για τις συνεισφορές τους που μου επέτρεψαν να τη βελτιώσω και για την ευρεία υποστήριξη την οποία βρήκε κατά την τελική ψηφοφορία.
Με αυτή την υποστήριξη και με την ελπίδα ότι η πρόταση μας θα είναι χρήσιμη σ' αυτή την τελική και τόσο αποφασιστική φάση της Διακυβερνητικής Διάσκεψης, ζητώ γι' αυτήν, κύριε Πρόεδρε, κυρίες και κύριοι, την ψήφο του Σώματος.
(Χειροκροτήματα)
Κύριε Πρόεδρε, επαινώ εδώ ένα ψήφισμα που συζητήθηκε και εγκρίθηκε την περασμένη εβδομάδα ομόφωνα από την Επιτροπή Συνταγματικών Υποθέσεων και ευχαριστώ τον πρόεδρο, τον αξιότιμο κ. Napolitano, που συντόνισε τη σχετική συζήτηση και έβαλε κάτω από αυτό την υπογραφή του.
Πρόκειται για ένα ψήφισμα που εφιστά την προσοχή των κοινοτικών οργάνων και της προσεχούς Διακυβερνητικής Διάσκεψης της Νίκαιας στο θέμα των νησιών, του νησιωτικού χαρακτήρα ή, καλύτερα, στην αρχή ότι ο νησιωτικός χαρακτήρας αυτός καθαυτός πρέπει να αναγνωρισθεί μεταξύ των κριτηρίων κοινοτικής παρέμβασης, για τις αντικειμενικές συνθήκες που οποιαδήποτε μορφή νησιωτικού χαρακτήρα συνεπάγεται για αυτές τις περιφέρειες.
Όποιος έχει μελετήσει το πρόβλημα γνωρίζει ότι υπάρχει απόκλιση στις μεταφράσεις: ενώ το ιταλικό κείμενο δέχεται την αρχή ότι ο νησιωτικός χαρακτήρας είναι επαρκές κριτήριο για την παρέμβαση της Κοινότητας, η γαλλική μετάφραση εκφράζει μια διαφορετική έννοια, που την έχουν ακολουθήσει και άλλες γλώσσες, και η αγγλική μετάφραση είναι ακριβώς στη μέση, καθώς επιδέχεται και τις δύο ερμηνείες.
Δεν θα σταθώ στο γλωσσικό ζήτημα· περιορίζομαι περισσότερο στην υπενθύμιση - διότι είναι ένα σημαντικό ιστορικό δεδομένο - ότι το επίσημο κείμενο που καταρτίσθηκε από τη Διακυβερνητική Διάσκεψη του Αμστερνταμ και γράφτηκε μεταξύ των άλλων και στη γαλλική γλώσσα είναι πανομοιότυπο με το υφιστάμενο ιταλικό.
Εκφράζει δηλαδή την ιδέα ότι ο νησιωτικός χαρακτήρας είναι από μόνος του επαρκές κριτήριο.
Για την ακρίβεια, το κείμενο που προέκυψε επίσημα από την εν λόγω Διακυβερνητική Διάσκεψη - που θα φροντίσω να διαβιβαστεί στον Επίτροπο Barnier και στον Υπουργό σε περίπτωση που δεν τους το έχουν διαβιβάσει οι νομικές σας υπηρεσίες - δείχνει καθαρά ότι από εκείνη τη διάσκεψη προέκυψε στην πραγματικότητα αυτή η γνώμη, που μεταφράστηκε έπειτα εσφαλμένα στις άλλες γλώσσες.
Δεν προχωρώ όμως περισσότερο, επειδή υπάρχουν επιχειρήματα πιο ισχυρά από το κυριολεκτικό.
Υπάρχουν τα αποσπάσματα των Συνθηκών που θεσπίζουν την αρχή της συνοχής και υπάρχει η δήλωση αριθ.
30, η οποία, επιβεβαιώνοντας και εφαρμόζοντας στην προκειμένη περίπτωση την αρχή της συνοχής, λέει ακριβώς και κατά λέξη: "η Διάσκεψη αναγνωρίζει ότι οι νησιωτικές περιοχές αντιμετωπίζουν προβλήματα οφειλόμενα στον νησιωτικό τους χαρακτήρα, τα οποία επειδή είναι μόνιμα εμποδίζουν την οικονομική και κοινωνική τους ανάπτυξη" .
Δεν βασιζόμαστε, επομένως, σε έναν αριθμό γλωσσών ή σε έναν αριθμό μεταφράσεων, αλλά σε μια θεμελιώδη αρχή των χαρτών, των συνθηκών, την αρχή της συνοχής, όταν ζητούμε να αναγνωριστούν τα νησιά αυτά καθαυτά ως δυνατό αντικείμενο ιδιαίτερης παρέμβασης και ιδιαίτερης προσοχής.
Δεν ζητάμε ελεημοσύνη, κύριε Επίτροπε, κύριε Πρόεδρε· ζητάμε μόνο να μας επιτρέψει η Κοινότητα να είμαστε πολίτες ίσοι με τους άλλους, όχι πολίτες πιο ευνοημένοι από τους άλλους.
Αν κοιτάξετε, για παράδειγμα, τον χάρτη της ανάπτυξης, θα δείτε ότι η Ιταλία, τις τελευταίες δεκαετίες, ακολούθησε ακριβώς το σύνορο της δυνατότητας επικοινωνίας: διευρύνθηκε και επεκτάθηκε σε ζώνες και περιοχές που συνδέονταν εύκολα με τις πιο ανεπτυγμένες και, αντίθετα, έμεινε μακριά από εκείνες, όπως τα νησιά ή άλλες ζώνες, που είχαν και συνεχίζουν να έχουν σοβαρά προβλήματα σύνδεσης.
Κύριε Πρόεδρε, κατάγομαι από μία περιοχή, μία νήσο, που είχε πάντοτε το αιώνιο πρόβλημα - όπως και άλλες ιταλικές νήσοι και, πιστεύω, δεκάδες και εκατοντάδες νήσοι άλλων χωρών - μια νήσο που πάντοτε συνέβαλλε έντονα και πάντοτε πίστευε στην εθνική ανάπτυξη και που, σήμερα, στην ιδέα της εθνικής ανάπτυξης συνδέει και προσθέτει την ιδέα της ευρωπαϊκής: στη νήσο αυτή, ωστόσο, τα αποτελέσματα της ανάπτυξης, της προόδου, των ειδήσεων, των επικοινωνιών έφθαναν πάντοτε, όπως και σε όλες τις άλλες νήσους, με χρόνια καθυστέρησης.
Αν η Ευρώπη δεν θέλει να είναι μόνο το πεδίο της σύγκρουσης της παγκοσμιοποίησης, αλλά θέλει να είναι μια ολοκληρωμένη Κοινότητα, που σε όλες τις διαρθρώσεις και σε όλες τις εκφράσεις της βαδίζει ενωμένη και συμπαγής προς μια νέα πρόοδο και προς ένα νέο πολιτισμό, εμείς σας ζητούμε, όχι να έχουμε περισσότερα από τους άλλους, αλλά να μπορούμε να είμαστε πολίτες σαν τους άλλους.
Δεν σας ζητούμε τίποτα συγκεκριμένο και ιδιαίτερο, δεν ζητούμε ενισχύσεις: ζητούμε να αναγνωρισθεί από όλους αυτή η αρχή του νησιωτικού χαρακτήρα, για να ξεκινούν όλοι οι πολίτες της Ένωσης από συνθήκες ισότητας, για να έχουν όλοι τις ίδιες δυνατότητες να επιτύχουν.
(Χειροκροτήματα)
.
Κύριε Πρόεδρε, κύριε Επίτροπε, κύριοι εισηγητές, κυρίες και κύριοι βουλευτές, εκφράσατε την επιθυμία να συζητήσουμε, σήμερα το πρωί, τα θέματα με τα οποία το Σώμα έκρινε απαραίτητο να συμπληρώσει τη γνώμη σχετικά με τη Διακυβερνητική Διάσκεψη την οποία είχε εκδώσει τον περασμένο Απρίλιο.
Αρχικά, είχατε εξετάσει το ενδεχόμενο τριών εκθέσεων: της συνταγματοποίησης των Συνθηκών, της στενότερης συνεργασίας και του καθορισμού μεγίστου ορίου αριθμού βουλευτών του Ευρωπαϊκού Κοινοβουλίου.
Διαπιστώνω, εν πάση περιπτώσει, ότι για την ώρα δεν θα ασχοληθούμε με το τελευταίο αυτό σημείο και συμφωνώ απολύτως με τον Επίτροπο Barnier.
Η Προεδρία το σημειώνει, αλλά είναι υποχρεωμένη να διαπιστώσει πώς έχουν τα πράγματα.
Όντως λυπούμεθα. ποιος μπορεί καλύτερα από το Σώμα να έχει μία σαφή άποψη γι' αυτό το σημαντικό θέμα στην προοπτική της διεύρυνσης;
Τέλος, ένα τελευταίο σημείο εντελώς διαφορετικού χαρακτήρα που θέλησε να συζητήσουμε ο κ. Segni, με την υποστήριξη του προέδρου Napolitano, όπως σημείωσα, το θέμα των νήσων.
Έρχομαι λοιπόν τώρα σε κάθε ένα από αυτά τα σημεία, αλλά επί τροχάδην για να αφήσω χρόνο για τη συζήτησή μας.
Θα αρχίσω, αν το επιτρέπετε - και παρακαλώ τον Olivier Duhamel να μην μου κρατήσει κακία, δεν τον ξεχνώ - θα αρχίσω από τη στενότερη συνεργασία που περιλαμβάνεται πράγματι στην ημερήσια διάταξη της ΔΔ, αντιθέτως προς το θέμα της συνταγματοποίησης, το οποίο θα ακολουθήσει.
Θα αναφερθώ στην ουσία, επικεντρώνοντας την παρέμβασή μου στα κύρια σημεία της έκθεσης του προέδρου Gil-Robles, για την οποία θα πω απλώς ότι τη βρίσκω εξαιρετική.
Ανέφερα ήδη το σημείο αυτό πριν λίγο, κατά την παρουσίαση των αποτελεσμάτων του άτυπου Συμβουλίου του Μπιαρρίτς.
Μπορούμε, νομίζω, να πούμε ότι τα συμπεράσματα του εισηγητή σας συμφωνούν - το διαπίστωσε εξάλλου και ο ίδιος - σε μεγάλο βαθμό με τις ανησυχίες που εξέφρασαν τα κράτη μέλη στο Μπιαρρίτς.
Επισημαίνω καταρχάς, κύριε Πρόεδρε, ότι συμφωνείτε για τους λόγους που δικαιολογούν την ενίσχυση της ευελιξίας αυτού του μηχανισμού, ούτως ώστε να μπορέσει πράγματι να τεθεί σε εφαρμογή στη διευρυμένη Ευρώπη.
Σημειώνω τη μέριμνά σας για σεβασμό του θεσμικού πλαισίου της Ένωσης και την ανάγκη εγκαθίδρυσης ενός ανοικτού μηχανισμού, καθώς και την επιθυμία σας να καταργηθεί η αρνησικυρία στο Συμβούλιο, αρχές που όλες έτυχαν ευρείας αποδοχής στο Μπιαρρίτς.
Κατανοώ επίσης τη βούλησή σας να μην πληγεί αυτό που αποκαλείτε "η θεσμική ενότητα" του Κοινοβουλίου ή της Επιτροπής.
Για άλλη μια φορά, συμφωνούμε όλοι ότι πρέπει να γίνει σεβαστό το θεσμικό πλαίσιο της Ένωσης.
Δεν υπάρχει περίπτωση να υπερβούμε τα όρια της Συνθήκης, ούτε να θέσουμε σε αμφισβήτηση ό,τι υπάρχει.
Αυτό δεν παύει να σημαίνει ότι βρισκόμαστε μπροστά σε έναν ειδικό μηχανισμό εξαιρετικού χαρακτήρα και αναγκαστικά κάπως ειδικότερο σε σχέση με το κοινό δίκαιο.
Ασφαλώς, δεν υπάρχει περίπτωση - επιμένω - να χρησιμοποιήσουμε το μηχανισμό αυτό για να αντισταθμίσουμε το γεγονός ότι δεν θα μπορέσουμε να θεσπίσουμε την ειδική πλειοψηφία σε ορισμένους τομείς.
Ο πρωταρχικός στόχος της Διακυβερνητικής Διάσκεψης είναι ασφαλώς η ειδική πλειοψηφία.
Ούτε και υπάρχει περίπτωση να δημιουργήσουμε μιαν Ευρώπη α λα καρτ.
Εντούτοις, παρά τις σαφείς εγγυήσεις που πρέπει να περιβάλλουν τις στενότερες συνεργασίες, οι τελευταίες έχουν ασφαλώς εξαιρετικό χαρακτήρα.
Θα εκφράζουν το γεγονός ότι δεν μπορέσαμε - σε μια δεδομένη στιγμή - να συμφωνήσουμε και οι δεκαπέντε για την εμβάθυνση της συνεργασίας σε ένα συγκεκριμένο τομέα.
Δύσκολα λοιπόν θα μπορεί να πει κανείς ότι όλα συμβαίνουν ακριβώς σαν να είμαστε και οι δεκαπέντε.
Συγχωρήστε με που επιμένω σε κάτι το αυτονόητο.
Έτσι, σεβόμενοι το υφιστάμενο θεσμικό πλαίσιο, θεωρώ δύσκολο - σας το λέγω - να προβλέψουμε κάτι περισσότερο από μια διαδικασία συμβουλευτικής γνωμοδότησης του Κοινοβουλίου τη στιγμή της έναρξης.
Όσον αφορά τις λεπτομέρειες λειτουργίας μιας στενότερης συνεργασίας, αυτές θέτουν ένα άλλο, περισσότερο πολύπλοκο πρόβλημα.
Πράγματι, γνωρίζω την προσήλωση του Ευρωπαϊκού Κοινοβουλίου - την οποία εξάλλου κατανοώ άριστα - στο αδιαίρετό του, αλλά έτσι, ακριβώς γι' αυτό το λόγο, πώς θα μπορούσε να δικαιολογηθεί το να αποφαίνεται αυτοδικαίως, όπως στα πλαίσια κλασικής διαδικασίας διαβούλευσης ή συναπόφασης, τη στιγμή που κατά πάσα πιθανότητα τα μισά - ίσως ακόμα και τα 2/3 των κρατών μελών - δεν θα συμμετέχουν σε μια τέτοια στενότερη συνεργασία; ποια νομιμότητα, υπό τις συνθήκες αυτές, θα είχε η ψήφος μιας πλειοψηφίας βουλευτών προερχομένων από κράτη τα οποία δεν θα αφορά μια τέτοια στενότερη συνεργασία;
Δεν θα ισοδυναμούσε αυτό με επανεισαγωγή, από την πίσω πόρτα, της αρνησικυρίας που επιθυμείτε εσείς οι ίδιοι να καταργηθεί;
Δημιουργείται εδώ αντικειμενικά ένα πραγματικό θέμα αρχής που απαγορεύει - κατά την άποψή μου - να ισχύουν σε κάθε στενότερη συνεργασία και, πολύ περισσότερο, στον πολύ ειδικό και ευαίσθητο τομέα της εξωτερικής πολιτικής ασφάλειας και άμυνας, ακριβώς οι ίδιοι κανόνες όπως στην Ένωση.
Νομίζω ότι δεν πρέπει να ξεχνάμε τις ειδικές καταστάσεις στις οποίες πρέπει να ανταποκριθεί αυτός ο μηχανισμός.
Δεν πρέπει να καταστεί ο κανόνας και πρέπει να του δώσουμε πραγματική ευελιξία, τηρώντας συγχρόνως ορισμένες αρχές.
Έρχομαι τώρα στη συνταγματοποίηση των Συνθηκών.
Θα μπορούσα να αρκεστώ στο να ευχαριστήσω τον Olivier και να υπογραμμίσω απλώς ότι υπάρχει στο κείμενό του μια εντελώς μικροπρεπής επίθεση κατά του Προέδρου Πρόντι - μιλά με χιούμορ, ασφαλώς - ή και να παρατηρήσω ότι δεν μας είπε ακριβώς πώς επιθυμεί να καταλήξουμε στο Σύνταγμα.
Ευτυχώς, η έκθεσή του είναι εδώ και ο όρος Σύνταγμα συγκεντρώνει ή καλύπτει πολλές απαιτήσεις.
Κατά πρώτον, την απαίτηση της απλούστευσης και της αποσαφήνισης των Συνθηκών.
Στη συνέχεια, την απαίτηση της σύνταξης ενός πραγματικού κειμένου αναφοράς που να προσδιορίζει σαφώς τις αξίες, τις αρχές, τους στόχους της Ένωσης και, τέλος, την απαίτηση του καταμερισμού των αρμοδιοτήτων μεταξύ των διαφόρων επιπέδων λήψης αποφάσεων στο εσωτερικό της Ένωσης.
Πρόκειται για ένα ζήτημα το οποίο το Σώμα - πρέπει να του το αναγνωρίσουμε - έθεσε πολύ νωρίς, στην πραγματικότητα ήδη από τη συγκρότησή του τον Ιούλιο 1999.
Αποτελεί απάντηση σε πραγματικές απαιτήσεις, αυτές που απαρίθμησα.
Αλλά είναι επίσης αλήθεια ότι ως Προεδρία, πρέπει να λάβουμε υπόψη ότι τα κράτη μέλη έδειξαν, μέχρι σήμερα, πως δεν είναι ακόμα έτοιμα να μιλήσουν για Σύνταγμα, παρόλο που μια σειρά επιφανών πολιτικών εκπροσώπων ανέφεραν το θέμα.
Πράγματι, εύκολα διαπιστώνει κανείς γιατί τα κράτη μέλη δεν έχουν φθάσει ακόμα σε αυτό το στάδιο.
Παρόλο που ένα Σύνταγμα μπορεί να δώσει απάντηση, τουλάχιστον εν μέρει, στα θέματα που ανέφερα, στην πραγματικότητα προχωρεί πολύ πιο μακριά.
Ένα Σύνταγμα είναι εξ ορισμού μια θεμελιώδης πράξη τεράστιας πολιτικής εμβέλειας, με την καλύτερη έννοια του όρου.
Δεν μπορεί να θεωρηθεί απλώς πράξη συντακτικής αποσαφήνισης ή ακόμα και καταμερισμού αρμοδιοτήτων.
Νομίζω ότι ένα Σύνταγμα προχωρεί πολύ περισσότερο.
Όμως ακριβώς γι' αυτό το μελλοντικό στάδιο, για το ακριβές περίγραμμα αυτού του ευρωπαϊκού μέλλοντος, δεν έχουν ακόμα ξεκαθαρίσει τα πράγματα μεταξύ μας.
Νομίζω ότι δεν μπορούμε να μιλάμε πραγματικά για Σύνταγμα και να εξετάζουμε τις λεπτομέρειες σύνταξής του, παρά μόνον όταν θα γνωρίζουμε τι θέλουμε να περιέχει.
Αυτό προϋποθέτει, όπως γνωρίζετε καλά, ότι θα κάνουμε κάποιες πολιτικές επιλογές, πολύ μεγαλύτερης εμβέλειας από τη ρύθμιση των τριών απαιτήσεων που προανέφερα.
Παρατηρώ, εξάλλου, ότι μεταξύ των αρχηγών κρατών και κυβερνήσεων που εξέφρασαν τη γνώμη τους, για παράδειγμα, για τον όρο αυτό, όλοι δεν του αποδίδουν - καθόλου μάλιστα - την ίδια έννοια.
Επανέρχομαι με μια λέξη στα τρία θέματα που ανακίνησα εγώ ο ίδιος.
Καταρχάς, στην απλοποίηση των Συνθηκών.
Ο στόχος αυτός είναι αξιέπαινος και πολλοί λαμπροί νομικοί προσπάθησαν να τον επιτύχουν, μεταξύ άλλων και το Ευρωπαϊκό Ινστιτούτο της Φλωρεντίας μετά από αίτημα της Επιτροπής - φαντάζομαι ότι ο Michel Barnier θα αναφερθεί σε αυτό - με αποτελέσματα που θα χαρακτήριζα απολύτως αξιόλογα, παρά την πολύ άχαρη πλευρά του έργου, αλλά νομίζω ότι οι συντάκτες της έκθεσης - στους οποίους αναφέρεται εξάλλου ο Olivier Duhamel - δεν μπόρεσαν να αποφύγουν μια μορφή αντίφασης μεταξύ του στόχου της σαφήνειας και του στόχου της ασφάλειας δικαίου.
Η Συνθήκη δεν επανασυντάσσεται διαρκώς.
Αυτό είναι κατανοητό.
Είναι εξαιρετικά δύσκολο να επανασυνταχθούν συνθήκες για τις οποίες διεξήχθησαν διαπραγματεύσεις συχνά μέχρι και την παραμικρή λεπτομέρεια.
Εύγλωττο παράδειγμα αποτελεί το επόμενο σημείο της συζήτησής μας.
Επίσης, υπάρχει και εδώ, είναι αναπόφευκτο, αλλά εντούτοις αμφισβητήσιμο, ένα στοιχείο αυθαιρεσίας, το καταλαβαίνουμε, στις επιλογές που έκανε το Ινστιτούτο της Φλωρεντίας.
Αναφέρομαι για παράδειγμα στην ισότιμη παρουσίαση των κοινών πολιτικών την οποία προτίμησαν οι συντάκτες της έκθεσης, τη στιγμή που το αντίστοιχο βάρος τους είναι προφανώς πολύ διαφορετικό και αυτό μεταφράζεται σε διατάξεις πολύ διαφορετικού επίσης χαρακτήρα.
Δεν θα προχωρήσω περισσότερο, διότι δεν βρισκόμαστε εδώ - εν πάση περιπτώσει δεν βρίσκομαι εδώ - για να συζητήσω την έκθεση του Ινστιτούτου της Φλωρεντίας.
Εξάλλου, επεσήμανα ότι ο εισηγητής σας πρότεινε από την πλευρά του μια διαφορετική φόρμουλα, που έγκειται, αν κατάλαβα καλά, στη διάκριση μεταξύ, αφενός, των διατάξεων που θα αποτελέσουν τμήμα μιας συνθήκης πλαισίου και, αφετέρου, των λοιπών διατάξεων, και ιδίως των κοινών πολιτικών, που θα περιληφθούν σε προσαρτημένο πρωτόκολλο.
Αυτό που θέλω να πω, οποιαδήποτε εναλλακτική λύση και αν επιλεγεί, παρόλο που προσωπικά είμαι όχι απλώς ανοικτός, αλλά υπέρ της ιδέας ενός Συντάγματος, είναι ότι η διαδικασία αυτή θέτει ζητήματα ουσίας.
Δεν είναι εργασία τεχνική ή ανώδυνη και πρέπει, πριν απ' όλα, να θέσουμε τα ζητήματα ουσίας.
Δεύτερο σημείο, ο καταμερισμός αρμοδιοτήτων.
Θέμα πολύ γνωστό που συζητείται λιγότερο συχνά.
Χωρίς ουσιαστικό αποτέλεσμα μέχρι σήμερα, αλλά αυτό δεν πρέπει ασφαλώς να μας αποθαρρύνει να το επανεξετάσουμε.
Το θέμα είναι πολύπλοκο.
Πρέπει να προσέξουμε να μην καταστρέψουμε αυτό που αποτελεί τον ειδικό χαρακτήρα της Επιτροπής ήδη από τη σύστασή της.
Αυτό το μίγμα κοινών αρμοδιοτήτων, το οποίο ποικίλλει ανάλογα με τον τομέα, αλλά είναι πάντα εξαιρετικά προσεγμένο σε κάθε λεπτομέρεια.
Μια τέτοια εργασία δεν πρέπει να οδηγεί στην τροποποίηση των ισορροπιών, ή ακόμα και στην οπισθοδρόμηση, στο όνομα της αρχής της επικουρικότητας, όπως φαίνεται να επιθυμούν ορισμένοι.
Να τι ήθελα να υπογραμμίσω στο παρόν στάδιο.
Ως εκπρόσωπος της Προεδρίας, δεν θα μπορούσα να προχωρήσω περισσότερο, διότι, όπως γνωρίζετε, επιλέξαμε να επικεντρώσουμε την προσοχή μας έως το Δεκέμβριο στα τέσσερα μεγάλα θέματα της ημερήσιας διάταξης.
Δεν αγνοούμε ότι και τα υπόλοιπα θέματα έχουν τεθεί.
Τα έθεσαν ορισμένα μέλη, καθώς επίσης και η Επιτροπή και το Κοινοβούλιο.
Ασφαλώς, θα τεθούν σε συζήτηση πολύ σύντομα - τουλάχιστον ορισμένα από αυτά.
Θα υπάρξει η Νίκαια, θα υπάρξουν και τα συμπεράσματα της Νίκαιας και συνεπώς και "μετά-Νίκαια", όχι αναγκαστικά υπό τη μορφή που επιθυμεί ο εισηγητής σας, διότι - όπως ανέφερα προηγουμένως - όλα τα κράτη μέλη δεν θα είναι απαραιτήτως έτοιμα για κάτι τέτοιο, αλλά υπάρχει μια εξαιρετικά χρήσιμη συμβολή.
Νομίζω ότι τα πράγματα θα ξεκαθαρίσουν στη Νίκαια και πιστεύω ότι σε συνάρτηση με τα αποτελέσματα της ΔΔ - διότι δεν πρέπει να υποτιμόνται οι επιπτώσεις που θα έχουν τα αποτελέσματα της ΔΔ στην ικανότητά μας να προχωρήσουμε περισσότερο - θα μπορέσουμε να εξετάσουμε κατά πόσον είναι σκόπιμο να αναλάβουμε καινούργια έργα και, σε θετική περίπτωση, να προσδιορίσουμε τις λεπτομέρειες και το χρονοδιάγραμμα.
Μια τελευταία λέξη, σύντομα, σχετικά με τη μέθοδο σύνταξης ενός τέτοιου κειμένου, όταν έλθει η ώρα.
Ο εισηγητής σας προτείνει να χρησιμοποιηθεί και πάλι η μέθοδος της Σύμβασης.
Και γιατί όχι;
Είναι αλήθεια ότι αυτή η μέθοδος απέδειξε τα πλεονεκτήματά της με το Χάρτη των θεμελιωδών δικαιωμάτων.
Πολλοί από σας, αλλά και πολλοί από τους εκπροσώπους των κρατών μελών, ανέφεραν ήδη ότι η παραδοσιακή φόρμουλα της Διακυβερνητικής Διάσκεψης ασφαλώς δεν ήταν η καλύτερη.
Εγώ ο ίδιος υπογράμμισα ότι η φόρμουλα που επελέγη για το Χάρτη έπρεπε να διερευνηθεί περαιτέρω.
Χρειάζεται μία Σύμβαση;
Χρειάζεται μια άλλη φόρμουλα;
Όλα αυτά μένει να προσδιοριστούν, όπως εξάλλου και η διαδικασία τελικής έγκρισης του μελλοντικού ευρωπαϊκού Συντάγματος το οποίο, είμαι βέβαιος, θα δει το φως της ημέρας.
Μια λέξη τώρα, πολύ σύντομα, για το θέμα των νήσων.
Όπως πάντα, η θεσμική επιτροπή με τον πρόεδρό της και σας τον ίδιο, κ. Segni, ανακινεί ζητήματα μεγάλης σημασίας, αλλά και φοβερά πολύπλοκα.
Θα προσπαθήσω να απαντήσω όσο το δυνατόν πιο συγκεκριμένα σε μια ερώτηση στην οποία, για να πω την αλήθεια, δεν γνωρίζω αυτή τη στιγμή την απάντηση.
Καταλαβαίνω ότι οι Ιταλοί φίλοι μας - πολλοί από αυτούς - υποδεικνύουν, μεταξύ των διαφόρων γλωσσικών εκδοχών του άρθρου 158, εδάφιο 2, της Συνθήκης, ορισμένες γλωσσικές αποχρώσεις, ή ακόμα και διαφορές, που μπορούν να γεννήσουν αποκλίνουσες ερμηνείες.
Αυτό το θέμα αναφέρθηκε ήδη το 1997, νομίζω, μετά την έγκριση της νέας Συνθήκης, αλλά πριν την υπογραφή της.
Βάσει των πληροφοριών - συγχωρήστε με που θα μιλήσω με τεχνικούς όρους - που ανακοινώθηκαν στην Προεδρία, φαίνεται ότι η μεγάλη πλειοψηφία των γλωσσικών εκδοχών, αντιθέτως προς την ιταλική, αναφέρει, για την εφαρμογή της πολιτικής συνοχής, μόνον τις λιγότερος ευνοημένες νήσους και όχι τις νήσους γενικώς.
Αλλά είναι σαφές - το θέσατε πολύ ορθώς - ότι το θέμα δεν επιλύεται με μια αυστηρά γλωσσική ή αυστηρά σημειολογική συζήτηση.
Αφορά ένα εξαιρετικά σημαντικό και ευαίσθητο ζήτημα, το ζήτημα του καθεστώτος των νήσων στο εσωτερικό της Ευρωπαϊκής Ένωσης και των πολιτικών που μπορούν να θεσπιστούν και να υλοποιηθούν στα εδάφη αυτά.
Όπως είπα, κύριε βουλευτά, δεν είμαι σε θέση, ελλείψει επαρκών στοιχείων, να εκφέρω την τελική μου θέση για τη συζήτηση αυτή σήμερα, αλλά η Προεδρία είναι φυσικά διατεθειμένη να βοηθήσει να διευκρινιστεί, για παράδειγμα, παραπέμποντάς το για γνωμοδότηση, στο πλαίσιο του Συμβουλίου, ή ακόμα και της Διακυβερνητικής Διάσκεψης, στη νομική υπηρεσία του Συμβουλίου.
Νομίζω ότι έτσι θα αποκτήσουμε χρησιμότερα στοιχεία για να διευκρινίσουμε αυτό το θέμα και συνεπώς, για να δώσουμε πλέον πλήρη απάντηση.
Αυτά είναι τα λίγα στοιχεία που ήθελα να αναφέρω.
Σταματώ εδώ για να λάβει χώρα η συζήτηση.
(Χειροκροτήματα)
.
Κύριε Πρόεδρε, πριν αναφερθώ κι εγώ με τη σειρά μου στις δύο εξαιρετικές εκθέσεις που παρουσίασαν οι κ.κ. .
Gil-Robles και Duhamel εξ ονόματος της Επιτροπής Συνταγματικών Υποθέσεων, οι οποίες έχουν και οι δύο θεσμική ή συνταγματική διάσταση, επιτρέψτε μου να αρχίσω την παρέμβασή μου με μια απάντηση στον κ. Segni, ο οποίος αναφέρθηκε στο καθεστώς των νήσων.
Έχοντας επιστρέψει ο ίδιος πριν 48 ώρες από μια επίσημη επίσκεψη εργασίας στο πλευρό του προέδρου Χατζηδάκη σε ένα από τα μεγάλα νησιά της Ευρώπης, την Κρήτη, μπόρεσα, κύριε Segni, να αναμετρήσω τις δυσκολίες που συνδέονται με το διπλό μειονέκτημα της αναπτυξιακής υστέρησης και της απομόνωσης, όταν δεν προστίθεται και ένα άλλο μειονέκτημα το οποίο προσωπικά γνωρίζω λίγο καλύτερα από τα άλλα λόγω των προηγουμένων καθηκόντων μου, και αναφέρομαι στο μειονέκτημα του ορεινού εδάφους που συνδυάζεται συχνά με την απομόνωση.
Θα ήθελα λοιπόν, κύριε Segni, να σας διαβεβαιώσω ότι η Επιτροπή διαπίστωσε η ίδια, όπως κι εσείς, ορισμένες διαφορές μεταξύ των γλωσσικών εκδοχών του άρθρου 158 της Συνθήκης.
Είναι αυτονόητο ότι αυτές οι γλωσσικές διαφορές παρακωλύουν τη σαφή ερμηνεία του κειμένου διότι, ανάλογα με την επιλεγόμενη γλωσσική εκδοχή, το άρθρο μπορεί να αφορά μέρος, ή το σύνολο των νήσων.
Εντούτοις, κύριε Segni, προσωπικά, δεν πιστεύω ότι μπορεί να υπάρχει αμφισημία επί της ουσίας.
Πράγματι, το κείμενο της διακήρυξης αρ.
30 που προσαρτάται στη συνθήκη του Αμστερνταμ διευκρινίζει ότι η κοινοτική νομοθεσία πρέπει να λαμβάνει υπόψη τα διαρθρωτικά μειονεκτήματα που συνδέονται με το νησιωτικό χαρακτήρα και ότι μπορούν να λαμβάνονται ειδικά μέτρα υπέρ των εν λόγω περιφερειών, εφόσον αυτό δικαιολογείται.
Συνεπώς, ο νησιωτικός χαρακτήρας καθαυτός δεν αποτελεί κριτήριο επιλεξιμότητας.
Αυτό ακριβώς, εξάλλου, και το καταλαβαίνω, είναι αυτό που δεν σας ικανοποιεί.
Οι λιγότερο ευνοημένες νήσοι συμμετέχουν, ασφαλώς, στην πολιτική συνοχής.
Αυτό ισχύει για πολλά νησιά που επισκέπτομαι στο πλαίσιο του Στόχου 1 ή των πιστώσεων συνοχής, ακριβώς λόγω της κοινωνικοοικονομικής κατάστασής τους και σύμφωνα με τα κριτήρια που προβλέπει ο γενικός κανονισμός περί Διαρθρωτικών Ταμείων.
Αποφάσισα, κύριε Segni, να αναθέσω την εκπόνηση μελέτης για την κοινωνικοοικονομική κατάσταση των νήσων, ούτως ώστε να διαπιστωθεί όσο το δυνατόν ακριβέστερα η υφισταμένη κατάσταση αυτών των νησιωτικών περιφερειών και οι λόγοι που την προκαλούν και ασφαλώς, θα σας παρουσιάσω ο ίδιος τα αποτελέσματά της, τα οποία ελπίζω να είναι διαθέσιμα εντός του δευτέρου εξαμήνου του 2001.
Με την ευκαιρία, θα ήθελα να πω ότι τα αποτελέσματα αυτά θα περιληφθούν στη συζήτηση που προτίθεμαι επίσης να εγκαινιάσω το 2001 σχετικά με την έκθεση συνοχής, μια μεγάλη δημόσια συζήτηση στην οποία θα πρέπει να συμμετάσχει το Ευρωπαϊκό Κοινοβούλιο και η οποία θα μου επιτρέψει να προετοιμάσω τις κατευθύνσεις της μελλοντικής περιφερειακής πολιτικής για την περίοδο 2006-2013.
Όσον αφορά την ιδέα που αναφέρατε, να περιληφθεί η συζήτηση αυτή στη ΔΔ, ειλικρινά νομίζω, κύριε Segni, λαμβανομένου υπόψη του εύρους και της δυσκολίας των υπολοίπων θεμάτων που περιλαμβάνονται στην ημερήσια διάταξη αυτής της Διακυβερνητικής Διάσκεψης, ότι θα ήταν σκοπιμότερο να ακολουθηθεί, όπως έχει ήδη γίνει για άλλα σφάλματα ουσίας στα άρθρα των συνθηκών, η οδός της διόρθωσης του κειμένου σύμφωνα με τις διαδικασίες που προβλέπει η Σύμβαση της Βιέννης για το δίκαιο των συνθηκών, ούτως ώστε να συντονίσουμε συγκεκριμένα και με ακρίβεια τις διάφορες γλωσσικές εκδοχές αυτού του άρθρου.
Αλλά αν κατάλαβα καλά, πέραν της γλωσσικής πτυχής, η ερώτησή σας κρύβει μια άλλη ανησυχία.
Σχετικά με το ζήτημα αυτό, σας ανέφερα τις προθέσεις μου, εν πάση περιπτώσει πριν να είμαι σε θέση να απαντήσω αν οι κυβερνήσεις θα συμφωνήσουν, όταν έλθει η ώρα, να δουν πιο αντικειμενικά το θέμα βάσει της μελέτης που θα αναθέσω σχετικά με την κατάσταση όλων των νήσων των διαφόρων χωρών μελών της Ευρωπαϊκής Ένωσης.
Θα ήθελα να αναφερθώ τώρα στις δύο εκθέσεις, τη μία μετά την άλλη, που παρουσίασε ο Josι Marνa Gil-Robles και ο Olivier Duhamel.
Όσον αφορά την έκθεση για τις στενότερες συνεργασίες, θα ήθελα να υπενθυμίσω, και ο κ. Gil-Robles το γνωρίζει καλά εφόσον χρειάστηκε να αγωνιστεί, ότι τίποτα δεν είναι αυτονόητο.
Στις αρχές των διαπραγματεύσεων, το θέμα αυτό δεν είχε περιληφθεί στην ημερησία διάταξη.
Αγωνιστήκαμε, εσείς κι εμείς, και ευχαριστώ την πορτογαλική και τη γαλλική Προεδρία για το ότι κατάλαβαν ότι αυτό το θέμα των στενότερων συνεργασιών έπρεπε να προστεθεί στα περίφημα left over του Αμστερνταμ.
Έτσι, παρατηρώ και χαίρομαι γι' αυτό, μεγάλη προσέγγιση των θέσεων της Ευρωπαϊκής Επιτροπής και του Κοινοβουλίου, τόσο επί του τύπου, όσο κι επί της ουσίας.
Μετά από αυτή τη ΔΔ, πιστεύω, Πρόεδρε κύριε Gil-Robles, ότι το μέσο των στενότερων συνεργασιών θα αποκτήσει σαφέστερο περίγραμμα και μεγαλύτερη λειτουργικότητα, αν μπορώ να χρησιμοποιήσω αυτή τη λέξη, σε σχέση με ό,τι περιέχει σήμερα η συνθήκη του Αμστερνταμ.
Κατά την άποψη της Επιτροπής, πέντε είναι τα ουσιώδη στοιχεία σχετικά με τις στενότερες συνεργασίες.
Πρέπει να εντάσσονται, όπως είπατε και ο ίδιος, στο θεσμικό πλαίσιο με κατάλληλο ρόλο για κάθε ένα από τα θεσμικά όργανα: πρώτο σημείο.
Πρέπει να παραμένουν ανοικτές σε όλους και, όπως είπα πριν λίγο, πρέπει να αποτελέσουν μέσο ένωσης, ενσωμάτωσης και ασφαλώς όχι μέσο αποκλεισμού: δεύτερο σημείο.
Χρειάζονται αυστηρές, αλλά και εφικτές προϋποθέσεις: τρίτο σημείο.
Χρειάζονται εγγυήσεις για όσους δεν συμμετέχουν ή δεν συμμετέχουν ακόμα στη στενότερη συνεργασία: τέταρτο σημείο.
Πέμπτο σημείο, τέλος, η στενότερη συνεργασία δεν πρέπει να νοείται, όπως συμβαίνει καμιά φορά, ως μέσο συγκάλυψης μιας κακής συμφωνίας σχετικά με την ειδική πλειοψηφία.
Κατά την άποψή μου, τα δύο αυτά θέματα, παρόλο που συνδέονται καμιά φορά, δεν έχουν καμία ουσιαστική σχέση το ένα με το άλλο.
Πιστεύω ότι η έκθεση που σας παρουσιάζεται σήμερα, κυρίες και κύριοι βουλευτές, απηχεί αυτά τα πέντε στοιχεία.
Είναι σημαντικό να εξασφαλιστεί ότι αυτές οι στενότερες συνεργασίες παραμένουν στο πλαίσιο της Ένωσης και σέβονται το ρόλο των θεσμικών οργάνων, και ιδίως το ρόλο της Επιτροπής και του Ευρωπαϊκού Κοινοβουλίου.
Εξάλλου, κύριε Gil-Robles, οι περισσότερες αντιπροσωπείες που συμμετέχουν στις διαπραγματεύσεις, όπως κι εγώ, συμφωνούν ότι σε μια μελλοντική συνθήκη, θα πρέπει να αναγνωριστεί στην Επιτροπή και το Κοινοβούλιο αυξημένος ρόλος στην υλοποίηση των στενότερων συνεργασιών.
Αυτό που χρειάζεται τώρα είναι να συνεργαστούμε για να εξασφαλίσουμε ότι αυτή η πρόθεση ή αυτός ο προσανατολισμός θα γίνει πραγματικότητα.
Έτσι, είμαι πρόθυμος να υποστηρίξω το αίτημα που περιλαμβάνεται στην έκθεση του Josι Maria Gil­Robles για την ενίσχυση του ρόλου του Κοινοβουλίου, ενώ προσυπογράφω, εν πάση περιπτώσει, και την ιδέα να αντικατασταθεί στον πρώτο πυλώνα η διαβούλευση με το Ευρωπαϊκό Κοινοβούλιο από σύμφωνη γνώμη.
Αντιθέτως, οι ρόλοι τους οποίους εισηγείται σήμερα η Προεδρία στις τελευταίες προτάσεις της σχετικά με τη διαδικασία έναρξης των στενότερων συνεργασιών στο πλαίσιο του τίτλου 5 της συνθήκης για την Ευρωπαϊκή Ένωση, δηλαδή στο πλαίσιο της ΚΕΠΠΑ, παραμένουν, κατά τη γνώμη μας, ανεπαρκείς στη σημερινή μορφή τους.
Να γιατί χθες, τη στιγμή που επαναλαμβάναμε τη συζήτηση για διάφορα σημεία, κατέθεσα ορισμένες τροπολογίες που διευκρινίζουν ή ενισχύουν κατά χρήσιμο τρόπο το ρόλο των θεσμικών οργάνων μας, και τη θέση που τους ανήκει σε συνάρτηση με τους πυλώνες, στο πλαίσιο της υλοποίησης των στενότερων συνεργασιών.
Πρέπει να φροντίσουμε να ενισχυθεί και η απαραίτητη συνεκτικότητα μεταξύ των δράσεων στο επίπεδο των τριών πυλώνων, καθήκον το οποίο ανήκει, κατά πρώτον, στα κοινοτικά θεσμικά όργανα.
Κύριε Πρόεδρε, κυρίες και κύριοι, οι στενότερες συνεργασίες δεν μπορούν, δεν πρέπει να επιτρέψουν ποτέ την αποδυνάμωση του κοινοτικού κεκτημένου.
Υπενθυμίζω ότι η διαδικασία μπορεί να είναι απλή, με την ειδική πλειοψηφία και την κατάργηση της αρνησικυρίας, διότι θέλουμε να διατηρήσουμε αυστηρές προϋποθέσεις.
Οι αυστηρές προϋποθέσεις, όπως προβλέπονται εξάλλου και από τη συνθήκη του Αμστερνταμ και πρέπει, κατά τη γνώμη μας, να διατηρηθούν, μπορούν να δικαιολογήσουν ή να επιτρέψουν απλές διαδικασίες.
Συμφωνώ απολύτως με την επιθυμία του Κοινοβουλίου να μην τροποποιηθούν οι θεμελιώδεις αρχές, αλλά σημείωσα, Πρόεδρε κύριε Gil-Robles, ένα άνοιγμα από την πλευρά σας για τη χαλάρωση ορισμένων από αυτές τις προϋποθέσεις, πρόκειται για το σημείο 11 του ψηφίσματός σας, και θέλω να εκφράσω σχετικά μια κάποια σύνεση.
Τέλος, συμφωνούμε όλοι ότι οι στενότερες συνεργασίες δεν πρέπει να καταστούν - το έχω πει και το επαναλαμβάνω - χαρακτηριστικό στοιχείο της Ένωσης.
Πρέπει να παραμείνουν ένας μηχανισμός που να μπορούν να χρησιμοποιούν τα κράτη μέλη όταν όλες οι άλλες δυνατότητες προόδου στην οδό της ολοκλήρωσης με όλους έχουν αποκλειστεί ή είναι αδύνατες.
Δεν πρέπει λοιπόν να καταστεί η στενότερη συνεργασία πανάκεια που θα κρύψει τις αδυναμίες μας.
Για να γίνω πιο συγκεκριμένος, πιστεύω ότι η στενότερη συνεργασία δεν μπορεί να γίνει νοητή ως εναλλακτική λύση στην ψηφοφορία με ειδική πλειοψηφία, η οποία παραμένει και θα παραμείνει έως το τέλος, κατά την άποψη της Επιτροπής, το κύριο θέμα αυτών των διαπραγματεύσεων.
Να τι ήθελα να πω όσον αφορά την έκθεση που παρουσίασε ο κ. Gil-Robles.
Ολοκληρώνω αναφέροντας και την έκθεση που παρουσίασε με πολύ πάθος ο Olivier Duhamel και λέγοντας ότι τόσο η έκθεση για τη στενότερη συνεργασία όσο και η έκθεση του κ. Duhamel στέκονται και οι δύο στο ύψος της φήμης της Επιτροπής Συνταγματικών Υποθέσεων.
Επιθυμώ να αποτίσω φόρο τιμής στα μέλη της και στον πρόεδρό της, κ. Napolitano.
Για να περάσω στη δεύτερη έκθεση, υποδεχόμαστε πολύ ευνοϊκά, κύριε Duhamel, την έκθεσή σας.
Νομίζουμε ότι προσφέρει ένα εξαιρετικό σημείο εκκίνησης για τη συζήτηση σχετικά με τη συνταγματική εργασία που θα πρέπει να αναλάβουμε αμέσως μετά τη Νίκαια.
Πέραν τούτου, επιτρέψτε μου να το πω εξαρχής, το καθήκον μας, εδώ και τώρα, για την επιτυχία της Διακυβερνητικής Διάσκεψης, είναι να επικεντρώσουμε όλη την ενεργητικότητα και όλες τις προσπάθειές μας, και το έχουμε ανάγκη διότι δεν έχουμε εκπληρώσει το σκοπό μας, στην ημερήσια διάταξη της ΔΔ όπως παρουσιάζεται, και μάλιστα διευρυμένη ώστε να συμπεριλάβει τις στενότερες συνεργασίες.
Κύριε Duhamel, θα συμφωνήσετε ασφαλώς μαζί μου ότι αν δεν σημειωθεί επιτυχία στη Νίκαια, οι σκέψεις για το μέλλον της ευρωπαϊκής ολοκλήρωσης δεν θα έχουν θέση, ή τουλάχιστον δεν θα έχουν αξιοπιστία, εν πάση περιπτώσει στο σημερινό πλαίσιο.
Πρέπει λοιπόν να σημειωθεί επιτυχία στη Νίκαια, να ανοίξει η πόρτα στη διεύρυνση, να ανοίξει η πόρτα σε νέες και μελλοντικές μεταρρυθμίσεις, αλλά πρώτα πρέπει να ανοίξει η πόρτα και αυτός είναι ο στόχος των διαπραγματεύσεων.
Όμως αναπόφευκτα, πολλά θέματα τίθενται τώρα, όπως το κάνετε με πολλή δύναμη, και πρέπει να τεθούν στη Νίκαια, παρόλο που δεν αποτελούν αντικείμενο των συζητήσεων της Διακυβερνητικής Διάσκεψης.
Νομίζω ότι η Νίκαια μπορεί να αποτελέσει το προανάκρουσμα των επομένων σταδίων της μελέτης πολλών θεμάτων που είναι αλληλένδετα.
Πρώτον, της αναδιοργάνωσης των Συνθηκών.
Σας ευχαριστώ για το ότι αναφερθήκατε θετικά στην εργασία που αναθέσαμε στο Ινστιτούτο της Φλωρεντίας, όπως σημείωσα και την εποικοδομητική προσέγγιση του κ. Moscovici για το ίδιο θέμα.
Θα ήθελα εντούτοις να υπενθυμίσω ότι αναθέσαμε την εκπόνηση έκθεσης για την υπάρχουσα κατάσταση δικαίου, και αυτή ακριβώς η εργασία μας παραδόθηκε, αλλά φυσικά, από τη στιγμή που συγκεντρώνεται σε 93 άρθρα ό,τι είναι σήμερα διασκορπισμένο σε πολλές εκατοντάδες άρθρων και πολλές Συνθήκες, όσο κι αν εργάζεται κανείς επί της υπάρχουσας κατάστασης δικαίου - όπως νομίζω ότι έκανε το Ινστιτούτο της Φλωρεντίας - παρόλα ταύτα η νομική ερμηνεία αυτού του νέου κειμένου είναι ασφαλώς διαφορετική.
Πρόκειται για καλή εργασία που αποτελεί πρόσφορη βάση για το μελλοντικό έργο αναδιοργάνωσης των συνθηκών.
Αυτό είναι το πρώτο σημείο.
Δεύτερο σημείο, η νομική φύση του Χάρτη των θεμελιωδών δικαιωμάτων, ένα θέμα που, όπως είπε η Προεδρία, κινδυνεύει να μην απαντηθεί στη Νίκαια.
Αλλά πιστεύουμε, όπως πολλοί από σας, ότι η εργασία αυτή δεν πρέπει να σταματήσει εδώ και ότι θα πρέπει, ίσως στο άρθρο 6, να δοθεί νομική ισχύς σε αυτό το Χάρτη, εν πάση περιπτώσει θα αγωνιστώ γι' αυτό.
Τρίτο σημείο, τέλος, η ενδεχόμενη αποσαφήνιση του προσδιορισμού των αρμοδιοτήτων στο εσωτερικό της Ένωσης.
Γνωρίζω ότι η έκθεση του Olivier Duhamel τοποθετείται κατά κύριο λόγο σε μια ευρύτερη προοπτική: στην προοπτική της συνταγματοποίησης που θα προχωρούσε σαφώς πέραν του σημερινού θεσμικού πλαισίου και της οποίας η κατάληξη είναι περισσότερο μακροπρόθεσμη.
Αλλά θεωρώ απαραίτητο, κύριε βουλευτά, να διευκρινιστεί κατά πρώτον η σημερινή νομική και θεσμική κατάσταση, όπως προτείνεται επίσης, ως πρώτο στάδιο, στην έκθεσή σας: "αναδιοργανωμένη Συνθήκη" αναφέρεται στο σημείο 9 του ψηφίσματός σας.
Όπως κι εσείς, κύριε Duhamel, πιστεύω ότι η Ευρωπαϊκή Ένωση πρέπει να αποκτήσει ένα σαφές και απλούστερο θεμελιώδες κείμενο.
Το έργο αυτό είναι απαραίτητο και μπορεί να πραγματοποιηθεί.
Δεν αφορά μεταβολή του θεσμικού πλαισίου που έχουν δημιουργήσει οι Συνθήκες, ούτε ασφαλώς αύξηση των αρμοδιοτήτων της Ένωσης, αλλά αποσκοπεί στο να καταστεί η ευρωπαϊκή οικοδόμηση περισσότερο κατανοητή.
Πράγματι, είναι ουσιώδες για την ευρωπαϊκή δημοκρατία, τον πρώτο λόγο συνύπαρξής μας, όπως υπενθυμίσατε, να μπορούν οι πολίτες να έχουν πρόσβαση σε μια συνταγματική συνθήκη, ένα κείμενο που, όπως ευχήθηκε ο Βάτσλαβ Χάβελ, όλα τα παιδιά της Ευρώπης να μπορούν να μαθαίνουν στο σχολείο χωρίς μεγάλο πρόβλημα.
Η σημαντική εργασία που πραγματοποίησε το Ευρωπαϊκό Ινστιτούτο της Φλωρεντίας μετά από αίτημά μας, στην οποία αναφέρθηκα, αποδεικνύει ότι είναι νομικά δυνατόν να συγκεντρωθούν όλα αυτά τα ουσιώδη στοιχεία σε ένα ενιαίο κείμενο με μικρό αριθμό άρθρων.
Κυρίες και κύριοι βουλευτές, η εκπόνηση αυτού του θεμελιώδους κειμένου μπορεί να αποτελέσει την ευκαιρία να δοθούν απαντήσεις σε άλλα ερωτήματα συνταγματικής φύσεως που θα τεθούν στη Νίκαια και τα οποία ανέφερα πριν λίγο: νομική φύση του Χάρτη και αποσαφήνιση των αρμοδιοτήτων.
Μια αναδιοργανωμένη συνθήκη, εμπλουτισμένη με άλλα στοιχεία συνταγματικής φύσεως αποτελεί ήδη σύνταγμα, ή ο όρος αυτός πρέπει να χρησιμοποιηθεί, όπως συνιστάτε εσείς ο ίδιος, κύριε Duhamel, για ένα νέο θεμελιώδες κείμενο που θα συνταχτεί βάσει νέων μεθόδων;
Ο όρος "Σύνταγμα" δεν με φοβίζει, νομίζω μάλιστα ότι τον χρησιμοποίησα ενώπιόν σας, κυρίες και κύριοι βουλευτές, ήδη εξαρχής, ενώ δεν ήμουν ακόμα επισήμως μέλος της Ευρωπαϊκής Επιτροπής.
Ανέφερα αυτή την εργασία συνταγματοποίησης των Συνθηκών με την ευκαιρία της ακρόασής μου ενώπιον του Ευρωπαϊκού Κοινοβουλίου πριν από το διορισμό της Επιτροπής.
Θα ήθελα να σας διαβεβαιώσω για την προσωπική μου διαθεσιμότητα, ακόμα και για το πάθος μου, κύριε Duhamel, που θα είναι τουλάχιστον ίδιο με το δικό σας, για να συμμετάσχω σε αυτή την εργασία.
Συμφωνώ επίσης ότι πρέπει να απομακρυνθούμε, στο πλαίσιο της εργασίας μας γι' αυτό το θέμα, όσο γίνεται περισσότερο από τα παραδείγματα που απορρίψατε εσείς ο ίδιος: εκείνο, από τα αριστερά, του Κάρλ Μαρξ και εκείνο, από τα δεξιά όπως είπατε, του Joseph de Maistre, παρόλο που, όσον αφορά τον τελευταίο, θα ήθελα να υπενθυμίσω, επισημαίνοντας τη διαφωνία μου με πολλά από τα γραπτά του, ότι είχε το προσόν να κατάγεται από τη Σαβοΐα.
Θα ήθελα λοιπόν να επισημάνω ότι είμαι διαθέσιμος, όπως και η Επιτροπή, να εργαστώ προς την κατεύθυνση που επιθυμείτε, τηρώντας τα στάδια αυτής της εργασίας συνταγματοποίησης.
Εν πάση περιπτώσει, κυρίες και κύριοι, ένα πράγμα είναι σαφές και πρέπει να παραμείνει σαφές: κανένα από τα θέματα που αναφέραμε δεν μπορεί να αποτελέσει προϋπόθεση για τη διεύρυνση της Ευρωπαϊκής Ένωσης προς τις χώρες της Κεντρικής και Ανατολικής Ευρώπης, της Βαλτικής και της Μεσογείου που είναι σήμερα υποψήφιες.
Η Επιτροπή δεν ενθαρρύνει τη σύγκλιση νέας Διακυβερνητικής Διάσκεψης πριν την πρώτη διεύρυνση.
Η μεταρρύθμιση των θεσμικών οργάνων, η οποία είναι απαραίτητη για να επιτραπεί αυτή η διεύρυνση πρέπει να γίνει τώρα και δεν πρέπει να υπάρξουν left over από τη Νίκαια, εν πάση περιπτώσει, ασφαλώς όχι τα left over του Αμστερνταμ.
Μετά, δεν θα υπάρχει καμία προϋπόθεση από την πλευρά μας.
Τα συμπεράσματα του Ευρωπαϊκού Συμβουλίου της Νίκαιας θα μπορούσαν να αναγγείλουν, υπό την έννοια που προτείνετε, ένα χρονοδιάγραμμα εργασιών για τα συνταγματικής φύσεως θέματα.
Πιστεύω και πάλι ότι κάθε συζήτηση μετά τη Νίκαια πρέπει να είναι ανοικτή σε όλους, στα κράτη μέλη, στα υποψήφια κράτη, με μία κατάλληλη μορφή την οποία πρέπει να προσδιορίσουμε.
Πιστεύω τέλος ότι η Επιτροπή, η οποία συμμετείχε ενεργά στις εργασίες για το Χάρτη και συμμετέχει ενεργά, αφού αυτός είναι ο ρόλος της στις εργασίες των θεσμικών διαπραγματεύσεων θα πρέπει και μετά τη Νίκαια να παίξει ρόλο στη συλλογική εργασία που συνδέεται αυτονόητα εξάλλου με μια άλλη εργασία που έχουμε αναλάβει σχετικά με τη διακυβέρνηση.
Επιθυμία μου, κυρίες και κύριοι, είναι να χαράξει το δρόμο η Επιτροπή, σε συνεργασία με τα υπόλοιπα θεσμικά όργανα.
Είναι έτοιμη να το κάνει με μια έκθεση που θα εκπονηθεί μετά τη Νίκαια γι' αυτά τα θέματα αποσαφήνισης των αρμοδιοτήτων και απλούστευσης των Συνθηκών και θα μπορούσε να είναι διαθέσιμη πριν το τέλος της περιόδου επικύρωσης της συνθήκης της Νίκαιας.
Για τη συνέχεια των εργασιών, θα έλεγα επίσης ότι η έκθεση την οποία υποβάλατε, κύριε Duhamel, περιέχει πολλές εξαιρετικά ενδιαφέρουσες ιδέες.
Όπως και εσείς, η Επιτροπή εντυπωσιάστηκε από την ποιότητα και τη μορφή της εργασίας της Σύμβασης η οποία εκπόνησε το Χάρτη των θεμελιωδών δικαιωμάτων και νομίζω ότι η μέθοδος αυτή δεν πρέπει να παραμείνει χωρίς συνέχεια και ότι πρέπει να διδαχθούμε από αυτή.
Αναφέρετε την ιδέα ενός δημοψηφίσματος που θα διεξαχθεί ταυτόχρονα σε όλα τα κράτη μέλη.
Νομίζω ότι και αυτή η ιδέα έχει μεγάλη συμβολική και δημοκρατική ισχύ και νομίζω ότι πρέπει να την εξετάσουμε λεπτομερέστερα.
Κύριε Duhamel, μιλήσατε με πολύ πάθος.
Χρειάζεται πάθος για το θέμα αυτό, λαμβανομένων υπόψη των αντιστάσεων ή των αντιδράσεων.
Και θα χρειαστεί πολύ, όπως χρειαζόμαστε και τώρα για να φέρουμε επιτυχώς εις πέρας τη θεσμική μεταρρύθμιση.
Κι εσείς κι εμείς, θα χρειαστούμε πολύ πάθος για να προχωρήσουμε περισσότερο.
Για να σας ευχαριστήσω για τη σημασία και τη θέση που δίδετε σε αυτή τη συνταγματική συζήτηση, θα ήθελα να σας πω ότι αποκτά μια διάσταση επιπλέον σε σχέση με όλα τα πολύπλοκα θέματα για τα οποία εργαζόμαστε στο πλαίσιο των διαπραγματεύσεων για τη θεσμική μεταρρύθμιση, όπως η ειδική πλειοψηφία και η στάθμιση των ψήφων, τα οποία παραμένουν δυσνόητα και χρειάζεται να εξηγηθούν στους πολίτες.
Πράγματι τα ζητήματα ενός ενδεχομένου συντάγματος, μιας θεμελιώδους συνθήκης, της αποσαφήνισης των αρμοδιοτήτων, του Χάρτη έχουν όλα ένα κοινό χαρακτηριστικό: το ότι έχουν πολιτική και δημοκρατική διάσταση, το ότι αφορούν τα δικαιώματα των πολιτών.
Θα επιτρέψουν συνεπώς να δοθεί στις διαπραγματεύσεις της Νίκαιας, ακόμα κι αν πρόκειται να τις επεξεργαστούμε σε βάθος μετά τη Νίκαια, αυτή η πολιτική διάσταση που έχει ανάγκη η Ένωση.
Εδώ και καιρό, πιστεύω ότι η ευρωπαϊκή οικοδόμηση υποφέρει περισσότερο από το ότι αποτελεί υπόθεση μόνον των ελίτ, ότι καμιά φορά διεξάγεται, με θάρρος και πείσμα, ασφαλώς, αλλά από κάποιες ελίτ, με ένα είδος μυστικότητας απέναντι στους πολίτες.
Το χειρότερο γι' αυτή την οικοδόμηση, στις εποχές που θα ζήσουμε, είναι η σιωπή, διότι η σιωπή είναι εκείνη που συντηρεί το φόβο.
Στη βάση αυτής της σιωπής αναπτύσσονται όλες οι δημαγωγίες και όλες οι αντιευρωπαϊκές καμπάνιες.
Πρέπει να σπάσει αυτή η σιωπή, πρέπει να αρχίσει η πολιτική συζήτηση και μόνον με πρωτοβουλίες όπως η δική σας, κύριε Duhamel, με πρωτοβουλίες που μπορούν να μιλήσουν στην καρδιά και στη λογική των πολιτών, μπορούμε να συμβάλουμε στη μείωση αυτού του δημοκρατικού ελλείμματος.
Αλλος ένας λόγος για να σας ευχαριστήσω, και τυπικά και επί της ουσίας, για την πρωτοβουλία που πήρατε.
-DE).
(DE) Κύριε Πρόεδρε, κυρίες και κύριοι συνάδελφοι, η έκθεση Duhamel δίνει σε μας, το Ευρωπαϊκό Κοινοβούλιο, την ευκαιρία να παρουσιάσουμε για άλλη μια φορά τη θέση μας για την περαιτέρω ανάπτυξη της Ευρωπαϊκής Ένωσης, δύο μήνες πριν από το Ευρωπαϊκό Συμβούλιο της Νίκαιας, και να λάβουμε έτσι υπόψη την ανάγκη όχι μόνο να γίνουμε λειτουργικοί για τη διεύρυνση τα επόμενα χρόνια, αλλά και να δείξουμε στους πολίτες μας τις μεσοπρόθεσμες προοπτικές της Ευρωπαϊκής Ένωσης.
Επίτροπε κύριε Barnier, δικαιολογημένα το επισημάνατε αυτό μόλις τώρα.
Γι' αυτό και η μεγάλη πλειοψηφία της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών συμφωνεί με τη θαυμάσια έκθεση του Olivier Duhamel που επικεντρώνεται στα βασικά θέματα.
Χρειαζόμαστε σε πρώτη φάση μια συνθήκη-σύνταγμα που θα συνοψίζει ξεκάθαρα και κατανοητά τις αρχές των υφισταμένων συνθηκών της Ευρωπαϊκής Ένωσης.
Η μετεξέλιξη όμως αυτής της συνθήκης-σύνταγμα πρέπει, παράλληλα, να κάνει κατανοητές και τις κοινές αξίες της Ευρωπαϊκής Ένωσης, να περιλαμβάνει και τα θεμελιώδη δικαιώματα των ευρωπαίων πολιτών όπως αυτά καθορίζονται στο Χάρτη θεμελιωδών δικαιωμάτων και να βελτιώνει τη σύνθεση, το ρόλο και τον τρόπο λειτουργίας των οργάνων της Ευρωπαϊκής Ένωσης πέρα από το επίπεδο που θα έχει επιτύχει η σύνοδος της Νίκαιας και να τα κάνει, συνεπώς, πιο αποτελεσματικά.
Στο ευρωπαϊκό αυτό σύνταγμα είναι ακόμη απαραίτητο να καθοριστεί σαφώς η κατανομή καθηκόντων μεταξύ των κρατών μελών και της Ευρωπαϊκής Ένωσης, καθώς και να συμπεριληφθεί η δυναμική της ευρωπαϊκής ολοκλήρωσης σε τομείς στους οποίους είναι ανάγκη να δράσουμε από κοινού, όπως στην εξωτερική πολιτική και την πολιτική ασφάλειας.
Αυτό εναπόκειται στο σεβασμό και στη διασφάλιση της κατώτερης βαθμίδας της δημοκρατίας, της τοπικής αυτοδιοίκησης, των κρατών μελών της Ευρωπαϊκής Ένωσης.
Δεν επιτρέπεται, όπως έγινε ήδη σε πολλές οδηγίες, να υπάρξει συναρμογή των ευρωπαϊκών και εθνικών γραφειοκρατιών, η οποία περιορίζει τους πολίτες στην τοπική πολιτική βούληση.
Γι' αυτό και προτείνουμε την κατοχύρωση της τοπικής αυτοδιοίκησης σ' ένα μετέπειτα ευρωπαϊκό σύνταγμα και σας παρακαλούμε να δώσετε τη συγκατάθεσή σας στην τροπολογία αυτή.
Κύριε Πρόεδρε, η έκθεση του κ. Gil-Robles Gil-Delgado, στην οποία θα ήθελα να εστιάσω την αγόρευσή μου, φθάνει την κατάλληλη στιγμή για να προσδιορίσει τη θέση του Ευρωπαϊκού Κοινοβουλίου όσον αφορά το τέταρτο από τα μεγάλα θέματα της παρούσας ΔΔ.
Χαράσσει το πλαίσιο εντός του οποίου πρέπει να αναπτυχθούν οι στενότερες συνεργασίες.
Προσδιορίζει τους όρους που θα πρέπει να τις διέπουν.
Αυτό το πλαίσιο θα πρέπει να είναι υποχρεωτικό τόσο για τις χώρες που επιθυμούν να συμμετάσχουν σε μια στενότερη συνεργασία, όσο και για τις χώρες που δεν συμμετέχουν, ή δεν συμμετέχουν εξ αρχής.
Έτσι, οι στενότερες συνεργασίες πρέπει να σέβονται τις αρχές των Συνθηκών και να διεξάγονται στο ενιαίο θεσμικό πλαίσιο της Ένωσης.
Από την άλλη πλευρά, δεν πρέπει να θέτουν φραγμούς στις συναλλαγές ούτε να επιφέρουν κατακερματισμό της κοινής αγοράς, διάσπαση της αλληλεγγύης και της συνοχής των κρατών μελών, ή όπως είπε ο επίτροπος Barnier, την αποδυνάμωση του κοινοτικού κεκτημένου.
Η υλοποίηση στενότερων συνεργασιών δεν πρέπει να οδηγεί στη δημιουργία νέων οργάνων που θα προστίθενται στα θεσμικά όργανα της Ένωσης.
Επιμένοντας στο σημείο αυτό, το κοινό μνημόνιο των τριών χωρών της Μπενελούξ, όπως εξάλλου και η έκθεση του κ. Gil-Robles, απορρίπτει την ιδέα ειδικής γραμματείας ή διευθυντηρίου για οποιαδήποτε πρωτοβουλία στενότερης συνεργασίας.
Ο ανοικτός και διαφανής χαρακτήρας πρέπει να διασφαλίζεται σε κάθε περίπτωση.
Η δυνατότητα συμμετοχής ανά πάσα στιγμή σε μια υφιστάμενη στενότερη συνεργασία δεν πρέπει να αποκλείεται για κανένα κράτος μέλος.
Αυτό αποτελεί εγγύηση και για τα μελλοντικά νέα κράτη μέλη.
Δικαίως ο εισηγητής μας επιμένει ρητώς στην απαίτηση ότι η εξουσία ανάληψης πρωτοβουλίας της Επιτροπής και η συμμετοχή του Κοινοβουλίου, τουλάχιστον σύμφωνα με τη διαδικασία διαβούλευσης, πρέπει να αποτελούν τον κανόνα σε όλες τις στενότερες συνεργασίες.
Εξαρχής, εξάλλου, αγαπητοί συνάδελφοι, στόχος των στενότερων συνεργασιών και στους τρεις πυλώνες είναι η προώθηση της ευρωπαϊκής ενοποίησης.
Θα μπορούσαν επίσης να αποδειχθούν απαραίτητες για να υπερπηδηθούν μόνιμα αδιέξοδα.
Αν, αντιθέτως, οι στενότερες συνεργασίες επέφεραν την κατάργηση της θεσμικής ισορροπίας, τον παραμερισμό της Επιτροπής και την εξάλειψη του δημοκρατικού ελέγχου του Ευρωπαϊκού Κοινοβουλίου, θα αποτύγχαναν στο στόχο τους.
Καλύτερα λοιπόν τότε να τις εγκαταλείπαμε.
Κυρία Πρόεδρε, ο ενδιαφερόμενος πολίτης ο οποίος θέλει να γνωρίζει πώς διευθύνεται η ΕΕ δεν νομίζω ότι θα επιδοθεί στην ανάγνωση της συνθήκης του Αμστερνταμ στο κρεβάτι του πριν κοιμηθεί.
Εάν ωστόσο αποφασίσει να κάνει κάτι τέτοιο, έτσι για την περιπέτεια, δεν είμαι σίγουρη ότι θα διαφωτιστεί ιδιαίτερα.
Ούτε καν οι επαΐοντες σε ευρωπαϊκά ζητήματα μπορούν να διέλθουν τόσο εύκολα τη συνθήκη η οποία πραγματικά ρυθμίζει ένα μεγάλο μέρος από τις κοινές μας υποθέσεις εδώ στην Ευρώπη.
Η συνθήκη δεν είναι εύκολα προσβάσιμη, κάποτε μάλιστα είναι και αντιφατική, δυσανάγνωστη και δεν εμπνέει ιδιαίτερα τον αναγνώστη.
Ωραίες και σημαντικές ευρωπαϊκές αξίες αναμειγνύονται με μία σειρά τεχνικών παραγράφων.
Είναι μία πραγματικά απαράδεκτη κατάσταση!
Εάν θέλουμε να αυξήσουμε τη γνώση και τον ενθουσιασμό για την οικοδόμηση της Ευρώπης, το λιγότερο που θα πρέπει να περιμένουμε είναι να πληροφορείται ο πολίτης με τρόπο εύκολο και απλό πώς και γιατί κυβερνάται η Ένωση.
Κάτι τέτοιο δεν συμβαίνει σήμερα, όπως πολύ σωστά υπογραμμίζει η έκθεση Duhamel.
Μετά από τη διάσκεψη κορυφής της Νίκαιας, για την οποία όλοι ευελπιστούμε ότι θα είναι επιτυχής, είναι σημαντικό να κάνουμε το επόμενο βήμα προκειμένου να δημιουργήσουμε μία δημοκρατικότερη Ένωση.
Είναι καιρός να αναθεωρήσουμε τη συνθήκη.
Η Ομάδα μου του Ευρωπαϊκού Κόμματος των Φιλελευθέρων, Δημοκρατικών και Μεταρρυθμιστών, θεωρεί σημαντικό να ξεκινήσουμε τις προσπάθειες με στόχο να καταστεί η ευρωπαϊκή συνθήκη πιο φιλική προς τον πολίτη.
Αυτό σημαίνει απλοποίηση, αναδιάρθρωση, ξεκαθάρισμα από τα περιττά.
Η πρόταση του Πανεπιστημίου της Φλωρεντίας μας δείχνει βέβαια ένα δρόμο τον οποίο θα μπορούσαμε να ακολουθήσουμε, το σημαντικό ωστόσο είναι να πραγματοποιήσουμε το επόμενο βήμα δημιουργώντας ένα πραγματικά ευρωπαϊκό σύνταγμα.
Οι πολίτες της Ευρώπης χρειάζονται, αξίζουν και, σύμφωνα με μελέτες, επιθυμούν ένα κοινό σύνταγμα, το οποίο να εκφράζει με σαφήνεια τις αξίες και τους στόχους της ΕΕ, να αποσαφηνίζει πώς κατανέμονται οι εξουσίες και οι ευθύνες μεταξύ των κοινοτικών οργάνων, αλλά και μεταξύ των οργάνων της Ένωσης και των κρατών μελών.
Τα δικαιώματα των πολιτών θα πρέπει να ρυθμίζονται μέσω της ενσωμάτωσης των συμπερασμάτων της σύμβασης.
Πρόκειται για μία λίαν ενδιαφέρουσα διαδικασία.
Σίγουρα δεν είναι απλή, είναι όμως εξαιρετικά σημαντική.
Φυσικά θα πρέπει να ενεχθούν οι πολίτες στο έργο αυτό, περιλαμβανομένων των πολιτών στις υποψήφιες χώρες, οι οποίες ελπίζουμε να είναι μέλη μέσα σε λίγα χρόνια.
Το έργο αυτό με κανένα τρόπο δεν θα πρέπει να χρησιμοποιηθεί ως πρόφαση προκειμένου να καθυστερήσει η διεύρυνση.
Το σύνταγμα αποτελεί υπόθεση ολόκληρης της Ευρώπης.
Οι εργασίες σχετικά με το σύνταγμα θα πρέπει να εμπνέονται από τη φιλοδοξίας της απλοποίησης, καθώς επίσης και αποσαφήνισης των καθηκόντων και αρμοδιοτήτων εντός της ΕΕ.
Κάτι τέτοιο χρειάζεται προκειμένου να μπορέσει η Ένωση να λειτουργήσει αποτελεσματικά στο μέλλον.
Χρειάζεται μία σαφέστερη κατανομή αρμοδιοτήτων και ένα σαφέστερος ορισμός της αρχής της επικουρικότητας.
Οι συζητήσεις για τη σύμβαση μας έχουν διδάξει πολλά.
Πρόκειται για μια μέθοδο εργασίας η οποία με κάποιες αλλαγές θα πρέπει να χρησιμοποιηθεί προκειμένου να δώσουμε ένα ακόμα σημαντικότερο ρόλο στους πολίτες της Ευρώπης στην όλη διαδικασία.
Το μελλοντικό ευρωπαϊκό σύνταγμα δεν θα πρέπει να αποτελέσει το προϊόν κάποιων γραφιάδων στις Βρυξέλλες.
Ο Βάτσλαβ Χάβελ, τον οποίο μνημόνευσε ο Επίτροπος Barnier πριν από λίγο, έκανε λόγο στην αίθουσα αυτή για την επιθυμία του να δει ένα ευρωπαϊκό σύνταγμα το οποίο θα μπορούσε να δοθεί και να γίνει άμεσα κατανοητό από κάθε ενδεκάχρονο παιδί στην Ευρώπη.
Συμφωνώ απόλυτα με το στόχο αυτό.
Η απόφαση να ξεκινήσουμε το σχετικό έργο θα πρέπει να ληφθεί σήμερα κιόλας.
Χαίρομαι για τη θετική στάση της γαλλικής Προεδρίας.
Εγώ με τη σειρά μου θα κάνω ό,τι μπορώ προκειμένου να πείσω τους συμπατριώτες μου, έτσι ώστε να δοθεί ακόμα πιο πέρα η σκυτάλη και κατά τη σουηδική Προεδρία.
Κύριε Πρόεδρε, κατανοούμε ότι τα θεμελιώδη δικαιώματα των ανθρώπων δεν είναι απλά μια υπόσχεση, αλλά αναφαίρετο δικαίωμα κάθε ατόμου, μη απονεμόμενα αλλά αναγνωριζόμενα από την πολιτική και το κράτος, πηγάζοντα από την αξιοπρέπεια του ανθρώπου και γνωρίζουμε ότι τα δικαιώματα είναι ενεργά μόνον αν εντάσσονται στο ισχύον δίκαιο, εκφράζονται με νόμους από το Κοινοβούλιο και είναι εγγυημένα από τη δικαστική εξουσία.
Η γνώση αυτή είναι η κεντρική ιδέα της σύγχρονης δημοκρατίας και αποτελεί τον πυρήνα όλων των συνταγμάτων των κρατών μελών.
Το Ευρωπαϊκό Συμβούλιο παραβιάζει το βασικό αυτό δόγμα της Ευρώπης, αρνούμενο να συμπεριλάβει στις Συνθήκες τον Ευρωπαϊκό Χάρτη των θεμελιωδών δικαιωμάτων, να τον καταστήσει νομικά δεσμευτικό και να επιτρέψει στους πολίτες των οποίων τα δικαιώματα παραβιάζονται την πρόσβαση στο Ευρωπαϊκό Δικαστήριο.
Τα θεμελιώδη δικαιώματα είναι κατά βάση δικαιώματα άμυνας κατά του κράτους.
Δεν είναι αστείο να καλούνται ειδικά οι αρχηγοί των κρατών και των κυβερνήσεων να κρίνουν τα θεμελιώδη δικαιώματα των ανθρώπων στην Ευρώπη;
Ποιον εκπλήσσει το γεγονός ότι οι πρωθυπουργοί αρνούνται να υποταχθούν στο καθεστώς των θεμελιωδών δικαιωμάτων του Χάρτη και να τον καταστήσουν νομικά δεσμευτικό;
Το μεγαλύτερο πρόβλημα της συνταγματικής διαδικασίας στην πράξη είναι η εξουσία του Συμβουλίου κι αυτό αποτελεί τη ρίζα του δημοκρατικού ελλείμματος της Ένωσης.
Οι αρχηγοί των κρατών και των κυβερνήσεων δε θέλουν μόνο να είναι οι μοναδικοί νομοθέτες της Ένωσης, αλλά και η κυβέρνησή της.
Ποιος αμφιβάλλει ότι θεωρούν τους εαυτούς τους μοναδικούς νομοθέτες της Ένωσης;
Σε γενικές γραμμές, χωρίς κοινοβούλια, χωρίς πολίτες και - αν γίνεται - χωρίς Επιτροπή.
Αποστολή της δημοκρατίας ήταν ανέκαθεν να χαλιναγωγεί την εξουσία του ηγεμόνα.
Σήμερα πρέπει να αναρωτηθούμε αν θέλουμε μια Ευρώπη των ηγεμόνων ή μια ευρωπαϊκή δημοκρατία.
Αν θέλουμε μια ευρωπαϊκή δημοκρατία, πρέπει να ξεκινήσουμε μια συνταγματική διαδικασία και γι' αυτό να θέσουμε το θεμέλιο λίθο με το Χάρτη των θεμελιωδών δικαιωμάτων.
(Χειροκροτήματα)
Κύριε Πρόεδρε, η έκθεση του συναδέλφου Duhamel που συζητείται σήμερα είναι, κατά τη γνώμη μου, πολύ σημαντική.
Σε τελική ανάλυση πρόκειται για το καθοριστικό θέμα του πώς πρέπει να διαμορφωθεί περαιτέρω η ευρωπαϊκή διαδικασία ολοκλήρωσης.
Πρόκειται για το μέλλον της Ευρωπαϊκής Ένωσης.
Ως γνωστόν, υπάρχουν εδώ άκρως διαφορετικές απόψεις στα διάφορα κράτη μέλη, στις διάφορες κοινωνικές δυνάμεις.
Και στην Ομάδα μου διάφοροι συνάδελφοι εκφράζουν διαφορετικές απόψεις επί του θέματος.
Θεωρώ απαραίτητη αυτή την ποικιλία απόψεων και τη βλέπω ως εμπλουτισμό, διότι αν θέλουμε να οικοδομήσουμε το κοινό ευρωπαϊκό μας σπίτι, πρέπει να έχουμε στο νου μας πως όλοι κατοικούν ευχαρίστως μέσα σ' αυτό και το θεωρούν σπίτι τους.
Το πόσο απέχει η Ένωση από το όραμα αυτό μας το έδειξαν οι τελευταίες ευρωεκλογές: μικρή συμμετοχή των ψηφοφόρων, προκαταλήψεις, δικαιολογημένη απογοήτευση για την έλλειψη δημοκρατίας και διαφάνειας, για την υπερβολική μανία ρύθμισης, γραφειοκρατία και αδιαφανείς διαδικασίες λήψης αποφάσεων.
Σ' όλα αυτά δυστυχώς δεν έχει αλλάξει τίποτε μέχρι τώρα.
Ωστόσο, απαιτούνται επειγόντως αποφασιστικές μεταβολές.
Το Κοινοβούλιό μας, ως το μοναδικό δημοκρατικά νομιμοποιημένο όργανο της Ένωσης, έχει εδώ μεγάλη ευθύνη να προχωρήσει μπροστά.
Ειδικά γι' αυτό επιδοκιμάζω την παρούσα έκθεση.
Είναι επιτακτικά απαραίτητη η απλοποίηση και αναδιοργάνωση των Συνθηκών.
Χρειαζόμαστε ένα ευανάγνωστο και κυρίως κατανοητό σ' όλους τους πολίτες κείμενο Συνθηκών.
Χρειαζόμαστε την έναρξη μιας συνταγματικής διαδικασίας.
Το εναρκτήριο σύνθημα πρέπει να το δώσει η σύνοδος κορυφής της Νίκαιας, δίνοντας μάλιστα ανάλογη εντολή με συγκεκριμένη διαδικασία και χρονοδιάγραμμα.
Βεβαίως, κύριε Πρόεδρε, έχω κάπως περισσότερες αμφιβολίες για το εξής θέμα: Πρώτον, δε θεωρώ ρεαλιστικό το ότι το σύνταγμα που ζητεί η έκθεση μπορεί να αποφασισθεί πριν από τις επόμενες εκλογές του 2004 και δεύτερον, δεν πρέπει, κατά τη γνώμη μου.
Δεν είναι σωστό δηλαδή να συζητούν και να αποφασίζουν για ένα σύνταγμα μόνον οι δεκαπέντε τη στιγμή που όλοι γνωρίζουμε ότι μέχρι το τέλος της παρούσας δεκαετίας θα έχουμε μια Ευρώπη των 27.
Τρία πράγματα είναι, κατά τη γνώμη μου, απαραίτητα: Πρώτον, μια πραγματικά ευρεία δημόσια συζήτηση σε όλα τα κράτη μέλη.
Δεύτερον, η άμεση και πλήρης συμμετοχή των υποψηφίων για ένταξη χωρών.
Τρίτον, πιστεύω ακλόνητα ότι ένα σύνταγμα μπορεί να νομιμοποιηθεί δημοκρατικά μόνο μ' ένα δημοψήφισμα που θα γίνει σε όλη την Ένωση, διότι πράγματι πρόκειται για μια μορφή επανίδρυσης της Ένωσης από τους πολίτες της.
Διαφορετικά, νομίζω, δεν μπορούμε να έχουμε μια Ευρώπη των πολιτών.
Κύριε Πρόεδρε, η έκθεση Duhamel, στην οποία θα αναφερθώ, θέτει και πάλι επί τάπητος την παλαιά ιδέα του Ευρωπαϊκού Κοινοβουλίου να αποκτήσει η Ευρώπη σύνταγμα.
Ο κύριος στόχος, ο οποίος δεν διαφαίνεται σαφώς στο ψήφισμα, είναι να θεσμοθετηθούν στην Ευρώπη, ακόμα και για τα θεμελιώδη κείμενα, συλλογικές διαδικασίες λήψης αποφάσεων πλειοψηφικού τύπου, εντελώς διαφορετικές κατά συνέπεια από τις ψηφοφορίες δια ομοφωνίας στο Συμβούλιο ή από την επικύρωση εκ μέρους των κρατών μελών, οι οποίες χρησιμοποιούνται σήμερα για την τροποποίηση των συνθηκών.
Αυτές οι συλλογικές διαδικασίες θα εγκαθίδρυαν οριστικά μια υπερεθνική εξουσία στην Ευρώπη.
Θα έπρεπε, εντούτοις, να αναρωτηθούμε καταρχάς τι ακριβώς επιθυμούν οι λαοί μας για την Ευρώπη του αύριο.
Η επιθυμία αυτή είναι πολύ σαφής και εκδηλώθηκε εκ νέου ξεκάθαρα από τους Δανούς με την ευκαιρία του δημοψηφίσματός τους.
Οι πολίτες συνδέουν την ισχυρότερη νομιμότητα με το εθνικό πλαίσιο.
Στο πλαίσιο αυτό επιθυμούν να λαμβάνονται οι κυριότερες αποφάσεις.
Θα πρέπει να εξαγάγουμε το συμπέρασμα ότι η ευρωπαϊκή συνεργασία πρέπει να στηριχθεί στην πρωταρχική πραγματικότητα των εθνών, αν θέλει να παραμείνει δημοκρατική και κοντά στους λαούς.
Δυστυχώς, ο τελικός στόχος ενός ευρωπαϊκού Συντάγματος θα ήταν εντελώς αντίθετος και προφανώς δεν μπορούμε να τον επικροτήσουμε.
Για το λόγο αυτό, επισυνάψαμε στην έκθεση του Ευρωπαϊκού Κοινοβουλίου την άποψη της μειοψηφίας και καταθέσαμε πολλές τροπολογίες, οι οποίες εξάλλου είναι κάτι περισσότερο από τροπολογίες, διότι η έγκρισή τους θα ισοδυναμούσε με αναστροφή της έννοιας του ψηφίσματος.
Η Ευρώπη έχει ανάγκη από ένα χάρτη που να αναγνωρίζει την πρωτοκαθεδρία των εθνικών δημοκρατιών της, και όχι από ένα σύνταγμα που θα την καθιστούσε υπερκράτος.
(Χειροκροτήματα)
Κύριε Πρόεδρε, κύριε Επίτροπε, στην Ευρώπη, υπάρχουν πραγματικά προβλήματα: η φτώχεια, η ανεργία, η φορολογία, η ανασφάλεια, και αντί να τα αντιμετωπίσουμε, τι μας προτείνεται;
Ένα σύνταγμα!
Είναι ήδη περίεργο, αλλά τι θα προσφέρει αυτό το σύνταγμα;
Όσον αφορά τον τύπο;
Φλυαρίες!
Την ουσία;
Πασαλείμματα!
Τα αποτελέσματα;
Ταχυδακτυλουργία!
Φλυαρία επί του τύπου είναι, για παράδειγμα, η παράγραφος 11 της έκθεσης Duhamel, ένα σύνταγμα - διαβάζω - "ενάντια στην επιστροφή προς τα πίσω" .
Μα η επιστροφή είναι πάντα προς τα πίσω!
Η παράγραφος 20 μας μιλά για ένα σύνταγμα όπου όλοι θα συζητήσουν - διαβάζω - "μαζί και ταυτοχρόνως" .
Μα αφού θα είναι μαζί, αναγκαστικά θα είναι και ταυτοχρόνως.
Παράγραφος 8: το σύνταγμα θα ρυθμίζει - διαβάζω - "τα ζητήματα που έμειναν ανοικτά" .
Όμως ανοικτά μένουν τα παράθυρα, ενδεχομένως οι απαντήσεις, αλλά όχι τα ζητήματα.
Σύμφωνα με την παράγραφο 4, χρειαζόμαστε σύνταγμα, διότι αυτό που περιέχεται στις συνθήκες είναι δυσανάγνωστο και αόρατο.
Αλλά αν είναι δυσανάγνωστο, αυτό σημαίνει ότι κάποιοι προσπάθησαν να το διαβάσουν, άρα λοιπόν δεν είναι αόρατο κλπ.
Τέλος, το σοβαρό με την έκθεση του κ. Olivier Tαυτολογία είναι ότι προτείνει ένα σύνταγμα μαγειρέματος.
Αρχικά, παρενοχλούμε τους λαούς σαν ένα είδος συνταγματικού Dutroux πλήττοντας την ισότητά τους.
Πράγματι, στο ενισχυμένο ευρωπαϊκό σπίτι, θα υπάρχουν λαοί καθισμένοι στο στρατιωτικό, στο νομισματικό, ενδεχομένως και στο δημοσιονομικό τραπέζι, και οι υπόλοιποι λαοί που θα είναι παραμερισμένοι.
Έτσι, σε μια Ευρώπη αλά κάρτ θα υπάρχουν λαοί που θα τρώνε το μενού.
Αυτός είναι ο λόγος για τον οποίο στενότερη συνεργασία σημαίνει ενισχυμένος αποκλεισμός.
Επειδή οι λαοί δεν μπορούν να ανεχθούν αυτό το πλήγμα της ισότητάς τους, μηχανορραφούν εναντίον της δημοκρατίας.
Στην παράγραφο 8 του συνταγματικού ψηφίσματος, ομολογείται ότι το σύνταγμα της Ευρώπης θα πρέπει να εγκριθεί, διαβάζω, "χωρίς κινδύνους εμπλοκής" και όπως αναφέρεται στην παράγραφο 7 της έκθεσης Duhamel: "χωρίς τη δοκιμασία των δημοψηφισμάτων" , δηλαδή χωρίς δημοκρατία.
Και εδώ τα μαγειρέματα καταλήγουν στην ταχυδακτυλουργική εξαφάνιση.
Ο κανόνας της ομοφωνίας με την κύρωση της αρνησικυρίας, αν απαιτείται, είναι η ύστατη εγγύηση για την προστασία των μικρών και της κυριαρχίας.
Όμως, μια και δεν καταργείται ανοικτά ο τομέας της ομοφωνίας, ξεπερνιέται με τη στενότερη συνεργασία που ισοδυναμεί με εξαφάνιση της κυριαρχίας.
Και όλα αυτά προς όφελος ποίων;
Των ανέργων;
Των συνταξιούχων που παίρνουν 700 ευρώ το μήνα;
Των παιδιών του δρόμου;
Των μικρών Παλαιστινίων της ευρωπαϊκής κοινωνίας;
Όχι, όλα αυτά θα γίνουν προς όφελος των βραχμάνων, της κάστας που λέγεται εδώ Olivier, Pierre, Dany, και γιων του μπαμπά, της ολιγαρχίας.
Να γιατί οι άνδρες και οι γυναίκες προτιμούν τον Ζιντάν και τον Σουμάχερ, γιατί τουλάχιστον με τον Ζιντάν, ονειρεύονται να ξεφύγουν από την κοινωνική Υπεριορδανία όπου τους κλείνετε, ενώ με τον Πρόντι, όλα τα πρωινά, όλες οι νύκτες και όλες οι ημέρες είναι γκρίζες.
Κύριε Πρόεδρε, βρέθηκαν ήδη πολλά ονόματα για το μέσο της ενισχυμένης συνεργασίας, προκειμένου να το εξηγήσουμε καλύτερα στον πολίτη.
Ωστόσο, το κατά πόσον αυτό το μέσο θα εξυπηρετήσει το καλό της Ευρωπαϊκής Ένωσης θα κριθεί από τη συγκεκριμένη διαμόρφωση και από όχι τον χαρακτηρισμό του.
Η έκθεση της Επιτροπής Συνταγματικών Υποθέσεων αναφέρει βέβαια ότι μια διαφοροποίηση μπορεί να θεωρηθεί χρήσιμη, μόνον αν σχεδιασθεί σαν διαδικασία που θα εφαρμόζεται σε εξαιρετικές περιπτώσεις.
Έχω, ωστόσο, την εντύπωση ότι η έκθεση τείνει να στοχεύει προς την αντίθετη κατεύθυνση.
Για λόγους θεωρητικούς αλλά και πρακτικούς αρνιόμουν ανέκαθεν κάθε μορφή διαφοροποιημένης ολοκλήρωσης, καθώς θα παραχωρούσε σε μια πλειοψηφία κρατών μελών τον προσδιορισμό της κατεύθυνσης της πολιτικής και θα εμπόδιζε να συναποφασίσει κάθε άλλος που θα προσχωρούσε αργότερα.
Θυμάμαι ακόμη πολύ καλά πως την εποχή πριν από το Αμστερνταμ συζητιόταν επί εβδομάδες στην τότε Επιτροπή Θεσμικών Θεμάτων το θέμα της ευελιξίας.
Τα επιχειρήματα κατά και οι προειδοποιήσεις για μια Ευρώπη πολλών ταχυτήτων ηχούν ακόμη στα αυτιά μου.
Τι άλλαξε από τότε δεν μπόρεσε να μου το εξηγήσει κανείς.
Κύριε Πρόεδρε, θα μιλήσω για τα νησιά.
Όταν η Διακυβερνητική Διάσκεψη στο Αμστερνταμ ενέτασσε στο άρθρο 158 για την οικονομική και κοινωνική συνοχή ιδιαίτερη αναφορά για τις νησιωτικές περιοχές, προσθέτοντας τη λέξη νησιά ως ειδική κατηγορία στις περιοχές που τυγχάνουν ιδιαίτερης προσοχής στα πλαίσια των πολιτικών συνοχής, εμείς εδώ στο Ευρωπαϊκό Κοινοβούλιο που είχαμε πρωταγωνιστήσει σ' αυτή την εξέλιξη θεωρούσαμε ότι ξεκινά μια καινούργια περίοδος για τις νησιωτικές περιοχές.
Την πεποίθησή μας ήλθε να ενισχύσει η υιοθέτηση της δηλώσεως 30 της νέας Συνθήκης του Αμστερνταμ, η οποία αναφέρει πως η Διάσκεψη αναγνωρίζει ότι οι νησιωτικές περιοχές αντιμετωπίζουν διαφορετικά προβλήματα, οφειλόμενα στον νησιωτικό τους χαρακτήρα, τα οποία επειδή είναι μόνιμα εμποδίζουν την οικονομική και κοινωνική τους ανάπτυξη, και να προσθέσει ότι η Διάσκεψη αναγνωρίζει επίσης ότι η κοινοτική νομοθεσία πρέπει να λάβει υπόψη τα προβλήματα αυτά.
Δυστυχώς, οι ελπίδες μας έχουν αποδειχθεί φρούδες, και αυτό γιατί μεταξύ των άλλων τα νησιά πληρώνουν για τις διαφορετικές μεταφράσεις που έχουν γίνει για το συγκεκριμένο σημείο.
Σύμφωνα με την πρώτη εκδοχή, από την διατύπωση αυτή καλύπτονται όλα τα νησιά, ενώ σύμφωνα με τη δεύτερη μόνο τα προβληματικά.
Είναι προφανές ότι η δεύτερη εκδοχή δεν είναι σωστή και αυτό, πρώτον, γιατί οι καθυστερημένες οικονομικά περιοχές καλύπτονται ούτως ή άλλως από τα Διαρθρωτικά Ταμεία και, δεύτερον, γιατί αν ίσχυε η ερμηνεία αυτή δεν θα υπήρχε λόγος να υιοθετήσουμε τη δήλωση 30.
Κύριε Πρόεδρε, ως πρόεδρος της Επιτροπής Περιφερειακής Πολιτικής, θα ήθελα να υπενθυμίσω ότι το Ευρωπαϊκό Κοινοβούλιο παγίως έχει επισημάνει το μόνιμο μειονέκτημα των νησιωτικών περιοχών, που πηγάζει από την απομόνωσή τους.
Ο Επίτροπος Barnier, ο οποίος ήταν στην Κρήτη το περασμένο Σαββατοκύριακο και τον οποίο θέλω να συγχαρώ για την τοποθέτησή του, είδε τα πλοία δεμένα στα λιμάνια της Κρήτης.
Είναι δεμένα για πέντε ημέρες τώρα και τα προϊόντα δεν μεταφέρονται.
Το κόστος των μεταφορών από ένα νησί στην ξηρά είναι τριπλάσιο από ό,τι αν υπήρχε οδική σύνδεση.
Οι αγρότες είναι συχνά αναγκασμένοι να καλλιεργούν ένα προϊόν και όταν το προϊόν δεν πάει καλά, καταστρέφονται.
Ένα κιλό λάδι, βασικό προϊόν των ελληνικών νησιών, κοστίζει λιγότερο από ό,τι ένα πακέτο τσιγάρα.
Και μην ξεχνάμε ότι οι άνθρωποι αυτοί καμιά φορά πεθαίνουν στα μικρά νησιά όταν οι καιρικές συνθήκες δεν επιτρέπουν τη μεταφορά τους στο κέντρο.
Πρέπει λοιπόν να προχωρήσουμε προς την κατεύθυνση αυτή.
Κύριε Πρόεδρε, ανεξάρτητα από τις τελικές της συμφωνίες - που θα επιθυμούσαμε να έχουν οντότητα, αλλά που φοβόμαστε ότι θα είναι ελάχιστες - η κριτική που ασκήθηκε μέχρι στιγμής από το Ευρωπαϊκό Κοινοβούλιο στην τρέχουσα Διακυβερνητική Διάσκεψη αποδείχθηκε εύστοχη.
Καταρχάς, όσον αφορά τη μέθοδο, πρόκειται για μια διαδικασία εξαντλημένη, αδιαφανή για την κοινή γνώμη, που εκ των πραγμάτων αποκλείει τα άλλα όργανα της Ένωσης και που στον λαβύρινθό της είναι παγιδευμένες όλες οι κυβερνήσεις.
Κατά δεύτερο λόγο, όσον αφορά την ανεπάρκεια της ημερήσιας διάταξης, αγνοήθηκαν ζητήματα ιδιαίτερα σημαντικά για το μέλλον της Ένωσης και τα συμφέροντα των πολιτών.
Τελικά, παρόλα αυτά, συμπεριλήφθηκε τουλάχιστον σε αυτή την ημερήσια διάταξη ένα πολύ σημαντικό σημείο, αυτό της ενισχυμένης συνεργασίας, που πρέπει να το θεωρήσουμε σαν ερέθισμα για να προχωρήσουμε και όχι για να κάνουμε διαχωρισμούς ή να δημιουργήσουμε διευθυντήρια.
Στο ζήτημα αυτό θα πρέπει να ζητήσουμε να προχωρήσουμε με συνοχή όσο μακρύτερα το δυνατόν μακρύτερα - όπως επισημαίνει η εξαίρετη έκθεση του κ. Gil-Robles Gil-Delgado - θεωρώντας την ενισχυμένη συνεργασία σαν το τελευταίο μέσο που θα μπορεί να εφαρμοσθεί σε όλα εκείνα τα πεδία στα οποία οι αποφάσεις δεν θα είναι δυνατόν να λαμβάνονται με ειδική πλειοψηφία, να ισχύει επίσης για την ΚΕΠΠΑ, να διασφαλισθεί η μονιμότητα του μοναδικού θεσμικού πλαισίου, να συμμετάσχει σε αυτό επαρκής κρίσιμη μάζα χωρών, η οποία, φυσικά, να είναι πάντοτε ανοιχτή.
Αυτό θα μας βοηθήσει να προωθήσουμε το ευρωπαϊκό οικοδόμημα πέρα από αυτή τη ΔΔ και, βέβαια, παρά την ίδια τη ΔΔ.
Για την επίτευξη αυτού του στόχου, πρέπει να ζητήσουμε από το Συμβούλιο της Νίκαιας να ανοίξει την ανανεωτική, και μάλιστα σε βάθος, προοπτική που μπορεί να προκαλέσει την πολιτική συναίνεση και την υποστήριξη των πολιτών.
Αναφέρομαι σε μια διαδικασία σύστασης της Ευρωπαϊκής Ένωσης που θα αποτελέσει μια νέα φάση - όπως προτείνει η έκθεση Duhamel - πρώτα με μια απλοποίηση των Συνθηκών και έπειτα με μια νέα πολιτική πράξη, που θα δημιουργήσει ένα σύστημα το οποίο θα θέτει τέρμα στο δημοκρατικό έλλειμμα της Ένωσης, ένα σύστημα διακυβέρνησης σύμφωνο με αυτά που χρησιμοποιούμε για να χειριστούμε τις εθνικές μας υποθέσεις, ξεκινώντας από τον διαχωρισμό των εξουσιών και από τις άλλες αρχές του κράτους δικαίου.
Από την Ευρωπαϊκή Ένωσης λείπει ένα Σύνταγμα και αυτό το Σύνταγμα πρέπει να ξεκινήσει τώρα στη Νίκαια με την ενσωμάτωση του Χάρτη των θεμελιωδών δικαιωμάτων στη νέα Συνθήκη.
Κύριε Πρόεδρε, θα επικεντρώσω τα φτωχά εξήντα δευτερόλεπτά μου στην έκθεση του Olivier Duhamel, που είναι μια καλή έκθεση, διότι τολμά να πει ανοικτά τα πράγματα και ο λυρισμός του εισηγητή μας μας έπεισε οριστικά γι' αυτό πριν λίγο.
Ναι, η διακυβερνητική μέθοδος, όπου οι εμπλοκές προστίθενται στις εμπλοκές, βρίσκεται στα πρόθυρα της κατάρρευσης και η συνθήκη που προαναγγέλλεται με εκπτώσεις στη Νίκαια δεν θα αποδείξει το αντίθετο.
Ναι, το ύψιστο συμφέρον της ηπειρωτικής δημοκρατίας μας είναι να αποκτήσουμε ένα νέο ιδρυτικό κείμενο, ένα κείμενο ευανάγνωστο και αποτελεσματικό.
Και όντως, η σύνταξη αυτού του θεμελιώδους νόμου πρέπει να καθοδηγηθεί από τους αμεσότερους εκπροσώπους των πολιτών, το Ευρωπαϊκό Κοινοβούλιό μας και να επικυρωθεί εν τέλει αμέσως από τους ίδιους τους πολίτες.
Αλλά τι θα συνέβαινε αν οι εργασίες της Συνόδου που περιγράφεται στην έκθεση Duhamel αποτελματωθούν επί καιρό και το σύνταγμα αυτό το οποίο επιθυμούν τόσοι άνθρωποι, από τον Fischer στον Chirac, δεν ανακηρυχθεί πριν το 2004;
Στην περίπτωση αυτή, όπως αναφέρεται στην τροπολογία 37 της ομάδας μου, θα πρέπει να στραφούμε προς τον κυρίαρχο λαό για να δώσει την οριστική λύση και να δώσουμε στο Ευρωπαϊκό Κοινοβούλιο που θα εκλεγεί το 2004 σαφή συντακτική εντολή.
Κύριε Πρόεδρε, αξιότιμοι κύριοι συνάδελφοι, το πρόβλημα που τέθηκε από την Επιτροπή Συνταγματικών Υποθέσεων με τον αξιότιμο κ. Segni, σχετικά με τo καθεστώς των νήσων που αποτελούν τμήμα της Ευρωπαϊκής Ένωσης, εγείρει εκ νέου ένα επίμαχο και παλιό ζήτημα που ασφαλώς δεν μπορεί να περιορισθεί σε καθαρά γλωσσικές πτυχές.
Το πρόβλημα είναι πολιτικό και σε τέτοιο πλαίσιο πρόκειται τελικά να αντιμετωπισθεί και να λυθεί.
Διερωτώμαι πώς μπορεί η Συνθήκη να επιθυμεί την επίτευξη της οικονομικής και κοινωνικής συνοχής, αν, μετά από τόσα χρόνια, δεν έχουμε καταφέρει να άρουμε την ασάφεια της αντιμετώπισης που επιφυλάσσεται στα νησιά, λόγω της αντίφασης που υπάρχει ανάμεσα στο άρθρο 158 της Συνθήκης και στη Δήλωση αριθ.
30 σχετικά με τις νησιωτικές περιφέρειες, που είναι προσαρτημένη στην ίδια Συνθήκη του Αμστερνταμ.
Θέλουμε τελικά να υπερβούμε τη γελοία λογική που προβλέπει μειονεκτούσες νήσους και προνομιούχες νήσους μόνο και μόνο βάσει της απόστασης από τη στεριά;
Εγώ εκπροσωπώ την εκλογική περιφέρεια που περιλαμβάνει τα δύο μεγαλύτερα νησιά της Μεσογείου - τη Σικελία και τη Σαρδηνία - και δεν υπάρχει αμφιβολία ότι και τα δύο παρουσιάζουν σοβαρά διαρθρωτικά μειονεκτήματα ακριβώς εξαιτίας του νησιωτικού τους χαρακτήρα.
Τελειώνω απευθύνοντας έκκληση στο Κοινοβούλιο να κάνει ό,τι μπορεί για να αποκατασταθεί από τη Διακυβερνητική Διάσκεψη το δικαίωμα των νησιών στην πρόοδο και την ανάπτυξη.
Κύριε Πρόεδρε, ακούσαμε ότι στο Μπιαρρίτς επετεύχθη πρόοδος σχετικά με τη στενότερη συνεργασία.
Συγχαίρω τον εισηγητή, κ. Gil-Robles, για την πολύ σαφή και ξεκάθαρη έκθεση η οποία περιγράφει τη θέση του Κοινοβουλίου.
Οι Βρετανοί Συντηρητικοί συνάδελφοί μου υποστηρίζουν τα βήματα προς την κατεύθυνση της μεγαλύτερης ευελιξίας.
Διατηρούμε επιφυλάξεις σχετικά με την κατάργηση του δικαιώματος της αρνησικυρίας και την προοδευτική εξάλειψη της δομής των πυλώνων, επομένως θα είμαστε υποχρεωμένοι να απόσχουμε από την ψηφοφορία επί του συνόλου.
Κύριε Υπουργέ, λέγεται ότι την παραμονή της επαναστάσεως των Μπολσεβίκων - ενός γεγονότος το οποίο επρόκειτο να έχει καταστροφικές επιπτώσεις σε ολόκληρο τον κόσμο - η ρωσική ορθόδοξη εκκλησία ήταν απασχολημένη με το να συζητεί το περίπλοκο ζήτημα των σχεδίων που θα έπρεπε να έχουν τα ράσα κατά τη διάρκεια της Σαρακοστής.
Η μικρή αυτή ιστορία δείχνει τους κινδύνους που δημιουργούνται όταν κάποιος αναλώνεται στη μικροσκοπική εξέταση τεχνικών λεπτομερειών μέχρι του σημείου να μη μπορεί πλέον να συλλάβει τις τεράστιες προκλήσεις που αντιμετωπίζει.
Ελπίζω ότι η Συνθήκη της Νίκαιας όχι μόνο θα επιτύχει αλλά και ότι θα θεωρηθεί ως επιτυχία, καθώς και ότι η στενότερη συνεργασία θα συμπεριληφθεί ως ένα θετικό βήμα προς την κατεύθυνση της ευελιξίας.
Θα είναι όμως άραγε αρκετό αυτό για να διασφαλίσει ότι η διεύρυνση θα πραγματοποιηθεί εντός του χρονοδιαγράμματος που έχει υιοθετηθεί;
Κύριε Moscovici, θα τύχει θερμής υποδοχής και ζητωκραυγών η συνθήκη της Νίκαιας στη Βαρσοβία, στην Πράγα, στη Βουδαπέστη, στο Ταλίν και στη Λουμπλιάνα;
Αν όχι, δεν θα πρόκειται για νίκη, αλλά για άλλη μια χαμένη ευκαιρία.
Ελπίζω ότι η γαλλική Προεδρία θα βρει έναν αποτελεσματικότερο, πιο πρωτότυπο τρόπο για να διαβεβαιώσει τις υποψήφιες χώρες και το κοινό σε ολόκληρη την Ευρώπη ότι δεν ασχολούμεθα μόνον με τα σημαντικά τεχνικά θέματα, αλλά και με την πολιτική ανάγκη να υπάρξει σταθερότητα στην ήπειρό μας μέσω της βέβαιης και εγγυημένης διεύρυνσης της Ευρωπαϊκής Ένωσης.
Η διεύρυνση, κύριε Πρόεδρε, μας θέτει ωμά μπροστά στο ερώτημα του εάν θα προχωρήσουμε σε μια Ένωση απλά οικονομική ή εάν θα συνεχίσουμε την προσπάθειά μας να έχουμε μια Ένωση πολιτική.
Κατά τη δική μου γνώμη η ενότητα της Ευρώπης δεν μπορεί παρά να είναι πολιτική.
Ένας απλός ενιαίος οικονομικός χώρος, έστω και με ενιαίο νόμισμα, δεν είναι δυνατόν να υποκαταστήσει την πολιτική Ένωση.
Δεν είναι δυνατόν να περιορίσουμε τόσο τις φιλοδοξίες μας, γιατί αυτό θα είναι το προοίμιο του να διαλυθούμε ακόμη και σαν οικονομική Ένωση.
Ασφαλώς, η καλύτερη λύση θα ήταν να είχαμε ή να μπορούσαμε να θεσπίσουμε στη Νίκαια θεσμούς λήψης ενιαίων κοινών αποφάσεων με τις κατάλληλες πλειοψηφίες, διπλές ενδεχόμενα πλειοψηφίες πληθυσμών και κρατών μελών, που να μας δεσμεύουν όλους.
Τέτοιοι θεσμοί δεν υπάρχουν, ή δεν υπάρχουν στην αναγκαία έκταση.
Ακόμα και αν γίνουν δεκτά όλα τα αιτήματα της γαλλικής Προεδρίας για ειδικές πλειοψηφίες, μεγάλοι χώροι πολιτικής συνεργασίας θα παραμείνουν ακάλυπτοι.
Οι ενισχυμένες συνεργασίες επιβάλλονται έτσι εκ των πραγμάτων σαν μια λύση όχι ιδεώδης, καθόλου ιδεώδης, αλλά πρακτική λύση ανάγκης.
Η ανάγκη είναι ζωτική.
Πρέπει να διευκολύνουμε όσα κράτη μέλη έχουν τη διάθεση και τη δύναμη να προχωρήσουν και να εμποδίσουμε όσα κράτη μέλη δεν έχουν τη διάθεση να προχωρήσουν.
Ο κίνδυνος, από την άλλη μεριά, είναι οι ενισχυμένες συνεργασίες να διαλύσουν από άλλη κατεύθυνση την ενότητα της Ευρώπης, να μας οδηγήσουν σε ένα μωσαϊκό διακυβερνητικών συνεργασιών.
Επιβάλλεται επομένως οι συνεργασίες να προσφέρουν όλες τις εγγυήσεις που έχει προτείνει ο εισηγητής, ανοιχτές σε όλους, με σεβασμό στο πνεύμα των Συνθηκών και να μην αντιστρατεύονται το κοινοτικό κεκτημένο.
Για τα θέματα αυτά είναι αναγκαίος ο έλεγχος του Κοινοβουλίου, αλλά συμμερίζομαι την άποψη του προεδρεύοντος ότι ο έλεγχος δεν πρέπει να γίνει ένα καινούργιο βέτο.
Γι' αυτό και αν επιμείνουμε στον προληπτικό έλεγχο του Κοινοβουλίου, θα πρέπει να έχουμε έλεγχο νομιμότητας μόνον αλλά ποτέ πολιτικής σκοπιμότητας.
Πέρα από αυτά, η πρωτοβουλία των κρατών μελών οφείλει να είναι αδέσμευτη, ιδιαίτερα δε δεν μπορεί να υπάγεται σε πρόταση πρωτοβουλίας της Επιτροπής γιατί έτσι εξαφανίζεται η πρωτοβουλία των κρατών μελών.
Κύριε Πρόεδρε, δύο σύντομες παρατηρήσεις σχετικά με τις εκθέσεις που έχουμε στη σημερινή ημερήσια διάταξη.
Σχετικά με την έκθεση Gil-Robles μπορώ να πω απλώς ότι είναι ένα παράδειγμα καλής εργασίας στο εσωτερικό της επιτροπής μας και ότι η Ομάδα μας, στη μεγάλη πλειοψηφία της, θα την υποστηρίξει.
Όσον αφορά την έκθεση Duhamel, η οποία μετά από μακροχρόνιες εργασίες απέκτησε σημαντικό και ενδιαφέρον περιεχόμενο, με ενδιαφέρει να υπογραμμίσω δύο τροπολογίες που παρουσίασε η Ομάδα μας.
Η πρώτη αφορά τη μεγάλη διάρκεια των εργασιών της Συνέλευσης.
Εμείς είμαστε της γνώμης ότι το νέο Σύνταγμα θα πρέπει να είναι ήδη έτοιμο να τεθεί σε ισχύ μέχρι τις επόμενες ευρωεκλογές.
Δύο χρόνια εργασίας μπορούν να είναι υπεραρκετά και ελπίζουμε ότι η πλειοψηφία του Κοινοβουλίου θα μπορέσει να υποστηρίξει την τροπολογία μας αριθ.
37.
Το δεύτερο σημείο αφορά, αντίθετα, τη διάκριση μεταξύ πρώτου και δεύτερου σταδίου.
Για μας είναι θεμελιώδης, όχι τόσο η απλούστευση και η ενοποίηση της Συνθήκης, όσο η μετατροπή της σε ένα σύντομο και ενδιαφέρον σύνταγμα που θα μπορούν να το διαβάσουν όλοι οι ευρωπαίοι πολίτες.
Πιστεύω, επομένως, ότι αυτή η διάκριση σε πρώτο και δεύτερο στάδιο είναι σχετικά δύσκολα εφικτή.
Τελειώνοντας, θέλω να συγχαρώ πάντως τους δύο εισηγητές για το έργο τους και να τους διαβεβαιώσω για την υποστήριξη της ομάδας μου.
Κύριε Πρόεδρε, ζούμε μια πολύ σημαντική στιγμή, πρώτον διότι η έκθεση του κ. Gil-Robles, για την οποία θα πω μόνον μια φράση, επιτρέπει να επισημανθούν και να υποστηριχθούν οι ευκαιρίες που προσφέρουν οι στενότερες συνεργασίες και να εξορκιστούν οι κίνδυνοί τους.
Από την άποψή αυτή, πρόκειται για πολύ καλή εργασία.
Εντούτοις, η παρέμβασή μου θα περιστραφεί κυρίως γύρω από την έκθεση Duhamel, για να υπογραμμίσω μέχρι ποίου σημείου έχει σημειώσει πρόοδο η ιδέα ενός συντάγματος, ακόμα και μέσα στο Σώμα.
Όλοι όσοι έλαβαν το λόγο, ή σχεδόν όλοι, υποστηρίζουν αυτή την ιδέα, πράγμα που για μας είναι ήδη μια πολύ μεγάλη νίκη.
Όλοι όσοι αγωνίζονται, όσοι μάχονται για την ιδέα ενός συντάγματος, γιατί το κάνουν;
Το κάνουν για να γίνει η Ευρώπη δημοκρατία, δηλαδή όλες οι αποφάσεις που είναι σήμερα δέσμιες της λεγόμενης διακυβερνητικής συζήτησης, των συζητήσεων στους διαδρόμους και των διπλωματιών, όλες αυτές οι αποφάσεις που προετοιμάζονται στο σκοτάδι και στην ομίχλη, να γίνουν υπόθεση των πολιτών, του κοινού, της ευρωπαϊκής κοινής γνώμης.
Για μας, φυσικά, το σύνταγμα έχει αυτή την έννοια, πέραν της, θετικής, αποσαφήνισης των Συνθηκών.
Χάρη στην έκθεση Duhamel, διαθέτουμε επιτέλους ένα αξιόπιστο σενάριο.
Παρόλο που τα δύο αυτά στάδια δεν είναι το ιδανικό, βλέπουμε πού πηγαίνουμε.
Τελευταίο σημείο: όταν θα πρέπει να συνταχθεί πραγματικά το Σύνταγμα, το σημείο κλειδί θα είναι να μάθουμε από πού προέρχεται η νομιμότητα της ευρωπαϊκής εξουσίας και, κατά τη γνώμη μας, η νομιμότητα αυτή πρέπει να προέλθει από τους λαούς, τους πολίτες και τους εκπροσώπους τους, το Ευρωπαϊκό Κοινοβούλιο και ίσως τα εθνικά κοινοβούλια.
Η δημοκρατία είναι η εξουσία των λαών.
Kύριε Πρόεδρε, θα ήθελα να αναφέρω εδώ εν συντομία ότι, κατά τη γνώμη μου, η έκθεση Duhamel αποτελεί πραγματικά ένα θαυμάσιο έγγραφο, που πραγματοποιεί αρκετά ουσιαστικά βήματα προς τα εμπρός.
Θα επιθυμούσα να προχωρούσε ακόμη περισσότερο και να μιλούσε κατευθείαν για ένα σύνταγμα και όχι μόνο για μία συνθήκη-πλαίσιο, ένα είδος ενιαίας Συνθήκης, Συνθήκη των συνθηκών που περιλαμβάνει ωστόσο τη δήλωση των Θεμελιωδών δικαιωμάτων.
Εν πάση περιπτώσει, ας δεχθούμε ότι δεν υπάρχουν οι πολιτικές συνθήκες για να προχωρήσουμε πιο μακριά και, επομένως, εγκρίνω ανεπιφύλακτα την έκθεση Duhamel η οποία βρίσκεται τώρα υπό συζήτηση.
Υπάρχει, ωστόσο, ένα σημείο που θα ήθελα να υπογραμμίσω: δεν θεωρώ ορθό να απαιτούμε ή να πορευόμαστε προς την κατεύθυνση της απαίτησης υποχρεωτικού δημοψηφίσματος σε όλες τις χώρες μέλη προκειμένου να εγκριθούν οι προτεινόμενες τροποποιήσεις.
Εμείς στην Πορτογαλία, για παράδειγμα, δεν διεξήγαμε κανένα δημοψήφισμα για να εγκρίνουμε την ένταξη μας στην Ευρωπαϊκή Κοινότητα, δεν διεξήγαμε κανένα δημοψήφισμα για να εγκρίνουμε τη Συνθήκη του Μάαστριχτ, όλα αυτά εγκρίθηκαν στο Κοινοβούλιο στο πλαίσιο μίας πραγματικής αντιπροσωπευτικής δημοκρατίας.
Δεν βλέπω γιατί θα πρέπει να υποχρεώσουμε όλες τις χώρες μέλη, ανεξάρτητα από τις παραδόσεις τους υπέρ ή κατά των δημοψηφισμάτων, να διεξάγουν δημοψήφισμα.
Αυτή είναι η μόνη επιφύλαξη που προβάλλω.
Εν πάση περιπτώσει, συγχαίρω θερμά τον εισηγητή Olivier Duhamel για την εξαίρετη εργασία που πραγματοποίησε.
Κύριε Πρόεδρε, πού θα πάει το ταξίδι στην ενωμένη Ευρώπη και με την ενωμένη Ευρώπη;
Σ' αυτό το βασικό θέμα των επόμενων δεκαετιών συνεισφέρουμε κάπως με τις σημερινές συζητήσεις.
Χρειαζόμαστε άραγε ένα σύνταγμα για την Ευρώπη;
Κατά πόσον θα πρέπει να αντιμετωπισθούν από κοινού ορισμένες σοβαρές αρμοδιότητες, που μέχρι τώρα δεν έχουν αποκτήσει κοινοτικό χαρακτήρα;
Και στα δύο θέματα οι θαυμάσιες εκθέσεις των συναδέλφων Duhamel και Gil-Robles Gil-Delgado δίνουν καλές οδηγίες: δυνατότητα καλύτερης ανάγνωσης και κατανόησης των Συνθηκών, ένα βασικό συνταγματικό πλαίσιο, θεμελιώδη δικαιώματα, οριοθέτηση αρμοδιοτήτων, κράτος δικαίου, δημοκρατία και κατανομή εξουσιών, κανένα υπερκράτος στην Ευρώπη, μια νέα μέθοδο για τη μετεξέλιξη των Συνθηκών.
Στην έκθεση Duhamel αναφέρονται σημαντικές οδηγίες για όλα αυτά τα θέματα.
Τα ίδια ισχύουν και για την έκθεση του συναδέλφου Gil-Robles Gil-Delgado.
Ενισχυμένη συνεργασία για να ξεφύγουμε από τη δέσμευση που συνεπάγεται η προβολή βέτο από τα διάφορα κράτη μέλη.
Παράλληλα, πρέπει να εξασφαλίσουμε ότι και στους τομείς της ενισχυμένης συνεργασίας η μέθοδος θα παραμείνει ευρωπαϊκή και, επιπλέον, να διασφαλίσουμε ότι η ενισχυμένη συνεργασία δε θα αποκλείει, αλλά μακροπρόθεσμα θα ενώνει.
Και οι δύο εκθέσεις αφήνουν ανοικτά ορισμένα θέματα ή δίνουν απαντήσεις που έχουν μόνο προσωρινό χαρακτήρα.
Θέλουμε πράγματι άμεσα δημοψηφίσματα για βασικά ευρωπαϊκά θέματα;
Θέλουμε πράγματι να αφήσουμε να συνεννοείται προκαταβολικά το ένα τρίτο των κρατών μελών;
Δε χρειαζόμαστε τουλάχιστον τα μισά;
Προτιμάμε τη δυνατότητα να έχουμε όσο το δυνατόν περισσότερους στην κοινή ευρωπαϊκή πορεία μέσα στο κοινό ευρωπαϊκό σκάφος.
Πρέπει να προσπαθήσουμε να συμβαίνει αυτό πραγματικά στο μέλλον.
Μια ενισχυμένη συνεργασία μερικών δεν μπορεί να είναι προς το κοινό συμφέρον της Ευρώπης.
(Χειροκροτήματα)
Κύριε Πρόεδρε, η ερώτηση της Επιτροπής Συνταγματικών Υποθέσεων, που παρουσιάσθηκε από τον κύριο Napolitano, αναφέρεται σε ένα θέμα πολύ συγκεκριμένο και πιστεύω ότι η απάντηση του Επιτρόπου Barnier και του Προέδρου του Συμβουλίου, κ. Moscovici, είναι σαφέστατη.
Υπάρχει δηλαδή ένα λάθος στην ιταλική εκδοχή του κειμένου, που προκύπτει από εσφαλμένη μετάφραση.
Κατά συνέπεια, ο χαρακτηρισμός "λιγότερο ανεπτυγμένες" εφαρμόζεται τόσο στις νησιωτικές όσο και στις υπόλοιπες περιφέρειες και, σύμφωνα με την πρόταση του κ. Barnier, αυτό που αρμόζει εδώ είναι μια τροποποίηση του ιταλικού κειμένου της Συνθήκης, σε συμφωνία με τις διατάξεις της Σύμβασης της Βιέννης.
Από την άλλη, πιστεύω ότι πρέπει να εκτιμήσουμε ιδιαίτερα τις πληροφορίες που μας έδωσε μόλις ο κ. Barnier, ο οποίος πρότεινε μια μελέτη για τα ειδικά προβλήματα των νησιωτικών περιοχών, σύμφωνα με το άρθρο 158 και τη Δήλωση αριθ.
30 της Συνθήκης του Αμστερνταμ.
Πιστεύω ότι αυτό θα επαρκούσε πραγματικά για να λυθεί το πρόβλημα που τέθηκε με την ερώτηση της Επιτροπής Συνταγματικών Υποθέσεων.
Κύριε Πρόεδρε, το επίτευγμα της Ευρωπαϊκής Ένωσης υπήρξε η δημιουργία μιας πανευρωπαϊκής διεθνικής έννομης τάξης, μεταξύ της εθνικής νομοθεσίας και του διεθνούς δικαίου η οποία, στηρίζεται στις Συνθήκες που - όπως έχει υπογραμμίσει το Ευρωπαϊκό Δικαστήριο - έχουν κάποια από τα χαρακτηριστικά ενός συντάγματος.
Κανείς δε θα μπορούσε να υποστηρίξει σήμερα ότι η υφιστάμενη διάρθρωση των Συνθηκών είναι η ιδανική, και η προσπάθεια απλοποίησής τους θα πρέπει να αποτελέσει αντικείμενο του κάθε πολιτικού, διαχειριστή, επιχειρηματία και απλού πολίτη.
Οι προτάσεις της εκθέσεως Duhamel με τις οποίες επιτυγχάνονται τα ανωτέρω πρέπει να γίνουν δεκτές με ικανοποίηση.
Το δεύτερο μέρος της εκθέσεώς του είναι περισσότερο φιλόδοξο και συνεπώς αμφισβητήσιμο, θέτοντας το ερώτημα για τους τρόπους με τους οποίους αναθεωρούνται οι Συνθήκες - και άρα το "περίπου σύνταγμα" .
Δεν είναι ψέματα ότι για ένα απλό Αγγλο δικηγόρο τα παραπάνω είναι ουσιαστικά άγνωστα, όχι όμως και για ένα δικηγόρο από τις Ηνωμένες Πολιτείες, την Αυστραλία ή τον Καναδά ο οποίος θα αισθανόταν άνετα με αυτό το αντικείμενο.
Η αναθεώρηση αποτελεί ένα σημαντικότατο ζήτημα το οποίο απαιτεί αμέριστη προσοχή.
Στους συμπατριώτες μου λέγω ότι δε θα πρέπει να απορριφθεί χωρίς προηγούμενη εξέταση.
Αντιθέτως, και παρά το γεγονός ότι οι λεπτομερείς προτάσεις που περιλαμβάνει η έκθεση δε με έχουν πείσει, καλωσορίζω τη συζήτηση την οποία ανοίγει καθώς θέτει σημαντικά ζητήματα τα οποία απαιτούν λεπτομερειακά επεξεργασμένες και λογικές απαντήσεις.
Κύριε Πρόεδρε, ως τελευταίος ομιλητής θα ήθελα να συγχαρώ και τον κ. Duhamel για την εξαίρετη εργασία του και τον κ. Gil-Robles για την δική του εργασία.
Είχαμε μια πολύ ουσιαστική συζήτηση για δύο θέματα τα οποία, ενώ είναι διαφορετικά, συναντιούνται σε ένα σημείο.
Και οι δυο εκθέσεις πραγματεύονται στην ουσία τον τρόπο με τον οποίο θα συνεχιστεί η ευρωπαϊκή διαδικασία· τον τρόπο με τον οποίο θα διαμορφωθεί ακόμη περισσότερο το πλαίσιο, αλλά και το όραμα της Ευρώπης.
Οι προτάσεις του κ. Gil-Robles για την ενισχυμένη συνεργασία είναι στο σύνολό τους θετικές.
Ταυτόχρονα, και οι προτάσεις του Duhamel για τον καταστατικό χάρτη για το Ευρωπαϊκό Σύνταγμα, που είναι αναγκαίο, είναι επίσης ουσιαστικές.
Απευθύνομαι στον προεδρεύοντα, στον υπουργό κ. Moscovici.
Το Ευρωπαϊκό Κοινοβούλιο κατέθεσε σημαντικές προτάσεις.
Αυτό που μένει είναι στη σύνοδο κορυφής της Νίκαιας να υπάρξει η απαραίτητη πολιτική βούληση ώστε οι προτάσεις αυτές, σε συνδυασμό με άλλες που έχουν διατυπωθεί κατά καιρούς, να αποτελέσουν μέσα από την Συνθήκη της Νίκαιας ένα ολοκληρωμένο σύνολο, ένα θεσμικό πλαίσιο ώστε και η Ευρωπαϊκή διαδικασία να προχωρήσει σωστά, αλλά και η Ευρωπαϊκή Ένωση να μπορέσει να υποδεχθεί τις νέες χώρες μέλη με τρόπο θετικό και άρτιο.
χω λάβει πρόταση ψηφίσματος σύμφωνα με το άρθρο 42, παρ.
5 του Κανονισμού,.
Η συζήτηση έληξε.
Η ψηφοφορία επί των εκθέσεων των κ. Duhamel και Gil-Robles Gil-Delgado θα διεξαχθεί αργότερα.
Η ψηφοφορία για τις προφορικές ερωτήσεις σχετικά με το καθεστώς των νησιών θα διεξαχθεί την Τετάρτη.
ΨΗΦΟΦΟΡIΕΣ
(Διαδικασία χωρίς έκθεση)
(Το Σώμα εγκρίνει την πρόταση της Επιτροπής)
Σύσταση για δεύτερη ανάγνωση (A5-0268/2000) του κ. Τρακατέλλη, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση η οποία καθορίστηκε από το Συμβούλιο για τη θέσπιση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 93/42/ΕΟΚ του Συμβουλίου όσον αφορά τα ιατρικά βοηθήματα που περιλαμβάνουν σταθερά παράγωγα του ανθρώπινου αίματος ή πλάσματος [13561/1/1999 - C5-0331/2000 - 1995/0013 B(COD)]
(Ο Πρόεδρος αναγγέλλει την έγκριση της κοινής θέσης)
Έκθεση του κ. Souchet (A5-0228/2000), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού αριθ.
3448/93 που αφορά τον καθορισμό του καθεστώτος συναλλαγών που εφαρμόζεται για ορισμένα εμπορεύματα που προέρχονται από τη μεταποίηση γεωργικών προϊόντων [COM(1999) 717 - C5-0095/2000 - 1999/0284(CNS)]
(Το Σώμα εγκρίνει την πρόταση νομοθετικού ψηφίσματος)
Έκθεση MacCormick (A5-0304/2000) εξ ονόματος της Επιτροπής Νομικών Θεμάτων και Εσωτερικής Αγοράς σχετικά με την αίτηση άρσης της βουλευτικής ασυλίας του κ. Pacheco Pereira
(Το Σώμα εγκρίνει την απόφαση)
Έκθεση (A5-0294/2000) της κ. Eriksson, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με την πρόταση απόφασης του Συμβουλίου για το πρόγραμμα που αναφέρεται στην κοινοτική στρατηγική περί ισότητας μεταξύ ανδρών και γυναικών (2001-2005) [COM(2000) 335 - C5-0386/2000 - 2000/0143(CNS)]
Eriksson (GUE/NGL), εισηγήτρια.
(SV) Κύριε Πρόεδρε, με το άρθρο 69.2 σας ζητώ να διακοπεί τώρα η συζήτηση αυτού του ζητήματος και να παραπεμφθεί αυτό στην επιτροπή.
Έχουμε τη στιγμή αυτή μία σαφή θέση του Κοινοβουλίου, ωστόσο μετά από τη χθεσινή συζήτηση δεν γνωρίζουμε τι θέλουν τα άλλα κοινοτικά όργανα.
Θα ήθελα λοιπόν να επιμείνω ζητώντας σας να ξανασυζητήσει το ζήτημα αυτό η επιτροπή.
.
(SV) Κύριε Πρόεδρε, ως πρόεδρος της επιτροπής μπορώ να διαβεβαιώσω ότι καταβάλαμε κάθε δυνατή προσπάθεια προκειμένου να ανταποκριθούμε στην επιθυμία τόσο του Συμβουλίου όσο και της Επιτροπής και να εξετάσουμε το ταχύτερο δυνατό αυτή την πρόταση.
Εργαστήκαμε με κάπως υπερβολικά μεγάλη ταχύτητα.
Δυστυχώς, κατά τη χθεσινή συζήτηση δεν αποσαφηνίστηκαν τα ζητήματα τα οποία θα έπρεπε να διευκρινιστούν από το Συμβούλιο και την Επιτροπή.
Θα ήθελα γι' αυτό να παραπεμφθεί εκ νέου το ζήτημα στην επιτροπή μας.
Είμαστε διατεθειμένοι να φροντίσουμε ώστε το ζήτημα να μπορέσει να τεθεί σε ψηφοφορία κατά τη σύνοδο του Νοεμβρίου, έτσι ώστε να μπορέσει να υιοθετηθεί ήδη κατά τη γαλλική Προεδρία.
Ως πρόεδρος της επιτροπής υποστηρίζω επομένως την πρόταση της κ. Eriksson.
(Το Σώμα αποφασίζει την παραπομπή του θέματος στην αρμόδια επιτροπή)
Έκθεση (A5-0277/2000) της κ. Sartori, εξ ονόματος της Επιτροπής Οικονομικής και Νομισματικής Πολιτικής, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την εξέταση του ενιαίου μηχανισμού μεσοπρόθεσμης οικονομικής στήριξης του ισοζυγίου πληρωμών των κρατών μελών (Κανονισμός (ΕΟΚ) του Συμβουλίου αριθ.
88/1969) [COM(1999) 628 - C5-0307/2000 - 2000/0807(CNS)]
(Το Σώμα εγκρίνει το ψήφισμα)
Έκθεση (A5-0195/2000) του κ. Klaί, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Συμβουλίου που τροποποιεί την οδηγία 68/193/ΕΟΚ περί εμπορίας υλικών αγενούς πολλαπλασιασμού της αμπέλου [COM(2000) 59 - C5-0090/2000 - 2000/0036(CNS)]
(Το Σώμα εγκρίνει το νομοθετικό ψήφισμα)
Έκθεση (A5-0290/2000) του κ. Riis-Jψrgensen , εξ ονόματος της Επιτροπής Οικονομικής και Νομισματικής Πολιτικής, σχετικά με την ΧΧΙΧη έκθεση της Ευρωπαϊκής Επιτροπής σχετικά με την πολιτική ανταγωνισμού - 1999 [SEC(2000) 720 - C5-0302/2000 - 2000/2153(COS)]
(Το Σώμα εγκρίνει το ψήφισμα)
Έκθεση (A5-0281/2000) του κ. Evans Jonathan, εξ ονόματος της Επιτροπής Οικονομικής και Νομισματικής Πολιτικής, σχετικά με την όγδοη επισκόπηση της Επιτροπής για τις κρατικές ενισχύσεις στην Ευρωπαϊκή Ένωση [COM(2000) 205 - C5-0430/2000 - 2000/2211(COS)]
Τροπολογία 3:
Κύριε Πρόεδρε, για την τροπολογία 3 οι ψήφοι ήταν 72 υπέρ και 56 κατά.
Δεδομένου ότι η συνάδελφος είπε ότι θα ψηφίσει, η τροπολογία καταπίπτει.
Αυτό δεν αλλάζει το αποτέλεσμα.
Επ' αυτού είμαι σαφής.
Κύριε Πρόεδρε, ζητώ τις διευκρινήσεις σας σχετικά με τον Κανονισμό για τις συνθήκες που μόλις δημιουργήθηκαν.
Εάν ένα μηχάνημα ψηφοφορίας δε λειτουργεί, αυτό σημαίνει άραγε ότι η ψηφοφορία ακυρώνεται συνολικά;
Εάν είναι έτσι, μου φαίνεται ότι πρόκειται περί ζητήματος που ίσως απαιτεί κάποια τροποποίηση του Κανονισμού.
Στην προκειμένη περίπτωση είναι σαφές ότι πρόθεση του Σώματος ήταν, ύστερα από την ισοψηφία, να μην εγκρίνει το συγκεκριμένο μέτρο.
Σύμφωνα με τους κανόνες, συνάδελφε εισηγητή, ο Πρόεδρος ορίζει κατά πόσον η ψηφοφορία ήταν έγκυρη.
Βεβαίως, ο Πρόεδρος ελπίζει πάντα ότι λειτουργούν όλα τα μηχανήματα.
Εάν υπάρχει ένα μηχάνημα το οποίο δεν λειτουργεί, αυτό δεν αλλάζει το συμπέρασμα του Προέδρου ότι μια ψηφοφορία είναι έγκυρη και συνεπώς ούτε και εγώ πρόκειται να το αλλάξω.
Έτσι είναι οι κανόνες.
Δεν θα αλλάξουμε τον Κανονισμό.
Έτσι έχουν τα πράγματα.
Δεν θα συζητήσουμε το θέμα.
Συνάδελφοι, οι κανόνες είναι σαφέστατοι.
Κύριε Πρόεδρε, γνωρίζω ότι θα θέλατε όλα τα μηχανήματα ψηφοφορίας να λειτουργούσαν κανονικά.
Φοβούμαι ότι το δικό μου δε λειτουργούσε γεγονός που έκανε την πλειοψηφία "δύο" και όχι "μία" .
Αυτό θα ήταν πολύ περίπλοκο κ. Howitt.
Δεν πρόκειται να το λάβω υπόψη μου.
(Το Σώμα εγκρίνει το ψήφισμα)
Κύριε Πρόεδρε, λυπούμαι που είμαι αναγκασμένος να πάρω ξανά το λόγο επί διαδικαστικού, αλλά το κάνω για να αντικρούσω την προηγούμενη απόφασή σας, όχι στο πλαίσιο του περιεχομένου της συζήτησης, αλλά στο πλαίσιο του περιεχομένου του Κανονισμού.
Εάν υπάρχει ισοψηφία και εάν το αξιότιμο μέλος πράγματι ψήφισε, ακόμη και εάν το μηχάνημά της δε λειτουργούσε, τότε η διαδικασία σε κάθε κοινοβούλιο είναι ότι η τροπολογία καταπίπτει.
Συνεπώς, κάτω από αυτές τις συνθήκες θα ήθελα να μου πείτε ποιο μέρος του Κανονισμού μας λέγει ότι έχετε δίκιο, όταν είναι σαφές πως δεν έχετε.
Συνάδελφε Atkins, αυτό δεν πρόκειται να το κάνουμε.
Οι κανόνες είναι σαφέστατοι.
Μόλις πριν λίγο είχαμε μια μικρή συζήτηση γι' αυτό.
Σχεδόν όλα τα μέλη του Σώματος γνωρίζουν τον κανόνα.
Ο Πρόεδρος αποφασίζει για την εγκυρότητα της ψηφοφορίας.
Σε άλλα κοινοβούλια μπορεί να ισχύουν άλλοι κανόνες και αυτό μπορώ απλώς να το σημειώσω.
Εμείς πρέπει να εφαρμόζουμε τους δικούς μας κανόνες.
Κύριε Πρόεδρε, θα μπορούσα να απαλλάξω μερικούς συναδέλφους από μια αυταπάτη.
Κατά την ψηφοφορία η οποία αμφισβητήθηκε ψήφισα κατά λάθος κατά, ενώ ήθελα να ψηφίσω υπέρ.
Αυτό το δήλωσα στη γραμματεία.
Συνεπώς, υπήρχε πλεόνασμα περισσότερο από μια ψήφο.
Κύριε Πρόεδρε, αυτό που έχουμε εδώ πέρα είναι μια συνταγή για χάος.
Ακούσαμε ότι υπάρχουν βουλευτές οι οποίοι ψήφισαν λανθασμένα και ότι άλλων τα μηχανήματα ψηφοφορίας χάλασαν.
Ο Κανονισμός, όπως είναι διατυπωμένος, είναι κατανοητός και αποδεκτός και διασφαλίζει ότι δε θα εμφανίζονται καταστάσεις κατά τις οποίες άλλοι δεν θα έχουν ψηφίσει και άλλων τα μηχανήματα θα έχουν χαλάσει.
Τον Κανονισμό δεν μπορούμε να τον αλλάξουμε, αλλιώς δε θα μπορούμε να συνεννοηθούμε: όταν έχουμε να κάνουμε με μια οριακή ψηφοφορία όπου η διαφορά θα είναι μία ή δύο ψήφοι, θα βρίσκονται πάντοτε άνθρωποι οι οποίοι θα κραυγάζουν ότι τα μηχανήματά τους χάλασαν, ότι δεν ψήφισαν σωστά και οτιδήποτε άλλο.
Ο Κανονισμός είναι μια χαρά έτσι όπως είναι.
Κυρία McKenna, έχετε απόλυτο δίκιο.
Πιστεύω ότι δεν πρέπει να συνεχίσουμε να μιλάμε γι' αυτό το θέμα.
Η ψηφοφορία ήταν σαφής.
Ο Πρόεδρος καθόρισε το αποτέλεσμα.
Το αποτέλεσμα είναι έγκυρο.
Δεν υπάρχει περίπτωση να αλλάξει.
Συνάδελφοι, προτείνω να σταματήσουμε να μιλάμε για το θέμα αυτό.
Κύριε Πρόεδρε, η ώρα είναι πια σχεδόν 14.00.
Μπορείτε να ρωτήσετε το ίδιο το Σώμα αν επιθυμεί να συνεχίσει τις ψηφοφορίες, ή αν επιθυμεί να σταματήσει;
Αυτό είναι λογικό.
Προτείνω τώρα τη διακοπή της συνεδρίασης.
(Εγκρίνεται η πρόταση για τη διακοπή της συνεδρίασης) Οι εναπομένουσες ψηφοφορίες θα διεξαχθούν αύριο.
Έκθεση Cocilovo (A5-0295/2000)
.
(FR) Πίσω από την αποστειρωμένη διατύπωση αυτού του κειμένου, υπάρχει το σπέρμα μιας σειράς μέτρων βλαπτικών για τους εργαζομένους.
Τι σημαίνει η έκφραση "η προθεσμία εντός της οποίας τα κράτη μέλη υποχρεούνται να εξασφαλίσουν στους ανέργους τη δυνατότητα πρόσβασης σε ενεργητικά μέτρα απασχόλησης να μην υπερβαίνει τα δύο έτη" , αν όχι απειλή κατά των επιδομάτων ανεργίας;
Τι σημαίνει "η καθιέρωση της δυνατότητας προαιρετικής σταδιακής συνταξιοδότησης σε συνάρτηση με εργασιακές σχέσεις μερικής απασχόλησης" , αν όχι απειλή κατά της ηλικίας συνταξιοδότησης, που εντούτοις είναι ήδη πολύ υψηλή σε πολλές χώρες;
Δεν υπάρχει καν αμφιταλάντευση στις επαναλαμβανόμενες προσκλήσεις γενίκευσης της ευελιξίας.
Όσον αφορά το εδάφιο σχετικά με την κατάρτιση στις επιχειρήσεις, τη μαθητεία, τις συμβάσεις εργασίας/κατάρτισης, στόχος του είναι να γενικεύσει αυτό που εφαρμόζουν ήδη πολλά κράτη και συνίσταται στην προσφορά προς την εργοδοσία, με το πρόσχημα της βοήθειας που τους εργαζομένους ή τους άνεργους νέους, ενός εργατικού δυναμικού μερικώς ή συνολικώς επιδοτούμενου.
Το κερασάκι στην τούρτα για την κατέχουσα τάξη είναι ότι η έκθεση συνιστά αυτό που πολλά κράτη εφαρμόζουν ήδη, τη "συγχρηματοδότηση των φορολογικών και παραφορολογικών επιβαρύνσεων από τις αρχές" για την "οικιακή εργασία" , πράγμα που σημαίνει με απλά λόγια επιδότηση από τους φορολογουμένους των οικιακών βοηθών και των οδηγών που ενδέχεται να προσλάβουν οι πλούσιοι κατέχοντες.
Τέτοια κείμενα επιβεβαιώνουν ότι ο ρόλος που έχει ανατεθεί στα ευρωπαϊκά θεσμικά όργανα, συμπεριλαμβανομένου του Κοινοβουλίου, είναι να βρίσκονται στην υπηρεσία ενός μικρού στρώματος κατεχόντων.
.
(ΡΤ) Είναι σημαντικό να επαναλάβουμε ότι η πλήρης απασχόληση αποτελεί πρωταρχικό στόχο της στρατηγικής της οικονομικής πολιτικής, της πολιτικής απασχόλησης και της κοινωνικής πολιτικής της Ευρώπης, αλλά πρέπει να διασφαλιστεί ότι ο στόχος αυτός δεν θα υλοποιηθεί με αόριστες δηλώσεις και ότι πρέπει να πραγματοποιηθούν αληθινές αλλαγές μακροοικονομικών και κοινωνικών πολιτικών ώστε να πορευθούμε στην πράξη προς μία πλήρη απασχόληση ποιότητας.
Είναι επίσης σημαντικό να επαναλάβουμε ότι πρέπει να αποθαρρύνεται η πρόωρη εγκατάλειψη του σχολείου, υποστηρίζοντας με κατάλληλο τρόπο τα άτομα με μαθησιακές δυσκολίες και αυξάνοντας μέχρι τα 18 χρόνια το όριο ηλικίας της υποχρεωτικής φοίτησης ή κατάρτισης, αλλά πρέπει πραγματικά να ληφθούν ουσιαστικά μέτρα για να διασφαλιστεί μία πρόσβαση στην εκπαίδευση ποιότητας και στην κατάρτιση όλων των νέων, δίνοντας ιδιαίτερη σημασία στις οικογένειες με χαμηλά εισοδήματα και στα πιο τρωτά στρώματα του πληθυσμού, γεγονός που απαιτεί επίσης κατάλληλες δημοσιονομικές προικοδοτήσεις που συνεχίζουν να εκλείπουν.
Είναι σημαντικό να δηλώσουμε ότι πρέπει να μειωθούν στο 50% οι ανισότητες μεταξύ των φύλων όσον αφορά την απασχόληση, την ανεργία, την αμοιβή και τον τομεακό διαχωρισμό στα κράτη μέλη κατά τα επόμενα πέντε έτη, αλλά είναι θεμελιώδες να αποδειχθεί στην πράξη ότι υπάρχει μία πραγματική βελτίωση της απασχόλησης ποιότητας, των μισθών και της επαγγελματικής ανέλιξης, κάτι που δεν συμβαίνει ακόμη.
Έκθεση Τρακατέλλη (A5-0268/2000)
.
(ΕΝ) Καλωσορίζω την αποδοχή της εκθέσεως Τρακατέλλη από το Ευρωπαϊκό Κοινοβούλιο καθώς μεριμνά για την υιοθέτηση υψηλών προδιαγραφών ποιότητας και ασφάλειας για το αίμα και τα παράγωγα του αίματος.
Οι πολίτες της Ευρωπαϊκής Ένωσης δικαιούνται να αναμένουν το υψηλότερο δυνατό επίπεδο ασφάλειας για τα προϊόντα του αίματος.
Αποτελεί επιτακτική ανάγκη να περιφρουρήσουμε την υγεία, την ασφάλεια, και την εμπιστοσύνη των ασθενών, των χρηστών και των τρίτων προσώπων και να καθορίσουμε προϋποθέσεις για τη διάθεση παρόμοιων προϊόντων στην αγορά.
Ταυτόχρονα θα πρέπει να επιζητήσουμε την εγγυημένη συνέχιση της παροχής ασφαλών προϊόντων σε προσιτές τιμές τόσο στον κάθε πολίτη όσο και στις δημόσιες αρχές υγείας.
.
(ΙΤ) Στην Ιταλία υπάρχει μια παροιμία που λέει: "το γέλιο κάνει καλό αίμα" .
Οι ηλικιωμένοι και οι συνταξιούχοι - που, όπως όλοι, θα ήθελαν να έχουν καλό αίμα - εγκρίνουν επομένως το γεγονός ότι, πού και πού, στις αιτιολογήσεις ψήφου, έχω τη δυνατότητα να δημιουργώ μια στιγμή διασκέδασης και χαλάρωσης, όπως για παράδειγμα με αυτό το προοίμιο της εξήγησης του λόγου για τον οποίο ψήφισα υπέρ της έκθεσης Τρακατέλλη.
Η ευνοϊκή μου ψήφος οφείλεται φυσικά επίσης στο γεγονός ότι οι ηλικιωμένοι και οι συνταξιούχοι ενδιαφέρονται πολύ για την υγεία τους, καθώς αυτοί είναι που νοσηλεύονται συχνότερα στα νοσοκομεία, και επομένως εγκρίνουν την ελεύθερη κυκλοφορία όχι μόνο των εμπορευμάτων, αλλά και του αίματος.
Έκθεση Souchet (A5-0228/2000)
Κύριε Πρόεδρε, ψήφισα υπέρ της έκθεσης Souchet, που έχει σκοπό να επιτρέψει σε μεγαλύτερη έκταση τη μεταποίηση των γεωργικών προϊόντων σε μεταποιημένα γεωργικά προϊόντα.
Είναι γνωστό ότι οι συνταξιούχοι, σαν τα μωρά, αγαπούν τις μαρμελάδες.
Γιατί το λέω αυτό;
Διότι θα ήταν καλό να ενθαρρύνει περισσότερο η Ευρωπαϊκή Ένωση τη μεταποίηση των γεωργικών προϊόντων, ούτως ώστε τα πλεονάσματα προϊόντων όπως τα πορτοκάλια, τα εσπεριδοειδή και άλλα τοπικά προϊόντα, αντί να καταστρέφονται, να μετατρέπονται σε μεταποιημένα - υπογραμμίζω μεταποιημένα - είδη διατροφής, τα οποία θα μπορούν έτσι να χρησιμεύσουν είτε στον πληθυσμό της Ευρωπαϊκής Ένωσης είτε σε άλλους πληθυσμούς, ιδίως όσους έχουν ανάγκη τροφίμων.
Έκθεση MacCormick (A5-0304/2000)
.
(FR) Υπερψηφίσαμε την έκθεση του κ. MacCormick που ζητά τη διατήρηση της βουλευτικής ασυλίας του κ. Pacheco Pereira.
Όχι διότι θεωρούμε ότι στόχος της ασυλίας είναι να θέτει το βουλευτή υπεράνω των νόμων, αλλά διότι σε ορισμένες περιπτώσεις, είναι απαραίτητη για την προστασία του οργάνου και την ανεξαρτησία των μελών του έναντι διωκτικών μέτρων.
Πολλοί από εμάς σημείωσαν στη σελίδα 8, μέρος ΙΙ, παράγραφο Δ της έκθεσης την πολύ σημαντική ανάπτυξη για τον αυτόνομο χαρακτήρα της ευρωπαϊκής βουλευτικής ασυλίας σε σχέση με την εθνική βουλευτική ασυλία.
Επειδή η βουλευτική ασυλία είναι αυτόνομη, το Σώμα έχει διακριτική ευχέρεια όσον αφορά τις αιτήσεις που υποβάλλονται, ιδίως όσον αφορά το fumus persecutionis.
Αλλά αν είμαστε αρμόδιοι να αξιολογήσουμε τις αιτήσεις άρσης, είμαστε αρμόδιοι πολύ περισσότερο να αξιολογήσουμε τις παραβιάσεις της βουλευτικής ασυλίας, όταν πλήττεται χωρίς καν να διατυπωθεί ανάλογη αίτηση !
Αν η ευρωπαϊκή βουλευτική ασυλία είναι αυτόνομη, οι γαλλικές αρχές θα έπρεπε να μας είχαν παραπέμψει την άρση της ασυλίας του κ. Λεπέν.
Θα έπρεπε να είχαμε εξετάσει την απίθανη διαστροφή της έννοιας του αυτοφώρου στην οποία προέβησαν οι εν λόγω αρχές.
Το γαλλικό Ακυρωτικό Δικαστήριο και το Συμβούλιο της Επικρατείας θα έπρεπε να είχαν θέσει στο Δικαστήριο του Λουξεμβούργου προδικαστικό ερώτημα πριν αποφανθούν.
Και ελλείψει αυτών των ουσιωδών διατυπώσεων, η πρόεδρός μας θα έπρεπε ασφαλώς να είχε απορρίψει οποιαδήποτε επίπτωση στο βουλευτικό αξίωμα του συναδέλφου μας μιας ποινικής διαδικασίας που έχει αναληφθεί υπό συνθήκες που την καθιστούν απολύτως άκυρη.
Αυτή είναι η οδός του δικαίου που θα έπρεπε να έχει ακολουθήσει το Σώμα για να είναι συνεπές προς τις αρχές του και προς τη νομολογία του, όπως και προς το πνεύμα και το γράμμα των συνθηκών.
Πολλοί είμαστε εδώ εκείνοι που επιθυμούμε να μας το πει το Δικαστήριο του Λουξεμβούργου, ως θεματοφύλακας του δικαίου.
Έκθεση Klaί (A5-0195/2000)
Κύριε Πρόεδρε, ψήφισα κατά της έκθεσης Klaί.
Γιατί ψήφισα κατά;
Επειδή η έκθεση επιβεβαιώνει τη δυνατότητα μετατροπής των αμπέλων σε αμπέλους ΓΤΟ, άρα και τη δυνατότητα να πίνουμε αύριο κρασί γενετικά τροποποιημένο.
Ρώτησα τους συνταξιούχους που με έστειλαν εδώ στο Ευρωπαϊκό Κοινοβούλιο με το Κόμμα των Συνταξιούχων αν θα τους άρεσε να πίνουν γενετικά τροποποιημένο κρασί.
Μου απάντησαν: "Αν το γενετικά τροποποιημένο κρασί μου έκανε καλό στο συκώτι, αν δεν μου πείραζε το συκώτι, θα το έπινα πολύ ευχαρίστως.
Αν όμως δεν συμβαίνει αυτό, τότε για ποιο λόγο να δεχτώ να πίνω διαφορετικό κρασί από εκείνο που έπιναν ανέκαθεν οι προγόνοι μας" .
Κύριε Πρόεδρε, στη συζήτηση αυτή για την έκθεση Klaί δεν κατάλαβα καθόλου γιατί συγχέονταν διαρκώς οι έννοιες "γονότυπος" και "τροποποίηση γονιδίου" .
Αυτό δυσχέρανε στην ουσία τη συζήτηση, μια και ο γονότυπος είναι ένας αρχέγονος τύπος στον οίνο και η αμπελοκαλλιέργεια είναι ένας εξαιρετικά πολύμορφος και δυναμικός τομέας που χαρακτηρίζεται από μακρά παράδοση και παλιούς πολιτισμούς.
Βάσει μιας βέλτιστης παραγωγής σταφυλιών και οίνου, όσον αφορά την ποιότητα και την ποσότητα, αποτελεί το υλικό πολλαπλασιασμού της αμπέλου.
Γι' αυτό και χρειαζόμαστε αυτές τις ποικιλίες αμπέλου, ώστε να διατηρήσουμε την ποικιλομορφία του οίνου όσον αφορά τη χαρακτηριστική του γεύση και να εμποδίσουμε τους εμπόρους φθηνών προϊόντων να υπεισέλθουν σ' αυτόν τον τοπικό τύπο υλικών πολλαπλασιασμού της αμπέλου και να τον υπονομεύσουν.
.
(FR) Είμαι ιδιαίτερα απογοητευμένη από την ψήφο του ΕΚ επί της έκθεσης σχετικά με τον πολλαπλασιασμό της αμπέλου.
Είμαι απογοητευμένη για το ότι το ΕΚ δεν άκουσε, ούτε δέχθηκε να ακούσει, το μήνυμα της επιτροπής περιβάλλοντος και των Πρασίνων που προσπάθησαν να επισύρουν την προσοχή στον ύπουλο τρόπο με τον οποίο η εκτελεστική Επιτροπή καταφέρνει να εντάξει στις εκθέσεις της τους ΓΤΟ που θα καταλήξουν μαζικά στα πιάτα και στα ποτήρια μας.
Όχι, δεν συγχέω τις συζητήσεις, οι Πράσινοι είναι απολύτως συντονισμένοι με την κοινή γνώμη και τους καταναλωτές που ανησυχούν για τα τρόφιμα που προβλέπονται για το μέλλον.
Οι Πράσινοι είναι συντονισμένοι με τους αμπελουργούς, τους οινοπαραγωγούς και τους οινεμπόρους που ανησυχούν για την εισαγωγή ΓΤΟ στην άμπελο.
Αρνούμενο με 397 ψήφους έναντι 115 να ακολουθήσει τις τροπολογίες που προέβλεπαν την εξάλειψη των αναφορών στους ΓΤΟ, το ΕΚ απέτυχε στο ρόλο του θεματοφύλακα της αρχής της προφύλαξης και επέτρεψε να εισέλθουν ύπουλα οι ΓΤΟ στην αναπαραγωγή της αμπέλου από την πίσω πόρτα και περιφρονώντας την ευρωπαϊκή νομοθεσία.
Για τη χώρα μου, την Ελλάδα, το αμπέλι έχει ιδιαίτερη σημασία αφού αποτελεί αναπόσπαστο χαρακτηριστικό της φυσιογνωμίας του τοπίου της και συνδέεται άρρηκτα, από αιώνες, με τον πολιτισμό και την οικονομία της.
Ταυτόχρονα η Ελλάδα είναι το μοναδικό κράτος μέλος που παράγει και εξάγει σταφίδα.
Το πολλαπλασιαστικό υλικό του αμπελιού πρέπει να είναι, τόσο από πλευράς φυτοϋγείας όσο και πιστοποίησης της ποικιλίας ή του κλώνου, υψηλών προδιαγραφών, αφού αποτελεί το αρχικό υλικό εγκατάστασης του αμπελώνα για τον αμπελουργό που θέλει να παραγάγει αμπελουργικά προϊόντα καλής ποιότητας και να εξασφαλίσει το εισόδημα του.
Αναμφίβολα η οδηγία για το πολλαπλασιαστικό υλικό του αμπελιού έπρεπε να τροποποιηθεί, αφού 32 χρόνια μετά την κατάρτισή της έχουν συντελεστεί τεράστιες αλλαγές, όσο αφορά τόσο την αγορά όσο και τα θέματα τεχνικής και επιστήμης.
Οι υπαγορευόμενες από την πραγματικότητα και τις ανάγκες του τομέα αλλαγές έπρεπε να γίνουν, πάντα όμως στην κατεύθυνση της εξυπηρέτησης του παραγωγού και του καταναλωτή, κατεύθυνση στην οποία δεν κινείται η έκθεση.
Πιο συγκεκριμένα, δεν έχει αποδειχθεί επιστημονικά ότι οι γενετικά τροποποιημένες ποικιλίες αμπελιού είναι ασφαλείς για την υγεία του καταναλωτή και το περιβάλλον και δεν αποτελεί δικλείδα ασφαλείας το ότι θα δίνεται έγκριση αφού έχουν ληφθεί όλα τα κατάλληλα μέτρα για να αποφευχθούν οι κίνδυνοι.
Δεν διευκρινίζεται όμως πουθενά ούτε ποιος θα δίνει την έγκριση ούτε ποιοι έλεγχοι θα διεξάγονται.
Με δεδομένο δε ότι η έρευνα για τα γενετικά τροποποιημένα προϊόντα έχει αναπτυχθεί και βρίσκεται υπό τον έλεγχο ορισμένων μεγάλων πολυεθνικών εταιριών, οι οποίες δεν ενδιαφέρονται παρά για την αύξηση των υπερκερδών τους αδιαφορώντας για την προστασία της υγείας και του περιβάλλοντος, εντείνονται οι φόβοι για το επισφαλές και διάτρητο των υποτιθέμενων εγκρίσεων και ελέγχων.
Προτείνεται να επιτρέπεται η εμπορία πολλαπλασιαστικού υλικού αμπέλου μειωμένων προδιαγραφών, όταν εμφανιστούν προσωρινές δυσκολίες, χωρίς όμως να προσδιορίζεται ποιες θα μπορούσαν να είναι αυτές.
Ή ακόμη, κατά παρέκκλιση να διατίθεται πολλαπλασιαστικό υλικό standard, όταν οι ανάγκες δεν δύνανται να καλυφθούν από άλλες κατηγορίες.
Το κύριο σε αυτές τις περιπτώσεις είναι ότι πολλαπλασιαστικό υλικό μειωμένων προδιαγραφών δίνει υποβαθμισμένο αμπελώνα, ο αμπελουργός διακινδυνεύει το εισόδημα του ενώ ο έμπορος δεν έχει απώλειες αφού πουλάει ακόμα και υποβαθμισμένο προϊόν.
Σε ό,τι αφορά τον ορισμό του κλώνου, δεν είναι επαρκής γιατί ουσιαστικά ο κλώνος είναι υποδιαίρεση της ποικιλίας με ιδιαίτερα χαρακτηριστικά που πρέπει να γίνονται γνωστά, γεγονός που δεν καλύπτει ο ορισμός που δίνεται.
Σημειώνουμε δε ότι έχει δοθεί νεώτερος, πληρέστερος ορισμός από την επιτροπή εμπειρογνωμόνων αμπέλου.
Για τις νέες επιστημονικές τεχνικές, όπως τον μικροπολλαπλασιασμό (in vitro) θα έπρεπε να αναφέρεται εξαίρεση της παραγωγής υλικού με in vitro καλλιέργεια από μεριστώματα, αφού είναι γνωστό από πολυετή εμπειρία και πειράματα ινστιτούτων ότι από αυτά τα σημεία του φυτού έχουμε μεταλλάξεις.
Στην πρόταση αυτή, όλα τα άλλα σημεία έρχονται μετά τα οικονομικά συμφέροντα.
Μια τέτοια απόφαση έχει σε πολλές περιπτώσεις απρόβλεπτες επιπτώσεις.
Η καλλιέργεια της αμπέλου σε ορισμένα κράτη μέλη είναι ένας σημαντικός οικονομικός τομέας, κυρίως επειδή με τα προϊόντα αυτά παράγεται αλκοόλ.
Ο ένας θεωρεί ότι το αλκοόλ, όπως ο καπνός και τα ναρκωτικά, είναι ένα προϊόν το οποίο μπορεί να προξενήσει σημαντικές βλάβες στους χρήστες και τους συνανθρώπους τους, για τον άλλο είναι μια πηγή απασχόλησης και μια δραστηριότητα η οποία είναι πάρα πολύ αποδοτική.
Η πρόταση για την τροποποίηση της οδηγίας για την εμπορία υλικών αγενούς πολλαπλασιασμού της αμπέλου υποστηρίζεται με το επιχείρημα ότι ενισχύει την εσωτερική αγορά και οδηγεί στον εκσυγχρονισμό μιας τριακονταετούς ρύθμισης.
Ωστόσο, προκύπτει ότι το θέμα αφορά και τη διεύρυνση των δυνατοτήτων γενετικής τροποποίησης.
Χθες, μια μικρή πλειοψηφία του Κοινοβουλίου ενέκρινε την πρόταση των Πρασίνων και των Σοσιαλδημοκρατών να αναβληθεί η απόφαση επί της έκθεσης Klaί έως ότου ολοκληρωθεί η διαδικασία για την απόφαση σχετικά με τη γενετική τροποποίηση φυτών.
Για μένα αυτό είναι λόγος να διαφωνήσω με την έκθεση Klaί.
Έκθεση Riis-Jψrgensen (A5-0290/2000)
Κύριε Πρόεδρε, ψήφισα υπέρ της έκθεσης Riis-Jψrgensen, παρότι παρουσιάζει ελλείψεις.
Ακουσα χθες τον κ. Smith, Αγγλο, που συνάντησε τον κ. Rossi, Ιταλό: είναι φίλοι από παλιά και κάνουν την ίδια δουλειά, υπάλληλοι σε εργοστάσιο επίπλων.
Ο κ. Smith έχει μισθό δυόμισι εκατομμύρια ιταλικές λίρες το μήνα, ενώ ο κ. Rossi κερδίζει λιγότερα: μόνο δύο εκατομμύρια το μήνα.
Γιατί;, αναρωτήθηκαν μεταξύ τους.
Ο λόγος είναι ότι ο κ. Smith καταβάλλει λίγες εισφορές για σύνταξη, ενώ το ποσοστό που καταβάλλει ο κ. Rossi είναι πολύ υψηλό.
Γιατί όμως;
Αυτή η κατάσταση οφείλεται στο γεγονός ότι οι αγγλικοί νόμοι για τις συντάξεις αξιοποιούν πιο επικερδώς, σε σχέση με τους ιταλικούς, τις εισφορές που καταβάλλουν οι εργαζόμενοι για σύνταξη.
Σας ρωτώ επομένως, κύριε Πρόεδρε: οι διαφορές του κόστους της εργασίας για αυτούς τους λόγους μήπως συνιστούν και αυτές περιορισμό της ελεύθερης κυκλοφορίας στην Ευρωπαϊκή Ένωση;
.
(FR) Πρέπει να εγγραφεί στο ενεργητικό της αιτιολογικής έκθεσης ότι επισημαίνει απερίφραστα πως "η πολιτική ανταγωνισμού σαφώς αποτελεί μια των σημαντικότερων πολιτικών της Ευρωπαϊκής Ενώσεως" , παρόλο που ο χαρακτηρισμός αυτός αποτελεί ευφημισμό.
Προορισμός των ευρωπαϊκών θεσμικών οργάνων είναι απλώς να προσπαθούν να καθορίσουν ορισμένους κανόνες του ανταγωνισμού, ο οποίος, ακόμα κι αν ρυθμιστεί, παραμένει ο νόμος της ζούγκλας, στην οποία, ανεξάρτητα από το ποιοι βιομηχανικοί ή χρηματοπιστωτικοί όμιλοι επικρατούν, θύματα είναι πάντα οι καταναλωτές των λαϊκών τάξεων και οι εργαζόμενοι αυτών των ομίλων.
Είναι σημαντικό ότι, σχετικά με τις κρατικές ενισχύσεις προς τις επιχειρήσεις, το μόνο που ανησυχεί τον εισηγητή είναι η "στρέβλωση του ανταγωνισμού" και όχι το γεγονός ότι αδειάζουν οι τσέπες της πλειοψηφίας του πληθυσμού για να ενισχυθούν οι μεγάλες επιχειρήσεις να παραγάγουν ιδιωτικά κέρδη για τους μετόχους τους.
Όσον αφορά τις συγχωνεύσεις επιχειρήσεων, για τις οποίες ο εισηγητής επιθυμεί να προβεί σε απολογισμό η Επιτροπή, χρήσιμο θα ήταν ο απολογισμός αυτός να μην περιγράφει απλώς τα ανταγωνιστικά πλεονεκτήματα και τα επιπλέον οφέλη που απορρέουν για τις επιχειρήσεις, αλλά να αναφέρει και σε πόσες απολύσεις οδήγησαν.
Διότι όλες οι συγχωνεύσεις τις οποίες ενέκρινε η Επιτροπή των Βρυξελλών μεταφράστηκαν σε αναδιαρθρώσεις, δηλαδή κατάργηση θέσεων εργασίας.
Και αν απέφεραν στους μετόχους των ενδιαφερομένων εταιρειών, πληρώθηκαν αντιθέτως ακριβά από τους εργαζομένους τους, τις οικογένειές τους και ολόκληρη την κοινωνία.
Τον Απρίλιο του 1999, η Επιτροπή πρότεινε μια ευρύτατη μεταρρύθμιση του κοινοτικού συστήματος ανταγωνισμού σχετικά με την εφαρμογή του άρθρου 81 (απαγόρευση συμφωνιών μεταξύ εκείνων που αναλαμβάνουν υποχρεώσεις) και με το άρθρο 82 (απαγόρευση κατάχρησης της δεσπόζουσας θέσης στην αγορά).
Η εισηγήτρια χαιρετίζει σε γενικές γραμμές τις προτάσεις που περιλαμβάνονται στη Λευκή Βίβλο της Επιτροπής σχετικά μ' αυτό το θέμα, αλλά είναι θορυβημένη από τις πιθανές επιπτώσεις της μεταρρύθμισης, η οποία βασικά στοχεύει στην αποκέντρωση της εφαρμογής των κανόνων ανταγωνισμού.
Η εισηγήτρια πιστεύει πως η κατάργηση του συστήματος κοινοποίησης και εξουσιοδότησης καθώς και η ενίσχυση του ρόλου των εθνικών συστημάτων δικαίου σε διαφωνίες σχετικά με το κοινοτικό δίκαιο περί ανταγωνισμού, θα οδηγήσουν αυτήν την πολιτική προς τη κατεύθυνση της επανεθνικοποίησης.
Μολονότι δε συμφωνούμε όλοι με κάθε μία από τις πτυχές της πολιτικής ανταγωνισμού της Ευρωπαϊκής Ένωσης, εν τούτοις δεν παύει να είναι μια επιτυχημένη πολιτική που επί 43 χρόνια έχει βοηθήσει στην απαγόρευση της κατάχρησης της κυρίαρχης θέσης στην αγορά από επιχειρήσεις εντός της Ευρωπαϊκής Ένωσης.
Δε θα μου άρεσε να δω μια κατάσταση όπου η υπεροχή του κοινοτικού δικαίου όσον αφορά στην εφαρμογή της κοινοτικής νομοθεσίας περί ανταγωνισμού θα απειλείτο με οποιονδήποτε τρόπο και οποιοδήποτε μέσο.
Η ομοιόμορφη εφαρμογή της κοινοτικής νομοθεσίας περί ανταγωνισμού σε ολόκληρη την Ευρωπαϊκή Ένωση πρέπει να παραμείνει ως υπέρτατη αξία.
Δέχομαι με ικανοποίηση συνεπώς την επίκληση της εισηγήτριας προς την Ευρωπαϊκή Επιτροπή για να παράσχει πρόσθετες εγγυήσεις σχετικά με την εφαρμογή της κοινοτικής νομοθεσίας περί ανταγωνισμού στο εσωτερικό των κρατών μελών.
Κάτι τέτοιο θα περιλαμβάνει συγκεκριμένα, τη στενότερη συμμετοχή του Ευρωπαϊκού Κοινοβουλίου στο σχεδιασμό και την εφαρμογή της πολιτικής περί ανταγωνισμού καθώς και στην παρακολούθηση της ποιότητας της νομοθεσίας περί ανταγωνισμού, όχι μόνο στο εσωτερικό των κρατών μελών της ΕΕ αλλά και στις υποψήφιες προς ένταξη χώρες.
Θα πρέπει να καθιερωθούν σαφείς μηχανισμοί για την κατανομή των υποθέσεων μεταξύ των εθνικών αρχών και της Ευρωπαϊκής Επιτροπής, προκειμένου να αποφευχθεί η αναζήτηση, εκ μέρους των ενδιαφερομένων, του νομικού συστήματος που θα τους προσφέρει τα περισσότερα πλεονεκτήματα.
Η αποκεντρωμένη εφαρμογή της κοινοτικής νομοθεσίας μπορεί να είναι επιτυχής μόνον εάν υπάρξουν πολύ ισχυρές δεσμεύσεις, δεδομένου ότι η εφαρμογή αυτή θα γίνεται ομοιόμορφα σε όλες τις χώρες της Ευρωπαϊκής Ένωσης.
(ΡΤ) Η έκθεση αυτή εντάσσεται στην πολιτική γραμμή της Ευρωπαϊκής Επιτροπής να δώσει όλη την προτεραιότητα στην πολιτική ανταγωνισμού, ακόμη και αν στο όνομα αυτής διακυβεύονται θεμελιώδη δικαιώματα των εργαζομένων ή πραγματοποιούνται ιδιωτικοποιήσεις, μετατρέποντας, εκ των πραγμάτων, δημόσιες επιχειρήσεις με την κατηγορία ότι μονοπωλούν σε γνήσια ιδιωτικά μονοπώλια και, συχνά, θέτοντας σε αμφισβήτηση δημόσιες υπηρεσίες οι οποίες είναι βασικές για τη βελτίωση της ποιότητας ζωής του πληθυσμού, όπως έχει συμβεί στην Πορτογαλία.
Η κοινωνική οπτική απουσιάζει πλήρως από την έκθεση, καταλήγοντας κιόλας η εισηγήτρια να δηλώσει ότι "όταν εξετάζεται κατά πόσον μια δεδομένη συμπεριφορά παρεμποδίζει τον ανταγωνισμό, η έμφαση πρέπει να τίθεται στη βλάβη που υφίσταται ο ανταγωνισμός και όχι οι οικονομικοί παράγοντες.
Οι περιπτώσεις του ανταγωνισμού πρέπει να βασίζονται στην οικονομική ανάλυση" .
Υποστηρίζει, επίσης, τις συμπράξεις επιχειρήσεων, συμπεριλαμβανομένων και των επιχειρήσεων μεγάλων διαστάσεων με το επιχείρημα του διεθνούς ανταγωνισμού αλλά αγνοεί οποιεσδήποτε κοινωνικές συνέπειες απορρέουν από την κατάσταση αυτή.
Επομένως η ψήφος μόνο αρνητική μπορεί να είναι, όπως και ήταν.
Έκθεση Jonathan Evans (A5-0281/2000)
Κύριε Πρόεδρε, για να εξηγήσω την ευνοϊκή, αλλά με επιφύλαξη δήλωσή μου για την έκθεση Evans, πρέπει να πω ότι αυτή τη φορά άκουσα τον κ. Carlo που συνάντησε τον κ. Franηois: έχουν την ίδια ηλικία, είναι και οι δύο πενήντα χρονών, και κάνουν την ίδια δουλειά για τον ίδιο αριθμό ετών.
Ο κ. Carlo θέλει να κάνει το τραπέζι στον κ. Franηois.
«Γιατί να μου κάνεις το τραπέζι" , τον ρωτά ο φίλος του ο Franηois.
Και ο Carlo λέει: "Σου κάνω το τραπέζι, επειδή αν και νέος - είμαι πενήντα χρονών - συνταξιοδοτήθηκα πρόωρα από το κράτος μου.
Αύριο δεν δουλεύω πια, γίνομαι συνταξιούχος, επειδή στη χώρα μου, την Ιταλία, υπάρχει η πρόωρη συνταξιοδότηση.
Εσύ αντίθετα, από ό,τι ξέρω, πρέπει να δουλέψεις άλλα δέκα χρόνια.
Γι' αυτό σου κάνω το τραπέζι."
Σας ρωτώ λοιπόν και πάλι, κύριε Πρόεδρε: δεν είναι και αυτή μια κρατική ενίσχυση που πρέπει να συνυπολογισθεί στην απογραφή;
Κύριε Fantuzzo, δεν μπορώ να απαντήσω στην ερώτηση αυτή γιατί πρόκειται για αιτιολόγηση ψήφου.
Δεν είμαι εκτελεστική εξουσία.
Τι στιγμή αυτή είμαι Πρόεδρος του Σώματος.
.
(FR) Κατά τη χθεσινή συζήτηση, παρόλο που χαιρέτισα την εργασία του Jonathan Evans, αναγκάστηκα να εκφράσω εξ αρχής τη βαθιά διαφωνία μου με το υπερβολικά φιλελεύθερο, αν όχι ακραία φιλελεύθερο πνεύμα που διακατέχει την έκθεσή του.
Ο κ. Evans, όχι μόνον αρνήθηκε το γεγονός ότι οι κρατικές ενισχύσεις μειώθηκαν κατά την περίοδο 94-98, παρόλο που η ίδια η Επιτροπή αναγνώρισε αυτή τη μείωση, αλλά, πράγμα ακόμα σοβαρότερο, δεν σταμάτησε να επιμένει πεισματικά στον εξαιρετικό χαρακτήρα των κρατικών ενισχύσεων, τη στιγμή που η συνθήκη προβλέπει τις ενισχύσεις αυτές προκειμένου να επιτευχθούν στόχοι που καθορίζουν οι ίδιες, όπως το περιβάλλον και η κοινωνική συνοχή, και η ίδια η Επιτροπή αναγνωρίζει ότι ορισμένες πολιτικές δεν μπορούν να υποστηριχθούν μόνο από τις δυνάμεις της αγοράς.
Για τους λόγους αυτούς, συνέστησα χθες το βράδυ να μην υποστηριχθεί η έκθεση ως έχει.
Παρόλο που συμφωνώ με τα αιτήματα αυξημένης διαφάνειας των κρατικών ενισχύσεων και ενημέρωσης του Ευρωπαϊκού Κοινοβουλίου όσον αφορά τη παρακολούθηση των ενισχύσεων που εγκρίνει η Επιτροπή, υποστήριξα τη διατήρηση των κρατικών ενισχύσεων για την ανάπτυξη της κοινωνικής συνοχής, της έρευνας και της καινοτομίας ή της προστασίας του περιβάλλοντος, για την πλήρωση των κενών της αγοράς, για την προώθηση της ευρωπαϊκής ανταγωνιστικότητας έναντι του εξωτερικού και για την αντιμετώπιση των αθέμιτων ελιγμών ανταγωνιστικών χωρών (όπως συμβαίνει με την Κορέα για τη ναυπηγική βιομηχανία).
Πρόσθεσα ότι ο έλεγχος των κρατικών ενισχύσεων πρέπει να διενεργείται αυστηρά στο πλαίσιο των διατάξεων των συνθηκών και όχι σε συνάρτηση με την κυριαρχούσα φιλελεύθερη ιδεολογία.
Κατά την άποψή μου, ανάμεσα στο "100% κράτος" το οποίο κανένας πλέον δεν επιθυμεί και στο "καθόλου κράτος" που είναι απλώς η σύγχρονη μορφή του "νόμου του ισχυρότερου" , αυτό που πολλοί αποκαλούν ευρωπαϊκό κοινωνικό μοντέλο απαιτεί από εμάς μια μόνιμη αναζήτηση ισορροπίας μεταξύ όσων μπορούν να ρυθμιστούν από την αγορά και όσων πρέπει να διέπει η κρατική εξουσία!
Γι' αυτό υπερασπίστηκα και υπερψήφισα τις τροπολογίες της σοσιαλιστικής ομάδας.
Εφόσον η δεξιά τις απέρριψε, δεν υπερψήφισα την εν λόγω έκθεση.
-(ΕΝ) Οι κρατικές ενισχύσεις έχουν παραδοσιακά χρησιμοποιηθεί από τα κράτη μέλη ως εργαλεία βιομηχανικής και κοινωνικής πολιτικής.
Χωρίς να αγνοείται η σημασία της κίνησης προς την κατεύθυνση της μεγαλύτερης απορύθμισης εντός της Ευρωπαϊκής Ένωσης, οι κρατικές ενισχύσεις μπορούν ακόμα να παίξουν έναν εποικοδομητικό ρόλο στην επίτευξη κοινωνικής και οικονομικής προόδου.
Είμαι μέλος του Ευρωπαϊκού Κοινοβουλίου και αντιπροσωπεύω το εκλογικό σώμα στην περιοχή Connaught/Ulster.
Η όλη περιοχή αυτή έχει χαρακτηριστεί ως περιοχή του Στόχου 1 για την επταετή περίοδο 2000-2006.
Εάν μια συγκεκριμένη περιοχή έχει αυτόν τον χαρακτηρισμό τότε οι επιχειρήσεις που θα ιδρύονται εκεί δικαιούνται υψηλότερων κρατικών ενισχύσεων σε σύγκριση με τις περιοχές που δεν ανήκουν στον Στόχο 1.
Πράγματι, οι νέες επιχειρήσεις που ιδρύονται στις περιοχές Στόχου 1 στην Ιρλανδία δικαιούνται κρατικής ενίσχυσης 40% για τις πάγιες επενδυτικές δαπάνες.
Σχετικά με τις μικρομεσαίες επιχειρήσεις προβλέπεται επίσης ένα επιπλέον ποσοστό 15% για τις πάγιες επενδυτικές δαπάνες.
Για τους σκοπούς αυτής της κρατικής ενίσχυσης, μικρομεσαία χαρακτηρίζεται μια επιχείρηση η οποία απασχολεί λιγότερους από 250 εργαζόμενους.
Η έγκριση χορήγησης παρόμοιων κρατικών ενισχύσεων σε επιχειρήσεις οι οποίες ιδρύονται στις περιοχές του Στόχου 1 εξυπηρετεί έναν πολύ θετικό οικονομικό και κοινωνικό σκοπό.
Διασφαλίζει την ανάσχεση της μετακίνησης του πληθυσμού από τις αγροτικές στις αστικές περιοχές.
Διασφαλίζει επίσης την αύξηση των επενδύσεων που μπορούν να γίνουν στις περιφέρειες αυτές σε μια προσπάθεια ενίσχυσης των ευκαιριών απασχόλησης για τους νέους ανθρώπους που μεγαλώνουν σ' αυτές.
Χαιρετίζω την πρόσφατη δήλωση ότι ο Οργανισμός Διεθνούς Ανάπτυξης (IDA) Ιρλανδίας εφαρμόζει τώρα ριζικές μεταβολές με σκοπό τη δημιουργία περισσότερων θέσεων απασχόλησης στην περιοχή Στόχου 1 της Ιρλανδίας.
Ο IDA Ιρλανδίας αναδιοργανώνεται με στόχο να κερδίσει στην περιοχή Στόχου 1 τις μισές από όλες τις νέες θέσεις εργασίας που θα δημιουργηθούν κατά την ερχόμενη τριετία από τα προγράμματα Greenfield.
Η αναδιοργάνωση αυτή αρχίζει να έχει αποτελέσματα και δοθέντος χρόνου καθώς και με την εφαρμογή του κυβερνητικού προγράμματος για τις υποδομές, όπως αυτό περιγράφεται στο Εθνικό Αναπτυξιακό Πρόγραμμα για την περίοδο 2000-2006, ο IDA είναι βέβαιος ότι μπορεί να επιτύχει τον ανωτέρω στόχο για νέα προγράμματα στην περιοχή Στόχου 1.
Αυτή τη στιγμή υπάρχουν πάρα πολλές περιοχές που βρίσκονται σε μειονεκτική θέση εξαιτίας ανεπαρκών υποδομών και έλλειψης υπηρεσιών υποστήριξης των επιχειρήσεων οι οποίες ασφαλώς είναι αναγκαίες εάν θέλουμε να επιτύχουμε το απαιτούμενο επίπεδο στις επενδύσεις για νέες και σύγχρονες επιχειρήσεις.
Πιστεύω ότι οι περιφερειακές κατευθυντήριες γραμμές κρατικών ενισχύσεων οι οποίες υιοθετήθηκαν για να υποβοηθήσουν τη δημιουργία θέσεων απασχόλησης στην περιοχή Στόχου 1, θα εφαρμοστούν στο σύνολό τους και θα θεραπεύσουν τις περιφερειακές ανισότητες οι οποίες υπάρχουν στην Ιρλανδία και αλλού.
Θα ήθελα επίσης να υπογραμμίσω ότι και πολλές άλλες ιρλανδόφωνες περιοχές εντός των ορίων της εκλογικής περιφέρειας του Connaught / Ulster και του Udaras Na Gaeltachta θα παίξουν σημαντικό ρόλο κατά τα ερχόμενα έτη για τη δημιουργία νέων βιομηχανιών σ' αυτή την περιοχή Στόχου 1.
Η άποψή μου για τις παραγράφους 4, 17 και 18 είναι θετική, αλλά για την παράγραφο 2 αρνητική.
Οι κρατικές ενισχύσεις δεν πρέπει σε καμία περίπτωση να δίνουν κίνητρα για τη μεταφορά μιας επιχείρησης από ένα κράτος μέλος σε ένα άλλο.
Αυτό θα αποτελούσε στην ουσία επιδότηση των επιχειρήσεων οι οποίες επιθυμούν να χρησιμοποιήσουν κρατικές ενισχύσεις για να καταστήσουν πιο ευέλικτη την εργασία μεταφέροντας την απασχόληση στις περιοχές με τους χαμηλότερους μισθούς, τις χειρότερες συνθήκες εργασίας, τις χαμηλότερες τιμές για τη γη και τις πιο απαρχαιωμένες περιβαλλοντικές προδιαγραφές.
Τον Ιούλιο του 1999, επέστησα την προσοχή της Ευρωπαϊκής Επιτροπής στο θέμα και η απάντηση που μου δόθηκε ήταν θετική.
Συμφωνώ συνεπώς με την παράγραφο 4 η οποία υποστηρίζει αυτή την άποψη.
Διαφωνώ όμως με την άποψη που αναφέρεται στην παράγραφο 2 σύμφωνα με την οποία οι κρατικές ενισχύσεις δεν πρέπει να αυξηθούν.
Οι ενισχύσεις αυτές μπορεί να είναι απολύτως απαραίτητες για την προστασία του περιβάλλοντος, την εξασφάλιση της παροχής κοινωφελών υπηρεσιών και τη διασφάλιση ενός ίσου επιπέδου εισοδημάτων στους κατοίκους οικονομικά ασθενέστερων περιφερειών.
Υποστηρίζω την κριτική η οποία ασκείται στη φορολογική απαλλαγή των αερομεταφορών, η οποία επιφέρει στρεβλώσεις του ανταγωνισμού σε σχέση με άλλα μέσα μεταφοράς, καθώς και τα κίνητρα για την εξοικονόμηση ενέργειας και τη χρήση ανανεώσιμων πηγών ενέργειας.
Συνεπώς, η τελική μου άποψη είναι θετική.
.
Ο άκρατος ανταγωνισμός έχει γίνει η σύγχρονη μανία του νεοφιλελευθερισμού.
Η αρχή της μοναδικής κοινωνικής ρύθμισης μέσω των κανόνων της αγοράς τείνει να καταργήσει τον άνθρωπο και την δημιουργικότητά του ως υποκείμενα της οικονομίας αλλά και της παραγωγής, πολύ περισσότερο αδιαφορεί για την ευημερία των ανθρώπων και ενδιαφέρεται για το ευ ζην των επιχειρήσεων.
Είναι σε όλους γνωστό ότι ακόμα και αν οι κανόνες του ανταγωνισμού είναι διαφανείς και ισχύουν για όλους, γεγονός που ποτέ δεν ήταν αλήθεια και ποτέ δεν πρόκειται να γίνει, οι όροι με τους οποίους ο καθένας έχει πρόσβαση σε αυτούς τους κανόνες δεν είναι ίσοι και το αποτέλεσμα είναι να ισχύει ο γνωστός νόμος της ζούγκλας, το δίκιο του ισχυροτέρου και η κυριαρχία των μονοπωλιακών συμφερόντων.
Οι κρατικές παρεμβάσεις, χρηματοδοτήσεις και άλλα οικονομικά ή φορολογικά κίνητρα έρχονται ορισμένες φορές, μπροστά στην κατακραυγή που προκαλούν οι συνέπειες αυτής της πολιτικής, να ισορροπήσουν εν μέρει την κατάσταση.
Οι όποιες παρεμβάσεις δεν θίγουν στην ουσία του το καπιταλιστικό σύστημα και πολλές φορές ενισχύουν επιλεκτικά επιχειρήσεις και επιχειρηματίες.
Η απεγνωσμένη όμως προσπάθεια κατάργησης των κρατικών ενισχύσεων δεν έχει ως στόχο αυτές τις "παρεκκλίσεις" , αλλά επιδιώκει την αύξηση των κερδών των ήδη ισχυρών και την εδραίωση τους στην αγορά χωρίς τον κίνδυνο νέων ανταγωνιστών.
Οι λιγότερο ανεπτυγμένες περιοχές της ΕΕ, οι λιγότερο ανεπτυγμένοι τομείς, τα πιο φτωχά κοινωνικά στρώματα γνωρίζουν ότι χωρίς κρατική παρέμβαση η ψαλίδα ανάπτυξης θα αυξάνεται συνεχώς σε βάρος τους.
Γνωρίζουν ότι χωρίς ένα ισχυρό, παραγωγικό και αποτελεσματικό δημόσιο τομέα δεν υπάρχει φως στο τούνελ.
Γνωρίζουν επίσης ότι οι αναδιαρθρώσεις και το ξεπούλημα του δημόσιου τομέα δεν γίνεται για δικό τους όφελος αλλά για ενίσχυση του μεγάλου κεφαλαίου και αύξηση της κερδοφορίας του.
Η εκποίηση της δημόσιας περιουσίας αποτελεί σημαντικό στοιχείο αποδυνάμωσης του λαϊκού παράγοντα και ελαχιστοποίησης των μέσων που έχει στη διάθεσή του.
Είναι δηλαδή, ταυτόχρονα με την αύξηση της κερδοφορίας, ένα σημαντικό πολιτικό όπλο που περνάει στα χέρια του κεφαλαίου για την αντιμετώπιση των λαϊκών διεκδικήσεων.
Θεωρούμε απαράδεκτες τις συνεχείς πιέσεις και τα ανάλογα θεσμικά μέτρα, όπως αυτά που προτείνονται για μητρώο και βαθμολόγηση των "επιδόσεων" στον τομέα των κρατικών ενισχύσεων.
Επισημαίνουμε τον κίνδυνο, μετά την κατοχύρωση του ελέγχου της ΕΕ στις σημαντικές κρατικές ενισχύσεις, να μπουν στο στόχαστρο της ΕΕ και οι χαμηλού επιπέδου ενισχύσεις με πρόσχημα τον ανταγωνισμό στις μικρομεσαίες επιχειρήσεις.
Χαρακτηριστικό των επιλογών του μεγάλου κεφαλαίου είναι ότι διακρίνεται μεγάλη ανησυχία για πιθανό έλεγχο επί του ανταγωνισμού από τα κράτη μέλη και όχι από την Επιτροπή της ΕΕ.
Η ανυπόφορη κατάσταση στην οποία οδηγούν οι επιλογές των μεγάλων επιχειρήσεων και της ΕΕ τους εργαζόμενους προκαλεί ήδη σημαντικές αντιδράσεις.
Οι αγώνες ενάντια στην "παγκοσμιοποίηση" και την επικράτηση των ανεξέλεγκτων κανόνων της αγοράς πολλαπλασιάζονται με γοργούς ρυθμούς.
Οι προσπάθειες παραπέρα μείωσης μέτρων προστασίας των εργαζόμενων, η ολομέτωπη επίθεση στα κεκτημένα δικαιώματά τους, σε συνδυασμό με τις προσπάθειες ελαχιστοποίησης του ειδικού βάρους του δημόσιου τομέα και του εξισορροπητικού ρόλου που μπορούν να παίξουν οι κρατικές ενισχύσεις, δεν κάνουν τίποτα άλλο παρά να αυξάνουν τη λαϊκή δυσαρέσκεια και να οδηγούν και άλλους εργαζόμενους στο δρόμο του αγώνα και της αντίστασης.
Η ψηφοφορία έληξε.
(Η συνεδρίαση διακόπτεται στις 14.06 και συνεχίζεται στις 15.00)
Διαδικασία προϋπολογισμού 2001
Η ημερήσια διάταξη προβλέπει την κοινή συζήτηση:
της έκθεσης (A5-0300/2000) της κ. Haug, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2001 - Τμήμα III, Επιτροπή (C5-0300/2000 - 1999/2190(BUD))
της έκθεσης (A5-0292/2000) του κ. Ferber, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2001 (C5-0300/2000 - 1999/2191(BUD))
Τμήμα Ι, Ευρωπαϊκό Κοινοβούλιο
Τμήμα ΙΙ, Συμβούλιο
Τμήμα IV, Δικαστήριο
Τμήμα V, Ελεγκτικό Συνέδριο
Τμήμα VI, Οικονομική και Κοινωνική Επιτροπή
Τμήμα VII, Επιτροπή των Περιφερειών
Τμήμα VIII, Ευρωπαίος Διαμεσολαβητής
της έκθεσης (A5-0251/2000) της κ. Rόhle, εξ ονόματος της Επιτροπής Προϋπολογισμών, σχετικά με το σχέδιο επιχειρησιακού προϋπολογισμού της ΕΚΑΧ για το οικονομικό έτος 2001 (COM(2000) 360 - C5-0340/2000 - 2000/2060(BUD))
της έκθεσης (A5-0236/2000) του κ. Colom i Naval, εξ ονόματος της Επιτροπής Προϋπολογισμών, σχετικά με τη Διοργανική Συμφωνία για τα δημοσιονομικά δελτία.
.
(DE) Κύριε Πρόεδρε, κύριε Πρόεδρε του Συμβουλίου, χαιρετίζω την Επίτροπό μας.
Κυρίες και κύριοι συνάδελφοι, οι διαβουλεύσεις για τον προϋπολογισμό διεξάγονται πάντα σχεδόν υπό τον τίτλο "Τα χρήματα δεν είναι το παν, αλλά και τίποτα δε γίνεται χωρίς χρήματα" .
Θαυμάσια, κυρία Επίτροπε, που κι εσείς τώρα βρίσκεστε εδώ.
Είμαστε τώρα εδώ τον Οκτώβριο του 2000, λίγο πριν από τη λήψη απόφασης για το αριθμητικό πλαίσιο του προϋπολογισμού 2001.
Τις τελευταίες εβδομάδες ελέγχαμε διαρκώς διεξοδικά όλους τους αριθμούς, όλες τις προϋποθέσεις, όλες τις κατηγορίες του προϋπολογισμού.
Ελέγξαμε ξεχωριστά κάθε δημοσιονομική θέση, ώστε αυτά που θα ψηφίσουμε την Πέμπτη να είναι σωστά και λογικά και να μη μοιάζει ο προϋπολογισμός 2001 με παραμύθι από τις χίλιες και μία νύχτες.
Υποβάλλουμε έναν προϋπολογισμό που ανταποκρίνεται σε μια απόλυτα φειδωλή δημοσιονομική διαχείριση.
Διαχειριζόμαστε πολύ προσεκτικά τα χρήματα των ευρωπαίων φορολογουμένων, πολύ αυστηρά, αλλά ωστόσο λογικά.
Αυτό που εμείς ως Επιτροπή Προϋπολογισμών υποβάλλουμε στην ολομέλεια δεν τυγχάνει της ομόφωνης συγκατάθεσης όλων των συναδέλφων από τις ειδικές επιτροπές - κι αυτό μας λυπεί φυσικά κάπως.
Ωστόσο, βάλαμε κανόνες τους οποίους μάλιστα προσέξαμε και τους χειρισθήκαμε σύμφωνα με τις αρχές που αποφασίσθηκαν.
Στο τέλος, το σχέδιό μας για την πρώτη ανάγνωση ήταν πιστό στο σύνθημα ότι η σύνταξη ενός προϋπολογισμού είναι η τέχνη της ομοιόμορφης κατανομής των απογοητεύσεων.
Πιθανόν τη μεγαλύτερη απογοήτευση να την ένιωσε το Συμβούλιο, αλλά γι' αυτό ευθύνεται βεβαίως το ίδιο, ίσως μάλιστα και να την προκάλεσε συνειδητά, διότι πώς αλλιώς μπορούμε να εξηγήσουμε την απόφαση του Συμβουλίου - μέγιστη αύξηση στις πιστώσεις πληρωμών κατά 3,5%;
Το Κοινοβούλιο, εν πάση περιπτώσει, θεωρεί ότι πρέπει να εγγράψουμε στον προϋπολογισμό 2001 ως πιστώσεις πληρωμών αυτά που απορρέουν ως λογική συνέπεια από τις υποχρεώσεις που αναλάβαμε τα προηγούμενα χρόνια και από τις υποχρεώσεις που θα αναλάβουμε το 2001.
Ακόμη και η Επιτροπή ήταν πολύ επιφυλακτική, κατά τη γνώμη μας, στην προσέγγισή της για τις πιστώσεις πληρωμών στο σχέδιο προϋπολογισμού.
Αν δούμε το χρονοδιάγραμμα λήξης των πληρωμών στην εκτέλεση του προϋπολογισμού στα κεφάλαια 2, 3, 4 και 7, θα διαπιστώσουμε ότι κατά μέσο όρο μόνο το 8% όλων των πιστώσεων αναλήψεως υποχρεώσεων καλύπτεται με πιστώσεις πληρωμών.
Σε μερικές μάλιστα δημοσιονομικές θέσεις δεν προβλέπεται καμιά κάλυψη.
Αν επιπλέον λάβουμε υπόψη ότι η Επιτροπή σε μια τέτοια περίπτωση θα επικέντρωνε κατ' αρχήν την προσοχή της στη μείωση των restes ΰ liquider (υπόλοιπα προς εκκαθάριση), υπέρ της οποίας σαφώς συνηγορούμε, τότε ο κίνδυνος για τη μη εκτέλεση μιας δημοσιονομικής θέσης για την οποία ενδιαφέρεται το Κοινοβούλιο θα ήταν πολύ μεγάλος.
Αποτελεί για μένα αίνιγμα πώς η Επιτροπή, στη βάση αυτή, θα εξασφαλίσει την αυστηρή σχέση των πιστώσεων αναλήψεως υποχρεώσεων με τις πιστώσεις πληρωμών, την οποία είναι υποχρεωμένη να τηρήσει λόγω της διοργανικής συμφωνίας.
Αυξήσαμε κατά βάση, λοιπόν, τις πιστώσεις πληρωμών στα κεφάλαια 3, 4 και 7 σ' ένα επίπεδο που εξασφαλίζει στις διάφορες δημοσιονομικές θέσεις την κατά 25% κάλυψη των υποχρεώσεων που θα αναληφθούν το 2001.
Μερικές φορές πάντως αναρωτηθήκαμε κατά τις διαβουλεύσεις ποια είναι, παρακαλώ, η δικαιολογία για τη ψηφοφορία στο Συμβούλιο;
Αυτό συνέβη, για παράδειγμα, στο κεφάλαιο 1.
Όταν η Επιτροπή πρότεινε προς τα τέλη της άνοιξης να πάρει τα αναγκαία για την αναθεώρηση του κεφαλαίου 4 300 εκατ. ευρώ από το περιθώριο του κεφαλαίου 1, υπήρξε αμέσως έντονη αντίδραση του Συμβουλίου.
Το περιθώριο δεν έπρεπε να περικοπεί σε καμιά περίπτωση.
Αυτό όμως δεν εμπόδισε το Συμβούλιο να περικόψει συνολικά 555 εκατ. ευρώ από τις γεωργικές δαπάνες.
Πού είναι η λογική;
Ξαναγράψαμε, σε γενικές γραμμές, το προσχέδιο προϋπολογισμού.
Θέλουμε κυρίως να υπάρχουν αρκετά χρήματα στο κεφάλαιο 1Β για την ανάπτυξη της υπαίθρου.
Αρκετά χρήματα πρέπει να υπάρχουν και στη διάθεση του τομέα που χρησιμεύει στην επίτευξη του στόχου της δημιουργίας μιας κοινωνίας που θα βασίζεται στη γνώση και της βελτίωσης της ποιότητας ζωής των πολιτών της Ευρωπαϊκής Ένωσης.
Ακολουθήσαμε την προσέγγιση της Επιτροπής για την αύξηση των δαπανών για την έρευνα κατά 8%.
Εκείνο όμως που μας ενδιαφέρει ιδιαίτερα στον παρόντα προϋπολογισμό, και υπέρ του οποίου ταχθήκαμε από την αρχή, είναι να υπάρξει μια λογική συμβολή και του ευρωπαϊκού προϋπολογισμού στην καταπολέμηση της ανεργίας.
Ο αριθμός των ανέργων στην Ευρώπη εξακολουθεί να είναι υπερβολικά μεγάλος.
Αυτό πρέπει να αντιμετωπισθεί σε κάθε πολιτικό επίπεδο, τοπικά, περιφερειακά, εθνικά, αλλά και ευρωπαϊκά.
Αρχίσαμε πριν από τρία χρόνια την πρωτοβουλία μας για την απασχόληση, βοηθώντας μικρομεσαίες επιχειρήσεις να αποκτήσουν επιχειρηματικά κεφάλαια.
Όλοι μας γνωρίζουμε ότι στις μικρομεσαίες επιχειρήσεις βρίσκονται οι περισσότερες θέσεις εργασίας στην Ευρώπη και ότι οι μικρομεσαίες επιχειρήσεις δημιουργούν τις περισσότερες νέες θέσεις.
Όλοι μας γνωρίζουμε επίσης ότι στο μεταξύ δεν είναι πολύ δύσκολο στις high tech ΜΜΕ να βρουν κεφάλαια, επειδή η κατάσταση στην αγορά κεφαλαίων - παρακινούμενη και από την πρωτοβουλία μας - βελτιώθηκε πολύ.
Γι' αυτό και θέλουμε μια πρωτοβουλία για την απασχόληση που θα έχει μια κάπως διαφορετική χροιά.
Θα συνεχίσουμε να υποστηρίζουμε τις μικρομεσαίες επιχειρήσεις, ώστε να επιτρέψουμε και σ' αυτές να απολαύσουν τα πλεονεκτήματα της κοινής αγοράς, όπως ακριβώς και οι μεγάλες.
Θέλουμε κυρίως να τις καταστήσουμε ικανές να αξιοποιήσουν για δικό τους όφελος τις νέες τεχνολογίες.
Με τα διάφορα μέσα που έχουμε στη διάθεσή μας, θα καταφέρουμε να το πετύχουμε αυτό, ανεξάρτητα αν πρόκειται για κεφάλαια εκκίνησης, εγγυήσεις, εγγυήσεις δανείων, ή και για το μέσο των ευρωπαϊκών κοινοπραξιών.
Ειδικά η συνεργασία των ΜΜΕ πέρα από τα σύνορα των κρατών μελών είναι εκείνη που δημιουργεί την ευρωπαϊκή προστιθέμενη αξία που όλοι επιζητάμε.
Πρέπει, συνεπώς, να συνεχίσουμε να εφαρμόζουμε το μέσο αυτό, έστω και με απλοποιημένες μεθόδους, όπως προτείνει η Επιτροπή.
Γι' αυτό και εγγράψαμε σε δύο δημοσιονομικές θέσεις μαζί σχεδόν 120 εκατ. ευρώ.
Αν τώρα λάβουμε υπόψη και τις θέσεις για τα μέτρα στην αγορά εργασίας και τις τοπικές πρωτοβουλίες για την απασχόληση, τότε διατίθενται συνολικά περίπου 150 εκατ. ευρώ για την ενίσχυση της απασχόλησης στο κεφάλαιο 3.
Αυτό αποτελεί ένα σαφές μήνυμα, κατά τη γνώμη μου.
Θέλουμε να είμαστε σαφείς και στην υποστήριξη της μεταρρύθμισης της Επιτροπής.
Θα της συμπαρασταθούμε, εφόσον πρόκειται για επιπτώσεις στο προσωπικό που οφείλονται στη μεταρρύθμισή της.
Δεχόμαστε τη σύσταση 400 νέων θέσεων.
Ωστόσο, δεν το κάνουμε αυτό χωρίς καμιά άλλη προϋπόθεση.
Περιμένουμε πως η Επιτροπή, πριν ακόμη από τη δεύτερη ανάγνωση, θα μας πει πώς θα κάνει πιο αποτελεσματική την εκτέλεση του προϋπολογισμού.
Περιμένουμε να μας εξηγήσει πώς θα εξασφαλίσει ότι το Κοινοβούλιο θα ενημερώνεται ταχύτερα και καλύτερα και θα πληροφορείται πολύ σύντομα την τρέχουσα κατάσταση, όσον αφορά την υλοποίηση του πακέτου της μεταρρύθμισης.
Περιμένουμε να ενισχυθούν οι προσπάθειες που καταβάλλει για την καλύτερη συναρμογή της νομοθετικής με τη δημοσιονομική διαδικασία.
Έχουμε, επιπλέον, την άποψη πως δεν πρέπει να συσταθούν απλά 400 πρόσθετες θέσεις.
Γι' αυτό και επιδοκιμάζουμε κατά βάση τη θέσπιση μιας διάταξης για πρόωρη συνταξιοδότηση στο πλαίσιο της μεταρρύθμισης.
Συχνά η κατάρτιση του προϋπολογισμού θεωρείται μια μεθοδολογία για τη διαπίστωση του θλιβερού γεγονότος ότι δεν υπάρχουν έσοδα.
Αυτό συμβαίνει, κατά τη γνώμη μου, σε πολλούς από εμάς κι εσάς, βλέποντας το κεφάλαιο 4 του προϋπολογισμού μας.
Στη χρηματοδότηση, συγκεκριμένα, των εξωτερικών μας πολιτικών διαπιστώσαμε σοβαρές ελλείψεις.
Πάνω από ένα χρόνο το Κοινοβούλιο καλεί το Συμβούλιο να διαπραγματευθεί μαζί του, από κοινού, για μια σταθερή και ασφαλή βοήθεια ανασυγκρότησης προς τα Βαλκάνια.
Το Συμβούλιο αρνείται επίμονα.
Στις διάφορες συνόδους κορυφής του Συμβουλίου, δίνονται συνεχώς υποσχέσεις για βοήθεια στους ανθρώπους από τα Βαλκάνια.
Στο σπίτι, όμως, το Συμβούλιο αρνείται να υπογράψει την επιταγή που υποσχέθηκε.
Σε συνδυασμό με άλλες περιπτώσεις μιλάνε για "φαύλη αλλαγή" .
Η Επιτροπή με το προσχέδιό της για τον προϋπολογισμό τον Ιούνιο όχι μόνο προσπάθησε να εξασφαλίσει τη χρηματοδότηση των ενισχύσεων προς τα Βαλκάνια, αλλά ταυτόχρονα κατέβαλε και προσπάθειες να μη γίνουν υπερβολικές περικοπές από τους άλλους τομείς των εξωτερικών πολιτικών.
Γι' αυτό και στη συνέχεια έκανε την πρόταση αναθεώρησης του κεφαλαίου 4.
Ωστόσο, το Συμβούλιο όχι μόνον αρνήθηκε να διαπραγματευθεί μαζί μας για μια τέτοια ενδεχόμενη αναθεώρηση, αλλά και περιέκοψε στην πρώτη ανάγνωση τα κονδύλια για τα Βαλκάνια κατά 200 εκατ. ευρώ, για το πρόγραμμα MEDA κατά 150 εκατ. ευρώ και για το πρόγραμμα TACIS κατά 20 εκατ. ευρώ.
Με τα ανωτέρω ανέφερα μόνο τις πιο χονδροειδείς περικοπές.
Έτσι, όμως, δε γίνεται.
Το Κοινοβούλιο θα επιμείνει στις παραδοσιακές του προτεραιότητες.
Θα χρηματοδοτήσουμε με τα κατάλληλα ποσά τις δημοσιονομικές μας θέσεις για τη δημοκρατία και τα ανθρώπινα δικαιώματα, για τη συνεργασία με μη κυβερνητικές οργανώσεις υπέρ των φτωχότερων χωρών, για τη συνεργασία μας με τη Λατινική Αμερική, τη Νότια Αφρική και την Ασία.
Υιοθετούμε το ύψος της χρηματοδότησης που καθόρισε το Συμβούλιο για το MEDA και το καλούμε να αξιοποιήσει μαζί μας το μέτρο της ευελιξίας, αν κατά τη διάρκεια του επόμενου χρόνου διαπιστωθεί ότι χρειάζονται για το MEDA περισσότερα χρήματα.
Αλλά ας επανέλθουμε στα Βαλκάνια.
Το περιθώριό μας μάς δίνει τη δυνατότητα να αυξήσουμε τη βοήθεια ανασυγκρότησης κατά 50 εκατ. έναντι αυτής που αποφάσισε το Συμβούλιο.
Τότε, μαζί με τη μεταφορά μιας πίστωσης από τον προϋπολογισμό 2000 στον προϋπολογισμό 2001, στο πλαίσιο της διαδικασίας Notenboom, θα διατεθεί ένα ποσό που η Επιτροπή θεωρεί λογικό.
Μετά την ευτυχή έκβαση των εκλογών στη Σερβία, είμαστε, όμως, υποχρεωμένοι να υποστηρίξουμε τη Σερβία με οικονομικά μέσα και όχι με ωραία λόγια στους πανηγυρικούς.
Το Κοινοβούλιο θα το επιτύχει αυτό με δύο τρόπους.
Δημιουργήσαμε μια νέα δημοσιονομική θέση με τίτλο "Εκδημοκρατισμός" .
Σ' αυτήν συγκεντρώσαμε τα κονδύλια που δίνει ο προϋπολογισμός μας χωρίς κανένα πρόβλημα, δηλαδή 60 εκατ. ευρώ.
Καθιστούμε ωστόσο σαφές ότι πρόκειται για τον εκδημοκρατισμό της Σερβίας.
Δημιουργήσαμε και μια νέα δημοσιονομική θέση με τίτλο "Ανασυγκρότηση" .
Σ' αυτήν θέσαμε την αποκαλούμενη ένδειξη "π.υ." (προς υπόμνηση).
Καλούμε το Συμβούλιο να σταθμίσει μαζί μας όλες τις δυνατότητες που μας δίνει η διοργανική συμφωνία για να καταλήξουμε σε μια λογική χρηματοδότηση της βοήθειας προς τη Σερβία.
Εδώ δεν παίζουν κανένα ρόλο τα 180 εκατ. ευρώ που μεταφέρθηκαν χθες βράδυ ως έκτακτη βοήθεια για το υπόλοιπο του έτους.
Αυτά είναι χρήματα από το αποθεματικό για έκτακτες καταστάσεις και προορίζονται μόνο για ανθρωπιστική βοήθεια, δηλαδή μόνο για τους τελευταίους μήνες του χρόνου, ώστε να μπορέσουν οι Σέρβοι να αντιμετωπίσουν το χειμώνα.
Επιπλέον, περιμένουμε από το Συμβούλιο να δει επιτέλους μαζί μας την πολυετή χρηματοδότηση του προγράμματος MEDA, καθώς και του CARDS, και να καθορίσει το ποσό.
Δε γίνεται σε κάθε δημοσιονομική διαδικασία να κονταροχτυπιόμαστε πάντα για τα ίδια θέματα και με τους ίδιους τελετουργικούς κανόνες.
Θα ψηφίσουμε την Πέμπτη έναν προϋπολογισμό που είναι λιτός, αλλά λογικός.
Στο Συμβούλιο δεν μπορώ να πω τίποτε άλλο παρά να μας ακολουθήσει.
Στόχος μας δεν μπορεί να είναι το αδυνάτισμα μέχρι να πέσουμε κάτω.
Πάρα πολύ συχνά η πρόθεση αδυνατίσματος εξελίσσεται σε μανία.
Μια ικανή να επιβιώσει και δυναμική Ένωση, όμως, είναι κάτι παραπάνω από έναν δήθεν υγιώς συρρικνωθέντα προϋπολογισμό.
Χρειάζεται ισχύ και αρμοδιότητα, αν θέλουμε να αποκτήσουμε αναγνώριση σε παγκόσμια κλίμακα.
(Χειροκροτήματα)
ς.
(DE) Κύριε Πρόεδρε, κυρία Επίτροπε, κυρίες και κύριοι συνάδελφοι, οι προϋπολογισμοί του Ευρωπαϊκού Κοινοβουλίου, του Δικαστηρίου, του Ελεγκτικού Συνεδρίου, της Οικονομικής και Κοινωνικής Επιτροπής, της Επιτροπής των Περιφερειών και του Διαμεσολαβητή είναι καθαρά διοικητικοί προϋπολογισμοί.
Παρόλα αυτά δίνουν μια πρώτη εικόνα για το πώς η πολιτική των διαφόρων ευρωπαϊκών θεσμικών οργάνων μπορεί να υλοποιηθεί με συγκεκριμένες ενέργειες.
Ως εισηγητής, έθεσα τρεις κατευθυντήριες γραμμές στο επίκεντρο των σκέψεων μου.
Πρώτον - κι αυτό ισχύει για όλους τους προϋπολογισμούς του δημόσιου τομέα - πρέπει να διαχειριζόμαστε τα χρήματα των φορολογουμένων μας με υπευθυνότητα και φειδώ.
Δεύτερον: όσον αφορά την πλήρωση υπαλληλικών θέσεων, πρέπει να είμαστε προετοιμασμένοι για τη μεγάλη πρόκληση της διεύρυνσης, που σημαίνει να δημιουργήσουμε σήμερα τα οικονομικά περιθώρια, ώστε να μπορέσουμε να ανταποκριθούμε στην επικείμενη αποστολή.
Τρίτον: Για τα χρήματα των φορολογουμένων πρέπει τελικά να υπάρχει μια προστιθέμενη αξία.
Μόνον τότε ανταποκρίνονται τα ευρωπαϊκά θεσμικά όργανα στην αποστολή που τους ανατέθηκε.
Ύστερα από εντατικές διαβουλεύσεις με τα εκάστοτε όργανα και με τους συναδέλφους, τους οποίους πραγματικά θέλω να ευχαριστήσω για την καλή και φιλική συνεργασία, μπορώ σήμερα να σας υποβάλλω ένα σχέδιο προϋπολογισμού που αντιστοιχεί και στις τρεις αυτές κατευθυντήριες γραμμές.
Ο προϋπολογισμός του Ευρωπαϊκού Κοινοβουλίου με 980 εκατ. ευρώ είναι ο μεγαλύτερος μεμονωμένος προϋπολογισμός που υποβάλλω σήμερα εδώ.
Η προσπάθειά μου ήταν να βελτιώσω περαιτέρω τις συνθήκες εργασίας των βουλευτών, ώστε να μπορέσουν αυτοί να ανταποκριθούν και στις νέες προκλήσεις της δουλειάς τους που απορρέουν από τη Συνθήκη του Αμστερνταμ.
Το Κοινοβούλιό μας εκπροσωπεί τους ανθρώπους της Ευρώπης.
Είμαστε το μοναδικό θεσμικό όργανο στην Ευρώπη που μπορεί να το ισχυρισθεί αυτό δικαίως.
Γι' αυτό και η διοίκηση του Σώματος είναι εδώ για τους βουλευτές και όχι αντίστροφα.
Νομίζω πως με τον παρόντα προϋπολογισμό καταφέραμε να μεταφράσουμε τις σκέψεις αυτές σε αριθμούς και να τους στηρίξουμε.
Ειδικά στον τομέα της επιστημονικής αρωγής, υπάρχουν ακόμη ένα σωρό βελτιώσεις που πρέπει να γίνουν.
Ελπίζω πως η διοίκηση θα ασχοληθεί με το θέμα τους επόμενους μήνες και θα βρεθεί μια λύση.
Στον τομέα του οργανογράμματος μπορέσαμε να ανταποκριθούμε στα αιτήματα του Προεδρείου του Ευρωπαϊκού Κοινοβουλίου, εφόσον η Επιτροπή Προϋπολογισμών μπορούσε να αναλάβει την ευθύνη.
Και οι ανακοινωθείσες προαγωγές και αναβαθμίσεις θέσεων εγκρίθηκαν συνολικά, αφού το Ευρωπαϊκό Κοινοβούλιο διαθέτει ένα διαφανές σύστημα προαγωγών που βασίζεται στις επιδόσεις του υπαλλήλου και όχι μόνο στο χρόνο παραμονής του σε μια θέση.
Στον τομέα της μηχανοργάνωσης και ιδιαίτερα στον τομέα της ασφάλειας δεδομένων, όπου έχουμε μεγάλα ελλείμματα ακόμη σ' αυτό το Σώμα, στον τομέα της ασφάλειας των κτιρίων μας και όλων όσων εργάζονται μέσα σ' αυτά, αλλά και στη νομική υπηρεσία, η Επιτροπή Προϋπολογισμών συμφώνησε με τις αναγκαίες αυξήσεις.
Στον τομέα της κτιριακής πολιτικής - κι αυτό θα ήθελα να το θίξω σαφέστατα - μας επιβαρύνουν οι αυξημένοι τόκοι.
Είμαστε άμεσα συνδεδεμένοι με το επιτόκιο της Ευρωπαϊκής Κεντρικής Τράπεζας, γι' αυτό και προτείνουμε να συνεχίσουμε την κτιριακή πολιτική που χαράξαμε, μια κι αυτό συμβάλλει στην κατά το δυνατόν ταχύτερη απαλλαγή μας από το βάρος των τόκων.
Επιτρέψτε μου στο σημείο αυτό να ευχαριστήσω ιδιαίτερα τον αρμόδιο για δημοσιονομικά θέματα αντιπρόεδρο, συνάδελφο Gerhard Schmid, για την εποικοδομητική συνεργασία.
Νομίζω πως στις μεσολαβητικές διαπραγματεύσεις μεταξύ του Προεδρείου του Ευρωπαϊκού Κοινοβουλίου και της Επιτροπής Προϋπολογισμών καταφέραμε να υποβάλουμε ένα ισορροπημένο σχέδιο.
Βάσει της συμφωνίας Κοινοβουλίου και Συμβουλίου δεν τροποποιήσαμε καθόλου τον προϋπολογισμό του Συμβουλίου.
Θα ήθελα όμως και στο σημείο αυτό να επισημάνω στο Συμβούλιο πως ο προϋπολογισμός του είναι επίσης καθαρά διοικητικός.
Ειδικά στον τομέα της εξωτερικής πολιτικής και της πολιτικής ασφάλειας θα πρέπει το Συμβούλιο να προσέχει να παραμείνει και στο μέλλον έτσι.
Δαπάνες προγραμμάτων δεν έχουν καμιά θέση στον προϋπολογισμό του Συμβουλίου.
Αυτές θα πρέπει να καλύπτονται πάντα από τον προϋπολογισμό της Επιτροπής.
Θα συνεχίσουμε να το παρακολουθούμε αυτό με αυστηρότητα ως τμήμα της αρμόδιας για τον προϋπολογισμό αρχής.
Το Ευρωπαϊκό Ελεγκτικό Συνέδριο μας δημιουργεί προς το παρόν τα λιγότερα προβλήματα.
Κρατά τις υποσχέσεις που έδωσε πριν από χρόνια.
Γι' αυτό και αποδεσμεύσαμε τις αναγκαίες πιστώσεις για το νέο κτίριο στο Ελεγκτικό Συνέδριο.
Θα ήθελα όμως κι εδώ να τονίσω ιδιαίτερα ότι θα προσέξουμε αυστηρά να μην υπάρξει υπέρβαση του συνολικού ύψους της επένδυσης των 25 εκατ. ευρώ σε τιμές του 1998.
Νομίζω πως το Ευρωπαϊκό Ελεγκτικό Συνέδριο είναι το θεσμικό όργανο που θα δείξει κατανόηση που επαγρυπνούμε με αυστηρότητα στο θέμα αυτό.
Το μεγαλύτερο πρόβλημα στο Ευρωπαϊκό Δικαστήριο είναι αυτή τη στιγμή οι καθυστερήσεις που εμφανίστηκαν στη μεταφραστική υπηρεσία.
Αυτό έχει σαν συνέπεια να έχουμε ένα απαράδεκτο πλέον αποτέλεσμα, μια και ο μέσος χρόνος εκδίκασης μιας υπόθεσης στο Ευρωπαϊκό Δικαστήριο ανέρχεται σε δύο χρόνια, μόνο και μόνο επειδή οι εργασίες μετάφρασης δεν προχωρούν.
Γι' αυτό και τον επόμενο χρόνο θα συμβάλουμε σημαντικά σε αυτό το σημείο, ώστε να καλυφθεί η υστέρηση αυτή στις μεταφράσεις.
Αλλά κι εδώ θα προσέξουμε αυστηρά, να δούμε αν θα επέλθει πράγματι μια βελτίωση στην κατάσταση.
Αν δε συμβεί κάτι τέτοιο, θα πρέπει να πάρουμε άλλα μέτρα, τα οποία ασφαλώς δε θα είναι τόσο φιλικά όσο τα μέτρα που πήραμε για το Ευρωπαϊκό Δικαστήριο στον προϋπολογισμό του 2001.
Μεγάλα προβλήματα εξακολουθούμε να έχουμε με την Οικονομική και Κοινωνική Επιτροπή.
Θέλουμε να διατηρήσει τη λειτουργικότητά της, αλλά δεν μπορούμε να επιτρέπουμε να εισακούονται εκεί ελάχιστα τα αιτήματα του Ευρωπαϊκού Κοινοβουλίου ως τμήματος της αρμόδιας για τον προϋπολογισμό αρχής.
Τα ψηφίσματά μας δεν τα εγκρίνουμε για να χαίρονται όλοι οι εμπλεκόμενοι, αλλά και για να υπάρξουν επιπτώσεις και στις δημοσιονομικές διεργασίες όλων των θεσμικών οργάνων.
Η Οικονομική και Κοινωνική Επιτροπή πρέπει να εξελιχθεί από μόνη της περαιτέρω, αν δε θέλει να θέτει διαρκώς σε κίνδυνο την ύπαρξή της.
Ελπίζω το θέμα αυτό να αντιμετωπισθεί με θάρρος από την Οικονομική και Κοινωνική Επιτροπή τους επόμενους μήνες.
Ελπίζω ότι και από τη Νίκαια θα σταλεί ένα σαφές μήνυμα.
Πρέπει όμως να δουλέψει ειδικά η συγκεκριμένη επιτροπή εδώ.
Λιγότερα προβλήματα μας δημιουργεί αυτόν τον καιρό η Επιτροπή των Περιφερειών.
Κι εδώ τα πράγματα δεν κυλούν τόσο ομαλά, όσο φανταζόμαστε.
Κι εδώ τα ψηφίσματά μας πρέπει να εισακουσθούν με τη δέουσα σοβαρότητα.
Ιδιαίτερα θα πρέπει να εγκριθεί εδώ ένα καλύτερο σύστημα.
Ακούω όμως ότι αυτό ετοιμάζεται προς το παρόν.
Τότε, νομίζω, θα μπορέσουμε να αποδεσμεύσουμε και τις αναγκαίες προαγωγές στην Επιτροπή των Περιφερειών.
Τέλος, έχουμε να δούμε και τον προϋπολογισμό του Διαμεσολαβητή.
Εδώ ήμασταν αρκετά επιφυλακτικοί, μια και το Συμβούλιο είχε ήδη πάρει όλα τα αναγκαία μέτρα, ώστε σ' αυτόν το γύρο το μόνο που είχαμε να κάνουμε ήταν να τα επιβεβαιώσουμε.
Επιτρέψτε μου να κάνω και δύο τελικές παρατηρήσεις.
Έχω την εντύπωση πως είναι πολύ επικίνδυνο να δουλεύει κανείς σ' ένα όργανο ειδικά, αφού το επίπεδο των αναρρωτικών αδειών είναι υπερβολικά μεγάλο.
Πρέπει με βάση τις εκθέσεις αυτές - δεν είναι το Κοινοβούλιο, ούτε η Επιτροπή - να αναλύσουμε ποια μέτρα πρέπει να ληφθούν, ώστε να μπορέσει να βελτιωθεί εκεί η κατάσταση της υγείας των συνεργατών, για τους οποίους, ως γνωστόν, ευθυνόμαστε.
Δεύτερον, προτείνουμε οι προϋπολογισμοί των δυο εντεταλμένων για την προστασία δεδομένων, αφενός της Επιτροπής και αφετέρου του προβλεπόμενου στη Συνθήκη του Schengen, να συνοψιστεί επίσης σε ιδιαίτερο κεφάλαιο, ώστε και τα δικαιώματα της αρμόδιας επί του προϋπολογισμού αρχής να παραμείνουν ανέπαφα και να εξασφαλιστεί ανάλογη διαφάνεια σε μόνιμη βάση.
Για τα εκτενή αριθμητικά στοιχεία που σας υποβάλλω σήμερα ως εισηγητής μπορούμε να είμαστε υπερήφανοι.
Θα χαιρόμουν αν μπορούσατε να συμφωνήσετε με τις προτάσεις της Επιτροπής Προϋπολογισμών την Πέμπτη στις ψηφοφορίες.
(Χειροκροτήματα)
.
(DE) Κύριε Πρόεδρε, κυρίες και κύριοι, τον Ιούνιο του 2002 θα εκπνεύσει η Συνθήκη ΕΚΑΧ.
Αυτό σημαίνει ότι το έτος 2001 παρέχει τον τελευταίο πλήρη ετήσιο προϋπολογισμό και επίσης διαμορφώνει το υπόβαθρο για την αξιολόγηση της πρότασης της Επιτροπής και της πρότασης που θα διαβιβάσουμε στο Κοινοβούλιο.
Η Επιτροπή προτείνει αύξηση των πιστώσεων σε σχέση με το προηγούμενο έτος από 176 σε 190 εκατομμύρια ευρώ.
Η πρόταση αυτή είναι αντίστοιχη με την πρόταση του Κοινοβουλίου για το προηγούμενο οικονομικό έτος ή εν πάση περιπτώσει την προσεγγίζει αρκετά.
Τότε είχαμε προτείνει 196 εκατομμύρια ευρώ.
Γι' αυτό και υποστηρίζουμε με έμφαση αυτή την πρόταση.
Ωστόσο δεν θεωρούμε ιδανική την κατανομή των πιστώσεων.
Σε αυτό το σημείο διαπιστώνουμε πως υπάρχει ακόμα ανάγκη για τροποποιήσεις και ζητούμε από την Επιτροπή να προβεί σε ανάλογη εξέταση.
Πρόκειται κυρίως για την αναλογία των διοικητικών δαπανών.
Εδώ προτείνουμε περικοπή των ενισχύσεων προσαρμογής, των επιχορηγήσεων για έρευνα και των κοινωνικών μέτρων, στα οποία θα υπεισέλθω λεπτομερώς.
Εμείς δηλαδή δεν υποστηρίζουμε τις περικοπές στον τομέα της έρευνας, αντιθέτως θεωρούμε ότι θα πρέπει να ενισχυθεί κυρίως για τα υποψήφια προς ένταξη κράτη.
Με την ένταξη των υποψήφιων κρατών θα διπλασιαστεί η παραγωγή άνθρακα, θα αυξηθεί σημαντικά η παραγωγή χάλυβα και πιστεύουμε ότι γι' αυτόν τον λόγο χρειαζόμαστε επειγόντως μια διαδικασία εκσυγχρονισμού και αναδιάρθρωσης.
Πρέπει να προωθήσουμε μια τέτοια διαδικασία.
Χρειαζόμαστε έρευνα προς την κατεύθυνση των φιλικών προς το περιβάλλον τεχνολογιών.
Προτείνουμε με την εκπνοή της Συνθήκης ΕΚΑΧ και με τη μεταφορά πόρων στον προϋπολογισμό της ΕΕ, να καταστήσουμε δυνατή τη συμμετοχή των υποψήφιων προς ένταξη κρατών στη χρηματοδοτούμενη από την Κοινότητα έρευνα για τον άνθρακα και τον χάλυβα, κατά το παράδειγμα των προγραμμάτων SOCRATES και LEONARDO.
Θεωρούμε ότι η πρόταση αυτή είναι σημαντική προς την κατεύθυνση της σύγχρονης και φιλικής προς το περιβάλλον παραγωγής άνθρακα και χάλυβα στην Ευρώπη, όπως επίσης και στο πλαίσιο της χρηματοδότησης αυτών των τομέων και των μέτρων μετατροπής.
Κατά δεύτερον θα θέλαμε να εξεταστεί η αναλογία μεταξύ κοινωνικών μέτρων και ενισχύσεων προσαρμογής.
Στην πρόταση του Συμβουλίου, τα κοινωνικά μέτρα περικόπηκαν από 31 σε 29 εκατομμύρια ευρώ, κάτι που δεν μπορούμε να κατανοήσουμε.
Θεωρούμε ότι πρέπει να χορηγηθούν διαρθρωτικές ενισχύσεις προσαρμογής σε αυτόν τον τομέα.
Από το 1999, το ποσοστό απασχόλησης υποχώρησε από 15% σε 5%: εδώ θα πρέπει να υπάρξει αντίδραση.
Απεναντίας πιστεύουμε ότι οι ενισχύσεις προσαρμογής μπορούν να περικοπούν γιατί δεν έχουν εξαντληθεί τα τελευταία χρόνια.
Για παράδειγμα, το 1999 χρησιμοποιήθηκαν οι προβλεπόμενοι πόροι μόνον κατά το ήμισυ.
Η Επιτροπή όμως θέλει με την αύξηση να καλύψει το συνολικό χρονικό διάστημα μέχρι τον Ιούνιο του 2002, κάτι που θεωρούμε παράλογο, καθώς θα υπάρχει πάντα ένας επιχειρησιακός προϋπολογισμός κατά το δεύτερο εξάμηνο του 2002.
Γι' αυτόν τον λόγο ζητούμε να εξεταστεί η αναλογία των ενισχύσεων προσαρμογής και των κοινωνικών ενισχύσεων.
Εκτός αυτού ζητούμε να εξεταστούν οι διοικητικές δαπάνες.
Το Κοινοβούλιο προτείνει εδώ και καιρό περικοπές.
Ενόψει της μείωσης των δραστηριοτήτων της ΕΚΑΧ και της μετατροπής, είναι αμφίβολο αν ο διοικητικός προϋπολογισμός μπορεί να δικαιολογηθεί σε αυτό το ύψος.
Ένα ακόμα σημαντικό σημείο: θέλουμε μετά τη λήξη των συνθηκών να μην υπάρξει ξεχωριστή δομή για την ΕΚΑΧ, αλλά να ενσωματωθεί στις υποθέσεις της Οικονομικής και Κοινωνικής Επιτροπής και της Επιτροπής των Περιφερειών.
Αυτό προτείνεται και από την Επιτροπή και εμείς το υποστηρίζουμε.
Κάθε ξεχωριστή δομή δημιουργεί επιπλέον δαπάνες χωρίς προστιθέμενη αξία και θα ήταν προτιμότερο να δημιουργήσουμε μια ειδική υποεπιτροπή μέσα σε αυτές τις επιτροπές.
Εκτός αυτού προτείνουμε να συνεχιστεί η τακτική ενημέρωση του Κοινοβουλίου.
Σε μια δήλωσή της ενώπιον του Κοινοβουλίου το 1973, η Επιτροπή είχε δεσμευθεί να αποδέχεται τον δεσμευτικό χαρακτήρα των γνωμοδοτήσεων του Κοινοβουλίου για την ΕΚΑΧ.
Αναμένουμε ότι αυτή η υποχρέωση θα ισχύσει και για τις νέες δομές.
Κύριε Πρόεδρε, κυρίες και κύριοι, οι κίνδυνοι που ελλοχεύουν για την υγεία των ευρωπαίων βουλευτών είναι δύο: τα καρδιακά επεισόδια και οι κρίσεις υπερβολικής μετριοφροσύνης.
Ελπίζω λοιπόν να με συγχωρήσετε αν, διαφεύγοντας τον δεύτερο κίνδυνο, αξιολογήσω τη σύντομη έκθεσή μου ως πολύ σημαντική και συγχαρώ τον εαυτό μου για το μέγεθος της σχεδόν ανέλπιστης επιτυχίας που είχε στην Επιτροπή και το Συμβούλιο.
Η έκθεση εγκρίθηκε ομόφωνα από την Επιτροπή Προϋπολογισμών πριν από μερικές εβδομάδες και, μέχρι την τελική ημερομηνία υποβολής, δεν παρουσιάσθηκαν τροπολογίες.
Για τον λόγο αυτό, λοιπόν, ελπίζουμε ότι την Πέμπτη θα εγκριθεί, καταρχήν, χωρίς δυσκολία.
Ωστόσο, επιτρέψτε μου να διευκρινίσω μερικά από τα βασικά της στοιχεία.
Η πρόταση που σας ζητώ να προσυπογράψετε, ψηφίζοντας υπέρ της έκθεσης, αποτελεί την κορύφωση μιας μακράς διαδικασίας και ικανοποιεί μια σχεδόν παμπάλαια επιθυμία του Κοινοβουλίου.
Από το 1985 - το ξαναλέω, το ' 85 - η Επιτροπή Προϋπολογισμών του Κοινοβουλίου προσπαθεί να εξασφαλίσει να λαμβάνονται υπόψη στις διαδικασίες του Ευρωπαϊκού Κοινοβουλίου οι οικονομικές επιπτώσεις των ψηφισμάτων της Ολομέλειας.
Και ήδη σ' αυτή την τόσο μακρινή εποχή, 15 χρόνια πριν, είχε συσταθεί μια ομάδα εργασίας με αυτόν τον στόχο.
Ζητήσαμε, επίσης, από το Συμβούλιο - δεν γνωρίζουμε πολύ καλά με ποια έκβαση - να υιοθετήσει μια παρόμοια προσέγγιση.
Αν και στην απόφαση της 24ης Ιουνίου 1988 σχετικά με τη δημοσιονομική πειθαρχία, το Συμβούλιο καθιέρωσε μια σύνδεση μεταξύ νομοθεσίας και χρηματοδότησης που ενσωματώθηκε αργότερα στη Συνθήκη ΕΚ ως άρθρο 270, θα συμφωνήσετε μαζί μου ότι ούτε το ίδιο το Συμβούλιο δεν προσπάθησε φιλότιμα για την τήρηση αυτής της απόφασης.
Ποιο είναι το πρόβλημα, κυρίες και κύριοι;
Πιστεύω ότι μπορούμε να πούμε πως, ουσιαστικά, το πρόβλημα είναι η τεράστια αύξηση του νομοθετικού έργου της Ένωσης στο σύνολο του και, πάνω απ' όλα, η εκθετική αύξηση των νομοθετικών συναποφάσεων και ο πολλαπλασιασμός των παράλληλων νομοθετικών αποφάσεων.
Μέχρι σήμερα η Επιτροπή, τηρώντας την ισχύουσα νομοθεσία, μας στέλνει μαζί με τις προτάσεις πρωτοβουλίας της και ένα δημοσιονομικό δελτίο, που περιλαμβάνει, βασικά, μια πολυετή πρόταση προγραμματισμού του προϋπολογισμού των δαπανών που αντιστοιχούν στην πρόταση.
Ωστόσο, το ανθρώπινο είδος διαιρείται, ως γνωστόν, σε δύο τάξεις: αυτούς που ασχολούνται με τον προϋπολογισμό και τους υπόλοιπους.
Γι' αυτό όταν συναντώνται οι Υπουργοί Εξωτερικών και λαμβάνουν κάποια αξιέπαινη απόφαση όπως, για παράδειγμα, να βοηθήσουν το Κοσσυφοπέδιο ή τη Σερβία, το τελευταίο που τους απασχολεί είναι το αν υπάρχουν τα χρήματα για να χρηματοδοτηθεί αυτή η απόφαση και αν πρέπει να αφαιρεθούν από κάποιο άλλο κονδύλιο, όπως, για παράδειγμα, την αναπτυξιακή βοήθεια στην Αφρική, το MEDA ή την προώθηση των ανθρώπινων δικαιωμάτων στην πρώην Σοβιετική Ένωση.
Αυτό είναι το πρόβλημα, για παράδειγμα, της πρότασης Cars, που συζητείται αυτές τις μέρες.
Όταν δε λαμβάνει χώρα μια νομοθετικής φύσεως συμφωνία για κοινωνικά, πολιτιστικά ή περιβαλλοντικά θέματα - η Επίτροπος θα αναγνωρίσει ότι έχω δίκιο - συναντώνται η Επίτροπος Προϋπολογισμού, οι Υπουργοί Οικονομικών και τα μέλη της Επιτροπής Προϋπολογισμού για να προσευχηθούν από κοινού να μην γίνει καμιά οικονομική γκάφα.
Η συμφωνία στην οποία καταλήξαμε τον Ιούλιο συνεπάγεται μια διεύρυνση των πληροφοριών που περιέχονται στο δημοσιονομικό δελτίο.
Από εδώ και στο εξής, κάθε νέα πρόταση θα πρέπει να συνοδεύεται από την εκτίμηση της συμβατότητάς της με τις δημοσιονομικές προοπτικές και τις ανάγκες της από άποψη οργανογράμματος.
Εξυπακούεται ότι απαιτείται από την Επιτροπή να εξετάζει κατά την έναρξη της νομοθετικής διαδικασίας αν διαθέτει το απαιτούμενο προσωπικό και αν η πρόταση μπορεί να χρειασθεί αναθεώρηση των δημοσιονομικών προοπτικών ή αναδιοργάνωση των ήδη εγκεκριμένων προγραμμάτων.
Συνοπτικά, μια ανάλυση κόστους-αποτελεσματικότητας.
Μεγάλο μέρος των προβλημάτων που μας εξήγησε η κ. Haug προέρχεται από το γεγονός ότι το άθροισμα των εξόδων των προγραμμάτων υπερβαίνει το συνολικό ύψος του αντίστοιχου κεφαλαίου των δημοσιονομικών προοπτικών.
Η δε κακή εκτέλεση ορισμένων προκύπτει ή δικαιολογείται από την ανεπάρκεια προσωπικού.
Έτσι, ο Επίτροπος Patten προτείνει να μειωθεί το ύψος των δαπανών του MEDA και να αυξηθεί ταυτόχρονα το οργανόγραμμα του κατά 25 θέσεις.
Πρόκειται για ένα πολύ καλό παράδειγμα αυτών που προσπαθούμε να αποφύγουμε εκ των προτέρων.
Ας αλλάξουμε, επομένως, και τον δικό μας Κανονισμό, για να λάβουμε υπόψη μας αυτή τη συμφωνία.
Πιστεύουμε ότι αυτή η δήλωση θα πρέπει να συμπεριληφθεί στη διοργανική συμφωνία, αλλά, σε κάθε περίπτωση, θέλω να σας επισημάνω, κυρίες και κύριοι, ότι έχει νόημα μόνο στο πλαίσιο μιας διοργανικής συμφωνίας με δημοσιονομικές προοπτικές.
Και τελειώνω, κύριε Πρόεδρε, ευχαριστώντας τα υπόλοιπα θεσμικά όργανα για την επιμέλεια που επέδειξαν στην εξέταση αυτής της κοινής δήλωσης.
Το Κοινοβούλιο επανέλαβε την πρότασή του σε έναν τριμερή διάλογο που έλαβε χώρα στα μέσα της πορτογαλικής Προεδρίας και κορυφώθηκε σε μια συμφωνία κατά την πρώτη συνάντηση υπό την Προεδρία της Γαλλίας τον Ιούλιο.
Ένα πραγματικό ρεκόρ, που ελπίζω να μεταφραστεί τώρα σε μια καλύτερη πρόβλεψη του οικονομικού πλαισίου της νομοθετικής μας δραστηριότητας.
(Χειροκροτήματα)
Ευχαριστώ, κύριε Colom i Naval.
Κλείνετε πολύ σεμνά τον κατάλογο των εισηγητών μας.
Έχω τώρα τη μεγάλη χαρά να υποδεχθώ στην αίθουσα έναν εντελώς νέο υπουργό της χώρας μου που θα ομιλήσει με την ιδιότητα του Προεδρεύοντος του Συμβουλίου.
.
Κύριε Πρόεδρε, κυρίες και κύριοι βουλευτές, κυρία Επίτροπε, σας ευχαριστώ για την υποδοχή σας.
Είμαι πολύ συγκινημένος που βρίσκομαι για πρώτη φορά στο υπέροχο Κοινοβούλιο, πραγματικό σύμβολο για τους πολίτες, και είναι τιμή μου που παρευρίσκομαι στην παρούσα περίοδο συνόδου του Ευρωπαϊκού Κοινοβουλίου, η οποία θα εξετάσει και θα εγκρίνει, είμαι απολύτως βέβαιος, σε πρώτη ανάγνωση, τον κοινοτικό προϋπολογισμό του 2001.
Οφείλω την εξαιρετική αυτή τύχη στο γεγονός ότι η Florence Parly, αναπληρώτρια υπουργός επί του Προϋπολογισμού της Γαλλίας, Προεδρεύουσα του Συμβουλίου του Προϋπολογισμού, δεν μπόρεσε να παρευρεθεί σήμερα εδώ και με παρακάλεσε να σας ζητήσω συγγνώμη εκ μέρους της και να την εκπροσωπήσω.
Η εξέταση του προϋπολογισμού αποτελεί μια σημαντική στιγμή του κοινοβουλευτικού βίου.
Ο προϋπολογισμός είναι εξίσου σημαντικός τόσο για τις ευρωπαϊκές κυβερνήσεις όσο και για τους ευρωπαίους πολίτες, αφού θεσπίζει τους κύριους προσανατολισμούς δράσης της Ευρώπης για το 2001.
Συμμετείχα στην τριμερή σύσκεψη στις Βρυξέλλες την προηγούμενη εβδομάδα, εκτίμησα το υψηλό επίπεδό της διαβούλευσης και επανέρχομαι σήμερα στη Συνέλευσή σας.
Θα ήθελα να υπογραμμίσω το εξαιρετικό κλίμα μέσα στο οποίο εγκαινιάστηκε η παρούσα διαδικασία προϋπολογισμού.
Οι κοινές συνεδριάσεις που πραγματοποιήσαμε, τουλάχιστον μία, αποδείχτηκαν πολύ χρήσιμες και συνέβαλαν στην καλύτερη, αμοιβαία κατανόηση των προτεραιοτήτων της κάθε πλευράς.
Αυτή η συνεργασία του Συμβουλίου και του Κοινοβουλίου σε θέματα προϋπολογισμού καλό θα ήταν να ενισχυθεί περαιτέρω.
Εύχομαι οι εργασίες του προϋπολογισμού να συνεχιστούν με το ίδιο πνεύμα, ώστε να καταλήξουμε σε έναν προϋπολογισμό για το οικονομικό έτος 2001, ο οποίος θα μας παρέχει τα μέσα για να ανταποκριθούμε στις προτεραιότητες και τις προκλήσεις που αναμένουν την Ευρωπαϊκή Ένωση στο μέλλον.
Καλείστε σήμερα να λάβετε θέση επί του προϋπολογισμού, ο οποίος έχει ήδη τροποποιηθεί σε πρώτη ανάγνωση από το Συμβούλιο.
Θα σας θυμίσω λοιπόν εν συντομία ποιοι είναι οι κύριοι προσανατολισμοί που το Συμβούλιο θέλησε να δώσει στον προϋπολογισμό του 2001.
Θα ήθελα επίσης να σταθώ στους κοινούς στόχους του Συμβουλίου και του Κοινοβουλίου, στη βάση των οποίων τα δύο σκέλη της αρμόδιας επί του προϋπολογισμού αρχής μπορούν, κατά τη γνώμη μου, να καταλήξουν συμφωνία.
Το Συμβούλιο ενέκρινε στις 20 Ιουλίου ένα σχέδιο προϋπολογισμού, στον οποίο οι πιστώσεις ανάληψης υποχρεώσεων είναι αυξημένες κατά 2,8% και οι πιστώσεις πληρωμών κατά 3,5% σε σχέση με τον προϋπολογισμό του 2000.
Το σχέδιο προϋπολογισμού της Κοινότητας αυξάνεται λοιπόν κατά 3,5% για το 2001 και η αύξησή του αυτή είναι αναλογικά πολύ μεγαλύτερη από τις αυξήσεις των εθνικών προϋπολογισμών στις οποίες προβαίνουν τα κράτη μέλη.
Η αύξηση αυτή υπερβαίνει επίσης κατά πολύ τον πληθωρισμό που η Επιτροπή προβλέπει για το 2001, κατά 1,8%, και είναι ενδεικτική της σημασίας που αποδίδει το Συμβούλιο στη χρηματοδότηση των πολιτικών της Ένωσης.
Το σχέδιο του προϋπολογισμού είναι αποτέλεσμα ενός ισορροπημένου και ρεαλιστικού συμβιβασμού.
Το Συμβούλιο δεν ακολούθησε κάποια τακτική στην πρώτη ανάγνωση, δεν υιοθέτησε δηλαδή μια σκληρή θέση όσον αφορά τη σταθεροποίηση των δημόσιων κοινοτικών δαπανών, εν όψει μαχητικών διαπραγματεύσεων με το Κοινοβούλιο.
Προσωπικά, μια τέτοια στάση τη θεωρώ ξεπερασμένη.
Το Συμβούλιο ψήφισε ήδη από την πρώτη ανάγνωση τις πιστώσεις που θεωρεί αναγκαίες για το 2001 και δεν έκανε κινήσεις τακτικού χαρακτήρα, οι οποίες ζημιώνουν το στόχο τη ορθής κατανομής των κονδυλίων, τον οποίο οφείλουν να επιδιώκουν τα θεσμικά όργανα.
Με το σχέδιο προϋπολογισμού του Συμβουλίου, όλες οι πολιτικές και οι προτεραιότητες της Ένωσης χρηματοδοτούνται χωρίς να έρχονται σε σύγκρουση μεταξύ τους και χωρίς σημαντική επιβάρυνση των κρατών μελών, τα οποία έχουν δεσμευτεί, σας θυμίζω, να ακολουθούν τη δική τους διαδικασία ελέγχου των δημοσιονομικών δαπανών τους.
Το Συμβούλιο από την άλλη, αύξησε το περιθώριο ελιγμού, ειδικά σε σχέση με το ανώτατο όριο της κατηγορίας 3 και της κατηγορίας 4, θέλοντας να δώσει έτσι στο Κοινοβούλιο, το μόνο αρμόδιο τελικά για τις μη υποχρεωτικές δαπάνες, να εκφράσει τις προτεραιότητές του χωρίς να ανατρέψει τις προτεραιότητες του Συμβουλίου.
Θα σταθώ απλώς λοιπόν στα κυριότερα σημεία του σχεδίου προϋπολογισμού του Συμβουλίου.
Κατά πρώτον, το σχέδιο προϋπολογισμού μας επιτρέπει να δώσουμε προτεραιότητα στην ενίσχυση των Βαλκανίων, αφού το σχετικό κονδύλιο είναι αυξημένο κατά 30% σε σχέση με το αντίστοιχο του 2000.
Τα 614 εκατομμύρια ευρώ που ενέκρινε το Συμβούλιο θα επιτρέψουν τη χρηματοδότηση του συνόλου των προβλέψιμων δαπανών και περιλαμβάνουν μια πρώτη ενίσχυση για την Σερβία της τάξης των 40 εκατομμυρίων ευρώ.
Το Συμβούλιο απέδειξε ότι είναι δυνατή η χορήγηση πολύ αυξημένων κονδυλίων για τα Βαλκάνια χωρίς αναθεώρηση των δημοσιονομικών προοπτικών.
Επιπλέον, το Συμβούλιο ασπάζεται την αντίληψη του Κοινοβουλίου ότι όσον αφορά ένα άλλο σημείο, τη μείωση δηλαδή των δαπανών για τις γεωργικές αγορές, η αναθεώρηση, με τη μορφή με την οποία προτείνεται από την Επιτροπή, δεν τίθεται καν υπό συζήτηση.
Το Συμβούλιο επανέλαβε ότι το ανώτατο όριο των δαπανών για την ΚΓΠ επ' ουδενί δεν αλλάζει.
Κατά δεύτερον, η χρηματοδότηση του συνόλου των υπολοίπων δημοσιονομικών προτεραιοτήτων της Ένωσης διασφαλίζεται από την Κοινή Γεωργική Πολιτική, τα κονδύλια της οποίας αυξάνονται κατά 6,3 %, έτσι ώστε να χρηματοδοτηθεί η μεταρρύθμιση της ΚΓΠ.
Οι διαρθρωτικές δράσεις έχουν σταθεροποιηθεί σε ένα υψηλό επίπεδο.
Όλα τα προγράμματα που έχουν εγκρίνει από κοινού το Κοινοβούλιο και το Συμβούλιο σέβονται τον προγραμματισμό που έχει συναποφασιστεί.
Τέλος, θα ήθελα να υπενθυμίσω ότι η πρωτοβουλία "απασχόληση" δεν αποτελεί μόνο προτεραιότητα του Κοινοβουλίου αλλά και του Συμβουλίου επίσης, στην προοπτική που ανοίγουν τα συμπεράσματα του Ευρωπαϊκού Συμβουλίου της Φέιρα.
Σε μια πρώτη φάση, βεβαίως, θα πρέπει να περιμένουμε την αξιολόγηση από πλευράς Επιτροπής, θα καταβάλουμε όμως κάθε δυνατή προσπάθεια για να καταλήξουμε σε συμφωνία με το Κοινοβούλιο στη δεύτερη ανάγνωση, στο πλαίσιο ενός γενικότερου συμβιβασμού επί του προϋπολογισμού συνολικά.
Επιτρέψτε μου τώρα να αναφερθώ εν τάχει στην ψήφο του Συμβουλίου ανά κατηγορία.
Όσον αφορά την ΚΓΠ, την κατηγορία 1 δηλαδή, η σημαντική αύξηση της τάξης άνω του 6,3% οφείλεται, όπως σας είπα, στις συμφωνίες του Βερολίνου που μεταρρυθμίζουν την ΚΓΠ.
Το Συμβούλιο μείωσε το ποσό των προβλεπόμενων πιστώσεων για το 2001 σε σχέση με την πρόταση της Επιτροπής, η οποία προέβλεπε αύξηση της τάξης άνω του 7,6%, λαμβάνοντας υπόψη του κυρίως ότι παραδοσιακά κάθε χρόνο καταγράφεται ανεπαρκής απορρόφηση σε επίπεδο γεωργικών δαπανών.
Το 1999 δεν απορροφήθηκαν 660 εκατομμύρια ευρώ.
Θα ήθελα να θυμίσω ότι με την αύξηση των δαπανών της ΚΓΠ αντισταθμίζεται η μείωση των τιμών των αγροτικών προϊόντων της οποίας επωφελούνται οι καταναλωτές και τη συγκεκριμένη στιγμή που έχω κυριολεκτικά πνιγεί με γαλλικά αγροτικά προγράμματα σε εθνικό επίπεδο, αντιλαμβάνομαι πόσο μεγάλη προσπάθεια έχετε καταβάλει για να καταλήξετε στη συμφωνία αυτή και για να είστε συνεπείς προς τις δεσμεύσεις σας έναντι όλων των ευρωπαίων γεωργών.
Η μεταρρύθμιση της ΚΓΠ συμβάλλει επίσης στη βελτίωση της θέσης της ευρωπαϊκής γεωργίας στο πλαίσιο των κανονισμών του ΠΟΕ.
Με τη μεταρρύθμιση, θα μπορέσουμε στο μέλλον να ελέγξουμε καλύτερα το κόστος στον αγροτικό τομέα.
Όσον αφορά την μείωση της χρηματοδότησης της αγροτικής ανάπτυξης της υπαίθρου κατά 225 εκατομμύρια ευρώ, το Συμβούλιο κατέληξε στην εν λόγω απόφαση λαμβάνοντας υπόψη του τις συσσωρευμένες καθυστερήσεις που σημειώνονται στα εθνικά σχέδια ανάπτυξης της υπαίθρου.
Η Επιτροπή διαπιστώνει τις καθυστερήσεις αυτές και είναι βέβαιο ότι θα έχουν αντίκτυπο στην εφαρμογή των πιστώσεων του 2001.
Οι δαπάνες της κατηγορίας αυτής αυξάνουν τουλάχιστον κατά 4,6%, εκφράζοντας την προτεραιότητα που δίνεται στον τομέα αυτό, το δεύτερο πυλώνα της ΚΑΠ.
Σχετικά με τις διαρθρωτικές δράσεις: το χορηγούμενο ποσό για τις διαρθρωτικές δράσεις μειώθηκε συνολικά σε σχέση με τον προϋπολογισμό του 2000.
Σας θυμίζω ότι στον προϋπολογισμό του 2000 προβλεπόταν ένα πολύ μεγάλο ποσό υπέρ των Διαρθρωτικών Ταμείων.
Το Συμβούλιο επιπλέον προέβη, στη συγκεκριμένη κατηγορία δαπανών, σε μια αναδιάρθρωση των δαπανών υπέρ του Ταμείου Συνοχής: 360 εκατομμύρια ευρώ που στο ΠΣΠ προορίζονταν για τα Διαρθρωτικά Ταμεία μεταφέρθηκαν στο Ταμείο Συνοχής, βάσει των προβλέψεων απορρόφησης που διαβίβασαν τα κράτη μέλη.
Όσον αφορά τις εσωτερικές πολιτικές, το Συμβούλιο άφησε στην κατηγορία 3 μεγαλύτερο περιθώριο σε σχέση με αυτό που πρότεινε η Επιτροπή.
Ενώ η Επιτροπή πρότεινε ένα περιθώριο της τάξης των 137 εκατομμυρίων ευρώ κάτω από το ανώτατο όριο, το Συμβούλιο αύξησε το περιθώριο αυτό στα 208 εκατομμύρια.
Στόχος του Συμβουλίου δεν είναι να ψηφίσει συμπληρωματικές περικοπές, αλλά να προβλέψει ένα επαρκές περιθώριο πιστώσεων, δεδομένου ότι από τώρα ως τη δεύτερη ανάγνωση του προϋπολογισμού θα εγκριθούν τα κονδύλια για τις κοινές προτεραιότητες του Συμβουλίου και του Κοινοβουλίου, όπως η πρωτοβουλία "απασχόληση" , στην οποία αποδίδετε μεγάλη σημασία.
Σχετικά με τα μεγάλα, πολυετή προγράμματα όπως το ΠΠΕΑ, το Πρόγραμμα Πλαίσιο για την Έρευνα και την Ανάπτυξη, το Συμβούλιο σέβεται τις προθεσμίες των πιστώσεων που έχει εγκρίνει το Κοινοβούλιο.
Σχετικά με τις εξωτερικές δράσεις, την κατηγορία 4, το Συμβούλιο ψήφισε έναν προϋπολογισμό που σέβεται το σύνολο των προτεραιοτήτων της Ένωσης, την ενίσχυση προς τα Δυτικά Βαλκάνια κυρίως, που αποτελεί μια αδιαμφισβήτητη προτεραιότητα της Ένωσης.
Το Συμβούλιο εκτιμά ωστόσο ότι δεν μπορεί τα θεσμικά όργανα της Ένωσης να αποποιηθούν τελικά, λόγω της προτεραιότητας αυτής, τις αρχές της αποτελεσματικής και αξιόπιστης παρέμβασης.
Οι οποίες είναι: ανάλυση των αναγκών, προσαρμογή των επιπέδων και των όρων ενίσχυσης στη φύση των αναγκών, κατανομή των προσπαθειών μεταξύ των διαφόρων χορηγών, διμερών και πολυμερών.
Το Συμβούλιο δεν έκρινε ότι έπρεπε να συμπεριλάβει τον προγραμματισμό που πρότεινε η Επιτροπή ούτε στην πρόταση κανονισμού πλαισίου ούτε στο προσχέδιο προϋπολογισμού για το 2001.
Το Συμβούλιο εκτιμά επίσης ότι με τη χορήγηση 614 εκατομμυρίων ευρώ, ποσό αυξημένο άνω του 30% σε σχέση με το 2000, η προτεραιότητα αυτή μπορεί να καλυφθεί, πολύ περισσότερο που οι όροι της ενίσχυσης πρόκειται να αλλάξουν, δεν θα έχουμε πια να κάνουμε με μια παρέμβαση εκτάκτου ανάγκης, η οποία εξ ορισμού καταναλώνεται αμέσως, αλλά με ενισχύσεις πιο διαρθρωτικές των οποίων η διαδικασία είναι γενικά πιο πολύπλοκη.
Με την προσπάθεια αυτή, η Ευρωπαϊκή Ένωση αναδεικνύεται ως ο κύριος χρηματοδότης της ανοικοδόμησης των Δυτικών Βαλκανίων.
Υπενθυμίζω ότι η προσπάθεια αυτή εντάσσεται στο γενικότερο πλαίσιο των ενισχύσεων που χορηγούνται συνολικά από τους διάφορους άλλους χορηγούς και τα χρηματοδοτικά όργανα.
Το πρόγραμμα MEDA και η ευρω-μεσογειακή συνεργασία γενικότερα εξακολουθούν σαφώς να συγκαταλέγονται μεταξύ των προτεραιοτήτων της Ένωσης και η περικοπή των 150 εκατομμυρίων ευρώ στις πιστώσεις υποχρεώσεων που προτείνει το Συμβούλιο σε καμία περίπτωση δεν την αμφισβητεί.
Πράγματι, το ύψος των πιστώσεων υποχρεώσεων δεν δυσχεραίνει το πρόγραμμα MEDA, αφού το συγκεκριμένο πρόγραμμα παρουσιάζει καθυστέρηση απόσβεσης διάρκειας άνω των 8 ετών, σύμφωνα με τα λεγόμενα του Επιτρόπου Patten.
Ως εκ τούτου, κύριο μέλημα του Συμβουλίου αποτελεί η βελτίωση της διαχείρισης του προγράμματος.
Από τη βελτίωση αυτή θα εξαρτηθεί η αύξηση των σημερινών πληρωμών του προγράμματος MEDA και η εφαρμογή των σχεδίων στον τομέα αυτό.
Έχει επιτευχθεί συμφωνία στο πλαίσιο του Συμβουλίου και με την Επιτροπή όσον αφορά τους τρόπους διαχείρισης του προγράμματος.
Μένει μόνο να οριστούν τα πολυετή κονδύλια.
Θα ήθελα ωστόσο να υπογραμμίσω ότι το MEDA αποτελεί μια μόνο πτυχή της ευρω-μεσογειακής συνεργασίας, η οποία περιλαμβάνει και άλλα μέτρα και προϋποθέτει αμοιβαίες προσπάθειες από πλευράς των εταίρων.
Η βελτίωση και η εμβάθυνση της συνεργασίας αυτής περιλαμβάνεται εξίσου στις προτεραιότητες της Προεδρίας του Συμβουλίου.
Σχετικά με την κατηγορία 5, επιθυμία του Συμβουλίου ήταν να σταθεροποιήσει τις τρέχουσες δαπάνες στο επίπεδο του πληθωρισμού, χορηγώντας την ίδια στιγμή ορισμένα συμπληρωματικά κονδύλια για τις μη προβλεφθείσες δαπάνες των θεσμικών οργάνων.
Ως προς τη διορθωτική επιστολή της Επιτροπής, η οποία προτείνει τη δημιουργία 500 νέων θέσεων απασχόλησης το 2001, στις οποίες έχει ήδη γίνει αναφορά, το Συμβούλιο ψήφισε τη δημιουργία 400 θέσεων.
Το Συμβούλιο θέλησε να συμφωνήσει με την Επιτροπή υπενθυμίζοντας την προσπάθεια εσωτερικής μεταρρύθμισης που καταβάλλει σύμφωνα με τις προτάσεις του Λευκού Βιβλίου.
Το Συμβούλιο ωστόσο δεν προτίθεται να παραδώσει στην Επιτροπή μια ανοιχτή επιταγή, δεδομένου ότι ο μηχανισμός πρόωρης συνταξιοδότησης και η δημιουργία νέων θέσεων απασχόλησης για τα επόμενα έτη δεν έχουν επικυρωθεί.
Για το θέμα αυτό, θα πρέπει να διεξαχθεί περαιτέρω συζήτηση με το Κοινοβούλιο, μετά το πέρας της πρώτης αυτής ανάγνωσης.
Σχετικά με την προενταξιακή ενίσχυση, την κατηγορία 7, είναι η κατηγορία στις πιστώσεις της οποίας σημειώνεται η μεγαλύτερη αύξηση σε σχέση με τις υπόλοιπες κατηγορίες στο σχέδιο προϋπολογισμού, της τάξης του 11% περίπου, η οποία είναι ενδεικτική της προτεραιότητας που δίνει το Συμβούλιο, μαζί με το Κοινοβούλιο και την Επιτροπή, στη συγκεκριμένη κατηγορία δαπανών.
Πριν λάβετε θέση σχετικά με το σχέδιο προϋπολογισμού του 2001, θα ήθελα να σταθώ σε κάποιους κοινούς στόχους του Συμβουλίου και του Κοινοβουλίου, στη βάση των οποίων τα δύο σκέλη της αρμόδιας επί του προϋπολογισμού αρχής μπορούν να καταλήξουν σε συμφωνία.
Θα αναφέρω δύο παραδείγματα: το Υπόλοιπο προς εκκαθάριση (RAL) και τη χρηματοδότηση της ενίσχυσης στα Βαλκάνια.
Τα δύο αυτά θέματα θίχτηκαν συχνά στις συζητήσεις μεταξύ Κοινοβουλίου και Συμβουλίου και θα μπορούσαν, αν δεν τα αντιμετωπίσουμε με τη δέουσα προσοχή, να δημιουργήσουν εντάσεις ανάμεσα στα δύο σκέλη της αρμόδιας για τον προϋπολογισμό αρχής.
Είμαι πεπεισμένος, εντούτοις, ότι το Κοινοβούλιο και το Συμβούλιο, παρόλο που έχουν υιοθετήσει δυο διαφορετικές, φαινομενικά, προσεγγίσεις των συγκεκριμένων θεμάτων, έχουν κοινούς στόχους και κοινά συμφέροντα και συνεπώς μπορούν να καταλήξουν σε συμφωνία.
Ας δούμε πρώτα το υπόλοιπο προς εκκαθάριση, το RAL.
Ο όρος αυτός σημαίνει ότι ορισμένες πιστώσεις που είχαν εγγραφεί σε προηγούμενα οικονομικά έτη του προϋπολογισμού δεν έχουν ακόμη απορροφηθεί.
Υπάρχει συνεπώς ένα χάσμα ανάμεσα στην άδεια δέσμευσης της δαπάνης και στην πραγματική της εκταμίευση, γεγονός φυσιολογικό όταν έχουμε να κάνουμε κυρίως με τη χρηματοδότηση υποδομών ή πολυετών προγραμμάτων.
Το RAL ωστόσο είναι τόσο μεγάλο πια που θα πρέπει να αναζητήσουμε αλλού την αιτία του.
Μια πρώτη απάντηση, την οποία σας προτείνει να υιοθετήσετε η Επιτροπή Προϋπολογισμών σας, είναι ότι το RAL οφείλεται στην ανεπάρκεια πιστώσεων πληρωμών.
Ως εκ τούτου, η λύση θα ήταν μια σημαντική αύξηση των εν λόγω πιστώσεων πληρωμών, ώστε να πληρωθούν όλες οι υποχρεώσεις που βρίσκονται σε εκκρεμότητα.
Η λύση αυτή είναι σίγουρα μια λύση δυναμική, αλλά αναποτελεσματική.
Ο κοινοτικός προϋπολογισμός δεν χρειάζεται περισσότερες πιστώσεις πληρωμών, ο κοινοτικός προϋπολογισμός δεν έχει βρεθεί ποτέ σε αδυναμία να πληρώσει.
Απόδειξη είναι η διαπίστωση της Επιτροπής, ότι κάθε χρόνο ένα σημαντικό ποσό πιστώσεων δεν χρησιμοποιείται.
Το 1999, δεν χρησιμοποιήθηκαν πιστώσεις ύψους 2,2 δισεκατομμυρίων ευρώ και το 1998 3 δισεκατομμυρίων ευρώ.
Συνεπώς, η αύξηση των πιστώσεων πληρωμών πέραν του ποσοστού του 3,5% που έχει αποφασίσει το Συμβούλιο είναι ανώφελη όσον αφορά τη μείωση του RAL .
Διαθέτετε πιστώσεις, η αύξησή τους είναι ανώφελη.
Η αντιμετώπιση του RAL χρήζει μάλλον διαφορετικής προσέγγισης.
Πράγματι, θα πρέπει να συνδυάσουμε καλύτερα τα κονδύλια των εγκεκριμένων πιστώσεων υποχρεώσεων με τις πραγματικές ανάγκες και τις ικανότητες απορρόφησης ή χρησιμοποίησης των πιστώσεων από τους δικαιούχους, να βελτιώσουμε τη διαχείριση των προγραμμάτων, όπως προτείνουμε σχετικά με το MEDA, και να μεταρρυθμίσουμε το σύστημα υποχρεώσεων στο πλαίσιο της μεταρρύθμισης του Δημοσιονομικού Κανονισμού.
Θα ήταν ευχής έργο αν η Σώμα λάμβανε υπόψη του τις λίγες αυτές παρατηρήσεις.
Δεν θα καταφέρετε τίποτα με το να ψηφίσετε μια σημαντική αύξηση των πιστώσεων ενώ θα δυσχεράνετε το στόχο της αποτελεσματικότητας του κοινοτικού προϋπολογισμού, την οποία επιδιώκουν η Επιτροπή, το Συμβούλιο και το Κοινοβούλιο.
Αντιθέτως, είναι απαραίτητο να προβληματιστούμε από κοινού για τα αίτια του RAL και για τον τρόπο με τον οποίο μπορούμε να το διορθώσουμε.
Ερχόμαστε τώρα στην ενίσχυση των Βαλκανίων.
Δεδομένων των πρόσφατων και ευχάριστων εξελίξεων στη Σερβία, η ενίσχυση αυτή αποτελεί μια προτεραιότητα των εξωτερικών σχέσεων της Ένωσης.
Την προτεραιότητα αυτή συμμερίζεται το Συμβούλιο και το Κοινοβούλιο και συμφώνησαν προσφάτως να χορηγήσουνε έκτακτη ενίσχυση ύψους 200 εκατομμυρίων ευρώ.
Μπορώ να δηλώσω, νομίζω, ότι όλες συνολικά οι δαπάνες για τα Βαλκάνια το 2000 χρηματοδοτήθηκαν αποτελεσματικά από την Ένωση, αφού ο κοινοτικός προϋπολογισμός μας επέτρεψε κατά κύριο λόγο να ανταποκριθούμε άμεσα στο ζήτημα της επιτάχυνσης του χρονοδιαγράμματος ανοικοδόμησης του Κοσσυφοπεδίου.
Σε σχέση με τον προσεχή προγραμματισμό της κατηγορίας 4 του προϋπολογισμού, το Συμβούλιο εύχεται να υπάρξει μια προσεκτική αξιολόγηση των αναγκών, ώστε να επιβεβαιωθεί ή να αναιρεθεί η πολιτική αξία του προγράμματος CARDS.
Το Συμβούλιο θα ήθελε να στηριχτεί, στο μέτρο του δυνατού, σε μια τεχνική ανάλυση των αναγκών, προκειμένου να προσδιορίσει τη συνολική πολυετή ενίσχυση του προϋπολογισμού υπέρ της ανοικοδόμησης των Βαλκανίων, συμπεριλαμβανομένης και της ενίσχυσης για το 2001.
Έρχομαι τώρα σε ένα σημαντικό ζήτημα, που κυριαρχεί στις συζητήσεις στους διαδρόμους του Κοινοβουλίου και της Επιτροπής: για να ενισχύσουμε τα Βαλκάνια, θα πρέπει να αναθεωρήσουμε τις δημοσιονομικές πολιτικές;
Το ζήτημα είχε ήδη τεθεί εξάλλου στη Διοργανική Συμφωνία της 6 Μαΐου 1999.
Ακούω μερικές φορές να λένε ότι το Συμβούλιο δίνει τόσο μεγάλη σημασία στις δημοσιονομικές προοπτικές του Βερολίνου, που δεν θέλει ούτε να ακούσει καν περί αναθεώρησής τους.
Δεν είναι αυτό το ζήτημα.
Κάποιοι άλλοι, αντιθέτως, δηλώνουν ότι η Επιτροπή και το Κοινοβούλιο σκέφτονται ότι η αναθεώρηση έχει συμβολικό χαρακτήρα σε σχέση με τα Βαλκάνια ενώ επιπλέον αποτελεί και μια απόδειξη ότι οι δημοσιονομικές προοπτικές του Βερολίνου δεν είναι επαρκείς.
Θεωρώ τη στάση τους εξίσου υπερβολική.
Το Συμβούλιο αντιμετωπίζει με νηφαλιότητα την αναθεώρηση των δημοσιονομικών προοπτικών.
Το Συμβούλιο αποδίδει μεγάλη σημασία σε όλες συνολικά τις διατάξεις της Διοργανικής Συμφωνίας, οι οποίες περιλαμβάνουν τόσο τις δημοσιονομικές προοπτικές όσο και τη δυνατότητα αναθεώρησής τους.
Θα σας θυμίσω απλώς, ωστόσο, ότι μια αναθεώρηση των δημοσιονομικών προοπτικών προϋποθέτει τρία προκαταρκτικά στάδια.
Το πρώτο είναι η αξιολόγηση των αναγκών το δεύτερο, η ανάλυση των περιθωρίων που έχουμε στη διάθεσή μας σε σχέση με τα υπάρχοντα ανώτατα όρια χρηματοδότησης και το τρίτο η καταφυγή, ενδεχομένως, σε ορισμένα μέσα του προϋπολογισμού που προηγούνται της αναθεώρησης, όπως το μέσο της ευελιξίας.
Δηλώνω για άλλη μια φορά ότι το Συμβούλιο δεν θεωρεί την αναθεώρηση των δημοσιονομικών προοπτικών αναγκαία, στην παρούσα φάση, προκειμένου να χρηματοδοτηθεί η ανοικοδόμηση των Βαλκανίων.
Τελειώνοντας, θα ήθελα να μην δίνουμε στις δημοσιονομικές προοπτικές μια συμβολική αξία την οποία δεν διαθέτουν.
Το Συμβούλιο δεν θα φεισθεί προσπαθειών, κυρίως χάρη στα σημαντικά κονδύλια του προϋπολογισμού, προκειμένου να ανταποκριθεί στις ανάγκες των Βαλκανίων.
Συμβολική αξία θα έχουν όντως τα κονδύλια του προϋπολογισμού που θα χορηγήσει η Ένωση στα Δυτικά Βαλκάνια και όχι η προέλευσή τους, αν προέκυψαν ή δεν προέκυψαν από την αναθεώρηση των δημοσιονομικών προοπτικών.
Δεν κομίζω γλαύκα στο ζήτημα αυτό.
Θα συμφωνήσετε μαζί μου ότι, εφόσον η ενίσχυση των Βαλκανίων μπορεί να χρηματοδοτηθεί στο πλαίσιο των δημοσιονομικών προοπτικών, το σημαντικό είναι να χρηματοδοτηθεί αποτελεσματικά.
Ολοκληρώνοντας τη σύντομη αυτή επισκόπηση, θα ήθελα να σας θυμίσω, για άλλη μια φορά, ότι το Συμβούλιο επιθυμεί τη διατήρηση των στενών δεσμών συνεργασίας με το Κοινοβούλιο, που δημιουργήθηκαν στην αρχή της διαδικασίας του προϋπολογισμού.
Το σχέδιο του προϋπολογισμού έχει ενσωματώσει τα ποικίλα διδάγματα που εξήγαγαν οι διαβουλεύσεις Συμβουλίου και Κοινοβουλίου.
Στο εξής, οι συζητήσεις θα συνεχιστούν στο πλαίσιο του θεσμικού σας οργάνου, με το Συμβούλιο και την Επιτροπή.
Εύχομαι οι ποικίλες αυτές ανταλλαγές να συμβάλουν ώστε ο προϋπολογισμός του οικονομικού έτους 2001 να είναι ένας καλός προϋπολογισμός.
Αξιότιμε κύριε Πρόεδρε, κυρίες και κύριοι βουλευτές, κύριε Πρόεδρε του Συμβουλίου, η δημοσιονομική πολιτική προϋποθέτει πάντα προβλέψεις και εμείς σήμερα διαβουλευόμαστε για τον προϋπολογισμό του 2001, του επόμενου έτους.
Συνεπώς, πρέπει να συμφωνήσουμε ποιες είναι οι απαιτήσεις και προκλήσεις του ερχόμενου έτους για την ευρωπαϊκή πολιτική και τον ευρωπαϊκό προϋπολογισμό, οι οποίες θα πρέπει να εκπληρωθούν.
Οι απαιτήσεις προς τον ευρωπαϊκό προϋπολογισμό για το επόμενο έτος είναι σημαντικές.
Στη γεωργική πολιτική πρέπει να υπενθυμίσω ότι οι αποφάσεις του Βερολίνου θα οδηγήσουν σε αύξηση των δαπανών για τον ευρωπαϊκό προϋπολογισμό.
Θα ήθελα να υπενθυμίσω ότι ευτυχώς εγκρίθηκαν, επιτέλους, τα προγράμματα για τη στήριξη της ανάπτυξης της υπαίθρου, πράγμα που σημαίνει ότι αυτό το νέο πρόγραμμα θα λειτουργεί κανονικά το επόμενο έτος.
Σε παρόμοια κατάσταση είμαστε και με τη διαρθρωτική πολιτική.
Τα προγράμματα για τη νέα περίοδο στήριξης 2000-2006 εγκρίθηκαν για όλες σχεδόν τις χώρες, συνεπώς μπορούμε να περιμένουμε και να ελπίζουμε ότι κατά το νέο έτος θα τεθούν σε εφαρμογή τα πρώτα σχέδια των επιχειρησιακών προγραμμάτων, τα οποία απαιτούν και ανάλογες πιστώσεις από τον προϋπολογισμό.
Θα ήθελα να υπενθυμίσω την πρόκληση στον τομέα της πολιτικής έρευνας για την προώθηση μικρομεσαίων επιχειρήσεων, έναν τομέα στον οποίο οι αρχηγοί κρατών και κυβερνήσεων στη Λισσαβόνα είχαν θέσει τον πολύ φιλόδοξο στόχο να καταστήσουν την Ευρώπη τον πιο ανταγωνιστικό γνωσιακό οικονομικό χώρο στον κόσμο, κάτι που επίσης θέτει απαιτήσεις για τον ευρωπαϊκό προϋπολογισμό.
Στον τομέα της διεύρυνσης υπάρχουν νέα προγράμματα προώθησης των προενταξιακών ενισχύσεων και των μεταρρυθμίσεων.
Η προθεσμία της διεύρυνσης ευτυχώς πλησιάζει, πράγμα που σημαίνει όμως ότι πλησιάζει και η πίεση για μεταρρύθμιση για τις υποψήφιες χώρες και συνεπώς θα πρέπει οι προενταξιακές ενισχύσεις να προσφέρουν και την ανάλογη βοήθεια.
Προπάντων στην εξωτερική πολιτική έχουμε νέες προκλήσεις καθώς και νέες ευκαιρίες - κι αυτό έχει τονιστεί επανειλημμένα - για βελτιωμένες σχέσεις με τα γειτονικά μας κράτη, κυρίως με τα Βαλκάνια, και για να προωθήσουμε τη σταθερότητα στην περιοχή αυτή.
Υπάρχουν, επίσης, και μεγάλες προκλήσεις στην ευρωπαϊκή πολιτική, στον προϋπολογισμό και στη διοίκηση της Επιτροπής, που πρέπει να τον εκτελέσει, και εδώ χρειαζόμαστε επίσης περισσότερους πόρους.
Έχουμε ακόμη την απαίτηση για δημοσιονομική πειθαρχία.
Ό,τι απαιτούμε από τα κράτη μέλη ισχύει και για τον ευρωπαϊκό προϋπολογισμό και αυτό που κάνει πιο ενδιαφέρουσα τη δημοσιονομική πολιτική, όπως γνωρίζουν όλοι όσοι ασχολούνται με αυτήν, είναι ακριβώς ο συμβιβασμός όλων αυτών.
Χρειάζεται στάθμιση των διαφόρων συμφερόντων, διαπραγματεύσεις μεταξύ των θεσμικών οργάνων.
Εμείς βρισκόμαστε τώρα στη φάση των διαβουλεύσεων για τον προϋπολογισμό του 2001, το οποίο σημαίνει ότι για όλους τους οργανισμούς τίθενται επί τάπητος οι πρώτες εκτιμήσεις και αποφάσεις για τον προϋπολογισμό του 2001 από το Ευρωπαϊκό Κοινοβούλιο, το Συμβούλιο και από την Επιτροπή στο προσχέδιο προϋπολογισμού.
Αν παρατηρήσει κανείς αυτούς τους τρεις διαφορετικούς αριθμούς, θα δει ότι υπάρχουν σημαντικές διαφορές, τόσο καθαρά ποσοτικές, όσο βεβαίως και από την άποψη του περιεχομένου.
Επιτρέψτε μου να αναφερθώ σε αυτό εν συντομία: Για τις μειώσεις των υποχρεώσεων, η Επιτροπή πρότεινε 96,9 δισεκατομμύρια, το Συμβούλιο 95,9 δισεκατομμύρια, το Ευρωπαϊκό Κοινοβούλιο 96,8 δισεκατομμύρια.
Με τις πληρωμές υπάρχει μια κατάσταση όπου μεταξύ της απόφασης του Κοινοβουλίου και της απόφασης του Συμβουλίου υπάρχει μια διαφορά της τάξεως των 2,2 δισεκατομμυρίων ευρώ, που σημαίνει ότι υπάρχει ένα σχετικά μεγάλο ποσοτικό κενό που πρέπει να καλυφθεί.
Θα ήθελα όμως να υπογραμμίσω ότι οι προτάσεις ή οι αποφάσεις των τριών θεσμικών οργάνων για τον προϋπολογισμό του 2001 βρίσκονται κάτω από τα όρια που είχαν τεθεί στις δημοσιονομικές προβλέψεις του Βερολίνου.
Μπορούμε λοιπόν να πούμε ότι όλα τα θεσμικά όργανα προσπαθούν να παραμείνουν μέσα σε αυτά τα όρια και να τηρήσουν δημοσιονομική πειθαρχία.
Πρέπει να επισημάνω ότι οι αποφάσεις του Βερολίνου, σε σύγκριση με το προηγούμενο έτος, θα επέτρεπαν αύξηση των πληρωμών κατά 6,1%, και μια τέτοια αύξηση δεν εμπερικλείεται σε καμία απόφαση.
Αυτό σημαίνει ότι υπάρχει οπωσδήποτε ανάγκη για διαπραγματεύσεις.
Όποιος παρακολούθησε τον τριμερή διάλογο την τελευταία εβδομάδα, τη συζήτηση ανάμεσα στο Ευρωπαϊκό Κοινοβούλιο, το Συμβούλιο και την Επιτροπή, μπορεί να συγκράτησε το γεγονός πως γίνεται πραγματικά μια προσπάθεια για την εξεύρεση καλής λύσης και πως πρόκειται πραγματικά για ένα κλίμα διαπραγματεύσεων και όχι διενέξεων.
Σε αυτό το σημείο θα ήθελα να ευχαριστήσω κυρίως το Κοινοβούλιο και τους εισηγητές, την κ. Haug, τον κ. Ferber, την κ. Rόhle και τον κ. Colom i Naval.
Θα ήθελα επίσης να ευχαριστήσω το Συμβούλιο και ιδιαίτερα τον κ. Patria για την εξαιρετική παρουσίαση της προηγούμενης Τετάρτης στον τριμερή διάλογο.
Επίσης η διαδικασία συνδιαλλαγής το καλοκαίρι - αυτό το επεσήμανε ο κ. Colom i Naval - είχε καλό αποτέλεσμα, δηλαδή στο μέλλον θα διατίθενται και στο Κοινοβούλιο καλύτερες πληροφορίες με νομική βάση όσον αφορά τις δαπάνες.
Κύριε Colom, υποστηρίζω πλήρως τις προτάσεις σας από μέρους της Επιτροπής, γιατί η Επιτροπή Προϋπολογισμών του Κοινοβουλίου έχει μεγάλη ευθύνη και καθήκον να επιτηρεί αν πραγματικά χρειάζεται αυτά τα νέα μέσα για να συμβάλλει στη λήψη αποφάσεων που να μπορούν να χρηματοδοτηθούν.
Στο Συμβούλιο δεν θα πρέπει στην πραγματικότητα να συμβαίνει αυτό που πρόσφατα συνέβη, δηλαδή οι Υπουργοί Γεωργίας να απορρίπτουν την πρόταση λιτότητας της Επιτροπής, με άλλα λόγια οι Υπουργοί Γεωργίας να ψηφίζουν υψηλές δαπάνες και στη συνέχεια το Συμβούλιο των Υπουργών Οικονομικών να μειώνει τις δαπάνες στον γεωργικό τομέα.
Θα πρέπει εδώ να τονίσω ότι για τις αποφάσεις θα πρέπει να υπάρχουν στη διάθεσή μας επαρκή μέσα πληρωμών.
Αυτά πρέπει να επαρκούν ώστε να μην αυξάνονται οι καθυστερήσεις πληρωμών, backlog, αλλά αντιθέτως να μειώνονται.
Σε αυτήν την περίπτωση όμως θα πρέπει να διατίθενται στην Επιτροπή οι ανάλογοι ανθρώπινοι πόροι.
Γι' αυτό η Επιτροπή αποφάσισε να υποβάλλει με αυτόν τον προϋπολογισμό αίτηση για 400 νέες θέσεις.
Θα ήθελα εδώ να τονίσω για ακόμη μια φορά ότι προβήκαμε σε αυτή την ενέργεια αφού πρώτα ελέγξαμε όλες τις υπηρεσίες για τη δυνατότητα αναδιάταξης του προσωπικού και μόνο τότε καταλήξαμε στο συμπέρασμα ότι πρέπει να ζητήσουμε από την αρμόδια για τον προϋπολογισμό αρχή τη σύσταση νέων θέσεων.
Θέλω να ευχαριστήσω το Συμβούλιο για το θετικό αποτέλεσμα της ψηφοφορίας σε αυτόν τον τομέα.
Το Κοινοβούλιο έχει θέσει τώρα τις θέσεις σε εφεδρεία και εγώ βεβαίως δέχομαι απόλυτα, κ. Haug, ότι πρέπει να τεθούν οι όροι για την αποδέσμευσή τους.
Σας παρακαλώ όμως να λάβετε υπόψη ότι οι όροι θα πρέπει να είναι τέτοιοι που να μπορούμε να τους εκπληρώσουμε.
Μεταξύ άλλων διατυπώθηκε ο όρος να αλλάξει η διαδικασία επιτροπολογίας.
Εδώ πρέπει να επισημάνω, ότι μετά από μακρά συζήτηση για τη διαδικασία επιτροπολογίας, υπήρξε τον περασμένο χρόνο μια νέα απόφαση με το Συμβούλιο και τρέφω λίγες ελπίδες ότι θα μπορούσε να ξαναρχίσει αυτή η συζήτηση.
Το ίδιο συμβαίνει και με τον όρο να προβλέπεται αρχικά ένα απόθεμα απόδοσης.
Αν εμείς θέλουμε να βελτιωθούμε - και η επιθυμία μας είναι η απόδοση - τότε χρειαζόμαστε σαφώς τις θέσεις.
Θα προσπαθήσουμε να σας παρουσιάσουμε ποια μεταρρυθμιστικά βήματα δρομολογήσαμε, πού βρισκόμαστε σήμερα και ποια σχεδιάζουμε στη συνέχεια για να σας δείξουμε ότι από την πλευρά της Επιτροπής καταβάλλονται όλες οι προσπάθειες.
Πρέπει όμως να παρακαλέσω το Κοινοβούλιο να είναι σε αυτή την περίπτωση διαλλακτικό.
Η μεγαλύτερη πρόκληση για τους πολιτικούς που ασχολούνται με τον προϋπολογισμό για το επόμενο έτος αλλά και για τώρα, είναι να διασφαλιστεί η χρηματοδότηση νέων τομέων στην εξωτερική πολιτική και αυτό αφορά προπάντων το ζήτημα της χρηματοδότησης των απαραίτητων ενισχύσεων για τη σταθερότητα στα Βαλκάνια.
Επιτρέψτε μου να σας υπενθυμίσω ότι στις δημοσιονομικές προβλέψεις για τα Βαλκάνια, που αποφασίστηκαν πέρυσι, περιλαμβάνονταν μόνο 1,85 δισεκατομμύρια για όλη την περίοδο μέχρι το 2006.
Πρόκειται για μια απόφαση που ελήφθη υπό εντελώς άλλες προϋποθέσεις από αυτές που ευτυχώς έχουμε τώρα με την αλλαγή εξουσίας στο Βελιγράδι.
Οφείλω να σας υπενθυμίσω ότι, λόγου χάριν πέρυσι, διεξήχθη μεγάλη συζήτηση με το Συμβούλιο για τα μέτρα ανοικοδόμησης στο Κοσσυφοπέδιο σχετικά με το αν θα καταφέρναμε να πετύχουμε μια καλή απόδοση.
Ευτυχώς η χορήγηση της βοήθειας για την ανασυγκρότηση του Κοσσυφοπεδίου επετεύχθη μέσω της Υπηρεσίας Ανασυγκρότησης, έτσι ώστε να είμαστε σε θέση φέτος να αυξήσουμε τους πόρους για την Υπηρεσία Ανασυγκρότησης κατά 175 εκατομμύρια.
Και εδώ επιτρέψτε μου να ευχαριστήσω την Επιτροπή Προϋπολογισμών και ιδιαίτερα τον πρόεδρο, κ. Wynn, που υποστήριξε τα μέτρα κατ' αυτόν τον τρόπο.
Με τέτοια αύξηση της βοήθειας για το Κοσσυφοπέδιο είναι σαφές πέραν των άλλων ότι και φέτος, και αυτό αποτελεί πολύ σημαντικό πολιτικό μήνυμα κατά τη γνώμη μου, η Ευρωπαϊκή Ένωση δεν θα πει: εφόσον τώρα στη Σερβία έχει αλλάξει το καθεστώς θα ελαττώσουμε τη βοήθεια για το Κοσσυφοπέδιο.
Όχι, κάτι τέτοιο δεν θα μπορούσε να συμβεί, να υποφέρει το Κοσσυφοπέδιο δηλαδή για δεύτερη φορά.
Αντιθέτως είναι ανάγκη να εκπληρώσουμε και τις δυο υποχρεώσεις.
Το ζήτημα της χρηματοδότησης της Σερβίας για τον επόμενο χρόνο και τα χρόνια που θα ακολουθήσουν είναι βέβαια προς συζήτηση.
Το ερώτημα αν μπορεί κανείς να ορίσει τα αναγκαία μέτρα από τη μέχρι τώρα προσέγγιση του προγράμματος για τη Μεσόγειο είναι πολιτικό και όχι τεχνικό.
Στον δημοσιονομικό προγραμματισμό του Βερολίνου για την περίοδο μέχρι το 2006 είχαν προβλεφθεί για το πρόγραμμα MEDA 8,1 δισεκατομμύρια ευρώ.
Αν το αναγάγει κανείς αυτό σε 5 ή 6 δισεκατομμύρια, τότε δεν μπορεί να χρηματοδοτηθεί η ίδια πολιτική.
Υπάρχει βέβαια και το ερώτημα που πρέπει να απαντηθεί: ποια πολιτική θέλουμε να ασκήσει η Ευρωπαϊκή Ένωση στα νότια γειτονικά μας κράτη;
Η Επιτροπή δεν πιστεύει ότι η απαραίτητη βοήθεια ανασυγκρότησης για τα Βαλκάνια μπορεί να αντληθεί εξολοκλήρου από το πρόγραμμα MEDA.
Διαθέτουμε διάφορα μέσα για τη δημοσιονομική πολιτική, για την περίπτωση που παρουσιαστούν απρόβλεπτες υποχρεώσεις ή και επιπλέον απαιτήσεις.
Πρόκειται για το αποθεματικό ευελιξίας.
Γνωρίζω πολύ καλά ότι το Συμβούλιο λέει πως υπάρχει δυνατότητα διαπραγμάτευσης όσον αφορά το αποθεματικό.
Γνωρίζω ότι το Ευρωπαϊκό Κοινοβούλιο λέει πως θα πρέπει να χρησιμοποιηθεί για να εξισορροπηθούν οι περικοπές του προγράμματος MEDA.
Εδώ θα ήθελα να επιστήσω την προσοχή στο εξής: το αποθεματικό ευελιξίας είναι ένα μέσο, το οποίο είναι διαθέσιμο για τη χρηματοδότηση μιας απρόβλεπτης υποχρέωσης μέσα στον χρόνο.
Το ζήτημα της αναγκαίας υποστήριξης στα Βαλκάνια δεν αποτελεί υποχρέωση για έναν χρόνο αλλά μπορεί να διαρκέσει πολλά χρόνια.
Στον προϋπολογισμό διαθέτουμε και το μέσο του αρνητικού αποθεματικού.
Υπάρχει και το μέσο της αύξησης των δαπανών στην κατηγορία IV με την αντίστοιχη εξισορρόπηση στον συνολικό προϋπολογισμό, επίσης έχουμε το μέσο της αναθεώρησης ή της αλλαγής των δημοσιονομικών προβλέψεων.
Φυσικά στη διοργανική συμφωνία έχουν τεθεί συγκεκριμένοι όροι, αλλά δεν έχει καθοριστεί ότι θα χρησιμοποιούνται πρώτα τα αποθεματικά ευελιξίας.
Κάτι τέτοιο δεν αναφέρεται, προβλέπονται όμως συγκεκριμένα βήματα.
Αυτά ακολούθησε και η Επιτροπή και μπορώ εδώ να επισημάνω για ακόμη μια φορά ότι τότε μόνο θα μπορούσε να επιτευχθεί ασφάλεια για όλη τη χρονική περίοδο.
Όσον αφορά το ζήτημα αν μπορεί να προκύψει μια επαναδιάθεση από τη γεωργική πολιτική, θα σας παρουσιάσουμε σύντομα τις νέες προβλέψεις για τις απαραίτητες δαπάνες στη γεωργική πολιτική.
Φυσικά, η αλλαγή των Δημοσιονομικών Προοπτικών δεν αποτελεί αυτοσκοπό, αλλά η Επιτροπή πρότεινε αυτό το μέσο για να μπορεί να χρηματοδοτεί τις αναγκαίες δαπάνες στην εξωτερική πολιτική και έτσι να αντιμετωπίζει τις προκλήσεις.
Σας παρακαλώ για ακόμη μια φορά - η Επιτροπή θα αφήσει την πρότασή της - να εξετάσετε αυτήν την πρόταση χωρίς προκατάληψη και να την προσεγγίσετε σαν μια δυνατότητα.
Πριν τις εκλογές στη Σερβία είχε δοθεί η υπόσχεση από μέρους της Ευρωπαϊκής Ένωσης ότι, σε περίπτωση αλλαγής των σχέσεων εξουσίας και επαναφοράς της δημοκρατίας, θα διατεθεί άμεση βοήθεια.
Κρατάμε τον λόγο μας, και θα τον κρατήσουμε όλοι μαζί.
Η Επιτροπή είχε προτείνει για αυτόν τον σκοπό να ενεργοποιηθεί το αποθεματικό για την κάλυψη εκτάκτων αναγκών και να συγκεντρωθεί ένα πακέτο βοηθείας.
Αυτό το πακέτο βοηθείας των 200 εκατομμυρίων ευρώ προβλέπει και για φέτος να ληφθούν τα απαραίτητα μέτρα στον τομέα της ενέργειας, ούτως ώστε να διατεθεί στους ανθρώπους εκεί η ανάλογη ενέργεια για θέρμανση τον χειμώνα, να αμβλυνθεί η κατάσταση έκτακτης ανάγκης σε μερικούς τομείς της ιατροφαρμακευτικής περίθαλψης, να φροντίσουμε, για παράδειγμα, να μην παρακολουθούν το σχολείο τα παιδιά μέσα στο κρύο του χειμώνα και να χρηματοδοτηθούν τα απαραίτητα μέτρα επισκευής.
Αυτές είναι οι δαπάνες για τις οποίες διατίθεται το πακέτο βοηθείας και θα ήθελα σε αυτό το σημείο να ευχαριστήσω θερμά το Ευρωπαϊκό Κοινοβούλιο και το Συμβούλιο για τη γρήγορη στήριξη αυτής της πρότασης και την προθυμία για άμεση λήψη απόφασης.
Πιστεύω ότι έτσι η Ευρωπαϊκή Ένωση απέδειξε στην πράξη, ότι είναι σε θέση να δράσει από κοινού πολύ γρήγορα και να επιδείξει κοινή θέληση διασφαλίζοντας με όλες τις δυνάμεις της την πολιτική σταθερότητα που σημαίνει ειρήνη για την Ευρώπη.
(Χειροκροτήματα)
Κύριε Πρόεδρε, ήταν υπέροχη η κριτική του Επιτρόπου για το Συμβούλιο σε σχέση με την εξωτερική πολιτική.
Όταν βλέπουμε μια δικτατορία στα Βαλκάνια να καταλύεται και να γεννιέται η ελπίδα για δημοκρατία δεν μπορούμε εμείς να βαλτώνουμε σε διαμάχες για τον προϋπολογισμό, πρέπει να προσαρμοστούν τα πλαίσια του προϋπολογισμού - οι λεγόμενες δημοσιονομικές προοπτικές.
Δεν μπορούμε απλά να πάρουμε όλα τα χρήματα από άλλα τμήματα της εξωτερικής πολιτικής.
Έχουμε ήδη φέτος υπερβεί τον προϋπολογισμό για την εξωτερική πολιτική κατά 400 εκατομμύρια.
Ας προσανατολιστούμε στο μέλλον και ας παράσχουμε στην Επιτροπή τη δυνατότητα να σχεδιάσει.
Το συμβάν κατέδειξε επίσης την ανάγκη για τη λεγόμενη "rapid reaction facility" , δηλαδή ένα μηχανισμό ταχείας αντίδρασης, τον οποίο προτείνει η Επιτροπή.
Τα χρήματα δεν πρέπει να τεθούν σε αποθεματικό διότι τότε υπάρχει κίνδυνος να τα εμποδίσει το Συμβούλιο, γεγονός που συνεπάγεται ότι η Επιτροπή αδυνατεί να σχεδιάσει.
Θυμηθείτε τη μακροσκελή ομιλία του κ. Ρομάνο Πρόντι πριν από μερικές εβδομάδες.
Πρέπει να στηρίξουμε την προσπάθεια του κ. Πρόντι και του κ. Chris Patten να ενισχυθεί η διαπραγματευτική ικανότητα της Επιτροπής με κοινοβουλευτική συμμετοχή και τον απαραίτητο κοινοβουλευτικό έλεγχο, τον οποίο αδυνατούμε να ασκήσουμε στο Συμβούλιο και στον κ. Σολάνα.
Ως εκ τούτου, θα ήθελα να ζητήσω τόσο από το Συμβούλιο όσο και από την Επιτροπή Προϋπολογισμών να έχουν στον νου τους την εξωτερική πολιτική και όχι μόνο την πολιτική προϋπολογισμών όταν ασχολούνται με το θέμα της εξωτερικής πολιτικής.
(ΕΝ) Η Επιτροπή Ελέγχου του Προϋπολογισμού εξέτασε τη δυνατότητα κατάθεσης ενός αριθμού τροπολογιών για τον παρόντα προϋπολογισμό, έχοντας υπόψη της τα στοιχεία εκτέλεσης τόσο του τρέχοντος προϋπολογισμού όσο και εκείνου του προηγουμένου έτους μαζί με τις αντίστοιχες αναλύσεις που περιλαμβάνονται στο λογαριασμό διαχείρισης και στον ισολογισμό.
Εξετάσαμε επίσης τις ειδικές εκθέσεις του Ελεγκτικού Συνεδρίου.
Μολονότι οι εκθέσεις αυτές συντάσσονται σύμφωνα με το άρθρο 248, παράγραφο 4 της Συνθήκης για τη διαδικασία απαλλαγής, πιστεύουμε ότι έχει σημασία να τις εξετάζει τόσο η επιτροπή μας όσο και η Επιτροπή Προϋπολογισμών για να διαπιστώσει τον τρόπο με τον οποίο δαπανώνται κατά το τρέχον έτος τα κονδύλια σε τομείς όπου κατά το παρελθόν το Ελεγκτικό Συνέδριο είχε διαπιστώσει προβλήματα.
Εξετάζοντας τις εκθέσεις αξιολόγησης διαπιστώνουμε ότι η Επιτροπή έχει εκπονήσει πλήθος εγγράφων που αφορούν το προκαταρκτικό σχέδιο προϋπολογισμού, π.χ. για το 2001, συμπεριλαμβανομένου ενός εγγράφου εργασίας το οποίο συνόψιζε τα αποτελέσματα κάποιων εξωτερικών κυρίως αξιολογήσεων.
Οι αξιολογήσεις αυτές είχαν διεξαχθεί ύστερα από αίτημα της ίδιας της Επιτροπής και αφορούσαν το οικονομικό έτος 1999, που είναι το πιο πρόσφατο για το οποίο διατίθενται οριστικά δεδομένα.
Το υλικό αυτό ήταν προφανώς χρήσιμο τόσο για την προετοιμασία του προϋπολογισμού του 2001 όσο και για την απαλλαγή του 1999.
Η επιτροπή συνεπώς θα ήθελε να συστήσει σε όλες τις αρμόδιες εξειδικευμένες επιτροπές να λάβουν υπόψη τους τα συμπεράσματα των αξιολογήσεων αυτών.
Τέλος, υποβάλαμε στην Επιτροπή Προϋπολογισμών ένα πολύ σύντομο έγγραφο με ορισμένες συστάσεις οι οποίες ελπίζουμε ότι θα ληφθούν υπόψη.
Χωρίς αμφιβολία το Σώμα θα είναι ενήμερο του γεγονότος ότι ενδιαφέρθηκα προσωπικά για τον προϋπολογισμό και κατέθεσα έναν αριθμό τροπολογιών.
Αναμένω να δω και στο μέλλον την ίδια περίπου διαδικασία και την προσπάθεια απαλλαγής από ένα αριθμό πολύ μικρών και ασήμαντων θέσεων του προϋπολογισμού, έτσι ώστε το Σώμα αυτό και η Επιτροπή να γίνουν δύο πολύ πιο αποτελεσματικά θεσμικά όργανα, δύο όργανα που θα κάνουν λιγότερα πράγματα αλλά θα τα κάνουν καλύτερα.
Κύριε Πρόεδρε, ως εισηγητής της Επιτροπής Ελευθεριών και Δικαιωμάτων του πολίτη, ζητώ ανεπιφύλακτα από τη Συνέλευσή μας να ψηφίσει υπέρ των τροποποιήσεων που έχει προτείνει η Επιτροπή Προϋπολογισμών, με πρωτοβουλία είτε της Επιτροπής μας είτε της γενικής εισηγήτριας, της κ. Haug.
Σημειώνω, ιδιαιτέρως, ότι σύμφωνα με τα αιτήματά μας, η Επιτροπή Προϋπολογισμών προτείνει μια σημαντική αύξηση των πιστώσεων υπέρ του Ευρωπαϊκού Ταμείου για τους πρόσφυγες, πιστώσεις τις οποίες το Συμβούλιο πολύ απερίσκεπτα, για να μην πούμε πολύ χαζά, είχε περικόψει.
Θα ήθελα επίσης να σημειώσω, επιθυμώντας να την υποστηρίξω, τη σαφή αύξηση των πιστώσεων για τη χρηματοδότηση των δράσεων υπέρ της καταπολέμησης και της πρόληψης των διακρίσεων, που συγκαταλέγονται στις προτεραιότητες του Κοινοβουλίου και της Ένωσης γενικότερα μετά τη Συνθήκη του Αμστερνταμ.
Τέλος, με χαρά αναφέρω ότι στον τομέα που εμπίπτει στη δικαιοδοσία της Επιτροπής μας, έχουμε τέσσερις ολόκληρες νέες δημοσιονομικές κατευθύνσεις που προτείνονται για έγκριση.
Η πρώτη αφορά την εφαρμογή ενός πειραματικού σχεδίου που θα χρηματοδοτήσει μια εκστρατεία πληροφόρησης στα δεκαπέντε κράτη μέλη σχετικά με την εγκληματική μάστιγα της παιδεραστίας.
Η δεύτερη αφορά την ενίσχυση που θα δοθεί στα θύματα της καταπάτησης των ανθρωπίνων δικαιωμάτων που χρήζουν περίθαλψης σε ειδικά ιδρύματα.
Η τρίτη έχει στόχο να χρηματοδοτήσει τις προπαρασκευαστικές δράσεις ενός προγράμματος για την καταπολέμηση της διακίνησης ναρκωτικών και η τελευταία οργανώνει τη χρηματοδότηση δράσεων που θα διεξαχθούν σε συνεργασία με τρίτες χώρες, ιδιαιτέρως με το Μαρόκο, για τον έλεγχο του μεταναστευτικού κύματος.
Ολοκληρώνω εκφράζοντας ένα παράπονο.
Η Επιτροπή Προϋπολογισμών δεν θεώρησε καλό να ασπαστεί την πρόταση της Επιτροπής μας για την ενίσχυση των μέσων που παρέχουμε στο Ευρωπαϊκό Παρατηρητήριο για το Ρατσισμό και την Ξενοφοβία, με έδρα τη Βιέννη.
Νομίζω ότι σφάλλει και οφείλει να επανορθώσει.
Τη στιγμή που οι ρατσιστικές και ξενοφοβικές ενέργειες εξαπλώνονται και πάλι σκανδαλωδώς σε πολλές χώρες της Ένωσης, είναι σημαντικό, νομίζω, να ενισχύσουμε τα χρηματοδοτικά μέσα που είναι απαραίτητα για τη δημιουργία ενός αξιόπιστου τεχνικά δικτύου συλλογής πληροφοριών στην Ένωση γενικότερα.
Νομίζω ότι οι συνάδελφοί μου θα έπρατταν ορθώς, σε τεχνικό επίπεδο, και δικαίως, σε πολιτικό, υποστηρίζοντας την τροπολογία αυτή.
DE) Κύριε Πρόεδρε, κυρίες και κύριοι συνάδελφοι, η έκβαση της ψηφοφορίας της Επιτροπής Προϋπολογισμών δεν ήταν πολύ ικανοποιητική για την Επιτροπή Οικονομικής και Νομισματικής Πολιτικής.
Παρόλο που ως μέλος της Επιτροπής Προϋπολογισμών εκτιμώ το έργο αυτής της Επιτροπής και παρόλο που εκτιμώ το έργο της εισηγήτριας και του εισηγητή της Επιτροπής Προϋπολογισμών, θα ήθελα σαν εισηγητής της Επιτροπής Οικονομικής και Νομισματικής Πολιτικής να μην παραλείψω να επισημάνω δύο τροπολογίες, τις οποίες η επιτροπή παρουσιάζει εκ νέου στην ολομέλεια και που η σημασία τους, παρά τα περιορισμένα ποσά, δεν είναι αμελητέα.
Πρώτον: Κατανοώ τον εξονυχιστικό έλεγχο που γίνεται επί της πολιτικής πληροφόρησης της Επιτροπής.
Η πολιτική πληροφόρησης της Επιτροπής, ιδιαίτερα όσον αφορά το PRINCE, κατά την άποψη πολλών βουλευτών δεν είχε την επιτυχία που αναμενόταν.
Ακόμα και η συμφωνία της Επιτροπής να συνεργαστεί στενά με το Κοινοβούλιο σε αυτό το ζήτημα δεν ήταν αρκετή.
Σε πολλά κράτη μέλη, στα οποία η Επιτροπή διατηρεί γραφεία πληροφόρησης, δεν επιτυγχάνεται η διαμόρφωση μιας ευρείας κοινής γνώμης μέσω ειδικών ημερίδων εμπειρογνωμόνων.
Ωστόσο το ολοκληρωτικό μπλοκάρισμα του αποθεματικού δεν αποτελεί τον σωστό δρόμο.
Δεν μπορώ να αποδεχτώ την απόφαση να τεθούν για το οικονομικό έτος 2001 οι πιστώσεις από το PRINCE στο αποθεματικό, ενόψει της εισαγωγής του ευρωνομίσματος το 2002.
Πότε ήταν πιο σκόπιμο να διατίθενται πιστώσεις για εκστρατείες για το ευρώ από ό,τι σήμερα, που έχει αυξηθεί η ανασφάλεια λόγω των απωλειών από τη διακύμανση της ισοτιμίας μεταξύ του δολαρίου και του ευρώ καθώς και λόγω της εισαγωγής του νομίσματος;
Δεδομένων των παραλείψεων παλαιών εκστρατειών πληροφόρησης θα μπορούσε το πολύ-πολύ να δημιουργηθεί συμβιβαστικά ένα αποθεματικό της τάξης του 50%, για να δώσει την ευκαιρία στην Επιτροπή να προσδώσει καινοτόμες απόψεις ή ώθηση στο σχέδιο ενημέρωσής της.
Δεύτερον: Στις θέσεις Α-30 γνωρίζω τον αλληλοσπαραγμό για τους μίνι προϋπολογισμούς.
Εδώ η Επιτροπή Οικονομικής και Νομισματικής Πολιτικής έχει απαιτήσει την αρωγή εμπειρογνωμόνων, για να λαμβάνει από την Ευρωπαϊκή Κεντρική Τράπεζα την ανάλογη παροχή συμβουλών σε χρηματοοικονομικά θέματα.
Σε περίπτωση που στον υπόλοιπο χρόνο προκύψει μια συμβιβαστική λύση που να υποστηρίζει το σημαντικό έργο της Επιτροπής EMAC θα μπορούμε ακόμα να το ρυθμίσουμε, διαφορετικά θα παραμείνει ανοικτή η θέση της κοινοβουλευτικής επιτροπής μας.
Κύριε Πρόεδρε, κυρίες και κύριοι, η Ευρωπαϊκή Ένωση είναι μια κοινότητα δικαίου, εφόσον το ευρωπαϊκό δίκαιο τηρείται και επιβάλλεται.
Γι' αυτό φροντίζει το Ευρωπαϊκό Δικαστήριο.
Με την ουσιαστική συμβολή του τα τελευταία σαράντα χρόνια συνεισέφερε στην επιτυχία του συνολικού σχεδίου ολοκλήρωσης.
Η επιβολή του νόμου από τα ευρωπαϊκά δικαστήρια αντιμετωπίζει σήμερα μεγάλα εμπόδια, γιατί δεν διατίθενται οι αντίστοιχοι πόροι του προϋπολογισμού.
1 600 αγωγές εκκρεμούν ενώπιον του Ευρωπαϊκού Δικαστηρίου, ενώ στις μεταφράσεις οι καθυστερήσεις ανέρχονται σε 120 000 σελίδες.
Το Ευρωπαϊκό Δικαστήριο δεν φαίνεται να βρίσκει διέξοδο για τη διασφάλιση της ευρωπαϊκής έννομης τάξης.
Η Επιτροπή Νομικών Θεμάτων και Εσωτερικής Αγοράς ενεργοποιήθηκε στην πρώτη ανάγνωση για να αναστρέψει αυτή τη δυσμενή κατάσταση και να υποστηρίξει τους πολίτες να επιβάλλουν και πάλι το ευρωπαϊκό δίκαιο και να μην στιγματίζεται η ΕΕ ως κοινότητα δικαίου λόγω χρονικών καθυστερήσεων.
Αισθάνομαι ευγνωμοσύνη απέναντι στην Επιτροπή Προϋπολογισμών και στον αρμόδιο εισηγητή που συντάχθηκαν με αυτήν την επιχειρηματολογία και υποστήριξαν τις προτάσεις.
Προτείνουμε για ακόμη μια φορά, κυρίως στη δεύτερη ανάγνωση, να συσταθούν 60 νέες θέσεις στο Ευρωπαϊκό Δικαστήριο, και όχι μόνο αυτό, αλλά και να διατεθούν οι ανάλογοι πόροι του προϋπολογισμού.
Εκτός αυτού, προτείνουμε 3 εκατ. ευρώ σαν έκτακτο μέτρο για την απασχόληση ανεξάρτητων μεταφραστών.
Με αυτά τα μέτρα θέλουμε να καταστήσουμε και πάλι λειτουργικό τον δικαστικό έλεγχο, να αποκαταστήσουμε την εμπιστοσύνη στη νομική ασφάλεια της ΕΕ και να ενισχύσουμε τον ρόλο της Ευρωπαϊκής Ένωσης ως κοινότητας δικαίου.
.
(ΕΝ) Κύριε Πρόεδρε, αυτός είναι ο πρώτος χρόνος μου στο Ευρωπαϊκό Κοινοβούλιο και κατά τη διάρκεια αυτής της συζήτησης περί του προϋπολογισμού έχω μείνει έκπληκτος από την αντίθεση μεταξύ αφενός της ρητορικής και αφετέρου του τελικού αποτελέσματος.
Πέρσι, όταν συζητούσαμε τον προϋπολογισμό, είχαμε πολιτικούς στις κυβερνήσεις των κρατών μελών οι οποίοι υποστήριζαν με στόμφο το θέμα των ανανεώσιμων πηγών ενέργειας, ενώ ταυτόχρονα πρότειναν στο Κοινοβούλιο σοβαρές περικοπές στο πρόγραμμα SAVE.
Την κατάσταση αυτή την έβρισκα περίεργη.
Αλλά, να που είμαστε ξανά εδώ στην ίδια θέση, δώδεκα μήνες αργότερα, και αντιμετωπίζουμε μια κατάσταση στην οποία υπουργοί κυβερνήσεων κρατών μελών έχουν μόλις βγει από διασκέψεις κορυφής καμαρώνοντας για τους φιλόδοξους στόχους των κυβερνήσεών τους σχετικά με την έρευνα, την ίδια ώρα που το προσχέδιο προϋπολογισμού το οποίο προετοίμασε το Συμβούλιο παρουσιάζει συνολικές περικοπές ύψους 100 εκατομμυρίων ευρώ στις πιστώσεις πληρωμών για τον υποτομέα έρευνας του Πέμπτου Προγράμματος Πλαισίου.
Συνεπώς, υπάρχει μια σοβαρότατη διαφορά μεταξύ εκείνων που τελικά εγκρίνει το Συμβούλιο και της ρητορείας που χρησιμοποιεί.
Πήρα εντολή από την επιτροπή μου να αναφερθώ σ' αυτό το σημείο και υπόσχομαι να προσπαθήσουμε, αν όχι για τίποτα άλλο τουλάχιστον ως θέμα πειθαρχίας, να αποκαταστήσουμε τουλάχιστον το ήμισυ των περικοπών των πληρωμών κατά την ψηφοφορία στην ολομέλεια.
Επωφελούμαι της ευκαιρίας να συγχαρώ την κ. Haug για την εργασία που έκανε στην Επιτροπή Προϋπολογισμών και ιδιαίτερα για την εργασία της επαναφοράς των κονδυλίων που σχετίζονται με τις μικρομεσαίες επιχειρήσεις, τα οποία είχαν επίσης περικοπεί από το Συμβούλιο.
Η ενέργεια αυτή ήταν προτεραιότητα για την επιτροπή μας και προτεραιότητα για το Κοινοβούλιο.
Και πάλι, είναι δύσκολο να συμβιβάσει κανείς τη ρητορική του Συμβουλίου με τις προτάσεις του σ' αυτόν τον τομέα.
Οι προτάσεις που κατέθεσε η επιτροπή μας και οι οποίες έτυχαν της υποστήριξης της Επιτροπής Προϋπολογισμών είναι πολύ καλύτερες.
Θα χρειαζόμουν περισσότερο από το ένα λεπτό του χρόνου ομιλίας που μου έχει μείνει για να μιλήσω για όλες τις απόψεις της επιτροπής μου σχετικά με το πρόγραμμα MEDA.
Γνωρίζουμε τις δυσκολίες.
Ο Επίτροπος Patten μας τις έχει αναφέρει αλλά δεν παύει να υπάρχει σημαντική εργασία για να γίνει στον τομέα του προγράμματος MEDA.
Για να μην το ξεχνάμε αυτό δεν έχουμε παρά να κοιτάζουμε καθημερινά τις τηλεοράσεις μας και να βλέπουμε τα προβλήματα στη Μέση Ανατολή.
Είμαι επίσης ο συντάκτης γνωμοδότησης της επιτροπής μου σχετικά με την έκθεση της κ. Rόhle για τον προϋπολογισμό ΕΚΑΧ.
Επιτρέψτε μου να αναφερθώ με μεγάλη συντομία σε ορισμένα θέματα.
Έχουμε την άποψη ότι θα πρέπει να αποδοθεί πολύ μεγαλύτερη έμφαση στην ανάπτυξη της έρευνας και διαπίστωσα αυτή την τάση και στην έκθεσή της.
Θα θέλαμε να αυξηθεί κατά 10%.
Οι προτεραιότητες θα πρέπει να είναι οι καθαρές τεχνολογίες, η προστασία του περιβάλλοντος και η αποκατάσταση και η ασφάλεια για το μέλλον.
Η κ. Rόhle συμφωνεί μαζί μου στο σημείο αυτό και επομένως και εδώ υπάρχει ομοφωνία εντός του Κοινοβουλίου την οποία, θα πρέπει να πω, είναι λυπηρό που πολύ συχνά το Συμβούλιο δεν τη συμμερίζεται.
.
(DE) Κύριε Πρόεδρε, αγαπητοί συνάδελφοι, είναι πράγματι αδιανόητο να αποφασίζεται στη Λισσαβόνα να γίνουν όλες οι ενέργειες για να επιστρέψουμε όσο το δυνατόν πιο άμεσα στην πλήρη απασχόληση, να διαμαρτύρονται για τον κοινωνικό αποκλεισμό, να διακηρύσσεται η ανάληψη δράσης κατά οιασδήποτε μορφής διάκρισης και όλα αυτά να μπαίνουν κάτω από το τραπέζι κατά την κατάρτιση του προϋπολογισμού από την Επιτροπή και το Συμβούλιο.
Οι πολίτες μας και αυτό το Σώμα δεν χρειάζονται πια άλλες πολιτικές αερολογίες!
Και εμείς στην Επιτροπή Απασχόλησης και Κοινωνικών Υποθέσεων θέλουμε έναν λιτό προϋπολογισμό, αλλά όχι έτσι.
Γι' αυτό και χαίρομαι και θα ήθελα σε αυτό το σημείο να ευχαριστήσω τους κυρίους και τις κυρίες συναδέλφους της Επιτροπής Προϋπολογισμών και προ πάντων τη γενική εισηγήτρια που βρήκαμε επιτέλους έναν κοινό τρόπο για να διορθώσουμε τα δυσμενή σημεία του σχεδίου προϋπολογισμού υπέρ των σαφών προτεραιοτήτων αυτού του Σώματος, για την προαγωγή της απασχόλησης και της κοινωνικής συνοχής, ακόμα και αν ορισμένες επιθυμίες της Επιτροπής Απασχόλησης και Κοινωνικών Υποθέσεων παραμένουν ανεκπλήρωτες.
Χαίρομαι που διασώσαμε από κοινού την πρωτοβουλία για την απασχόληση και τη δραστηριοποίηση σε τοπικό επίπεδο που είχαμε ξεκινήσει πέρυσι, γιατί ειδικά αυτή η πρωτοβουλία υποστηρίζει σε κοινοτικό επίπεδο νέες προσεγγίσεις της πολιτικής απασχόλησης, συμπεριλαμβάνοντας μάλιστα όλους τους φορείς και τις μη κυβερνητικές οργανώσεις.
Η διαγραφή αυτής της πρωτοβουλίας χωρίς αναπλήρωσή της από την Επιτροπή ήταν μια σαφής περιφρόνηση της πολιτικής θέλησης της Λισσαβόνας και των προτεραιοτήτων αυτού του Σώματος.
Αισθάνομαι επίσης χαρά που θέλουμε και στο μέλλον να κάνουμε πολλά για την ασφάλεια και την προστασία της υγείας στον χώρο εργασίας.