# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
ΨΗΦΟΦΟΡIΕΣ
(Η Πρόεδρος αναγγέλλει την έγκριση της κοινής θέσης)
Έκθεση (Α5-0391/2000) του κ. Colom i Naval, εξ ονόματος της Επιτροπής Προϋπολογισμών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου σχετικά με την κινητοποίηση του μέσου ευελιξίας (σημείο 24 της διοργανικής συμφωνίας της 6ης Μαΐου 1999 σχετικά με τη δημοσιονομική πειθαρχία και τη βελτίωση της διαδικασίας του προϋπολογισμού) (SEC(2000)2167 - C5-0665/2000)
(Το Σώμα εγκρίνει το ψήφισμα)
Σχέδιο γενικού προϋπολογισμού 2001, τροποποιημένου από το Συμβούλιο
Haug (PSE), εισηγήτρια.
(DE) Κυρία Πρόεδρε, στη συζήτηση που διεξήχθη την Τρίτη είχα ευχαριστήσει την Προεδρεύουσα του Συμβουλίου, την Επίτροπο και όλες τις κυρίες και τους κυρίους συναδέλφους, κάνοντας λόγο για την αλληλεγγύη που υπήρξε μεταξύ μας, η οποία πιστεύω ότι οδήγησε αυτόν τον προϋπολογισμό σε αίσιο τέλος.
Θα ήθελα όμως τώρα, καθώς είναι πολλοί συνάδελφοι παρόντες, να επισημάνω για άλλη μια φορά ότι τα κατάφερα τόσο καλά ως εισηγήτρια μόνον γιατί είχα στο πλευρό μου αλλά και στα μετόπισθεν την καταπληκτική γραμματεία της Επιτροπής Προϋπολογισμών, η οποία δούλεψε καθ' όλη τη διάρκεια του χρόνου πολλές ώρες, ακόμη και Σαββατοκύριακα.
Οι άνθρωποι της γραμματείας της Επιτροπής Προϋπολογισμών της πρώτης γραμμής, αλλά και των μετόπισθεν, εργάστηκαν πολύ αλληλέγγυα και πολύ καλά.
Θα ήθελα στο σημείο αυτό να τους ευχαριστήσω και να καλέσω όλους τους συναδέλφους να τους ευχαριστήσουν και αυτοί!
(Χειροκροτήματα)Θα ήθελα επίσης πολύ σύντομα να ανακοινώσω μερικές μικρές τεχνικές αλλαγές.
Θα έχουμε κάποιες αλλαγές στις τροπολογίες αριθ.
171, 187 και 21 επί του εγγράφου 12.
Επειδή με τις αποφάσεις του Συμβουλίου δημιουργήθηκε στο μεταξύ η νομική βάση για τα προγράμματα, θα χρησιμοποιήσουμε τα χρήματα από το αποθεματικό.
Πιστεύω πως σε αυτό θα συμφωνήσουν όλοι οι συνάδελφοι.
Πρόκειται για το πρόγραμμα δράσης για την ισότητα ευκαιριών, για το MEDIA και για το πρόγραμμα δράσης που αφορά την εξάλειψη των διακρίσεων.
Η τελευταία ανακοίνωση που θα ήθελα να κάνω αφορά την τροπολογία αριθ.
197 σχετικά με το MEDA.
Θέλουμε να υιοθετηθούν και στη δεύτερη ανάγνωση τα σχόλια που αποφασίστηκαν στην πρώτη.
Νομίζω πως στο σημείο αυτό έχω ολοκληρώσει.
Οι συνάδελφοι θα συμφωνήσουν μαζί μου!
(Χειροκροτήματα)
Κυρία Πρόεδρε, θα είμαι σχετικά σύντομος, γιατί εξέφρασα τις ευχαριστίες μου ήδη κατά την πρώτη ανάγνωση και δεν έχω πια ιδιαίτερα προβλήματα όσον αφορά τους άλλους προϋπολογισμούς.
Νομίζω, όμως, ότι οι ευχαριστίες προς την Επιτροπή και κυρίως τον Γενικό Διευθυντή αξίζουν ιδιαίτερης μνείας.
Αυτό το παρέλειψε η συνάδελφος Haug και θα ήθελα να το συμπληρώσω.
Έπεσα θύμα του νέου ηλεκτρονικού προγράμματος, πράγμα που με λυπεί πολύ ως μηχανικό.
Φυσικά χρειάστηκα τη συνδρομή των υπηρεσιών.
Στις τροπολογίες αριθ.
34, 38, 35, 36 και 78 ο υπολογιστής μπέρδεψε τα νούμερα.
Παρακαλώ, λοιπόν, να γίνει μια τεχνική αναπροσαρμογή, για να εισαγάγουμε πάλι όλα όσα είχαμε πει στην πρώτη ανάγνωση.
Δεν πρόκειται για κόλπο, το κόλπο εδώ το έκανε ο υπολογιστής.
Αυτοί που εργάζονται όπως πάντα με σοβαρότητα είναι οι βουλευτές.
Παρακαλώ, λοιπόν, να δείξετε κατανόηση και να με εμπιστευθείτε.
Ιδιοχείρως, με μια διαδικασία του 19ου αιώνα, δηλαδή, θα κατανικήσουμε και θα εξαπατήσουμε την τεχνολογία του 21ου αιώνα.
Έτσι όλα θα μπουν πάλι σε τάξη!
Έκθεση (A5-0380/2000) των κκ Haug και Ferber εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2001 όπως τροποποιήθηκε από το Συμβούλιο (όλα τα τμήματα) (13830/2000 - C5-0600/2000 - 1999/2190 (BUD)) και σχετικά με τη διορθωτική επιστολή 2/2001 στο σχέδιο γενικού προϋπολογισμού για το 2001 (13833/2000 - C5-0653/2000) Τμήμα Ι, Κοινοβούλιο - Τμήμα II, Συμβούλιο - Τμήμα III, Επιτροπή - Τμήμα IV, Δικαστήριο - Τμήμα V, Ελεγκτικό Συνέδριο - Τμήμα VI, Οικονομική και Κοινωνική Επιτροπή - Τμήμα VII, Επιτροπή των Περιφερειών - Τμήμα VIII, Διαμεσολαβητής
(Το Σώμα εγκρίνει το ψήφισμα)
Πρόεδρος.
Εκφράζω τα θερμά μου συγχαρητήρια στους δύο εισηγητές, την κ. Haug, γενική εισηγήτρια, και τον κ. Ferber.
(Χειροκροτήματα)
Κυρία Πρόεδρε, δεν θέλω να καθυστερήσω τη διαδικασία.
Θέλω μόνο, μετά τις πολλές ευχαριστίες που εκφράστηκαν, να ευχαριστήσω και τις υπηρεσίες των συνεδριάσεων που εργάστηκαν πολύ σκληρά για να μπορούμε να ψηφίζουμε γρήγορα και αποτελεσματικά.
(Χειροκροτήματα)
Θα προχωρήσουμε στην υπογραφή του προϋπολογισμού.
Επιτρέψτε μου να παρατηρήσω ότι, για δεύτερη φορά, το έγγραφο αυτό θα το υπογράψουν τρεις γυναίκες.
(Η Πρόεδρος προβαίνει στην υπογραφή του προϋπολογισμού αφού κάλεσε την κ. Parly, προεδρεύουσα του Συμβουλίου, την κ. Schreyer, μέλος της Επιτροπής, τον κ. Wynn, πρόεδρο της Επιτροπής Προϋπολογισμών, και τους εισηγητές κ. Haug, κ. Ferber και κ. Colom i Naval, να υπογράψουν και αυτοί τον προϋπολογισμό.)
Περατώθηκε η υπογραφή του προϋπολογισμού 2001.
Για λόγους τάξεως, θα ήθελα να διευκρινίσω ότι με την ευκαιρία αυτή, η κ. Parly, η οποία ήταν υποχρεωμένη να αποχωρήσει, εξέφρασε εκ μέρους του Συμβουλίου την ικανοποίησή της για τη συμφωνία που επιτεύχθηκε μεταξύ των δύο θεσμικών οργάνων, συμφωνία που ήταν το αποτέλεσμα της διαβούλευσης της 23ης του περασμένου Νοεμβρίου.
Υπενθύμισε επίσης την παρατήρηση του Συμβουλίου σχετικά με την κατάταξη των κονδυλίων του προϋπολογισμού για το σχέδιο πρόωρης συνταξιοδότησης της Επιτροπής και τις διοικητικές δαπάνες των συμφωνιών αλιείας.
Έκθεση (A5-0372/2000) του κ. Staes εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το κοινό σχέδιο που εγκρίθηκε από την επιτροπή συνδιαλλαγής όσον αφορά οδηγία του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/53/ΕΚ για τον καθορισμό των αρχών των σχετικών με τη διοργάνωση των επισήμων ελέγχων στον τομέα των ζωοτροφών (C5-0499/2000 - 1998/0301(COD))
(Το Σώμα εγκρίνει το κοινό σχέδιο)
Σύσταση για τη δεύτερη ανάγνωση (A5-0347/2000) του κ. Lannoye, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση η οποία καθορίστηκε από το Συμβούλιο ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 95/2/ΕΚ που αφορά τα πρόσθετα τροφίμων πλην των χρωστικών και γλυκαντικών (9662/1/2000 - C5-0425/2000 - 1999/0158(COD))
Η Πρόεδρος αναγγέλλει την έγκριση της κοινής θέσης όπως τροποποιήθηκε.(Το Σώμα εγκρίνει το νομοθετικό ψήφισμα)
Έκθεση (A5-0361/2000) του κ. Ferber εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 97/67/ΕΚ με στόχο το περαιτέρω άνοιγμα των κοινοτικών ταχυδρομικών υπηρεσιών στον ανταγωνισμό (COM(2000) 319 - C5-0375/2000 - 2000/0139(COD))
Κυρία Πρόεδρε, αναρωτιέμαι μήπως θα μπορούσα να καταχραστώ την επιείκεια του Σώματος.
Μίλησα στον κ. Sterckx για την τροπολογία υπ' αριθ.
60 και το σύνολο με το οποίο συνδέεται, δηλαδή τις υπ' αριθ.
52, 62, 57, 38 και 60.
Με τη σύμφωνη γνώμη του εισηγητή, θα θέλαμε να μετακινήσουμε την τροπολογία μου υπ' αριθ.
60 μεταξύ των 52 και 62, εάν φτάσουμε ως εκεί.
Ο κ. Sterckx και ο εισηγητής συμφωνούν.
Θα σας αναγνωρίσουμε την πατρότητα αυτής της πρότασης.
(Το Σώμα εγκρίνει το νομοθετικό ψήφισμα)
Έκθεση (A5-0362/2000) του κ. Garcνa-Margallo y Marfil εξ ονόματος της Επιτροπής Οικονομικής και Νομισματικής Πολιτικής, σχετικά με
I. την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση του κανονισμού (ΕΟΚ) αριθ.
218/92 του Συμβουλίου σχετικά με τη διοικητική συνεργασία στον τομέα των έμμεσων φόρων (ΦΠΑ) (COM(2000) 349 - C5-0298/2000 - 2000/0147(COD)), και
II. την πρόταση οδηγίας του Συμβουλίου για την τροποποίηση της οδηγίας 77/388/ΕΟΚ όσον αφορά το σύστημα φόρου προστιθέμενης αξίας που εφαρμόζεται σε ορισμένες υπηρεσίες παρεχόμενες με ηλεκτρονικά μέσα (COM(2000) 349 - C5-0467/2000 - 2000/0148(CNS))
(Με διαδοχικές ψηφοφορίες, το Σώμα εγκρίνει τα δύο νομοθετικά ψηφίσματα)
Έκθεση (A5-0378/2000) του κ. de Roo εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την αξιολόγηση και τη διαχείριση του περιβαλλοντικού θορύβου (COM(2000) 468 - C5-0411/2000 - 2000/0194(COD))
(Το Σώμα εγκρίνει το νομοθετικό ψήφισμα)
Έκθεση (A5-0350/2000) της κ. Lienemann, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά κοινοτικό πλαίσιο συνεργασίας για την προαγωγή της αειφόρου ανάπτυξης σε αστικό περιβάλλον (COM(1999) 557 - C5-0309/1999 - 1999/0233(COD))
(Το Σώμα εγκρίνει το νομοθετικό ψήφισμα)
Έκθεση (A5-0374/2000) του κ. Dary, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ.
404/93 περί κοινής οργάνωσης αγοράς στον τομέα της μπανάνας (COM(1999) 582 - C5-0277/1999 - 1999/0235(CNS))
(Το Σώμα εγκρίνει το νομοθετικό ψήφισμα)
Έκθεση (A5-0366/2000) της κ. Torres Marques, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου για την τροποποίηση της οδηγίας 77/388/ΕΟΚ για το κοινό σύστημα φόρου προστιθέμενης αξίας όσον αφορά τη διάρκεια εφαρμογής του ελαχίστου ύψους του κανονικού συντελεστή (COM(2000) 537/2000 - 2000/0223(CNS))
(Το Σώμα εγκρίνει το νομοθετικό ψήφισμα)
Έκθεση (A5-0390/2000) της κ. Gill εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου όσον αφορά την έγκριση πολυετούς κοινοτικού προγράμματος για την ενίσχυση της ανάπτυξης και της χρήσης του ευρωπαϊκού ψηφιακού περιεχομένου στα παγκόσμια δίκτυα και για την προώθηση της γλωσσικής πολυμορφίας στην κοινωνία των πληροφοριών (COM(2000) 323 - C5-0462/2000 - 2000/0128(CNS))
Πριν την ψηφοφορία για την τροπολογία 51
Κυρία Πρόεδρε, εάν μου το επιτρέπει το Σώμα, θα ήθελα να κάνω μια προφορική διευκρίνιση αναφορικά με την τροπολογία αριθ.
51 που κατέθεσα.
Δημιουργήθηκε μια γλωσσική σύγχυση, και το περιεχόμενο που είχα επιδιώξει δεν αποδίδεται καθόλου με αυτή τη διατύπωση.
Αντί της διατύπωσης "παραγωγών και δημιουργών κυρίως του ιδιωτικού τομέα" ήθελα κυρίως να συμπεριλάβουμε τους εκπροσώπους των παραγωγών περιεχομένου σε αυτό το πλαίσιο.
Πριν και μετά τη χθεσινή συζήτηση είχα συνομιλίες με μεμονωμένους συναδέλφους του δεύτερου νομοθετικού σώματος.
Ορισμένοι βουλευτές θεωρούν ότι οι εκπρόσωποι αυτοί των παραγωγών περιεχομένου εντάσσονται σε διάφορους άλλους σχηματισμούς εκπροσώπων.
Επομένως, η διατύπωση δεν είναι αρκετά σαφής.
Το πρόγραμμα λέγεται Ψηφιακό Περιεχόμενο, συνεπώς θα πρέπει να συμπεριλαμβάνουμε και τους παραγωγούς περιεχομένου σε αυτό.
Πιστεύω πως κάτι τέτοιο δεν θα πρέπει να αποτελεί μεγάλο πρόβλημα.
Θα χαιρόμουν αν συμφωνούσατε με αυτή την προφορική τροπολογία.
Το Σώμα εγκρίνει την κατάθεση της προφορικής τροπολογίας) (Το Σώμα εγκρίνει το νομοθετικό ψήφισμα)
Πρόταση κοινού ψηφίσματος1 σχετικά με τα αποτελέσματα του Ευρωπαϊκού Συμβουλίου που πραγματοποιήθηκε από 7 έως 10 Δεκεμβρίου 2000 στη Νίκαια
Κυρία Πρόεδρε, παρακαλώ να μου συγχωρέσετε την παρατήρηση, αλλά θέλω μόνο να επισημάνω ότι στο σχέδιο συνθήκης της Νίκαιας γίνεται δυστυχώς αναφορά ακόμη στο Ecu αντί του ευρώ.
Νομίζω πως κάτι τέτοιο δεν είναι πλέον επίκαιρο!
(Γέλια)
Είναι πράγματι εξοργιστικό!
Κύριε Πρόεδρε, διερωτώμαι εάν μπορούμε καν να εγκρίνουμε ψήφισμα για τη Σύνοδο Κορυφής της Νίκαιας.
Φοβούμαι κατά κάποιο τρόπο ότι έχουμε περιέλθει σε μια αμερικανική κατάσταση με νέα καταμέτρηση.
Διαβάζοντας τα δημοσιεύματα που εμφανίστηκαν σήμερα το πρωί στον τύπο στη χώρα μου, διαπιστώνω ότι η γαλλική Προεδρία όχι μόνο κάνει λάθος όσον αφορά τη στάθμιση των ψήφων της Πολωνίας και της Ισπανίας, πράγμα για το οποίο ο Πρόεδρος ζήτησε παρεμπιπτόντως συγνώμη, αλλά ότι υπάρχουν και άλλα ενοχλητικά προβλήματα.
Παραθέτω: στο παράρτημα 3 του σχεδίου συνθήκης αναφέρεται ότι το όριο της πλειοψηφίας το οποίο εξελίσσεται με την προσχώρηση νέων κρατών μελών πρέπει να ανέρχεται σε 73,4% όταν θα έχουν προσχωρήσει όλες οι υποψήφιες χώρες.
Αυτό σημαίνει δηλαδή ότι χρειάζονται 253 ψήφοι στο Συμβούλιο των Υπουργών.
Αυτό σημαίνει επίσης ότι η αναστέλλουσα μειοψηφία - και περί αυτού πρόκειται βεβαίως, σ' αυτό αναφερόταν η συμφωνία της Νίκαιας - ανέρχεται σε 93 ψήφους.
Στη συνέχεια όμως διαβάζουμε ότι πρόκειται για 91 ψήφους!
Αντιλαμβάνεστε ότι δεν μπορούμε να συζητήσουμε μία συνθήκη η οποία περιλαμβάνει τέτοια σφάλματα.
Προκαταλαμβάνετε την εργασία της Επιτροπής Συνταγματικών Υποθέσεων.
(Το Σώμα εγκρίνει το ψήφισμα)
Έκθεση (A5-0334/2000) του κ. Garcνa-Margallo y Marfil, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής όσον αφορά τη φορολογία των καυσίμων των αεροσκαφών (COM(2000) 110 - C5-0207/2000 - 2000/2114(COS))
(Το Σώμα εγκρίνει το ψήφισμα)
Έκθεση (A5-0352/2000) της κ. Patrie, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ανακοίνωση της Επιτροπής για την αρχή της προφύλαξης (COM(2000) 1 - C5-0143/2000 - 2000/2086(COS))
(Το Σώμα εγκρίνει το ψήφισμα)
Πριν περάσουμε στις αιτιολογήσεις ψήφου, εύχομαι Καλά Χριστούγεννα σε όλους όσους δεν θα ξαναδώ.
Το γεγονός ότι καταψήφισα τη σύμβαση με την οποία επιτρέπεται από 1ης Ιανουαρίου να διέρχονται περισσότερα φορτηγά οχήματα από τους ελβετικούς δρόμους δεν έχει καμία σχέση με τον αριθμό αδειών που χορηγήθηκαν στις μεταφορικές επιχειρήσεις των Κάτω Χωρών.
Νομίζω ότι οι 23 428 άδειες θα τους φανούν λίγες, θα χαρούν όμως με τα περιθώρια ανάπτυξης που τους προσφέρονται.
Η σύμβαση αυτή αποτελεί τμήμα ενός σχεδίου στα πλαίσια του οποίου η Ελβετία και η Νορβηγία μοιάζουν στην πράξη ολοένα και περισσότερο με τα κράτη μέλη της Ευρωπαϊκής Ένωσης.
Η μόνη διαφορά είναι ότι δεν συμβάλλουν στον κοινοτικό προϋπολογισμό και δεν έχουν δικαίωμα ψήφου.
Κατ' αυτό τον τρόπο, οι κυβερνήσεις τους μπορούν να συνεχίσουν να υποστηρίζουν ενώπιον του λαού τους ότι παραμένουν ανεξάρτητες, στην ουσία όμως αυτό αληθεύει ολοένα και λιγότερο.
Πιστεύω όμως ότι ακόμη σημαντικότερο είναι το γεγονός ότι η σύμβαση αυτή θα οδηγήσει σε σημαντική αύξηση των οδικών μεταφορών εμπορευμάτων.
Μετά την Αυστρία, το φράγμα των Αλπεων αίρεται και στην Ελβετία.
Στο παρελθόν, η χώρα αυτή είχε επιλέξει να περιορίσει τις οδικές μεταφορές και να βελτιώσει τις σιδηροδρομικές διασυνδέσεις για τα διερχόμενα φορτηγά οχήματα.
Η κυκλοφορία περισσότερων και μεγαλύτερων φορτηγών οχημάτων στους δρόμους της Ελβετίας θα υποχρεώσει τη χώρα αυτή να επενδύσει περισσότερο στην κατασκευή αυτοκινητόδρομων.
Δεν πείθομαι καθόλου από τον ισχυρισμό ότι μεγάλες περιβαλλοντολογικές οργανώσεις της Ελβετίας αποδέχθηκαν το επιχείρημα ότι τα έσοδα από τα επιβαλλόμενα τέλη θα ωφελήσουν την επέκταση των σιδηροδρόμων.
Η σύμβαση αυτή είναι ελκυστική για ορισμένες επιχειρήσεις, αλλά αρνητική για το περιβάλλον και τη δημοκρατία.
Γενικός προϋπολογισμός 2001
.
(PT) Το Ευρωπαϊκό Κοινοβούλιο μόλις ενέκρινε τώρα, μέσω της δεύτερης ανάγνωσης του προϋπολογισμού, την πλήρη επανένταξη στη γραμμή του προϋπολογισμού για το Ταμείο Συνοχής, των 360 εκατομμυρίων ευρώ που είχε θέσει σε αποθεματικό κατά την πρώτη ανάγνωσή του.
Το Ταμείο Συνοχής είναι, για τους πορτογάλους σοσιαλιστές, ακρογωνιαίος λίθος της οικονομικής και κοινωνικής πολιτικής που δρομολογήθηκε με την Ενιαία Ευρωπαϊκή Πράξη και ενισχύθηκε σημαντικά με τη συνθήκη του Μάαστριχτ.
Από τη δημιουργία του, το Ταμείο Συνοχής υπήρξε αξιόλογο παράδειγμα σημαντικών επιπτώσεων σε δύο τομείς κοινοτικού ενδιαφέροντος - περιβάλλον και διευρωπαϊκά δίκτυα -της αποτελεσματικής εφαρμογής του κοινοτικού προϋπολογισμού καθώς και των υψηλότερων ποσοστών εκτέλεσης σε όλο τον κοινοτικό προϋπολογισμό.
Όπως δήλωσε ο σύντροφός μας Mαrio Soares, κατά την ανάληψη των καθηκόντων της σημερινής Επιτροπής Πρόντι, το πιο αρνητικό σημείο του προγράμματός της ήταν η κατάργηση της Διεύθυνσης των Υπηρεσιών αυτού του Ταμείου και ο αποκλεισμός της από το όνομα και από το οργανόγραμμα της πρώην Γενικής Διεύθυνσης ΧVI.
Αυτή η κατάργηση, που άρχισε να υλοποιείται στα μέσα του περασμένου έτους, όπως είχαμε προβλέψει, οδήγησε σε μία δραματική διακοπή του ρυθμού έγκρισης σχεδίων και εκτέλεσης πληρωμών, που είχε ως αποτέλεσμα η ετήσια εκτέλεση αναλήψεων του ταμείου αυτού, στο τέλος Ιουνίου του 2000, να τοποθετείται κάτω του 1%.
Προτείνοντας στο Ευρωπαϊκό Κοινοβούλιο την περικοπή 360 εκατομμυρίων ευρώ από τις προβλεπόμενες πληρωμές για το 2001, η Επιτροπή έδειχνε ανησυχητικά σημάδια έλλειψης ενδιαφέροντος, κινήτρων και βούλησης προκειμένου να υλοποιήσει πλήρως το χρηματοδοτικό πακέτο που ενέκρινε το Ευρωπαϊκό Συμβούλιο του Βερολίνου.
Μετά την πρόταση αυτή, οι πορτογάλοι σοσιαλιστές αποφάσισαν να καταψηφίσουν τον προϋπολογισμό σε πρώτη ανάγνωση, σε περίπτωση περικοπής των 360 εκατομμυρίων ευρώ από το σχέδιο προϋπολογισμού, και δέχθηκαν να υπερψηφίσουν τον προϋπολογισμό μόνο όταν η θέση αυτή τροποποιήθηκε προκειμένου να τεθεί το ποσό αυτό στο αποθεματικό.
Ενώπιον των συνδυασμένων προσπαθειών των αντιπροσωπειών διαφόρων κυβερνήσεων στο Συμβούλιο, ιδίως της πορτογαλικής κυβέρνησης, και βουλευτών από διάφορες κοινοβουλευτικές ομάδες, όπου είναι δίκαιο να διακρίνουμε τους πορτογάλους σοσιαλιστές, αποφασίστηκε στον τριμερή διάλογο που πραγματοποιήθηκε μεταξύ Επιτροπής, Συμβουλίου και Κοινοβουλίου να επανεγγραφεί το σύνολο των ποσών που προβλέπονταν στην πρώτη ανάγνωση του Συμβουλίου για τις πληρωμές του Ταμείου Συνοχής, ενώ και το Ευρωπαϊκό Κοινοβούλιο επικύρωσε τώρα αυτή τη θέση.
Εκφράζουμε την ικανοποίησή μας για το γεγονός αυτό και αναλαμβάνουμε τη δέσμευση να επαγρυπνούμε όσον αφορά την εκτέλεση του Ταμείου Συνοχής.
Προκειμένου η εκτέλεση του Ταμείου Συνοχής να καλύψει την καθυστέρηση με την οποία ξεκίνησε αυτή την περίοδο προγραμματισμού, θα χρειαστεί πολλαπλάσια προσπάθεια και προσοχή εκ μέρους των δικαιούχων κρατών μελών και, πάνω από όλα, να του δώσει η Επιτροπή μέγιστη προτεραιότητα, ενισχύοντας ιδίως τους ανθρώπινους και οικονομικούς πόρους που διατίθενται για την παρακολούθησή της.
.
(FR) Η συζήτηση κατά τη δεύτερη ανάγνωση του προϋπολογισμού 2001 μας οδηγεί στις ίδιες σκέψεις με εκείνες του περασμένου Οκτωβρίου και συνεπώς καταλήγουμε στις ίδιες αρνητικές ψήφους.
Όπως υπενθυμίσαμε κατά την πρώτη ανάγνωση, η βοήθεια που παρέχεται στα Βαλκάνια δεν αιτιολογεί σε καμία περίπτωση την αναθεώρηση των δημοσιονομικών προοπτικών, ούτε την αμφισβήτηση, βάσει απατηλών προσχημάτων, των συμφωνιών αλιείας με το Μαρόκο με την αποθεματοποίηση των 130 εκατομμυρίων ευρώ.
Εκφράζουμε την ικανοποίησή μας για το ότι αυτό έχει πλέον αναγνωρισθεί.
Το σημαντικότερο γεγονός που συνέβη από τις προηγούμενες συζητήσεις σχετικά με τον προϋπολογισμό είναι η κρίση που σχετίζεται με τη νόσο των "τρελών αγελάδων" .
Εάν η Γαλλία είναι σήμερα ικανοποιημένη επειδή η Ευρωπαϊκή Ένωση αποδέχθηκε τελικά τις γαλλικές θέσεις σχετικά με την πρόληψη, εμείς συνεχίζουμε να ανησυχούμε για τις πιστώσεις που απαιτούν οι νέες αυτές πολιτικές επιλογές.
Η σοβαρότητα της κατάστασης οδήγησε την Ομάδα μας στο να καταθέσει ορισμένες τροπολογίες στις οποίες τονίζεται ότι είναι επείγουσα ανάγκη να προβλεφθούν οι απαραίτητοι πόροι για τη συστηματική διεξαγωγή ελέγχων ανίχνευσης και την κάλυψη του κόστους τους, όπως και για τη μαζική ενίσχυση του πληγέντα κλάδου βοείου κρέατος.
Τα 60 εκατομμύρια ευρώ που έχουν προβλεφθεί για τους μεν και τα περίπου 360 εκατομμύρια ευρώ για τους δε δεν επαρκούν για το 2001.
Ζητάμε να πραγματοποιηθεί, από τον Ιανουάριο, σημαντικός ΔΣΠ, ο οποίος θα αντανακλά το ενδιαφέρον που δείχνει η Συνέλευσή μας για το ζήτημα αυτό.
.
(DE) Καταψήφισα το ψήφισμα γιατί συμπεριελήφθη το στοιχείο 21, στο οποίο ο Γενικός Γραμματέας του Ευρωπαϊκού Κοινοβουλίου καλείται να συνεχίσει τις διαβουλεύσεις με την κυβέρνηση του Λουξεμβούργου για να καταστεί δυνατή η μετάθεση από το Λουξεμβούργο στις Βρυξέλλες όλων των υπαλλήλων που απαιτούνται για μια πιο αποδοτική και οικονομική διοίκηση της Γραμματείας του Κοινοβουλίου και για τη βελτίωση των υπηρεσιών για τα μέλη του Σώματος στις Βρυξέλλες.
Το κείμενο αυτό αποτελεί μια ιδανική επικύρωση του ουσιαστικού κλεισίματος της Γενικής Γραμματείας του Ευρωπαϊκού Κοινοβουλίου στο Λουξεμβούργο.
Οι αρχηγοί κρατών και κυβερνήσεων είχαν αποφασίσει τον 1992 στο Εδιμβούργο ότι το Ευρωπαϊκό Κοινοβούλιο θα έχει τρεις έδρες για τις εργασίες του: το Στρασβούργο για 12 συνεδριάσεις της Ολομέλειας ετησίως, τις Βρυξέλλες για τις συνεδριάσεις των επιτροπών και των πολιτικών ομάδων καθώς και τις μίνι συνόδους και το Λουξεμβούργο ως έδρα της Γενικής Γραμματείας.
Ασφαλώς γνώριζαν οι αρχηγοί κρατών και κυβερνήσεων στο Εδιμβούργο ότι οι τρεις έδρες θα προκαλούσαν έξοδα μετακίνησης και διαμονής, επομένως δεν εναπόκειται στους ευρωβουλευτές να κάνουν υπόμνηση σχετικά με το θέμα των εδρών για μια πιο οικονομική διοίκηση.
Αυτό θα μπορούσαμε να το κάνουμε βέβαια γενικότερα, γιατί καθένας από μας θα μπορούσε να αναφέρει παραδείγματα για τρόπους εξοικονόμησης χρημάτων και μάλιστα πολύ περισσότερων από τα έξοδα μετακίνησης των υπαλλήλων που πρέπει να ταξιδεύουν από το Λουξεμβούργο στις Βρυξέλλες ή στο Στρασβούργο.
Θα πρέπει πάντως να υπογραμμίσουμε ότι τα έξοδα μετακίνησης από τις Βρυξέλλες στο Στρασβούργο είναι πολύ πιο υψηλά.
Δεν είναι όμως πολλοί αυτοί που κατανοούν ότι αυτό το ζήτημα πλήττει έμμεσα το Στρασβούργο.
Μια μικρή πλειοψηφία του ΕΚ είχε αποφασίσει ήδη τον Ιούλιο για το 2001 και οι 12 εβδομαδιαίες σύνοδοι της Ολομέλειας που πρέπει να πραγματοποιούνται ετησίως στο Στρασβούργο να διαρκούν από Δευτέρα απόγευμα έως Πέμπτη, να διαγραφεί δηλαδή η Παρασκευή, πράγμα που αποτέλεσε μια πρώτη επίθεση κατά του Στρασβούργου.
Ίσως να παραιτήθηκαν και οι Γάλλοι από την προσπάθεια, εάν ευσταθεί η ανακοίνωση της 13ης Δεκεμβρίου σε μια γερμανική εφημερίδα, σύμφωνα με την οποία ο Πρόεδρος Σιράκ φέρεται μετά από πραγματικό παζάρι να υποσχέθηκε στον επαναστατούντα βέλγο πρωθυπουργό (που έχει ανακηρυχθεί σε ήρωα της Νίκαιας) να πραγματοποιούνται στο μέλλον όλες οι σύνοδοι κορυφής καθώς και οι πρόσθετες συνεδριάσεις της Ολομέλειας του Ευρωπαϊκού Κοινοβουλίου στις Βρυξέλλες.
Αυτό ήταν το τίμημα για να συμφωνήσει τελικά ο "ήρωας της Νίκαιας" σε περιπτώσεις ειδικής πλειοψηφίας στο Συμβούλιο να έχει λιγότερες ψήφους από τις μεγαλύτερες σε πληθυσμό Κάτω Χώρες.
Με την υιοθέτηση αυτών των κειμένων αναμφίβολα θα ξεθαφτεί τώρα και το έγγραφο ενός Αντιπροέδρου του Κοινοβουλίου, με το οποίο επιθυμεί τη μεταφορά ολόκληρων υπηρεσιών και Γενικών Διευθύνσεων από το Λουξεμβούργο στις Βρυξέλλες.
Έτσι, στο Λουξεμβούργο θα παραμείνουν το πολύ οι τεχνικές υπηρεσίες, η υπηρεσία εκδόσεων και η υπηρεσία μετάφρασης.
Τούτο αντίκειται σαφώς στο γράμμα και στο πνεύμα των προαναφερθεισών αποφάσεων των αρχηγών κρατών και κυβερνήσεων όσον αφορά το θέμα της έδρας.
Οι υποκινητές αυτής της μεταφοράς της Γενικής Γραμματείας από το Λουξεμβούργο στις Βρυξέλλες δεν ασχολούνται βέβαια με τις κοινωνικές και απάνθρωπες επιπτώσεις στους υπαλλήλους και τις οικογένειές τους, πολλοί από τους οποίους ζουν εδώ και δεκαετίες στο Λουξεμβούργο, έχουν εκεί τη δική τους κατοικία, τα παιδιά τους πηγαίνουν εκεί στο σχολείο και οι σύζυγοί τους εργάζονται.
Κατά τα άλλα, με κάθε ευκαιρία, προσήκουσα ή μη, υιοθετούμε εδώ ψηφίσματα σχετικά με την οικογενειακή επανένωση.
Διαλύουμε λοιπόν τις οικογένειες των υπαλλήλων μας, ιδίως των υπαλλήλων βαθμού D, C και B που δεν μπορούν να ανταπεξέλθουν σε δαπανηρές μετακομίσεις και τις οικονομικές επιπτώσεις τους, και το κάνουμε αυτό με το φτηνό επιχείρημα ότι πρέπει να εξοικονομήσουμε κόστος.
Αυτό δεν μπορεί και δεν πρέπει να γίνει.
Η κυβέρνηση του Λουξεμβούργου καλείται βέβαια τώρα πάλι, όχι μόνο να είναι σε επαγρύπνηση, αλλά και να διασφαλίσει την τήρηση των συνθηκών.
Κύριε Πρόεδρε, έδωσα την ευνοϊκή μου ψήφο στον προϋπολογισμό, αλλά είναι η τελευταία φορά που ψηφίζω υπέρ, επειδή θεωρώ απολύτως ανεπαρκές το ενδιαφέρον που δείχνει το Ευρωπαϊκό Κοινοβούλιο για τους ηλικιωμένους και τους συνταξιούχους.
Πριν φύγω, οι άνθρωποι αυτοί μου είπαν: "Είναι Χριστούγεννα και εμείς στο Μπέργκαμο θα γιορτάσουμε τα Χριστούγεννα και την Αγία Λουκία.
Θα είναι ο κ. Ferber Αγιος Βασίλης;
Θα είναι η κ. Haug Αγία Λουκία για τους ηλικιωμένους και τους συνταξιούχους;"
Δυστυχώς πρέπει να απαντήσω πως όχι, επειδή, παρότι οι συνταξιούχοι αποτελούν στην Ευρωπαϊκή Ένωση το 30% περίπου του πληθυσμού, στον προϋπολογισμό μας δεν δίνεται ανάλογη χρηματοδοτική υποστήριξη για να λύσουν τα προβλήματά τους.
.
(ΕΝ) Υποστηρίζω ολόψυχα αυτήν την έκθεση του κ. Staes για την οργάνωση επίσημων επιθεωρήσεων στον τομέα της διατροφής των ζώων.
Επιτρέπει στην Επιτροπή να λαμβάνει προστατευτικά μέτρα σε περιπτώσεις επείγουσας ανάγκης χωρίς να διαβουλεύεται με τα κράτη μέλη και έτσι αυξάνει σημαντικά την ταχύτητα και την αποτελεσματικότητα με την οποία αντιμετωπίζονται τα περιστατικά.
Η αλλαγή της υποχρέωσης των κρατών μελών να παράσχουν "κάθε αναγκαία βοήθεια" παρά "πλήρη βοήθεια" , καθώς και το γεγονός ότι το Ευρωπαϊκό Κοινοβούλιο πρέπει να ενημερώνεται για τα αποτελέσματα δείχνει ότι αυτή η έκθεση έχει γνήσια σημασία για όλα τα κράτη μέλη.
.
(SV) Εμείς, οι σουηδοί και δανοί σοσιαλδημοκράτες, υπερψηφίσαμε σήμερα τον προϋπολογισμό της ΕΕ για το 2001.
Ο προϋπολογισμός αυτός παρέχει τη δυνατότητα στην ΕΕ να πραγματοποιήσει τις δραστηριότητες στις οποίες έχει δώσει προτεραιότητα διατηρώντας συγχρόνως τη δημοσιονομική πειθαρχία.
Ο προϋπολογισμός της ΕΕ για το επόμενο έτος αποτελεί ένα από τους πλέον περιορισμένους σε σχέση με το ΑΕΠ των κρατών μελών.
Ο προϋπολογισμός του 2001 βασίζεται σε μεγάλο βαθμό σε ένα συμβιβασμό μεταξύ του Κοινοβουλίου, του Συμβουλίου και της Επιτροπής, ο οποίος μας βρίσκει σύμφωνους.
Το Κοινοβούλιο κατόρθωσε να γίνουν δεκτές διάφορες σημαντικές προτεραιότητές του - μεταξύ άλλων να δοθεί περισσότερη έμφαση στην καταπολέμηση της ανεργίας και της φτώχειας, καθώς και διάφορα σημαντικά ζητήματα που αφορούν το περιβάλλον, την ισότητα κλπ.
Καταψηφίσαμε τις επιθέσεις της Δεξιάς κατά του προγράμματος LIFE και του Ευρωπαϊκού Λόμπι Γυναικών.
Βρήκαμε έτσι τα μέσα που χρειάζονται προκειμένου να μπορέσουμε να παράσχουμε μία σημαντική στήριξη στην ανοικοδόμηση και τον εκδημοκρατισμό των Βαλκανίων, περιλαμβανομένης τώρα και της Σερβίας.
Ωστόσο χρειαζόμαστε ακόμα μία μακροπρόθεσμη λύση για την επόμενη χρήση.
Αντιμετωπίζουμε κριτικά τις ιδέες και τις κατευθύνσεις που ακούσαμε σε σχέση με τη γεωργική πολιτική της ΕΕ.
Θα πρέπει να πραγματοποιηθεί μία ευρύτερη μεταρρύθμιση στο μέλλον, για να βρεθούν μάλιστα και τα αναγκαία περιθώρια για τη διεύρυνση της ΕΕ.
Η γεωργική πολιτική της ΕΕ είναι υπερβολικά δαπανηρή.
Επιπλέον, είμαστε απολύτως αντίθετοι με την υπερπαραγωγή γεωργικών προϊόντων και τη χρήση εκ μέρους της ΕΕ των μέσων της πληροφορικής προκειμένου να διατεθεί προς πώληση αυτό το πλεόνασμα.
Διαφωνούμε επίσης έντονα με την ευρεία στήριξη που παρέχεται στην παραγωγή καπνού, στήριξη η οποία, πιστεύουμε, είναι απολύτως αντίθετη προς τις αυξανόμενες φιλοδοξίες της ΕΕ σχετικά με την προστασία της δημόσιας υγείας.
Θα θέλαμε επίσης να υπογραμμίσουμε τη σημασία που δίνουμε στην αποτελεσματική εκτέλεση του κοινοτικού προϋπολογισμού, έτσι ώστε να μπορέσουμε να αντιμετωπίσουμε τις σημαντικές καθυστερήσεις που σημειώνονται σε διάφορους τομείς.
Το δημοσιονομικό σύστημα, καθώς και οι μέθοδοι της διαφάνειας, της αναθεώρησης και του πολιτικού ελέγχου, θα πρέπει να βελτιωθούν και να εκσυγχρονισθούν το ταχύτερο δυνατόν.
Εμείς οι σοσιαλδημοκράτες των βορείων χωρών κατορθώσαμε επίσης να γίνει δεκτή μία πρόταση για αύξηση της ενίσχυσης προς την τοπική και περιφερειακή συνεργασία στην περιοχή της Βαλτικής, ενίσχυση η οποία ανέρχεται σήμερα στα 16 εκατομμύρια ευρώ.
Το Κοινοβούλιο αύξησε επιπλέον τα κονδύλια υπέρ της αδελφοποίησης πόλεων, ένα πρόγραμμα το οποίο θεωρούμε σημαντικό προκειμένου να ενισχυθεί η τοπική συνεργασία εντός της Ένωσης.
.
(FR) Καταρχάς, θα ήθελα να υπενθυμίσω ότι η μικρή αύξηση του προϋπολογισμού 2001 όπως εγκρίθηκε από το Συμβούλιο, σε σχέση με εκείνη του τρέχοντος έτους, αποτελεί αναγκαίο πολιτικό μήνυμα που απευθύνεται στους συμπολίτες μας.
Πράγματι, η δημοσιονομική εγκράτεια πρέπει να αφορά όλους προκειμένου να γίνει αποδεκτή.
Η συνεδρίαση διαβούλευσης της 23ης Νοεμβρίου αφιέρωσε τη χρήση ολόκληρου του ποσού του μέσου ευελιξίας, δηλαδή 200 εκατομμύρια ευρώ, υπέρ της ΣΕΡΒΙΑΣ, και αυτό είναι σωστό, παρόλο που είναι λυπηρό ότι το Κοινοβούλιο χρειάστηκε να ανακαλέσει τις αποφάσεις που είχε λάβει κατά την πρώτη ανάγνωση και οι οποίες ευνοούσαν το MEDA.
Πέραν των 200 εκατομμυρίων ευρώ έκτακτης βοήθειας που αντλήθηκαν από τον προϋπολογισμό 2000 προκειμένου να μπορέσουν οι Σέρβοι να περάσουν τον χειμώνα σε όσο το δυνατό καλύτερες συνθήκες, έπειτα από τον τριμερή διάλογο του μήνα Οκτωβρίου θα προστεθούν 240 εκατομμύρια το 2001 στο πλαίσιο της βοήθειας για τα Βαλκάνια, ενώ ο προτάσεις "Πρόντι" θα επέτρεπαν να διατεθούν 2,2 δισεκατομμύρια ευρώ κατανεμημένα σε αρκετά χρόνια για την ανασυγκρότηση της περιοχής αυτής, και ιδίως της ΟΔΓ.
Έτσι λοιπόν, και με αρκετή καθυστέρηση, η Ευρωπαϊκή Ένωση αναγνωρίζει την ανάγκη χορήγησης σημαντικής βοήθειας στην πληγωμένη Γιουγκοσλαβική Δημοκρατία και αυτό στο πλαίσιο του σεβασμού των συνόρων της.
Το ύψος της βοήθειας που έχει προβλεφθεί για το Κοσσυφοπέδιο δημιουργεί, ωστόσο, ορισμένα δικαιολογημένα ερωτηματικά σχετικά με την ικανότητα απορρόφησης των 350 εκατομμυρίων ευρώ που είχαν αρχικά προβλεφθεί για την περιοχή αυτή το 2001.
Πρέπει λοιπόν να πραγματοποιηθεί ακριβής και αυστηρή εκτίμηση των αναγκών ανασυγκρότησης για όλες τις περιοχές της ΟΔΓ, αλλά πρέπει επίσης να αναγνωρισθεί το Βελιγράδι ως ο μόνος νόμιμος συνομιλητής για όλες τις μελλοντικές δράσεις, διαφορετικά η Ευρωπαϊκή Ένωση κινδυνεύει να φανεί ότι τροφοδοτεί και υποστηρίζει αυτονομιστικά και τρομοκρατικά κινήματα της περιοχής.
(Η αιτιολόγηση συντομεύτηκε κατ' εφαρμογή του άρθρου 137, παράγραφος 1, του Κανονισμού)
Έκθεση Staes (A5-0372/2000)
Έκθεση Lannoye (A5-0347/2000)
Κύριε Πρόεδρε, ψήφισα υπέρ αυτής της έκθεσης σχετικά με τη χρήση πρόσθετων υλών στα τρόφιμα και, ιδιαίτερα, υπέρ της απαγόρευσης της χρήσης αλγινικού νατρίου για τη συντήρηση των καρότων.
Κατ' αυτόν τον τρόπο παραπλανούμε τρεις φορές τους καταναλωτές: τους παραπλανούμε μία φορά επειδή μοιάζουν φρέσκα τα καρότα που έχουν συλλεχθεί ένα, δύο, τρία ή τέσσερα χρόνια πριν· τους παραπλανούμε δεύτερη φορά επειδή οι καταναλωτές βρίσκουν καρότα σκληρά, σαν να είχαν μόλις συλλεχθεί, αντί για μαλακά, πλαδαρά καρότα, όπως συμβαίνει με τα πολυκαιρισμένα· τους παραπλανούμε τρίτη φορά επειδή είναι γνωστό σε όλους, κύριε Πρόεδρε, ότι το καρότο προξενεί δυσκοιλιότητα και με το αλγινικό νάτριο τα καρότα γίνονται υπακτικά.
Κύριε Πρόεδρε, προτείνω την ημέρα που ο κ. Fatuzzo θα δημοσιεύσει τα άπαντά του, δηλαδή την αντιπαραβολή όλων των αιτιολογήσεων της ψήφου του, να δώσει σε όλους μας από ένα αντίτυπο.
Αξίζει τον κόπο.
Έκθεση Garcνa-Margallo y Marfil (A5-0362/2000)
Κύριε Πρόεδρε, υπερψήφισα την έκθεση Garcνa-Margallo y Marfil, που αφορά τη φορολόγηση του ηλεκτρονικού εμπορίου.
Πρέπει να πω ότι χθες τη νύχτα ονειρεύτηκα πως ήμουν συνταξιούχος.
Στην πραγματικότητα, παρότι είμαι εκπρόσωπος του Κόμματος των Συνταξιούχων στην Ιταλία, δεν έχω συνταξιοδοτικό επίδομα.
Λοιπόν, ονειρεύτηκα ότι ήμουν πολύ ηλικιωμένος και συνταξιούχος και χρειαζόμουν φάρμακα.
Αντί να χρειάζεται, όπως συνήθως, να πάω στο γιατρό για τη συνταγή, έπειτα στο φαρμακείο, και έπειτα να πρέπει να πληρώσω για να πάρω τα φάρμακα στο σπίτι μου, ο γιατρός πατούσε ένα κουμπί στο κομπιούτερ του και, όταν έφθανα στο σπίτι, έβρισκα ήδη τα φάρμακα, που είχαν παραδοθεί εν τω μεταξύ από το φαρμακείο, το οποίο είχε λάβει την παραγγελία ηλεκτρονικά.
Σας ρωτώ, επομένως, κύριε Πρόεδρε: πότε θα ψηφίσουμε μια οδηγία που θα διευκολύνει κατ' αυτόν τον τρόπο το ηλεκτρονικό εμπόριο;
Εύχομαι σύντομα.
.
(FR) Καταψηφίσαμε την έκθεση Torres Marques που αφορά την εναρμόνιση του ΦΠΑ στην Ευρώπη και, την έκθεση Garcνa-Margallo y Marfil της οποίας το αντικείμενο είναι η φορολόγηση των υπηρεσιών που παρέχονται με ηλεκτρονικά μέσα.
Εναντιωνόμαστε στο φόρο της προστιθέμενης αξίας σε όλες του τις μορφές, δεδομένου ότι πρόκειται για έναν έμμεσο φόρο που πλήττει κυρίως τις εργατικές τάξεις.
Εξάλλου, η πρόταση σκοπεύει να προσδιορίσει κάποια όρια, δηλαδή να καταργήσει τα πιο χαμηλά ποσοστά ΦΠΑ για, ακριβώς, προϊόντα μεγάλης κατανάλωσης, όπως το ψωμί, το λάδι και τα γαλακτοκομικά ή ακόμη τα αναγκαία φάρμακα.
Εναρμόνιση για την εναρμόνιση, υποστηρίζουμε την κατάργηση του ΦΠΑ σε ευρωπαϊκή κλίμακα και την αντικατάστασή του από γεωμετρικά αυξανόμενη κλίμακα φορολόγησης των κερδών των επιχειρήσεων και των εσόδων του κεφαλαίου.
.
(SV) Καταψηφίσαμε την τροπολογία 13 του Olle Schmidt.
Το συμπέρασμα στο οποίο καταλήγει από το γεγονός ότι οι ΗΠΑ παρέχουν απαλλαγή από το ΦΠΑ για το ηλεκτρονικό εμπόριο επί πέντε έτη, είναι ότι και η ΕΕ θα πρέπει να πράξει κάτι τέτοιο.
Πρόκειται για ένα προφανώς λανθασμένο συμπέρασμα.
Δεν υπάρχει λόγος να χορηγούνται φορολογικές ελαφρύνσεις σε μία συγκεκριμένη μορφή διανομής.
Επιπλέον, με μία τέτοια προσαρμογή στα όσα εφαρμόζουν οι ΗΠΑ θα ήταν ακόμη πιο δύσκολη μετά την πάροδο της πενταετίας η επίτευξη κανονικών φορολογικών επιπέδων τόσο στις ΗΠΑ όσο και στην Ευρώπη.
Εξάλλου, θα πρέπει να παύσουμε πλέον να εισάγουμε τα κακώς έχοντα της Αμερικής στην Ευρώπη, τόσο σε αυτόν όσο και σε άλλους τομείς.
Έκθεση Ferber (A5-0361/2000)
Προτείνω να στείλει επίσης ένα αντίτυπο στη Μάλτα, εφόσον η μόνη αιτιολόγηση ψήφου στην οποία δεν προέβη είναι, νομίζω, όταν συζητήσαμε το θέμα της Μάλτας.
Πιστεύω ότι η Βαλέτα δεν έχει συνέλθει από τότε.
Κύριε Πρόεδρε, θα προσπαθήσω να επανορθώσω πριν από το 2004 με κάποια δήλωση υπέρ της Μάλτας.
Σχετικά με την έκθεση Ferber ψήφισα υπέρ, αν και πρέπει να πω ότι είμαι υπέρ μιας μεγαλύτερης απελευθέρωσης της ταχυδρομικής υπηρεσίας.
Συχνά ακούω να μου λένε: "Οι συνταξιούχοι, οι ηλικιωμένοι θέλουν να τους παραδίδεται το ταχυδρομείο καθημερινά, παρότι ζουν σε απομακρυσμένους ή ορεινούς τόπους· εσύ, επομένως, Fatuzzo, θα πρέπει να υποστηρίξεις στο μέγιστο την ταχυδρομική υπηρεσία" .
Πρέπει να πω, αντίθετα, ότι ορισμένοι ορεσίβιοι ηλικιωμένοι συνταξιούχοι μου είπαν: "Θα προτιμούσα να λαμβάνω το ταχυδρομείο μία φορά την εβδομάδα, αλλά να έχω υψηλότερη σύνταξη παρά να λαμβάνω το ταχυδρομείο κάθε μέρα και να έχω χαμηλότερη σύνταξη" .
Γι' αυτό πιστεύω σε μια μεγαλύτερη απελευθέρωση.
Καταψηφίσαμε την έκθεση Ferber.
Αντιτασσόμαστε σε οποιονδήποτε έλεγχο ασκείται από ιδιωτικά κεφάλαια σε μια δημόσια υπηρεσία τόσο σημαντική όσο τα ταχυδρομεία, ανεξαρτήτως του αν το όριο βάρους/τιμής, πάνω από το οποίο θα τους ανοίξουμε την πόρτα είναι 350, 150 ή 50 γραμμάρια.
Ανεξαρτήτως του αν η ιδιωτικοποίηση είναι προοδευτική ή αιφνίδια, σημαίνει σε κάθε περίπτωση τη ρευστοποίηση της δημόσιας υπηρεσίας και έχει σοβαρές συνέπειες για τους εργαζόμενους των ταχυδρομείων.
Εμείς δεν πρόκειται να υποστηρίξουμε με κανένα τρόπο μία ενέργεια που εξυπηρετεί μόνον τα συμφέροντα ορισμένων καπιταλιστικών ομάδων που ψάχνουν ένα πεδίο επενδύσεων για ιδιωτικό κέρδος σε βάρος ολόκληρου του πληθυσμού, και ιδιαίτερα της μερίδας του πληθυσμού με τα χαμηλότερα εισοδήματα.
.
(SV) Οι σουηδοί σοσιαλδημοκράτες στο Ευρωπαϊκό Κοινοβούλιο θεωρούν ότι η αγορά των ταχυδρομικών υπηρεσιών εντός της Ένωσης οφείλει να ανοίξει στον ανταγωνισμό.
Μέσω της σταδιακής απορύθμισης στην ευρωπαϊκή αγορά μπορούν να καταστούν αποτελεσματικότερες οι υπηρεσίες που προσφέρουν τα ταχυδρομεία στους πελάτες τους.
Μία καταληκτική ημερομηνία στέλνει ένα σαφές μήνυμα στους φορείς της αγοράς ταχυδρομικών υπηρεσιών και παρέχει τη δυνατότητα στα εθνικά μονοπώλια να προετοιμαστούν καλύτερα για την απορύθμιση.
Γι' αυτό ψηφίσαμε υπέρ μίας καταληκτικής ημερομηνίας για τη φιλελευθεροποίηση.
Θεωρούμε επίσης απαράδεκτο να ανταγωνίζονται κάποιες χώρες μέλη της ΕΕ για παράδειγμα στη σουηδική αγορά ταχυδρομικών υπηρεσιών καθ' ην στιγμήν η ίδιες δεν είναι διατεθειμένες να επιτρέψουν τον ανταγωνισμό στη δική τους αγορά.
Γι' αυτό απείχαμε σήμερα της ψηφοφορίας για την έκθεση Ferber.
Υπερψήφισα σήμερα την έκθεση Ferber για τις "ευρωπαϊκές ταχυδρομικές υπηρεσίες" , διότι πιστεύω ότι υπό τις σημερινές συνθήκες του συσχετισμού δυνάμεων στην Ευρώπη και στο εσωτερικό του Ευρωπαϊκού Κοινοβουλίου, επιτύχαμε το καλύτερο που μπορούσαμε να επιτύχουμε για να αποφευχθεί η εξαφάνιση της δημόσιας ταχυδρομικής υπηρεσίας στην Ευρώπη!
Για να γίνει αυτό, απαιτήθηκαν έντονες διαπραγματεύσεις και μέγιστη κινητοποίηση σε όλα τα επίπεδα, αλλά μέχρι σήμερα, διαφυλάχθηκε το ουσιώδες!
Εντούτοις, θα ήθελα να το πω με κάποια επισημότητα: δεν μπορώ να δεχθώ τίποτε περισσότερο από μια Ευρώπη, κατά την άποψή μου, υπερβολικά φιλελεύθερη!
Χρειάζεται συνεπώς πολύ σύντομα μια οδηγία πλαίσιο για τις ταχυδρομικές υπηρεσίες στην Ευρώπη.
Η Σύνοδος Κορυφής της Νίκαιας έδωσε "πράσινο φως" σε αυτό το σχέδιο.
Ο Claude Desama είναι αποφασισμένος να φέρει εις πέρας την αποστολή του.
Βρισκόμαστε και εδώ σε ένα σταυροδρόμι όπου όλοι οι υπερασπιστές της δημόσιας υπηρεσίας πρέπει να ανασυνταχθούν.
Με την έκθεση Ferber, αποδείξαμε ότι είναι δυνατόν.
Τώρα, πρέπει να το κάνουμε.
.
(FR) Θέλω να εκφράσω την ικανοποίησή μου για την πρώτη αυτή ανάγνωση και την εργασία που πραγματοποίησε η Επιτροπή Περιφερειακής Πολιτικής και Μεταφορών, για τη δέσμευση του εισηγητή μας και κυρίως για τη γνώση και την επιμονή που έχει επιδείξει άπειρες φορές ο Brian Simpson, ο σκιώδης εισηγητής μας στο πλαίσιο της ομάδας ΕΣΚ.
Η απελευθέρωση των ταχυδρομικών υπηρεσιών αποτελεί θέμα ουσιώδους σημασίας που συνδέεται με την αντίληψη της υπηρεσίας γενικού ενδιαφέροντος, και γενικότερα με τη διατήρηση της κοινωνικής και εδαφικής συνοχής της Ευρωπαϊκής Ένωσης.
Πράγματι, πέρα από την τεχνική αλλά αναγκαία άποψη σχετικά με όσα θέλουμε να διατηρήσουμε στον τομέα της καθολικής υπηρεσίας και με όσα επιθυμούμε να ανοίξουμε στον ανταγωνισμό, αναδύεται η εφαρμογή του "ευρωπαϊκού κοινωνικού προτύπου" .
Μέχρι πού μπορεί να φθάσει η απελευθέρωση;
Γιατί πρέπει να επιταχυνθεί η διαδικασία, όπως το επιθυμεί η Επιτροπή και ο Επίτροπος Bolkenstein;
Γιατί πρέπει να διαλυθούν υπηρεσίες χρήσιμες και αναγνωρισμένες από τους συμπολίτες μας με το να μην τους παρέχονται κατάλληλα οικονομικά μέσα και με το να εξαρτώνται από ένα σύστημα επιδοτήσεων απαρχαιωμένο και μειονεκτικό;
Δεν μπορούμε φυσικά να θέσουμε υπό αμφισβήτηση (όπως πρότεινε η εκτελεστική Επιτροπή) την αρχή της προσαρμοστικότητας της δημόσιας υπηρεσίας που συνταυτίζεται με την ιστορία των περισσοτέρων χωρών μας και με την οποία έχουμε συνδεθεί.
Όλα αυτά δεν μου φαίνονται λογικά, και ευτυχώς μπορέσαμε να διορθώσουμε την κατεύθυνση κατά την ψηφοφορία στην κοινοβουλευτική επιτροπή.
Για τον λόγο αυτό, υπερψήφισα την έκθεση όπως την εγκρίναμε στην επιτροπή.
.
(FR) Με ποιον τρόπο ο τομέας των ταχυδρομείων θα ξεπεράσει την περίοδο αυτή κατά την οποία οι αντιφάσεις και οι διαμάχες ήλθαν να στηρίξουν τις συνηγορίες, αν και συχνά τεχνικής φύσης, οι οποίες διατυπώθηκαν στο πλαίσιο του ανοίγματος αυτού του τομέα στον ανταγωνισμό;
Μπορούμε να διαγράψουμε με μια απλή απόφαση, ενδεχομένως με ελάχιστη πλειοψηφία, την αντίληψη σχετικά με την ταχυδρομική υπηρεσία, αντίληψη που έχει τις ρίζες της και τις εξηγήσεις της στις ιδιαιτερότητες του κάθε κράτους μέλους;
Είναι δυνατόν να μην ληφθούν υπόψη οι εθνικές ιδιαιτερότητες που καλύπτει ο συγκεκριμένος τομέας, ιδίως όσον αφορά την προσαρμογή της δημόσιας υπηρεσίας στην τοπική πραγματικότητα;
Πώς να μιλήσει κανείς για δημόσια υπηρεσία σε χώρες όπου η αντίληψη αυτή έχει ελαχιστοποιηθεί, ή είναι ανύπαρκτη, ενώ σε άλλες χώρες έχει ριζώσει πολιτισμικά αντιπροσωπεύοντας ένα διαρθρωτικό στοιχείο της κοινωνικής συνοχής, ιδίως στις αγροτικές ζώνες;
Δεν ζητάμε στη Σουηδία να αλλάξει στο σύστημά της, αλλά, ασφαλώς, δεν θέλουμε να μας επιβάλει το δικό της.
Βέβαια, το κείμενο του κ. Ferber, έπειτα από πολλές διαπραγματεύσεις στην επιτροπή, καταλήγει απλώς στο να μετριάσει και να καθυστερήσει την πρόταση της Επιτροπής, πρόταση απαράδεκτη που στηρίζεται σε διαβεβαιώσεις κακώς ή καθόλου αιτιολογημένες.
Αλλά πώς μπορεί κανείς να μην δει στην έκθεση αυτή ένα συμβιβασμό έναντι της ταχυδρομικής υπηρεσίας;
Είναι εύκολο για τους υπερασπιστές του μετριοπαθούς φιλελευθερισμού να ικανοποιηθούν με ένα κείμενο που μετριάζει την υπερφιλελεύθερη πρόταση του Επιτρόπου Bolkestein, η οποία στηρίζεται αποκλειστικά σε ιδεολογικούς λόγους.
(Η αιτιολόγηση συντομεύτηκε κατ' εφαρμογή του άρθρου 137, παράγραφος 1, του κανονισμού)
Λυπάμαι πάρα πολύ που το Κοινοβούλιο αποφάσισε κατά την ψηφοφορία του να υποστηρίξει μια γραμμή, η οποία είναι εξαιρετικά επιζήμια για τους καταναλωτές.
Στην τώρα εγκριθείσα έκθεση, μόνο ένα ελάχιστο μέρος των ταχυδρομικών υπηρεσιών προτείνεται να ανοιχθεί στον ελεύθερο ανταγωνισμό και επιπλέον δεν ορίζεται τελική ημερομηνία (final date) για αυτό το άνοιγμα στον ανταγωνισμό.
Εμείς οι βουλευτές της μειοψηφίας θα επιθυμούσαμε να οριστεί η ημερομηνία αυτή στο έτος 2007.
Έως τότε θα έχουν περάσει πάνω από 17 χρόνια από την έναρξη της συζήτησης αυτής σε επίπεδο ΕΕ.
Η ημερομηνία θα παρακινούσε τα ταχυδρομεία να αναπτύξουν και να εκσυγχρονίσουν περαιτέρω τις υπηρεσίες τους και θα διευκόλυνε τον σχεδιασμό και τις επενδύσεις στην αγορά.
Τώρα όμως που το Κοινοβούλιο δεν όρισε ημερομηνία, θα συνεχιστεί η ανισορροπία μεταξύ των εθνικών ταχυδρομείων, καθώς ορισμένες αγορές είναι ανοικτές και άλλες όχι.
Όπως και στις άλλες αγορές, έτσι και στον τομέα των ταχυδρομικών υπηρεσιών τα παραδοσιακά εθνικά σύνορα έχουν ήδη χάσει τη σημασία τους.
Είναι παράλογο να μάχεται κανείς ενάντια σε μια αναπόφευκτη εξέλιξη, γι' αυτό και θα πρέπει να αρχίσουμε να προετοιμαζόμαστε γι' αυτήν όσο το δυνατόν νωρίτερα.
.
(FR) Καταψηφίζουμε την έκθεση αυτή επειδή αρνούμαστε την απελευθέρωση των ταχυδρομικών υπηρεσιών στην Ευρώπη.
Η απότομη και θεραπευτική εισαγωγή ιδιωτικών κεφαλαίων σκοπεύει να εξυπηρετήσει μόνον τα συμφέροντα ορισμένων υπό σύσταση μονοπωλίων.
Δεν είναι δυνατόν να υποστηρίξουμε την κατάργηση θέσεων εργασίας και τη διακοπή λειτουργίας ταχυδρομείων ακόμη και αν είναι "σταδιακή και ελεγχόμενη" .
Για το λόγο αυτό, καταψηφίσαμε, με το ίδιο σκεπτικό, τις τροπολογίες που πρότειναν να μειωθεί το όριο τιμή/βάρος σε 150 ή σε 50 γραμμάρια.
Δεν θέλουμε να συμμετάσχουμε στο νέο αυτό ξεπούλημα και θα συνεχίσουμε να υποστηρίζουμε την ιδέα μιας νέας ευρωπαϊκής δημόσιας υπηρεσίας.
γραπτώς.
(DE) Εδώ και πολλά χρόνια υποστήριζα σε αυτό το Κοινοβούλιο τη βαθμιαία και ελεγχόμενη απελευθέρωση των ταχυδρομικών υπηρεσιών για τη δημιουργία μιας λειτουργικής εσωτερικής αγοράς στον ταχυδρομικό τομέα, με την προϋπόθεση όμως να διατηρηθεί μια υψηλής ποιότητας καθολική υπηρεσία που είναι απαραίτητη κυρίως για τις αγροτικές, απομακρυσμένες και αραιοκατοικημένες περιοχές, αλλά και για ορισμένες συνοικίες σε αστικά κέντρα.
Ιδιαίτερα εκεί οι ταχυδρόμοι έχουν έναν ρόλο που θα τον χαρακτήριζα κοινωνικο-πολιτισμικό, τον οποίο ελπίζω πως μπορεί να διατηρήσει η κοινωνία της ευημερίας στην οποία ζούμε.
Ως μέλος της Επιτροπής Οικονομικής και Νομισματικής Πολιτικής, είχα υποβάλει μια σειρά από τροπολογίες σχετικά με την πρόταση της Επιτροπής, που είχαν γίνει όλες αποδεκτές στον βαθμό που αφορούσαν τις αιτιολογικές σκέψεις, ώσπου εμφανίστηκαν κάποιοι συνάδελφοι - και μη μέλη της επιτροπής - για να ψηφίσουν, με αποτέλεσμα να απορριφθούν οι τροπολογίες των άρθρων που αφορούσαν τις αιτιολογικές σκέψεις.
Αυτό βέβαια οδήγησε σε μια φοβερή κακοφωνία που ώθησε την πλειονότητα των μελών της επιτροπής να αντιδράσουν πολύ σωστά απορρίπτοντας αυτό το ελλιπέστατο κείμενο, με αποτέλεσμα η Επιτροπή Οικονομικής και Νομισματικής Πολιτικής να μην φθάσει σε καμία γνωμοδότηση.
Γι' αυτό ευχαριστώ θερμά τον εισηγητή της αρμόδιας επιτροπής, κ. Markus Ferber, που πέτυχε έναν αποδεκτό συμβιβασμό που λαμβάνει σε μεγάλο βαθμό υπόψη το γράμμα και το πνεύμα των τροπολογιών μου.
Έτσι είναι αποδεκτός και από μένα κυρίως επειδή
δεν επανακαθορίστηκαν ορισμένες ειδικές υπηρεσίες,
καθορίστηκαν λογικά όρια τιμών και βάρους, πράγμα που σημαίνει ότι τα αντικείμενα μέχρι 150 γραμμάρια παραμένουν στο πλαίσιο της καθολικής υπηρεσίας με ανώτατο όριο το τετραπλάσιο του δημόσιου τέλους.
Τα προτεινόμενα από την Επιτροπή όρια των 50 γραμμαρίων με ανώτατο όριο το διπλάσιο και μισό του δημόσιου τέλους είναι πράγματι υπερβολικά δραστικά και θα είχαν τρομακτικές συνέπειες για τους παροχείς καθολικών ταχυδρομικών υπηρεσιών.
Το ίδιο θα ίσχυε και στην περίπτωση που οι διασυνοριακές ταχυδρομικές αποστολές και υπηρεσίες ταχυμεταφορών απελευθερώνονταν πλήρως, κάτι που κυρίως το ταχυδρομείο του Λουξεμβούργου δεν θα μπορούσε να αντέξει λόγω της ιδιαίτερης κατάστασής μας.
Ο συμβιβασμός λαμβάνει υπόψη και αυτήν την τροπολογία μου και επομένως μπορώ να υπερψηφίσω την έκθεση στην πρώτη ανάγνωση έχοντας ήσυχη την συνείδησή μου.
Αντιτίθεμαι όμως στους υπαινιγμούς από πλευράς εκείνων που, μη λαμβάνοντας υπόψη τις απώλειες σε ποιότητα ζωής και θέσεις εργασίας, υποστηρίζουν εδώ μια βεβιασμένη απελευθέρωση θέλοντας να παρακινήσουν εμένα και τους συναδέλφους που συμμερίζονται την άποψή μου να δράσουμε κατ' εντολή του λόμπι του ταχυδρομείου που θέλει να διατηρήσει το μονοπώλιό του.
Απορρίπτω κατηγορηματικά αυτόν τον υπαινιγμό.
Υπάρχουν διάφορες διεθνείς επιχειρήσεις οι οποίες θεωρούν την πρόταση του Επιτρόπου Bolkestein ανεπαρκή και μέτρια και επιθυμούν περισσότερη και ταχύτερη πρόσβαση στην αγορά στην οποία στοχεύουν.
Οι επιχειρήσεις αυτές θα συνεχίσουν να ασκούν πιέσεις.
Με τα χρήματα που κερδίζουν από την παράδοση δεμάτων άνω των 150 γραμμαρίων ενισχύουν τη θέση τους.
Είναι βέβαιο ότι η συζήτηση σχετικά με μελλοντική οργάνωση των ταχυδρομείων δεν έχει λήξει.
Το ότι η ακραία πρόταση της Ευρωπαϊκής Επιτροπής για την απελευθέρωση δεν είχε πιθανότητες επιτυχίας το ξέραμε από τότε που ο εισηγητής Ferber υπέβαλε ορισμένες κριτικές προτάσεις σχετικά με τη διενέργεια περαιτέρω ερευνών, την επιμέλεια και τις προθεσμίες.
Αυτό έγινε ακόμη πιο σαφές όταν οι χριστιανοδημοκράτες και οι σοσιαλδημοκράτες σύναψαν μία κρυφή συμφωνία για το συμβιβασμό που θα υπερασπίζονταν από κοινού μεταξύ ελευθέρωσης και μη ελευθέρωσης.
Η κατηγορία μεταξύ 50 και 350 γραμμαρίων μοιράστηκε με ένα όριο τα 150 γραμμάρια.
Δηλαδή 100 πολύ συνηθισμένα γραμμάρια υπέρ της δεξιάς και 200 λιγότερο συνηθισμένα γραμμάρια υπέρ της αριστεράς.
Εάν γνώριζα ότι ο συμβιβασμός μεταξύ σοσιαλδημοκρατών και χριστιανοδημοκρατών αποτελούσε ευθύς εξαρχής το αντικείμενο της συζήτησης δεν θα τον υποστήριζα, επειδή τα μειονεκτήματα κάθε ελευθέρωσης είναι μεγαλύτερα από τα πλεονεκτήματα.
Παρόλο που το σημερινό αποτέλεσμα ισοδυναμεί με ήττα του Επιτρόπου Bolkestein, πιστεύω ότι πρέπει να μείνω πιστός στην αρχή αυτή και να ψηφίσω κατά.
.
(ΡΤ) Η πρόταση της Επιτροπής όσον αφορά τις ταχυδρομικές υπηρεσίες αντανακλά μία βούληση για απελευθέρωση άνευ ορίων, επιζήμια για μία σημαντική δημόσια υπηρεσία και για τις επιχειρήσεις που την παρέχουν, καθώς και για τους εργαζόμενους που την αποτελούν.
Για το λόγο αυτό είμαστε ανεπιφύλακτα και έντονα αντίθετοι με το σύνολο των στόχων που επιδιώκει.
Θεωρούμε, ωστόσο, ότι ο συμβιβασμός που παρουσιάζει η υπό συζήτηση έκθεση - παρότι δεν αμφισβητεί τελικά την πρόθεση της Επιτροπής για ιδιωτικοποίηση - περιλαμβάνει ορισμένα στοιχεία ορθολογισμού που δεν διαφαίνονται στην πρόταση της Επιτροπής.
Επομένως, αναγνωρίζουμε την αξία της και δεν την απορρίπτουμε αλλά ούτε θα την εγκρίνουμε, επειδή ο τελικός στόχος της παρούσας ρύθμισης δεν τίθεται σε αμφισβήτηση.
.
(ΕΝ) Θέλω να συγχαρώ τον εισηγητή για την εξαιρετική του έκθεση.
Νομίζω πως πρέπει να εξασφαλίσουμε σε κάθε πολίτη όσο το δυνατόν πιο αποτελεσματικές ταχυδρομικές υπηρεσίες·οτιδήποτε άλλο δεν θα εξυπηρετούσε το συμφέρον των ψηφοφόρων μας.
Δεν αρκεί να απαιτούμε φιλελευθεροποίηση χωρίς να συνειδητοποιούμε τις συνέπειες των αποφάσεών μας.
Η ύπαιθρος χρειάζεται τα οφέλη των ταχυδρομικών υπηρεσιών.
Είναι μία σημαντικότατη και αναγκαία συνθήκη για την διασφάλιση και τη σταθεροποίηση της αγροτικής οικονομίας.
Πιστεύω ότι έχουμε επιτύχει την απαραίτητη ισορροπία και μπορούμε να επιτρέψουμε στην υπηρεσία να αναπτυχθεί με έναν αποδεκτό ρυθμό που θα δώσει στον καθένα αυτό που χρειάζεται και απαιτεί.
.
(PT) Η απελευθέρωση των ταχυδρομικών υπηρεσιών με τους όρους που πρότεινε η Επιτροπή δεν είναι ούτε κατάλληλη ούτε συνεκτική, γι' αυτό υπερψήφισα την έκθεση και όλες τις υποβληθείσες τροπολογίες που εξέφραζαν τον ίδιο προσανατολισμό.
Η αρχική απόρριψη αυτής της πρότασης αντανακλούσε ένα γενικευμένο αίσθημα δυσπιστίας και αποτέλεσε ένα μήνυμα ισχύος από χώρες όπως η Πορτογαλία κατά των τάσεων απελευθέρωσης των βορείων χωρών και της ίδιας της Επιτροπής, που επιχείρησε κατά τρόπο εντελώς άκαρπο, όπως είδαμε, να επιβάλει μία θέση με την οποία δεν συμφωνούσε η πλειοψηφία των κρατών μελών.
Κατέστη επομένως σαφές ότι η αποκλειστικά ανταγωνιστική προοπτική δεν ικανοποιεί τα συμφέροντα των πληθυσμών.
Δεν πρέπει να ξεχνάμε, και για αυτό αγωνίστηκα, την κοινωνική λειτουργία της δημόσιας υπηρεσίας.
Η ταχυδρομική αλληλογραφία συνεχίζει ακόμη και σήμερα να αποτελεί τον τρόπο που επιλέγει ο πορτογαλικός πληθυσμός να διατηρεί ζωντανούς τους οικογενειακούς δεσμούς του.
Εκτός αυτού, συνεχίζει να εκπληρώνει μία σημαντική οικονομική και κοινωνική λειτουργία, τόσο για την είσπραξη των λογαριασμών των δημοσίων υπηρεσιών, όπως το νερό, το φως, το τηλέφωνο κλπ., καθώς επίσης και για τις πληρωμές των συντάξεων γήρατος, αναπηρίας και κάλυψης των απολύτως προς το ζην αναγκαίων.
Δεν είναι δυνατό να γίνει η κατάλληλη μετάβαση προς το πλήρες άνοιγμα της αγοράς χωρίς να προβλεφθεί η συνέχιση της παροχής των υπηρεσιών αυτών.
Πρέπει να προσθέσω ότι η δραστική αλλαγή των ορίων βάρους και τιμής των ταχυδρομικών αποστολών που προτείνει η Επιτροπή, εάν εγκριθεί, θα έχει εξαιρετικά σοβαρές συνέπειες για την πορτογαλική ταχυδρομική υπηρεσία, με επακόλουθο τη σημαντική απώλεια αγοράς και αρκετά αρνητικές επιπτώσεις κοινωνικού χαρακτήρα.
Η ψήφιση της έκθεσης αυτής στην Ολομέλεια του Δεκεμβρίου ήταν εξαιρετικά σημαντική.
Πρόκειται για μία διαδικασία συναπόφασης η οποία, εκτός από το γεγονός ότι τονίζει τη σπουδαιότητα του ρόλου του Ευρωπαϊκού Κοινοβουλίου, ενισχύει επίσης τη θέση του στην προσεχή συνεδρίαση του Συμβουλίου Τηλεπικοινωνιών, που θα πραγματοποιηθεί στις 22 Δεκεμβρίου.
Αποτελεί επομένως ένα ισχυρό μήνυμα που στέλνει το Ευρωπαϊκό Κοινοβούλιο προς την Επιτροπή σχετικά με τις επιφυλάξεις του όσον αφορά την πλήρη απελευθέρωση της ταχυδρομικής αγοράς.
.
(SV) Δεν πιστεύουμε ότι το ζήτημα των ταχυδρομείων θα πρέπει να συζητηθεί από την ΕΕ, παρόλο που η πρόταση μετά από τη συζήτηση στην Επιτροπή είναι σαφώς καλύτερη από την αρχική πρόταση της Ευρωπαϊκής Επιτροπής.
Θεωρούμε ότι τα κράτη μέλη είναι απολύτως σε θέση να αντιμετωπίσουν αυτά τα ζητήματα.
Παρόλα αυτά είμαστε υπέρ διακρατικών λύσεων σε προβλήματα που αφορούν τα ταχυδρομεία.
Δεν θεωρούμε επίσης αναγκαία ή χρήσιμα μέτρα όπως η ιδιωτικοποίηση, το άνοιγμα στον ανταγωνισμό ή η απορύθμιση των ταχυδρομικών υπηρεσιών.
Ένα μέρος αυτών των προτάσεων έχει ήδη εφαρμοστεί στη Σουηδία και τη στιγμή αυτή θεωρούμε ότι η εφαρμογή τους οδήγησε σε επιδείνωση της κατάστασης σε σχέση με το παρελθόν.
Δημιουργήθηκαν άδικες καταστάσεις στις διάφορες περιφέρειες της χώρας και επιδεινώθηκε η κατάσταση των ταχυδρομείων, κυρίως για τους εργαζόμενους σε αυτά.
Έκθεση de Roo (A5-0378/2000)
Η Πρόεδρος Fontaine, η οποία προήδρευσε, με υποδειγματικό όπως συνήθως τρόπο, της συνεδρίασης πριν από σας, κύριε Πρόεδρε, είπε μια συγκεκριμένη στιγμή: "Ακούω ένα κινητό που χτυπάει" και αυτό ακριβώς αφού είχαμε ψηφίσει για ένα έγγραφο σχετικά με την καταπολέμηση των θορύβων.
Ε λοιπόν, κύριε Πρόεδρε, είχα υποβάλει προσωπικά στην επιτροπή μια τροπολογία για να ζητήσω να ρυθμιστεί η χρήση των κινητών σε κλειστούς χώρους.
Δυστυχώς, η Επιτροπή Περιβάλλοντος απέρριψε αυτήν την τροπολογία Fatuzzo.
Παρόλα αυτά, ψηφίζω υπέρ αυτού του εγγράφου, αλλά η δήλωση της Προέδρου Fontaine με καθησύχασε για το δίκαιο του αιτήματός μου, το οποίο θα επαναλάβω επομένως στο μέλλον, όταν θα μιλήσουμε ξανά για την καταπολέμηση του θορύβου, πράγμα που θεωρώ πολύ σωστό αρκεί να γίνει με τον δέοντα σεβασμό στις ανάγκες της βιομηχανίας.
Έκθεση Lienemann (A5-0350/2000)
Κύριε Πρόεδρε, ψήφισα εναντίον αυτού του ψηφίσματος.
Είμαι αντίθετος, διότι αυτή η στάση δυστυχώς είναι, κατά τη γνώμη μου, μια προειδοποίηση ότι γίνεται κακή χρήση των πόρων που έχει στη διάθεσή της η Ευρωπαϊκή Ένωση.
Πιστεύω πως η χρήση αυτή πρέπει να θεωρηθεί αλόγιστη σπατάλη πόρων: όχι ότι πετιούνται από το παράθυρο, αλλά κατά κάποιον τρόπο ναι, επειδή διατίθενται 12,4 εκατομμύρια ευρώ για τέσσερα χρόνια - από το 2001 ως το 2004 - για να διευκολυνθεί, σε τοπικό επίπεδο, η εφαρμογή της κοινοτικής νομοθεσίας στον τομέα του περιβάλλοντος.
Τώρα, το πολύ-πολύ - το λέει η έκθεση - θα μπορέσουμε να χρηματοδοτήσουμε καμιά δεκαριά σχέδια και αυτό είναι σαν να περιμέναμε βροχή στην έρημο και να έπεφτε μια σταγόνα κάθε τετραγωνικό χιλιόμετρο.
Είναι απολύτως ανεπαρκές για να ξεδιψάσουν οι διψασμένοι.
Πιστεύω ότι οι δαπάνες του προϋπολογισμού της Ένωσης θα πρέπει να γίνονται με ομοιόμορφο τρόπο κάθε φορά που είναι δυνατό.
Εδώ, στην πράξη, είναι σαν να δίνονται χρήματα στον πρώτο που τα παίρνει ανάμεσα σε πολύ, συγκεντρωμένο, διψασμένο και πεινασμένο κόσμο, που περιμένει ένα κομμάτι ψωμί.
Δεν είναι αυτός, κατά τη γνώμη μου, τρόπος να χρησιμοποιούνται τα χρήματα της Ευρωπαϊκής Ένωσης.
Έκθεση Dary (A5-0374/2000)
Κύριε Πρόεδρε, ψήφισα υπέρ αυτής της έκθεσης σχετικά με την κοινή οργάνωση των αγορών στον τομέα της μπανάνας, επειδή πρέπει βέβαια να ελευθερωθεί το εμπόριο, όπως προβλέπεται από τη Συνθήκη μας, αλλά πρέπει επίσης να λαμβάνουμε υπόψη τα προβλήματα των κρατών που συνιστούν την Ευρωπαϊκή Ένωση.
Πρέπει να έχουμε το θάρρος να συνεχίσουμε να προστατεύουμε εκείνους τους πολίτες της Ευρωπαϊκής Ένωσης - και αναφέρομαι προπαντός στις εξόχως απόκεντρες ζώνες, όπως οι Κανάριοι Νήσοι και άλλες ζώνες - οι οποίοι, ζώντας από την παραγωγή μπανανών, έχουν ανάγκη και δικαίωμα προστασίας από όλη την Ένωση, ακόμα και από τα κράτη που δεν παράγουν μπανάνες.
Κύριε Πρόεδρε, οι βρετανοί ευρωβουλευτές του Εργατικού Κόμματος χαιρετίζουν την ψήφιση της έκθεσης Dary για την οργάνωση της αγοράς της μπανάνας.
Ελπίζουμε τώρα να ακολουθήσουν γρήγορες διαπραγματεύσεις για τη σύναψη συμφωνιών συμβατών με τις υποχρεώσεις μας απέναντι στον ΠΟΕ και την εξασφάλιση των παραδοσιακών μας προμηθευτών.
Ωστόσο, διατηρούμε επιφυλάξεις ως προς τις τροπολογίες 6, 7, 11, 15, 16, 25 και 26, αφού δεν αποκλείεται η πιθανότητα ενός συστήματος "tariff-only" στο μέλλον.
Διατηρούμε επίσης επιφυλάξεις ως προς τις τροπολογίες 17, 18, 27, 30 και 31 γιατί δεν πειστήκαμε ότι είναι συμβατές με τον ΠΟΕ.
Ελπίζουμε ότι η ψήφιση της έκθεσης θα οδηγήσει επίσης γρήγορα στην αναστολή των εμπορικών κυρώσεων που επιβλήθηκαν από τις ΗΠΑ και οι οποίες εφαρμόζονται σε αυθαίρετους και άσχετους τομείς.
- (DA) Οι δανοί σοσιαλδημοκράτες καταψήφισαν σήμερα την πρόταση κανονισμού που αφορά την τροποποίηση του κανονισμού περί κοινής οργάνωσης αγοράς στον τομέα της μπανάνας.
Θεωρούμε ότι οι παραγωγοί μπανάνας δεν πρέπει να λάβουν πρόσθετες ενισχύσεις.
Ο υπάρχων κανονισμός δεν επαρκεί και πρέπει να αλλάξει ώστε να είναι σε αρμονία με τις διατάξεις του ΠΟΕ.
Θεωρούμε ότι πρέπει να αυξηθούν τα κίνητρα για μια αειφόρο παραγωγή μπανανών - οι λεγόμενες "μπανάνες δίκαιου εμπορίου" .
Για εμάς είναι άκρως σημαντικό η ενίσχυση των "μπανανών δικαίου εμπορίου" να διατηρηθεί και να συνεχίσουμε να ενισχύουμε τα κίνητρα για την καλλιέργεια μπανανών κατά τρόπο αειφόρο.
Το δίκαιο εμπόριο δεν αφορά μόνο το εμπόριο αλλά και την απαγόρευση της αναγκαστικής εργασίας, την απαγόρευση της παιδικής εργασίας, τους ίσους μισθούς για άντρες και γυναίκες.
Αυτά τα στοιχεία πρέπει φυσικά να τα στηρίξουμε δεδομένου ότι είναι βασικοί στόχοι των σοσιαλδημοκρατών.
.
(FR) Απείχαμε από την ψηφοφορία αυτή, η οποία αποτελεί τη χιλιοστή αψιμαχία στον πόλεμο της μπανάνας που αντιτάσσει από τη μια πλευρά την μπανάνα-δολάριο που εξουσιάζεται από τρεις μεγάλες καπιταλιστικές αμερικάνικες ομάδες και, από την άλλη πλευρά, την προστατευόμενη μέχρι σήμερα μπανάνα προέλευσης από περιοχές που ελέγχονται από αγγλικές ή γαλλικές καπιταλιστικές ομάδες ή από ορισμένες μεγάλες οικογένειες "Bιkιs».
Δεν έχουμε την πρόθεση να ευνοήσουμε είτε τους μεγάλους καρχαρίες του κλάδου της μπανάνας, είτε τους καρχαρίες μικρότερου μεγέθους της προστατευόμενης από την Ευρώπη ζώνης.
Πιστεύουμε, ωστόσο, ότι πρέπει να προστατευθούν από τις συνέπειες αυτού του πολέμου οι μικροί παραγωγοί που εργάζονται στις φυτείες τους χωρίς να εκμεταλλεύονται κανέναν, και να προστατευθούν τα εισοδήματά τους ανεξάρτητα από τις διακυμάνσεις της αγοράς.
Πιστεύουμε ότι πρέπει να προστατευθούν κυρίως από τις συνέπειες του εμπορικού πολέμου, στον οποίο επιδίδονται οι καπιταλιστικές ομάδες, οι εργαζόμενοι στον τομέα της μπανάνας, οι οποίοι αποτελούν αντικείμενο εκμετάλλευσης όταν οι δουλειές προχωρούν κανονικά, αλλά τους οποίους τους πετάνε έξω όταν οι μπανάνες δεν αφήνουν αρκετό κέρδος και οι μεγάλοι παραγωγοί επιλέγουν να επενδύσουν σε άλλους πιο αποδοτικούς τομείς.
.
(FR) Πάνε ακριβώς 8 μήνες από τότε που το Σώμα έστειλε ένα σαφές μήνυμα στην Επιτροπή: η θέσπιση ενός αποκλειστικά δασμολογικού συστήματος έπειτα από μεταβατική περίοδο έξι ετών, σημαίνει πραγματικά ότι θα καταδικαστούν στη χρεωκοπία και στην απελπισία οι κοινοτικοί παραγωγοί μπανάνας και οι παραγωγοί των χωρών ΑΚΕ.
Ατυχώς, η επιμονή της Επιτροπής να βρει ένα διαρκές και συμβατό σύστημα με τον παντοδύναμο ΠΟΕ την απέτρεψε, δυστυχώς, από το να εξετάσει οποιαδήποτε άλλη επιλογή.
Για να είναι τα πράγματα σαφή: δεν παραβλέπω τη σημασία του οργανισμού αυτού.
Αυτό που αρνούμαι, όπως και άλλοι, δεν είναι η παγκοσμιοποίηση!
Είναι η παγκοσμιοποίηση για τους πιο πλούσιους και μόνον.
Είναι η παγκοσμιοποίηση που περιφρονεί τα στοιχειωδέστερα δικαιώματα του ανθρώπου.
Εν ολίγοις, η παγκοσμιοποίηση που ξεφεύγει από οποιαδήποτε δημοκρατική ρύθμιση.
Όσον αφορά τον τομέα της μπανάνας, θα ήθελα για μια ακόμη φορά να θυμίσω την απόγνωση των μικρών μας παραγωγών της Γουαδελούπης, της Μαρτινίκας και των Καναρίων Νήσων που αισθάνονται προδομένοι, εγκαταλελειμμένοι, θυσιασμένοι στο βωμό μιας μακροοικονομικής λογικής που τους ξεπερνάει!
Η πρόταση της Επιτροπής είναι απαράδεκτη όπως έχει, επειδή αντιπροσωπεύει την άνευ όρων παράδοση στη δια της δύναμης επιβολή της θέλησης των Αμερικανών!
Η παράδοση αυτή είναι ανάξια του ευρωπαϊκού μας σχεδίου και του κοινωνικού και περιβαλλοντικού προτύπου που δηλώνουμε ότι θέλουμε να δημιουργήσουμε!
Για το λόγο αυτό, ψήφισα υπέρ της έκθεσης του κ. Dary, η οποία με την αντίθεσή της, τιμά το Σώμα.
Έκθεση Torres Marques (A5-0366/2000)
.
(FR) Τόσο για λόγους αρχής, όσο και για πρακτικούς λόγους, υποχρεώθηκα να καταψηφίσω τις τροπολογίες του κειμένου που πρότεινε η Επιτροπή.
Η ορθή λειτουργία της οικονομικής και νομισματικής ένωσης δεν απαιτεί, κατά κανόνα, την εναρμόνιση των συντελεστών ΦΠΑ.
Στις Ηνωμένες Πολιτείες, όπου η οικονομική και νομισματική ένωση είναι απόλυτη, υπάρχουν σημαντικές φορολογικές διαφορές μεταξύ των πολιτειών.
Στην πράξη, οι τροπολογίες 2 και 3 θα έχουν ως αποτέλεσμα να εναρμονιστούν προς τα άνω οι συντελεστές ΦΠΑ.
Αναφέρεται μόνον η διάρκεια εφαρμογής του κατώτατου συντελεστή, ενώ ο ανώτατος δεν αναφέρεται καν.
Προς το συμφέρον της σταθερότητας των τιμών και της προστασίας της αγοραστικής δύναμης του καταναλωτή, επιβάλλεται μία προσέγγιση προς την αντίθετη κατεύθυνση.
Δηλαδή, η διατήρηση επ' αόριστον του ελαχίστου συντελεστή 15%, συνοδευόμενη από την εθελοντική και σταδιακή μείωση των πιο υψηλών συντελεστών.
Έκθεση Gill (A5-0390/2000)
Δεν υποστηρίξαμε την έκθεση Gill.
Σ' αυτό διαδραμάτισαν κάποιο ρόλο οι παρατηρήσεις που θα κάνω στη συνέχεια.
Σε μια άκρως ανταγωνιστική οικονομία, οι ψηφιακές πληροφορίες πρέπει να προσφέρουν ποιότητα.
Κατά την εξέταση του ερωτήματος τι πρέπει να προσφέρεται ως ψηφιακό περιεχόμενο, η αρχή της τεχνολογικής ουδετερότητας θεωρείται ορθώς συστατικό της ευρωπαϊκής πολιτικής.
Οι νομοθετικές και κανονιστικές διατάξεις που ισχύουν για τις έντυπες πληροφορίες ισχύουν επίσης και για τις ψηφιακές πληροφορίες.
Αυτό δεν προβάλλεται επαρκώς στην έκθεση.
Εδώ, η Ευρωπαϊκή Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών προσφέρει ένα πλαίσιο για τον περιορισμό του περιεχομένου, με στόχο την προστασία των χρηστών.
Σύμφωνα με το άρθρο 10, η ελευθερία έκφρασης συνεπάγεται καθήκοντα και ευθύνες που μπορεί να οδηγήσουν στη θέσπιση προϋποθέσεων, περιορισμών και κυρώσεων.
Ενόψει αυτών, στην περίπτωση του ψηφιακού περιεχομένου, οι αρχές πρέπει να δρουν, εκτός άλλων, με στόχο την πρόληψη κολάσιμων πράξεων (διακρίσεις), την προστασία της υγείας (για παράδειγμα, προσφορά ανεπαρκώς ελεγχόμενων φαρμάκων μέσω του διαδικτύου), τα χρηστά ήθη ή τα δικαιώματα των άλλων (δικαιώματα του δημιουργού).
Πρέπει να προληφθεί το ενδεχόμενο να υποστηριχθεί περιεχόμενο το οποίο αντιβαίνει στα κατονομασθέντα συμφέροντα.
Αυτό είναι κάτι που δεν επισημαίνεται στην έκθεση.
Κατά δεύτερον, η έκθεση αντιμετωπίζει με πολύ αρνητικό τρόπο τη γλωσσική και πολιτιστική πολυμορφία.
Η τροπολογία 8 τις μειώνει σε εμπόδια για τη βιομηχανική ανάπτυξη.
Αυτό υποτίθεται ότι είναι αντίθετο με το σεβασμό της εθνικής ταυτότητας (άρθρο 6, παράγραφος 3 της Συνθήκης).
Οι κανόνες διαφέρουν ανά κράτος μέλος για λόγους που έχουν σχέση με την εθνική ταυτότητα, όπως συμβαίνει στον κοινωνικό χώρο, στο χώρο της γλώσσας και των ηθών.
Θα ήταν καλό να ασχοληθούν οι χώρες της Ευρωπαϊκής Ένωσης με το ερώτημα ποιοι κανόνες θα πρέπει να ισχύουν σε ευρωπαϊκή κλίμακα.
Σε συμφωνία με την αρχή της επικουρικότητας, οι κοινοτικές δράσεις πρέπει να αποσκοπούν στην προσφορά μιας πρόσθετης αξίας.
Η έλλειψη χρημάτων σε κοινοτική κλίμακα δεν πρέπει να αποτελεί κίνητρο για την επίκληση της συμβολής των κρατών μελών, όπως συμβαίνει στο σχέδιο έκθεσης.
Τέλος, οι ψηφιακές πληροφορίες προσφέρουν στις υποψήφιες χώρες οι οποίες διαθέτουν μια ανεπαρκή σιδηροδρομική και οδική υποδομή εναλλακτικές δυνατότητες οικονομικής ανάπτυξης.
Ωστόσο, η διάδοση γνώσεων δεν επαρκεί.
Η άσκηση συνοδευτικής πολιτικής αποτελεί προϋπόθεση για την πραγματική αξιοποίηση των πλεονεκτημάτων που προσφέρει η κοινωνία της γνώσης.
Η πολιτική αυτή μπορεί να συνίσταται σε οργανωτικές και τεχνικές διαρθρώσεις και στην εκπαίδευση.
Αλλο ένα σημείο το οποίο δεν τονίζεται επαρκώς στην έκθεση.
.
(FR) Το πρόγραμμα e-content αποσκοπεί στο να ενθαρρύνει την ανάπτυξη και τη χρήση του ψηφιακού ευρωπαϊκού περιεχομένου στα διεθνή δίκτυα, και να προωθήσει τη γλωσσική πολυμορφία στην κοινωνία των πληροφοριών.
Το πρόγραμμα αυτό εντάσσεται στο πλαίσιο της πρωτοβουλίας e-Europe "Μία κοινωνία των πληροφοριών για όλους" της Ευρωπαϊκής Ένωσης (ΕΕ), την οποία ξεκίνησε η Επιτροπή τον Δεκέμβριο 1999 και καλύπτει περίοδο πέντε ετών (2001 έως 2005).
Οι τέσσερις κύριοι στόχοι της είναι οι εξής: να δημιουργήσει ευνοϊκές συνθήκες για την εμπορία, διάδοση και χρήση του ψηφιακού ευρωπαϊκού περιεχομένου στα διεθνή δίκτυα με σκοπό να ενθαρρυνθούν οι οικονομικές δραστηριότητες και να διευρυνθούν οι προοπτικές απασχόλησης· να ενθαρρύνει την αξιοποίηση του δυναμικού του ψηφιακού ευρωπαϊκού περιεχομένου και ιδίως των πληροφοριών του δημόσιου τομέα· να προωθήσει τη γλωσσική πολυμορφία του ψηφιακού περιεχομένου στα παγκόσμια δίκτυα και να αυξήσει τις εξαγωγικές δυνατότητες των ευρωπαϊκών επιχειρήσεων του περιεχομένου και ιδίως των ΜΜΕ με τη γλωσσική προσαρμογή, τέλος, και πάνω απ' όλα, να συμβάλει στην επαγγελματική, κοινωνική και πολιτιστική ανάπτυξη των πολιτών της Ένωσης και να διευκολύνει την οικονομική και κοινωνική ενσωμάτωση των πολιτών των υποψήφιων για ένταξη χωρών στην κοινωνία των πληροφοριών.
Δεν μπορούμε παρά να εκφράσουμε την ικανοποίησή μας για την πρωτοβουλία αυτή, εφόσον μάλιστα γνωρίζουμε ότι η αξία του ευρωπαϊκού ψηφιακού περιεχομένου αντιπροσωπεύει 5% του ευρωπαϊκού ΑΕΠ και 4 εκατομμύρια θέσεις απασχόλησης.
Επιπλέον, η ανάπτυξη του τομέα των ψηφιακών μέσων επικοινωνίας θα μπορούσε να φθάσει το 20% ετησίως κατά τη διάρκεια της επόμενης δεκαετίας.
Θα πρέπει οι επιχειρήσεις μας να είναι σε θέση να επωφεληθούν από την ανάπτυξη αυτή.
Πρέπει λοιπόν να είναι σε θέση να ανταγωνιστούν τις Ηνωμένες Πολιτείες που κυριαρχούν στον τομέα αυτό.
Θα ήθελα να αναφερθώ στον τέταρτο στόχο που είναι να καταστούν τα πλεονεκτήματα της κοινωνίας των πληροφοριών εφικτά για όλους τους πολίτες.
Υπάρχει πράγματι μεγάλος κίνδυνος να δημιουργηθεί ψηφιακό χάσμα.
Ωστόσο, αν και δεν υπάρχει καμία αμφιβολία ως προς αυτό, η Ευρωπαϊκή Επιτροπή δεν προτείνει κανένα μέτρο για να αποφευχθεί η δημιουργία ενός τέτοιου χάσματος.
Λυπάμαι πολύ γι' αυτό!
Υποστήριξα λοιπόν τις τροπολογίες που συμφωνούν με την κατεύθυνση της θέσπισης συγκεκριμένων δράσεων.
Πράγματι, κρίνω, ως εισηγητής σχετικά με την καθολική υπηρεσία και τα νέα δίκτυα επικοινωνίας, ότι είναι ουσιώδους σημασίας να εξασφαλιστεί για όλους τους πολίτες η πρόσβαση στις τεχνολογίες πληροφόρησης.
Εγώ, από την πλευρά μου, θα μεριμνήσω για αυτό στο πλαίσιο της έκθεσης που έχω αναλάβει.
.
(FR) Η παρούσα πρόταση απόφασης του Συμβουλίου συνάδει με τη δράση που στοχεύει να ενισχύσει τα δίκτυα γνώσεων στην Ευρώπη.
Οι προβλεπόμενες παρεμβάσεις σκοπεύουν να αντιμετωπίσουν το προφανές πλεονέκτημα των Ηνωμένων Πολιτειών στον τομέα του "ψηφιακού περιεχομένου" και της διάδοσής του μέσω διαφόρων μέσων που συνδέονται με το Διαδίκτυο.
Είναι προφανές ότι η Ευρώπη είναι σε θέση να ανταποκριθεί στην πρόκληση των αγορών, χάρη στα πλεονεκτήματα που διαθέτει στο επίπεδο της οικονομίας και της απασχόλησης και, φυσικά, χάρη στον πολιτιστικό πλούτο της και στη γλωσσική πολυμορφία της - που αναφέρονται ρητά στον ορισμό των γλωσσικών μειονοτήτων και των τοπικών γλωσσών - έναντι της μονογλωσίας που χαρακτηρίζει ένα μεγάλο μέρος του "δικτύου" .
Η ποικιλία των γλωσσών και των πολιτισμών - ιδίως εάν λάβουμε υπόψη το δυναμικό των νέων κρατών μελών - επιτρέπει εξάλλου, ιδίως όσον αφορά τις ΜΜΕ, τη διευκόλυνση των ανταλλαγών και των εξαγωγών πολιτιστικών αξιών της Ευρώπης, και αυτό με πολύγλωσσες μορφές που συνδέονται όλο και περισσότερο με συστήματα μετάφρασης.
Πρέπει να τονιστεί ότι οι γλωσσικές μειονότητες, αντί να συντριφθούν από την παγκοσμιοποίηση του Διαδικτύου, βρήκαν σε αυτό νέα πολιτιστικά και οικονομικά ανοίγματα.
Συμπερασματικά, θα έλεγα ότι πρέπει να μπει στο δίκτυο η τεράστια κληρονομιά γνώσεων των δημόσιων αρχείων στα οποία σήμερα συχνά δεν υπάρχει πρόσβαση.
.
(ΕΝ) Χαιρετίζω αυτήν την έκθεση της συναδέλφου μου Neena Gill.
Παρότι το 70% του περιεχομένου του Διαδικτύου είναι στην αγγλική γλώσσα, η πρόκληση που τίθεται για την Ευρώπη είναι να εκμεταλλευτεί περισσότερο το γλωσσικό της πλούτο.
Αυτό δημιουργεί την ανάγκη για μία γλωσσική βιομηχανία που να επικεντρώνεται στην γλωσσική προσαρμογή και να διαφοροποιεί τη γλωσσική υποδομή του ηλεκτρονικού περιεχομένου.
Η έκθεση αυτή περιέχει ορισμένες εξαιρετικές ιδέες για το πώς μπορούν να εκπληρωθούν αυτοί οι στόχοι προς όφελος όλων των κρατών μελών και την υποστηρίζω πλήρως.
- (FR) Η εφαρμογή ενός προγράμματος ανάπτυξης του ευρωπαϊκού ψηφιακού περιεχομένου στο Διαδίκτυο είναι πράγματι θεμελιώδους σημασίας και οι προτεραιότητες που έχουν καθοριστεί δεν δίνουν λαβή για κριτικές.
Αλλά αυτό που περιλαμβάνει το κείμενο στο όνομα της αναγκαίας γλωσσικής και πολιτιστικής προσαρμογής είναι σχετικά λυπηρό: η ενθάρρυνση κατάρτισης προγραμμάτων σε τοπικές γλώσσες και σε γλώσσες "εθνικών μειονοτήτων" που εκπροσωπούνται στο πλαίσιο της Ένωσης, είναι μια απόφαση με προβλεπόμενη συνέπεια τη σταδιακή εξάλειψη των εθνικών ταυτοτήτων.
Όσον αφορά το ψηφιακό μέρος, το γλωσσικό μέσο παροτρύνει ταυτόχρονα ένα ανταγωνιστικό πλεονέκτημα, έναν τρόπο συλλογισμού, και μια θετική νομική επίπτωση για εκείνους των οποίων αποτελεί τη μητρική τους γλώσσα.
Υπ' αυτές τις συνθήκες, αυτή ακριβώς η συνοχή και η ενότητα εξασφάλισαν στις Ηνωμένες Πολιτείες την υπεροχή σε αυτή την αγορά του μέλλοντος.
Όμως, τι πρέπει να κάνουμε για να αντισταθμίσουμε την αμερικανική αυτή ηγεμονία;
Θα βαλκανιοποιήσουμε τα πολιτιστικά μας προϊόντα!
Απέναντί του, το "μπλε αμπέχονο" θα βρει μόνον πολυάριθμες φυλές Ινδιάνων που θα έχουν κλειστεί στον εαυτό τους, και οι οποίες για να επικοινωνήσουν με το εξωτερικό θα χρησιμοποιούν το μόνο κοινό παρανομαστή: τη φωνή του κυρίου τους, του οποίου ο ύπουλος ολοκληρωτισμός δίνει την ψευδαίσθηση της αποδέσμευσης από την πλέον άμεση κηδεμονία.
Έχουμε ήδη αρκετά έκδηλα παραδείγματα στο Κοινοβούλιο εκλεγμένων αυτονομιστών που προτιμούν να εκφράζονται στα αγγλικά παρά στην επίσημη γλώσσα του κράτους τους.
Ας μην αναφερθούμε στις μελλοντικές τεχνικές δυσκολίες όταν θα πρέπει, για να τηρηθεί το κείμενο, να βρεθεί για παράδειγμα ένα σύστημα για να περνάμε από τη γλώσσα των Κούρδων σε εκείνη των Βρετόνων· Αλλά το σοβαρότερο είναι ότι τα μέτρα αυτά θίγουν την γλωσσική ενότητα, και συνεπώς την ίδια την ενότητα των κρατών μελών: η ιθαγένεια σε σχεδόν όλα τα κράτη της Ευρώπης στηρίζεται σε πολλούς πυλώνες, από τους σημαντικότερους των οποίων είναι η αποδοχή μιας επίσημης γλώσσας στην ίδια εθνική κοινότητα, και ορισμένα κράτη μέλη που εφαρμόζουν καθημερινά το γλωσσικό διμελισμό γνωρίζουν ότι αυτό οδηγεί στον πολιτικό διμελισμό και στη διάλυση του εθνικού συναισθήματος.
(Η παρέμβαση συντομεύτηκε κατ' εφαρμογή του άρθρου 137, παράγραφος 1, του Κανονισμού)
Ευρωπαϊκό Συμβούλιο της Νίκαιας
Κύριε Πρόεδρε, ζήτησα από την κόρη μου την Ελιζαμπέτα - η οποία, όπως ξέρετε, είναι περιφερειακή σύμβουλος στη Λομβαρδία με το Κόμμα των Συνταξιούχων - να μου πει τη γνώμη της για αυτό το Συμβούλιο της Νίκαιας: όπως το είδε αυτή, θεωρούσε ότι έπρεπε να ψηφίσω υπέρ.
Η κόρη μου η Ελιζαμπέτα μου είπε: "Ναι, ψήφισε υπέρ" - και εγώ ακολούθησα τη συμβουλή της - "αλλά πρέπει να ζητήσεις από το Ευρωπαϊκό Κοινοβούλιο να αρχίσει να παρουσιάζει με αποφασιστικότητα την πρόταση να αποφασίζει για ορισμένα θέματα αποκλειστικά αυτό, το Κοινοβούλιο.
Το Συμβούλιο πρέπει να αρχίσει να κάνει ένα βήμα πίσω και να μην αποφασίζει για ορισμένα θέματα, τα οποία πρέπει να υπαχθούν και να παραμείνουν στην αποκλειστική νομοθετική αρμοδιότητα του Ευρωπαϊκού Κοινοβουλίου" .
Κύριε Πρόεδρε, ελλείψει άλλων αποτελεσμάτων, τα παζαρέματα της Νίκαιας διαλεύκαναν τις προθέσεις των πρωταγωνιστών της Ευρωπαϊκής Ένωσης.
Η θεσμοθέτηση των νόμων της ζούγκλας, όπου οι πιο ισχυροί επιδιώκουν να συντρίψουν τους πιο αδύναμους, δεν μπορούσε παρά να καταλήξει στο θεσμικό μαστόρεμα της Νίκαιας.
Το μόνο πράγμα που συγκρατεί τις τέσσερις μεγάλες δυνάμεις της Ευρωπαϊκής Ένωσης από το να επιβάλουν την κοινή κυριαρχία τους στην Ευρώπη, είναι ότι οι ίδιες είναι αντίπαλες μεταξύ τους.
Πρέπει να σημειωθεί ότι, με την αγγλική εξαίρεση όσον αφορά τη φορολογία ή με τη γαλλική εξαίρεση όσον αφορά τις πολιτιστικές παραγωγές, τα μεγάλα κράτη έδειξαν ότι μπορούν να διαφυλάξουν όλα όσα είναι σημαντικά για την άρχουσα τάξη τους.
Έτσι, η Μεγάλη Βρετανία επέβαλε την αγγλική εξαίρεση για τον κοινωνικό τομέα, για τον οποίο η νομοθεσία της είναι η πλέον ανεπαρκής σε σχέση με τις άλλες μεγάλες χώρες.
Αλλά κανένα κράτος δεν επέβαλε την κοινωνική εξαίρεση προκειμένου να διασφαλίσει όσα προβλέπονται υπέρ των εργαζομένων στην κοινωνική νομοθεσία του ή για να αντιταχθεί στην ιδιωτικοποίηση των δημοσίων υπηρεσιών.
Αυτό σημαίνει πως αναγνωρίζεται ότι οι εργαζόμενοι και η εργατική τάξη δεν έχουν τίποτα καλύτερο να περιμένουν από την Ευρωπαϊκή Ένωση απ' ό,τι περιμένουν από την ίδια τους τη χώρα, δηλαδή μία εξομοίωση από τη βάση, μια αποδυνάμωση της κοινωνικής προστασίας, τη ρευστοποίηση των δημοσίων υπηρεσιών και την υποβάθμιση των συνθηκών διαβίωσης.
Για τους λόγους αυτούς καταψηφίσαμε αυτό το ψήφισμα.
Κύριε Πρόεδρε, θα ήθελα να εκφράσω τη δυσαρέσκεια μεγάλης μερίδας πολιτών εξαιτίας της έλλειψης ευρωπαϊκού πνεύματος που διεφάνη για άλλη μια φορά στο Ευρωπαϊκό Συμβούλιο της Νίκαιας.
Τρία χρόνια μετά το Αμστερνταμ και χρειάστηκε να παραταθεί όλο το Σαββατοκύριακο μέχρι την τελευταία στιγμή για να μπορέσουν να γίνουν κάποιες εξαιρετικά περιορισμένες συμφωνίες.
Και ανάμεσα σ' αυτές τις συμφωνίες δεν περιλαμβάνεται, για παράδειγμα, ο Χάρτης Θεμελιωδών Δικαιωμάτων που εγκρίθηκε από το Ευρωπαϊκό Κοινοβούλιο.
Αυτό αποδεικνύει ότι οι κυβερνήσεις των Δεκαπέντε δεν διαθέτουν επαρκώς ούτε αίσθηση ούτε κοινωνικό πνεύμα όσον αφορά την εμβάθυνση στα δικαιώματα των πολιτών.
Από την άλλη πλευρά, αναμένω η προβλεπόμενη για το 2004 Διακυβερνητική Διάσκεψη, που είναι το μόνο, κατά τη γνώμη μου, θετικό σημείο της Νίκαιας, να εξετάσει επιτέλους τη διευθέτηση και κατανομή αρμοδιοτήτων μεταξύ της Ευρωπαϊκής Ένωσης και των κυβερνήσεων των Κρατών.
Ελπίζω επίσης να είναι πιο ελαστική το 2004 στην κατανομή αρμοδιοτήτων εφαρμόζοντας το κριτήριο της επικουρικότητας ώστε οι περιφέρειες και οι αυτόνομες κοινότητες να μπορούν να έχουν τη θέση τους μέσα στην Ένωση.
.
(ΕΝ) Ψήφισα ενάντια στο κοινό ψήφισμα επειδή περιέχει ορισμένα στοιχεία στα οποία αντιτίθεται κατά πάγια θέση το Συντηρητικό Κόμμα του ΗΒ.
Πρέπει, όμως, να τονίσω ότι συμφωνώ ολόψυχα με την έντονη υποστήριξη της διεύρυνσης της ΕΕ, η οποία υπογραμμίζεται με την τροπολογία 1.
Πρέπει να χαιρόμαστε που οι αρχηγοί των κυβερνήσεων κατόρθωσαν να συνάψουν στη Νίκαια μια συμφωνία με την οποία εξισορροπούνται αρκετά οι σχέσεις ισχύος στην Ευρωπαϊκή Ένωση.
Τώρα πλέον η Ένωση είναι έτοιμη να δεχθεί τις υποψήφιες χώρες.
Χωρίς συμφωνία, η Ευρωπαϊκή Ένωση θα είχε περιέλθει σε μια βαθιά κρίση από την οποία δεν θα μπορούσε να βρεθεί σύντομα διέξοδος.
Ενόψει όλων αυτών πρέπει να κρίνουμε θετικά τη συμφωνία.
Το γεγονός ότι τα εθνικά συμφέροντα διαδραματίζουν κάποιο ρόλο για τις σχέσεις ισχύος απορρέει από το είδος της προβληματικής και δεν αποτελεί απόδειξη μιας κοντόφθαλμης πολιτικής, όπως αναφέρεται στην παράγραφο 5 του ψηφίσματος.
Απ' αυτή την άποψη, ο τόνος του κοινού ψηφίσματος είναι σε πολύ μεγάλο βαθμό μονόπλευρος.
Ένα άλλο σημείο που αποδεικνύει το μονόπλευρο χαρακτήρα του ψηφίσματος είναι η υπόθεση ότι η αύξηση της ισχύος και των αρμοδιοτήτων των ευρωπαϊκών θεσμικών οργάνων είναι εξ ορισμού καλή.
Το ζητούμενο στην Ευρώπη είναι η ειρηνική συνύπαρξη και εν ανάγκη συνεργασία διαφόρων λαών.
Εδώ, ο ρόλος που διαδραματίζουν τα ευρωπαϊκά θεσμικά όργανα είναι σημαντικός.
Η Ευρωπαϊκή Επιτροπή, ως θεματοφύλακας των ευρωπαϊκών συμφερόντων, και το Ευρωπαϊκό Κοινοβούλιο, ως αντίβαρο της Επιτροπής και του Συμβουλίου.
Το γεγονός ότι διαδραματίζουν το ρόλο αυτό δεν σημαίνει ωστόσο ότι οι αρμοδιότητές τους πρέπει να διευρύνονται απεριόριστα.
Η κοινοτική μέθοδος είναι κατάλληλη για τη διευθέτηση διασυνοριακών θεμάτων, δεν αποτελεί όμως πανάκεια για όλα τα προβλήματα.
Δεν μπορώ επίσης να συμφωνήσω με τη διεύρυνση των αρμοδιοτήτων του Προέδρου της Ευρωπαϊκής Επιτροπής, ο οποίος κατ' αυτό τον τρόπο αποκτά πολύ μεγάλη δύναμη, χωρίς να διαθέτει τη σχετική νομιμότητα.
Το ίδιο ισχύει και για τη διακήρυξη του Χάρτη, ο οποίος έχει απλώς συμβολική αξία και είναι ακατάλληλος για την ουσιαστική προστασία των θεμελιωδών δικαιωμάτων.
Ούτε εγώ θα διαφωνήσω με την άποψη ότι τα αποτελέσματα της Νίκαιας θα μπορούσαν να είναι καλύτερα.
Η Ευρωπαϊκή Ένωση θα μπορούσε να είναι πιο δημοκρατική και πιο διαφανής.
Το ότι αυτό δεν συνέβη αποτελεί μία χαμένη ευκαιρία.
- (FR) Το Ευρωπαϊκό Συμβούλιο της Νίκαιας είχε μια θετική πτυχή: καθόρισε μια νέα στάθμιση των ψήφων και μια νέα κατανομή των ευρωβουλευτών που περιλαμβάνουν και οι δύο τις υποψήφιες χώρες, και με τον τρόπο αυτό απηύθυνε στις τελευταίες ισχυρό μήνυμα για τη βούληση υποδοχής τους σε σύντομο χρονικό διάστημα.
Χαιρετίζουμε θερμά τη σημαντική αυτή απόφαση.
Αντίθετα, είμαστε πολύ πιο επιφυλακτικοί όσον αφορά τα υπόλοιπα θέματα της θεσμικής διαπραγμάτευσης.
Οι αρχηγοί κρατών και κυβερνήσεων προέβησαν σε κοντόφθαλμα παζαρέματα, χωρίς να υπάρχει ένα μεγάλο όραμα για το ευρωπαϊκό μέλλον.
"Μπάλωσαν" την κοινοτική μηχανή προκειμένου να παρατείνουν τη διάρκεια ζωής της ενόψει της διεύρυνσης.
Ίσως και να το επιτύχουν, τουλάχιστον προσωρινά, αλλά με αντίτιμο ορισμένα σοβαρά μειονεκτήματα: μεγαλύτερος υπερεθνισμός, λιγότερη δημοκρατία, μεγαλύτερο βάρος της Γερμανίας στη διαδικασία λήψης αποφάσεων.
Όσον αφορά τους τύπους, διαπιστώσαμε ότι το Συμβούλιο ολοκληρώθηκε τα ξημερώματα της πέμπτης ημέρας των διαπραγματεύσεων, μέσα στη γενική εξάντληση και στην αβεβαιότητα ως προς την ακριβή οριοθέτηση πολλών αποφάσεων.
Η καθυστέρηση της δημοσίευσης των γραπτών συμπερασμάτων, τα οποία, τέσσερις ημέρες τώρα μετά το Συμβούλιο δεν είναι ακόμη διαθέσιμα - δείχνει καθαρά τη δυσκολία που υπάρχει για τη σαφή σύνταξη των αποφάσεων που λήφθηκαν μέσα στη σύγχυση.
Για μια ακόμη φορά εγκρίθηκαν, βιαστικά και με αυτοσχεδιασμό της τελευταίας νύκτας, διατάξεις μεγάλης εμβέλειας τις οποίες κανείς δεν είχε συζητήσει προηγουμένως, όπως ο διορισμός με ειδική πλειοψηφία του Προέδρου και των Μελών της Επιτροπής, θέμα το οποίο δεν περιλαμβανόταν ούτε ενδεικτικά στο συνοπτικό έγγραφο που κοινοποίησε η Προεδρία πριν το Συμβούλιο.
Επιβεβαιώνουμε ότι αυτή η μέθοδος λήψης αποφάσεων είναι τελείως αφύσικη για δημοκρατικές χώρες.
Αλλά η λύση δεν είναι βέβαια αυτό που προτείνουν οι φεντεραλιστές, δηλαδή να προετοιμάζονται οι διακυβερνητικές διασκέψεις με συνελεύσεις όπως αυτή που εκπόνησε τον Χάρτη των Θεμελιωδών Δικαιωμάτων, επειδή θα ενισχυθεί ακόμα περισσότερο η σύγχυση, ο υπερθεματισμός και η έλλειψη ρεαλισμού.
Αντίθετα, οι διακυβερνητικές διασκέψεις θα πρέπει στο μέλλον να οργανώνονται σε μια πιο σταθερή βάση, με ημερήσια διάταξη αποτελούμενη από τις προτάσεις που θα έχει εγκρίνει ένας περιορισμένος αριθμός (για παράδειγμα το ένα τρίτο) των εθνικών κοινοβουλίων.
Είναι ο μόνος τρόπος να πλαισιωθεί εκ νέου η συζήτηση.
Στο βάθος, μπορούμε να διακρίνουμε, στο κουβάρι των συμβιβασμών, δύο επικαλυπτόμενες τάσεις: 1) την πρόοδο του υπερεθνισμού σε βάρος των εθνικών δημοκρατιών, 2) την πρόοδο των γερμανικών θέσεων στο πλαίσιο της υπερεθνικής διαδικασίας λήψης αποφάσεων.
Όσον αφορά το πρώτο σημείο, παρατηρούμε κυρίως την επέκταση, άμεσα ή βραχυπρόθεσμα, της ψηφοφορίας με ειδική πλειοψηφία σε θέματα κεφαλαιώδους σημασίας, όπως η πολιτική ασύλου και μετανάστευσης, οι διεθνείς συμφωνίες στον τομέα των υπηρεσιών και της πνευματικής ιδιοκτησίας ή ακόμη και ο διορισμός των Επιτρόπων.
Παρά τη μικρή αύξηση του ορίου της ειδικής πλειοψηφίας, της οποίας πρέπει να ελέγξουμε την εμβέλεια, η επέκταση αυτή σημαίνει ότι θα διευρυνθεί το χάσμα μεταξύ των ευρωπαϊκών θεσμών και των εθνικών δημοκρατιών.
Για παράδειγμα, όσον αφορά τις εμπορικές διαπραγματεύσεις που αναφέρονται ανωτέρω, τα εθνικά κοινοβούλια θα απωλέσουν τα τελευταία δικαιώματα κύρωσης που διαθέτουν, ενώ μια χώρα, εάν μειοψηφεί στο Συμβούλιο, δεν θα μπορεί να πει "όχι" στην περίπτωση που η διαπραγμάτευση θα θίγει τα συμφέροντά της.
Παράλληλα, η φαινομενική διατήρηση της ισοτιμίας των ψήφων της Γαλλίας και της Γερμανίας στο Συμβούλιο δεν πρέπει να δημιουργεί αυταπάτες: είναι ένας αντικατοπτρισμός, δεδομένου ότι ο νέος κανόνας του "δημοκρατικού διχτύου" (συγκρότηση μειοψηφίας αρνησικυρίας που θα εκπροσωπεί το 38% των πληθυσμών) θα ευνοήσει αυτόματα τη Γερμανία, η οποία από μόνη της θα κατέχει σχεδόν το μισό αυτής της μειοψηφίας μετά τη διεύρυνση σε 27 κράτη.
Θα της είναι λοιπόν πιο εύκολο από τους άλλους να φθάνει το όριο της αρνησικυρίας, προσθέτοντας ορισμένες μικρότερες χώρες από τη ζώνη επιρροή της.
Ταυτόχρονα, η διαφορά μεταξύ του αριθμού των ευρωβουλευτών της Γερμανίας και εκείνων των άλλων χωρών, στις οποίες συμπεριλαμβάνεται η Γαλλία, διευρύνεται περαιτέρω, πράγμα που θα έχει συνέπειες στο πλαίσιο των διευρυμένων εξουσιών λήψης αποφάσεων του Ευρωπαϊκού Κοινοβουλίου.
Η εξέλιξη αυτή μπορεί να φαίνεται δίκαιη στα μάτια ορισμένων, εφόσον τείνει να αντανακλά στα θεσμικά όργανα το αντίστοιχο βάρος των χωρών από πληθυσμιακή άποψη.
Αλλά αυτός ο τρόπος υπολογισμού στηρίζεται στη σιωπηρή προϋπόθεση ότι υπάρχει ένας ενιαίος ευρωπαϊκός λαός, πράγμα που δεν είναι αληθινό.
Ο μόνος τρόπος για να αποφευχθούν στο μέλλον επικίνδυνες διενέξεις, είναι να διατηρηθεί η παραδοσιακή αντίληψη σύμφωνα με την οποία η Ευρώπη στηρίζεται στον αμοιβαίο σεβασμό των εθνικών κοινοτήτων.
Έτσι, για παράδειγμα, η νέα μέθοδος επιλογής του Προέδρου της Επιτροπής - ειδική πλειοψηφία του Συμβουλίου και πλειοψηφία του Ευρωπαϊκού Κοινοβουλίου - οδηγεί απευθείας στην εγκατάσταση των κατόχων της θέσης που θα μπορούσαν να μην υποστηρίζονται από όλες τις χώρες, ενώ θα πρέπει σχεδόν απαραιτήτως να υποστηρίζονται από τη Γερμανία.
Μπορείτε να διανοηθείτε την αναστάτωση που μπορούν να επιφέρουν οι διατάξεις αυτές στη φιλοσοφία των ευρωπαϊκών οργάνων, και τις στρεβλώσεις που μπορούν να μεταδώσουν;
Θα πρέπει εξάλλου να διερωτηθούμε, στη Γαλλία, εάν η νέα αυτή μέθοδος επιλογής του Προέδρου της Επιτροπής και η ενίσχυση της εξουσίας του είναι σύμφωνη με το Σύνταγμα.
Μπορεί να διαρκέσει η νέα αυτή Ευρώπη;
Καταρχήν όχι, επειδή θα πρέπει από τη φύση της να αποσυνδεθεί όλο και περισσότερο από τις εθνικές δημοκρατίες.
Στην πράξη, ωστόσο, οι πρωτεργάτες της είχαν τη διορατικότητα, με τη χαλάρωση των στενότερων συνεργασιών, να εισαγάγουν μια νέα δόση ευελιξίας η οποία, διαχωρίζοντας διάφορα επίπεδα ενσωμάτωσης, θα διευκολύνει την αντιμετώπιση της διεύρυνσης.
Αλλά μακροπρόθεσμα, αυτό δεν επαρκεί.
Διότι ο υπερ-ομοσπονδιακός κεντρικός πυρήνας θα επιδεινώσει στο πλαίσιό του το δημοκρατικό έλλειμμα.
Για το λόγο αυτό, καλούμε το γαλλικό Κοινοβούλιο να αποτρέψει μελλοντικά μια σοβαρή κρίση στην Ευρώπη αρνούμενο να κυρώσει τη συνθήκη της Νίκαιας.
- (DA) Οι δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της κοινής πρότασης ψηφίσματος σχετικά με το αποτέλεσμα της συνόδου του Ευρωπαϊκού Συμβουλίου στη Νίκαια στις 7-11 Δεκεμβρίου 2000.
Καθ' όλη τη διαδικασία της συγκεκριμένης διακυβερνητικής διάσκεψης ήταν ζωτικής σημασίας για εμάς να αρθούν τα τελευταία τυπικά εμπόδια για τη διεύρυνση της ΕΕ.
Αυτός ο στόχος επιτεύχθηκε στη Νίκαια και υπό αυτό το πρίσμα η σύνοδος στέφθηκε με επιτυχία.
Πολλοί βουλευτές του Ευρωπαϊκού Κοινοβουλίου μίλησαν ένθερμα υπέρ της διεύρυνσης της ημερήσιας διάταξης.
Επανειλημμένες φορές προειδοποιήσαμε κατά μιας τέτοιας διεύρυνσης και η πορεία των πραγμάτων στη Νίκαια έδειξε εντελώς ξεκάθαρα ότι μια σημαντικά ευρύτερη ημερήσια διάταξη θα μπορούσε να είχε ως αποτέλεσμα να μην πετυχαίναμε κανένα αποτέλεσμα φέτος, με καταστροφικές συνέπειες για τη διεύρυνση.
Όλο αυτόν τον καιρό ήμασταν εξάλλου της άποψης ότι έπρεπε να βρεθεί μια ισορροπημένη λύση μεταξύ των μεγάλων και μικρών κρατών όσον αφορά τη σύνθεση της Επιτροπής, τη στάθμιση των ψήφων στο Συμβούλιο Υπουργών και τη σύνθεση του Κοινοβουλίου.
Και σε αυτό το σημείο θεωρούμε ότι φτάσαμε σε ένα ικανοποιητικό αποτέλεσμα.
Παρατηρήσαμε ωστόσο ότι οι τυπικές δυνατότητες για να επιτευχθεί ειδική πλειοψηφία μειώθηκαν, όπως επίσης θεσπίστηκε ειδική πλειοψηφία μόνο σε περιορισμένο αριθμό τομέων.
Με αυτό προκύπτει πραγματικός κίνδυνος να γίνει δυσχερέστερη η εφαρμογή της απαραίτητης νομοθεσίας για το περιβάλλον, για την προστασία των καταναλωτών και για το εργασιακό περιβάλλον και συστήνουμε ένθερμα στα κράτη να επιδείξουν υπευθυνότητα και να καταστήσουν αποτελεσματικότερες τις διαδικασίες λήψης αποφάσεων στο Συμβούλιο.
Με τη νέα συνθήκη της Νίκαιας ψηφίστηκε επίσης να ξεκινήσουν οι προετοιμασίες για την επόμενη διακυβερνητική διάσκεψη.
Θεωρούμε ότι είναι σημαντικό να δώσουμε στον εαυτό μας πολύ χρόνο για να βρούμε μια φόρμουλα που θα είναι αντάξια μιας σύγχρονης και πρακτικής συνεργασίας στα πλαίσια της ΕΕ και όχι η ωμή αντιπαράθεση δύναμης που διαδραματίστηκε στη Νίκαια.
Κάτι τέτοιο δεν προωθεί τη λαϊκή στήριξη για τη συνεργασία.
.
(FR) Η Σύνοδος Κορυφής της Νίκαιας ολοκληρώθηκε την Κυριακή με μία συμφωνία που θα έπρεπε να καταλήξει σε σχέδιο συνθήκης.
Όλος ο κόσμος σήμερα συμφωνεί ότι η συνθήκη αυτή θα είναι μια μέτρια συνθήκη και ότι δεν θα ανταποκρίνεται στις προσδοκίες του Ευρωπαϊκού Κοινοβουλίου και των "πραγματικών Ευρωπαίων" !
Οι συζητήσεις της Ολομέλειας το έχουν ήδη αποδείξει.
Χωρίς να αρνούμεθα τις θετικές προόδους, δεν είναι υπερβολή να ειπωθεί ότι δεν είναι η συνθήκη της Νίκαιας που θα εξασφαλίσει το θεσμικό και πολιτικό μέλλον της Ευρώπης.
Θα πρέπει όμως γι' αυτό το λόγο να ρίξουμε την ευθύνη στη γαλλική Προεδρία;
Πολύ καθαρά, λέω ΟΧΙ!
Αυτό θα ήταν πολύ απλό!
Η μετριότητα των συμπερασμάτων της Νίκαιας είναι το λυπηρό αποτέλεσμα της έλλειψης ευρωπαϊκών φιλοδοξιών από ΟΛΑ τα κράτη μέλη, της λυσσαλέας υπεράσπισης των "χαρακωμάτων" , και των τελευταίων τους ψευδαισθήσεων εξουσίας.
Απέναντί τους, η απουσία "εμπνευσμένων ευρωπαϊκών φωνών" προστέθηκε στα υπόλοιπα.
Για το λόγο αυτό, πιστεύω ότι η συμφωνία της Νίκαιας είναι μικρό κακό και σίγουρα όχι το "μη χείρον βέλτιστο" που θα μπορούσαμε να περιμένουμε στο πλαίσιο αυτό.
Θα πρέπει λοιπόν τώρα να αξιοποιήσουμε τα επιτευχθέντα αποτελέσματα και κυρίως να στηριχθούμε στις δεσμεύσεις που αναλήφθηκαν για να αναθερμανθούν οι ευρωπαϊκές φιλοδοξίες, ανεξάρτητα από το σχέδιο συνθήκης και το μέλλον που της επιφυλάσσει το Ευρωπαϊκό Κοινοβούλιο.
Μας μένουν ακόμα ορισμένοι μήνες γι' αυτό, από τώρα μέχρι τα τέλη του 2003, για να διασώσουμε το ευρωπαϊκό σχέδιο.
Σήμερα, ψήφισα υπέρ του ψηφίσματος.
Αύριο, θα πρέπει να αγωνιστούμε με τη βοήθεια όλων των υπερασπιστών της πολιτικής, της κοινωνικής Ευρώπης και της Ευρώπης των Πολιτών!
.
(ΕΝ) Λαμβάνοντας υπόψη τη θεμελιώδη σημασία των αποφάσεων που επρόκειτο να ληφθούν στη Σύνοδο Κορυφής της Νίκαιας, πρέπει να επαινέσουμε τα σημεία που αξίζουν έπαινο.
Κάθε κράτος μέλος, μεγάλο ή μικρό, έχει τις δικές του προτεραιότητες, τους δικούς του στόχους.
Αυτό είναι φυσικό.
Δεν πρέπει να υποτιμάται το γεγονός ότι επετεύχθη συμφωνία σε πολύ δύσκολα ζητήματα.
Ήταν τιτάνιο έργο.
Τέθηκαν οι βάσεις για τη μελλοντική διεύρυνση της Ευρωπαϊκής Ένωσης.
Οι διαπραγματεύσεις ήταν σκληρές αλλά η δύναμη της Ένωσης φάνηκε από το γεγονός ότι υπήρχε αποφασιστικότητα να βρεθούν λύσεις που να τους βρίσκουν όλους σύμφωνους.
Με πνεύμα συμβιβασμού, βρέθηκε ένας δρόμος για να προχωρήσουμε.
Αυτό δεν αντικατοπτρίζεται στο ψήφισμα για τη Νίκαια που ψηφίστηκε σήμερα.
Απείχα στην τελική ψηφοφορία επειδή πιστεύω ότι το Κοινοβούλιο δεν αναγνωρίζει τα επιτεύγματα της Νίκαιας.
Ο τόνος του ψηφίσματος είναι αρνητικός.
Δεν εκφράζει το θετικό αποτέλεσμα της Συνόδου Κορυφής.
Έγινε η διακήρυξη του Χάρτη των Θεμελιωδών Δικαιωμάτων.
Τα δικαιώματα αυτά κατοχυρώνονται ήδη πολύ καλά στο Σύνταγμα της Ιρλανδίας.
Ελήφθησαν σημαντικές αποφάσεις για κοινωνικά και οικονομικά θέματα, συζητήθηκε η ίδρυση της Ευρωπαϊκής Αρχής Τροφίμων και οι επιπτώσεις της κρίσης της ΣΕΒ.
Ως αποτέλεσμα της παρέμβασης του Πρωθυπουργού της Ιρλανδίας, η Επιτροπή ανέλαβε να αναλύσει την κατάσταση την οποία αντιμετωπίζουν οι παραγωγοί βοείου κρέατος και να κάνει τις απαραίτητες προτάσεις όσο το δυνατόν συντομότερα για να βρεθεί ένας τρόπος αποζημίωσης των παραγωγών βοείου κρέατος για την πτώση των τιμών.
Διαβεβαιώσαμε τις υποψήφιες προς ένταξη χώρες ότι είμαστε αποφασισμένοι να προχωρήσουμε με τη διαδικασία της διεύρυνσης.
Το κείμενο λέει ότι οι αρχηγοί κρατών δίνουν προτεραιότητα στα βραχυπρόθεσμα εθνικά συμφέροντα και όχι στα συμφέροντα της ΕΕ.
Δεν συμφωνώ.
Ό,τι συμφωνήθηκε, συμφωνήθηκε προς το συμφέρον της Ευρώπης και των κρατών μελών.
Η επιλογή για μία Συνέλευση ή ένα Ευρωπαϊκό Σύνταγμα αυτήν τη στιγμή είναι άωρη.
Στη Νίκαια επιτεύχθηκε ισορροπία και οι αρχηγοί κρατών και κυβερνήσεων αξίζουν συγχαρητήρια γι' αυτό.
Ήταν ένα από τα πιο χρονοβόρα θέματα και τα πιο δύσκολα σημεία των διαπραγματεύσεων.
Παρά τις επιτυχείς προσπάθειες της Συνόδου της Νίκαιας σε αυτόν τον τομέα, το ψήφισμα εκφράζει έλλειψη ικανοποίησης σχετικά με τη νέα επέκταση του πεδίου εφαρμογής της ειδικής πλειοψηφίας.
Με άλλα λόγια, αυτό που θέλει το Κοινοβούλιο είναι έλεγχος της φορολογίας και των θεμάτων κοινωνικής ασφάλισης.
Η Σύνοδος Κορυφής της Νίκαιας αντικατοπτρίζει ορθά τα συμφέροντα των κρατών μελών σε αυτόν τον τομέα.
Η τροπολογία των Πρασίνων δείχνει σαφώς ότι αυτό που θέλουν είναι συναπόφαση στη γεωργία.
Αυτή δεν είναι η δική μας θέση.
.
(PT) Η Σύνοδος Κορυφής της Νίκαιας έγινε δυστυχώς γνωστή ως ένα ακόμη βήμα προς τη στρατιωτικοποίηση της Ευρωπαϊκής Ένωσης και ως ένα ισχυρό πλήγμα κατά της κυριαρχίας των μικρών και μεσαίων χωρών, όπως η Πορτογαλία, οι οποίες γενικά χάνουν εξουσία και ικανότητα επηρεασμού των αποφάσεων.
Αυτοί που βλέπουν την εξουσία τους να ενισχύεται είναι οι μεγάλες χώρες, κυρίως η Γερμανία, η Γαλλία και το Ηνωμένο Βασίλειο που, στην πράξη, μπορούν να παρεμποδίσουν την εφαρμογή οποιασδήποτε απόφασης, αποτελώντας αναστέλλουσα μειοψηφία.
Η κατάσταση αυτή επιδεινώνεται με τη διεύρυνση των αποφάσεων που λαμβάνονται με ειδική πλειοψηφία, όπου μόνο 14 χώρες θα μπορούν, υπό ορισμένες προϋποθέσεις, να λαμβάνουν αποφάσεις εξ ονόματος των 27 ή 28, καταργώντας στην πράξη το δικαίωμα αρνησικυρίας για πολύ σημαντικές πολιτικές για την Πορτογαλία, όπως η πολιτική των διαρθρωτικών ταμείων, ή οι συμφωνίες εμπορικής πολιτικής.
Εξάλλου, η Πορτογαλία χάνει επίσης βουλευτές στο Ευρωπαϊκό Κοινοβούλιο δεδομένου ότι, αν και έχει ξεπεραστεί το φράγμα των 700 βουλευτών για μία Ευρωπαϊκή Ένωση με 27 κράτη μέλη, υπάρχει μείωση του αριθμού βουλευτών που πλήττει ιδιαίτερα ορισμένες χώρες, όπως είναι η δική μας περίπτωση.
Τέλος, μία αναφορά στην κοινωνική πολιτική για την οποία η Γαλλία είχε δεσμευτεί κατά την παρουσίαση του προγράμματος της Προεδρίας της και που, τελικά, έμεινε με πολύ λίγα αποτελέσματα, πέρα από τις δηλώσεις προθέσεων και τους τίτλους εγγράφων με πολύ αφηρημένο και σαφώς ανεπαρκές περιεχόμενο απέναντι στα υφιστάμενα προβλήματα και στην τεράστια δυσαρέσκεια, της οποίας σημαντική έκφραση υπήρξε επίσης η διαδήλωση των εργαζομένων στη Νίκαια.
.
(FR) Η δημοκρατική και κοινωνική ώθηση την οποία η Ευρώπη έχει σήμερα ανάγκη δεν δόθηκε στη Νίκαια.
Αντίθετα, ούτε η έγκριση του Χάρτη των Θεμελιωδών Δικαιωμάτων με έκπτωση, ούτε η επέκταση της ειδικής πλειοψηφίας σε τομείς ελάσσονος σημασίας, ούτε η συνέχιση της ελευθέρωσης των δημοσίων υπηρεσιών, ούτε η γενίκευση της ενισχυμένης συνεργασίας στον τομέα της άμυνας δεν επαρκούν για να πείσουν τους ευρωπαίους πολίτες ότι η Ευρώπη προχωρεί προς τη σωστή κατεύθυνση.
Η Σύνοδος Κορυφής της Νίκαιας είναι μια αποτυχία για τη γαλλική Προεδρία και ειδικότερα για την ευρωπαϊκή σοσιαλδημοκρατία.
Αλλά δεν θα μπορούσε να ήταν διαφορετικά εφόσον βλέπουμε ότι ζητήματα όπως ο φόρος Tobin, οι φορολογικοί παράδεισοι, η ασφάλεια της ναυσιπλοΐας ή ακόμη η καταπολέμηση της ανεργίας και της ανασφάλειας παραμένουν στο στάδιο της δήλωσης προθέσεων ή εικονικών σχεδίων χωρίς μέσα και χρονοδιάγραμμα εφαρμογής.
Ήταν δυνατόν να δοθεί μια άλλη έννοια στην Ευρώπη, ιδίως λαμβάνοντας υπόψη τις απαιτήσεις που εκφράστηκαν στο πλαίσιο εκδηλώσεων και φόρουμ που πραγματοποιήθηκαν παράλληλα με τη Σύνοδο Κορυφής της Ακρόπολης.
Ωστόσο, οι κυβερνήσεις δεν έλαβαν υπόψη τους τις επιθυμίες των πολιτών.
Η γαλλική κυβέρνηση προτίμησε να χρησιμοποιήσει τη δύναμη και τη βία, αντί να προβεί σε δημοκρατική συζήτηση.
Η συμπεριφορά αυτή είναι απαράδεκτη, όπως ήταν και το κλείσιμο των γαλλοϊταλικών συνόρων ή ακόμη και οι πολυάριθμες συλλήψεις διαδηλωτών, για τους οποίους απαιτείται άμεση απελευθέρωση.
Για τους λόγους αυτούς, δεν μπορούμε να ψηφίσουμε υπέρ του ψηφίσματος αυτού.
γραπτώς.
(DE) Υπερψήφισα μόλις το ψήφισμα του Ευρωπαϊκού Κοινοβουλίου για τη Σύνοδο Κορυφής της Νίκαιας.
Το αποτέλεσμα που πέτυχαν οι αρχηγοί κρατών και κυβερνήσεων το Σαββατοκύριακο ήταν εντελώς ανεπαρκές.
Ούτε ο προσδοκώμενος "οδηγός για τη διεύρυνση" του Ρομάνο Πρόντι επετεύχθη ούτε και καμιά "σημαντική προστιθέμενη αξία" .
Αντιθέτως, οι ευρωπαίοι πολίτες και το Κοινοβούλιό τους διανύουν μια "οπισθοδρόμηση από το Αμστερνταμ" .
Οι αποφάσεις του Συμβουλίου, που ετοιμάστηκαν πυρετωδώς τις ατελείωτες νυχτερινές ώρες, δεν προσφέρουν σταθερό στήριγμα, γιατί παρουσιάζουν μεγάλα κενά μέσα από τα οποία χάνονται οι έννοιες της διαφάνειας, της δημιουργίας ταυτότητας, της περισσότερης δημοκρατίας και της συμμετοχής των πολιτών καθώς και της μεταρρυθμιστικής συνείδησης.
Με βάση τις υπάρχουσες πληροφορίες σημειώθηκαν κάποιες επιτυχίες - η ενισχυμένη συνεργασία, ο κανονισμός των κομμάτων και η δεδηλωμένη βούληση για την προς ανατολάς διεύρυνση - κυρίως όμως επετεύχθησαν ελάχιστοι συμβιβασμοί.
Όπως και στις εμποροπανηγύρεις, έγινε παζάρι για διαφορετικά ειδικά εθνικά συμφέροντα, ενώ αποκλείστηκαν αδικαιολόγητα οι οποιεσδήποτε περαιτέρω ευρωπαϊκές κοινές θέσεις.
Η γαλλική Προεδρία του Συμβουλίου, πριν και κατά τη διάρκεια των διαπραγματεύσεων, ήταν για μένα μια βαθιά απογοήτευση.
Συντόνιζε με μισή καρδιά, παρουσίαζε με μεγάλη έμφαση έναν χείμαρρο συμβιβασμών με μοναδικό κοινό σημείο την αδυναμία επίτευξης πλειοψηφίας.
Σημειώνονταν εσωπολιτικοί ελιγμοί για χάρη των επικείμενων εκλογών.
Έλειπε η ευρωπαϊκή κινητήριος δύναμη και ειδικά σε αυτό το κράτος που παρά τα ίδια συμφέροντά του σαν "μεγάλο έθνος" είχε πάντα ευρωπαϊκό προσανατολισμό.
Η "γαλλογερμανική φιλία" ήταν και είναι η βάση της ΕΕ!
Σήμερα η απουσία της είναι οδυνηρή!
Ο καγκελάριος Σρέντερ, γνωστός στην Γερμανία για τον τραχύ του τόνο (οι συζητήσεις μαζί του τερματίζονται με την έκφραση "Τελεία και παύλα!" ), αδέξιος και αδιάφορος στα ευρωπαϊκά θέματα παρέλειψε να διαβουλευθεί εγκαίρως με τους γείτονές του από τον Σηκουάνα.
Απεναντίας υπηρέτησε με έμφαση την πιο αγαπημένη του ομάδα στόχο, τα ΜΜΕ.
Η μεγαλύτερη επιρροή της Γερμανίας στο Συμβούλιο που με τόση θέρμη υποστήριζε ενώπιον του λαού - δηλαδή ο μεγαλύτερος αριθμός ψήφων σε σχέση με τη Γαλλία που έχει κατά 20 εκατομμύρια μικρότερο πληθυσμό - περιέπεσε σε πλήρη απαξίωση ως ευκόλως εννοούμενη τακτική επιδεχόμενη πλείστους ελιγμούς.
Τα πράγματα παραμένουν ως είχαν αναφορικά με την ομοφωνία στο Συμβούλιο και συνεπώς επικρατεί μια λανθάνουσα αναποτελεσματικότητα.
Η ειδική πλειοψηφία θα επεκταθεί κατά περισσότερες από 30 διατάξεις, οι οποίες όμως είναι ασήμαντες.
Στα πραγματικά σημαντικά ζητήματα - όπως τέλη, δαπάνες, κοινωνική πολιτική, άσυλο και μετανάστευση - η κατάσταση παρέμεινε προφανώς ως είχε.
Έχουμε απομακρυνθεί περισσότερο από ποτέ από την ειδική πλειοψηφία στο Συμβούλιο, που θα οδηγούσε στο δικαίωμα συναπόφασης του ΕΚ.
Στη διαρθρωτική πολιτική, που αποτελεί τα τρία τέταρτα του συνόλου του προϋπολογισμού της Κοινότητας, το ΕΚ έχει αποκλειστεί εντελώς από τη νομοθετική διαδικασία!
Οι αποφάσεις στο Συμβούλιο έχουν γίνει πιο περίπλοκες: Κατά πρώτον πρέπει να επιτυγχάνεται τριπλή πλειοψηφία, ενώ τα ποσοστά αυξήθηκαν.
Δεν υπάρχει πουθενά ίχνος διαφάνειας!
Πιστεύω πως πρέπει επειγόντως να αναθεωρηθεί η μέθοδος διεξαγωγής των διακυβερνητικών διασκέψεων με συμμετέχοντες που υποβάλλουν αλλήλους σε διαρκή πίεση και πανηγυρίζουν τις μικρές εθνικές επιτυχίες σαν μεγάλες νίκες.
Θα πρέπει να αντικατασταθεί από μια συνέλευση όμοια με εκείνη που οδήγησε στη δημιουργία του Χάρτη των Θεμελιωδών Δικαιωμάτων: υπό την εξαιρετική καθοδήγηση του Roman Herzog διεξάγονταν δημοσίως αποτελεσματικές συνεδριάσεις με τη συμμετοχή εθνικών και ευρωπαίων βουλευτών.
Οι εθνικοί φορείς, οι κοινωνικοί φορείς και οι ενδιαφερόμενοι πολίτες δεν ήταν στο περιθώριο, αλλά είχαν την αίσθηση ότι η συμμετοχή και η συμβολή τους ήταν εποικοδομητικές.
Μένει λοιπόν μόνο να εξεταστούν επιμελώς οι λεπτομέρειες των συμφωνιών της Συνόδου τις επόμενες εβδομάδες.
Κατά τη μετά-Νίκαια διαδικασία, θα πρέπει να επιτευχθούν σημαντικές αλλαγές στις μέχρι τώρα αποφάσεις.
Οι πολίτες της Ευρώπης αξίζουν μια ουσιαστική βελτίωση των συμφωνηθέντων.
.
(PT) Έχουμε επίγνωση ότι αυτό το Ευρωπαϊκό Συμβούλιο της Νίκαιας ήταν ίσως η μακρύτερη και δυσκολότερη σύνοδος κορυφής στην ιστορία της Ευρωπαϊκής Ένωσης.
Πράγματι, μέχρι σήμερα, ποτέ καμία άλλη σύνοδος κορυφής δεν είχε να αντιμετωπίσει την προοπτική μίας τόσο μεγάλης διεύρυνσης όσο αυτή.
Για το λόγο αυτό, πρέπει να δούμε τα συμπεράσματά της ως αποτέλεσμα ενός συμβιβασμού από τον οποίο κανείς δεν βγήκε εντελώς νικητής ή νικημένος.
Κατά την άποψή μας, οι Δεκαπέντε κατάφεραν να συμφωνήσουν σε ορισμένες θεσμικές τροποποιήσεις που είναι απαραίτητες προκειμένου να μπορέσει η Ένωση να λειτουργήσει με ένα σημαντικά μεγαλύτερο αριθμό μελών, μεταξύ των οποίων διακρίνουμε το συμβιβασμό ότι κάθε κράτος μέλος θα διατηρήσει το δικαίωμα να διορίζει έναν Επίτροπο και την έγκριση καλύτερων κανόνων πρόσβασης στο μηχανισμό των ενισχυμένων συνεργασιών.
Θετικές πτυχές αυτής της συνόδου κορυφής είναι επίσης η διατήρηση του κανόνα της ομοφωνίας στις αποφάσεις σχετικά με τα διαρθρωτικά ταμεία, αφενός, και τη φορολογία, αφετέρου, τομείς αποφασιστικοί για χώρες που, όπως η Πορτογαλία, έχουν πάντα ανάγκη από την αλληλεγγύη της Ευρωπαϊκής Ένωσης και από τη χρησιμοποίηση του φορολογικού συστήματος για μία πολιτική ενθάρρυνσης της προσέλκυσης επενδύσεων και προώθησης της αποταμίευσης.
Δεν μπορούμε ωστόσο να παραγνωρίζουμε ότι οι λύσεις που βρέθηκαν για το περίπλοκο σύστημα λήψης αποφάσεων στο Συμβούλιο και η αντίστοιχη στάθμιση των ψήφων επιδεινώνουν την απόσταση μεταξύ χωρών με περισσότερο και λιγότερο πληθυσμό, γεγονός το οποίο θεωρούμε λιγότερο θετικό λόγω της αντίληψής μας για μία Ευρώπη κυρίαρχων εθνών.
Το ψήφισμα που ψηφίστηκε στο Κοινοβούλιό μας δεν αντανακλά αυτούς τους προσανατολισμούς και τις ανησυχίες μας και επίσης απευθύνει έκκληση ώστε στο μέλλον να εγκαταλειφθεί η παρούσα μέθοδος των διακυβερνητικών διασκέψεων.
Κατά τη γνώμη μας, όσο η Ευρώπη είναι αυτό που είναι, τα ζητήματα συνταγματικού χαρακτήρα ή αυτά που αφορούν θεμελιώδη συμφέροντα των κρατών, όπως εκείνα που συζητήθηκαν στη Νίκαια, δεν πρέπει να επιλύονται με άλλο τρόπο, δηλαδή πρέπει οι αποφάσεις να λαμβάνονται με ομοφωνία.
Γι' αυτό και η ψήφος μου σχετικά με το ψήφισμα αυτό ήταν αρνητική.
.
(PT) Το εντυπωσιακό γεγονός στη συζήτηση σχετικά με τη Νίκαια είναι η εικόνα ότι η Συνθήκη, τελικά, δεν έχει ούτε πατέρα ούτε μητέρα, δεν είναι παιδί κανενός: η γαλλική Προεδρία αναλώθηκε σε συγγνώμες αντί να αναλάβει σαφώς την ευθύνη των αποτελεσμάτων της Διακυβερνητικής Διάσκεψης και των αιτιών τους.
Οι πολιτικές ομάδες που αντιστοιχούν στις κυβερνήσεις των κρατών μελών πολλαπλασιάζουν τις επικρίσεις τους.
Πρόκειται προφανώς για πολιτική υποκρισία: αυτό που συνέβη είναι πραγματικά η δημοκρατική αλήθεια της Ευρώπης, και όχι αυτό που τεχνητά προέβαλε η πλειοψηφία αυτού του Σώματος, απομακρυσμένη από τα αισθήματα των ευρωπαϊκών λαών.
Πρόκειται για την ίδια υποκρισία που συνόδευσε τις προηγούμενες συζητήσεις και που εξηγεί αυτή τη διατυμπανιζόμενη "αποτυχία" .
Η "αποτυχία" προέρχεται στην ουσία από την έλλειψη ρεαλισμού με την οποία αντιλαμβάνονται τη διαδικασία της ευρωπαϊκής οικοδόμησης.
Αρνούμαι να αναγνωρίσω στο Ευρωπαϊκό Κοινοβούλιο κάποια ανώτερη νομιμότητα και, αντίστροφα, αναγνωρίζω στους αρχηγούς κρατών και κυβερνήσεων των Δεκαπέντε που συνήλθαν στη Νίκαια πλήρη δημοκρατική νομιμότητα αντιπροσώπευσης των αντίστοιχων λαών και εθνών, εφόσον είναι προϊόν εκλογών με υψηλή συμμετοχή.
Έτσι, παρά τις επιφυλάξεις σχετικά με τη Συνθήκη, αντιτίθεμαι κυρίως στα αισθήματα που εξέφρασε η πλειοψηφία του Σώματος που, δυστυχώς, συνεχίζει να μη διδάσκεται από τα γεγονότα και να επιμένει σε προσεγγίσεις που μόνο σε μεγαλύτερες απογοητεύσεις μπορούν να οδηγήσουν.
Η συνθήκη της Νίκαιας οδηγεί σε μία περισσότερο διακρατική και λιγότερο αποκεντρωμένη ΕΕ.
Αυξάνει την ισχύ των μεγάλων χωρών σε βάρος των μικρότερων.
Δεν αναλαμβάνεται καμία πρωτοβουλία προκειμένου να καταστεί η ΕΕ περισσότερο δημοκρατική ή να αυξηθεί η ισχύς των εθνικών κοινοβουλίων.
Αντίθετα, η επιρροή των εθνικών δημοκρατιών μειώνεται καθώς περιορίζεται περαιτέρω το δικαίωμα της αρνησικυρίας και το Ευρωπαϊκό Κοινοβούλιο αναλαμβάνει περισσότερες αρμοδιότητες.
Η διεύρυνση δεν διευκολύνεται, αντίθετα η διαδικασία λήψης αποφάσεως στο Συμβούλιο περιπλέκεται περαιτέρω.
Αντιτιθέμεθα για το λόγο αυτό στην κύρια κατεύθυνση της συνθήκης της Νίκαιας και θα την καταψηφίσουμε.
Verts/ALE), γραπτώς.
(SV) Η συνθήκη της Νικαίας οδηγεί σε μία περισσότερο διακρατική και λιγότερο αποκεντρωμένη ΕΕ.
Αυξάνει την ισχύ των μεγάλων χωρών σε βάρος των μικρότερων.
Δεν αναλαμβάνεται καμία πρωτοβουλία προκειμένου να καταστεί η ΕΕ περισσότερο δημοκρατική ή να αυξηθεί η ισχύς των εθνικών κοινοβουλίων.
Αντίθετα, η επιρροή των εθνικών δημοκρατιών μειώνεται καθώς περιορίζεται περαιτέρω το δικαίωμα της αρνησικυρίας και το Ευρωπαϊκό Κοινοβούλιο αναλαμβάνει περισσότερες αρμοδιότητες.
Η διεύρυνση δεν διευκολύνεται, αντίθετα η διαδικασία λήψης αποφάσεων στο Συμβούλιο περιπλέκεται περαιτέρω.
Αντιτιθέμεθα για το λόγο αυτό στην κύρια κατεύθυνση της συνθήκης της Νίκαιας και θα την καταψηφίσουμε.
.
(SV) Καλωσορίζω το βήμα που πραγματοποιήθηκε με στόχο τη διευκόλυνση της διαδικασίας της διεύρυνσης κατά το Ευρωπαϊκό Συμβούλιο στη Νίκαια.
Γι' αυτό, όπως επανέλαβα πολλές φορές στο παρελθόν, αντιτίθεμαι στη δημιουργία μίας κοινής στρατιωτικής άμυνας και στις ψηφοφορίες με ειδική πλειοψηφία στον δεύτερο πυλώνα, δηλαδή για ζητήματα εξωτερικής πολιτικής και πολιτικής ασφάλειας και άμυνας.
Έκθεση Garcνa-Margallo y Marfil (A5-0334/2000)
Κύριε Πρόεδρε, αυτή τη φορά δεν ρώτησα την κόρη μου, αλλά τον συνηθισμένο συνταξιούχο που με χαιρετάει στο αεροδρόμιο, πριν από την αναχώρησή μου, τι πίστευε για αυτή την έκθεση για τη φορολόγηση των καυσίμων.
Μου είπε: "Κύριε Fatuzzo, το καύσιμο πρέπει να φορολογείται όσο το δυνατόν λιγότερο, όπως το αεροπορικό εισιτήριο κοστίζει όσο το δυνατόν λιγότερο.
Εμείς οι συνταξιούχοι ταξιδεύουμε συχνά και, για να πούμε την αλήθεια, το ταξίδι με το τρένο είναι κουραστικό, το ταξίδι με το αυτοκίνητο είναι κουραστικό: το αεροπλάνο είναι για μας ένα όνειρο που γίνεται πραγματικότητα.
Γι' αυτό πρέπει να ψηφίσετε υπέρ αυτής της ρύθμισης, που περιορίζει ακόμη περισσότερο την φορολογία των αεροπλάνων, διότι έτσι το αεροπορικό εισιτήριο θα μας κοστίζει όλο και λιγότερο και επομένως θα μπορούμε να ταξιδεύουμε περισσότερο με αυτό το μέσο.
Και μαζί με αυτό, ζητήστε να γίνει μια μείωση του αεροπορικού εισιτηρίου για τους ηλικιωμένους συνταξιούχους που ταξιδεύουν" .
Στο παρελθόν οι πτήσεις ήταν ακριβές.
Η θεαματική αύξηση που σημείωσαν οι αερομεταφορές τα τελευταία χρόνια οφείλεται σε μεγάλο βαθμό στη συγκριτικά ολοένα και χαμηλότερη τιμή που καταβάλλουν οι χρήστες αυτού του μέσου μεταφοράς.
Οι χαμηλές τιμές δεν επιτεύχθηκαν μόνο με τον περιορισμό του προσωπικού και με άλλες περικοπές, αλλά και μέσω της κυβερνητικής πολιτικής.
Από φορολογική άποψη, οι αερομεταφορές χαίρουν μιας πολύ πιο ευνοϊκής μεταχείρισης απ' ό,τι οι οδικές μεταφορές.
Εάν οι υπεύθυνοι μπορούσαν να προβλέψουν τις συνέπειες όταν υπέγραφαν τη σύμβαση του Σικάγο, το χρόνο που γεννήθηκα (1944), νομίζω ότι δεν θα συμφωνούσαν τη φορολογική απαλλαγή για τα καύσιμα και για την κάλυψη άλλων αναγκών των αερομεταφορών.
Η ανάπτυξη των αερομεταφορών αποβαίνει σε βάρος των σιδηροδρομικών μεταφορών και σε βάρος του περιβάλλοντος.
Για τις συγκριτικά μικρές αποστάσεις έως και 1000 χιλιόμετρα, θα ήταν σκόπιμο να μην χρησιμοποιούνται πλέον αεροπλάνα και οι αερομεταφορές να περιοριστούν στις διηπειρωτικές μετακινήσεις.
Αγανακτώ με την προσπάθεια που έκανε η μεγαλύτερη πολιτική ομάδα στην Επιτροπή Περιφερειακής Πολιτικής και Μεταφορών - τη στιγμή που οι άλλες πολιτικές ομάδες δεν εκπροσωπούνταν επαρκώς σ' αυτήν - να αποκλείσει όσο το δυνατόν περισσότερο το θέμα της φορολογίας των αερομεταφορών, επειδή αυτό δεν αντιστοιχεί στον πραγματικό συσχετισμό δυνάμεων στην επιτροπή αυτή.
Έκθεση Patrie (A5-0352/2000)
Κύριε Πρόεδρε, ψήφισα υπέρ αυτού του εγγράφου για την αρχή της προφύλαξης, αλλά μου γεννήθηκε μια αμφιβολία.
Δεν θα ήθελα να συμβεί, με την αρχή της προφύλαξης, αυτό που συνέβη σε ένα φίλο μου συνταξιούχο, που βγήκε έξω με τη γυναίκα του.
"Να μην περάσεις το δρόμο" , του είπε η γυναίκα του, "γιατί μπορεί να τρακάρεις" .
"Να πάω λοιπόν με τα πόδια."
"Να μην προχωράς κάτω από τα σπίτια, μπορεί να σου πέσεις κανένα βάζο στο κεφάλι!"
"Να πάρω λοιπόν το μετρό."
"Όχι, προς Θεού!
Μπορεί να σε ρίξουνε κάτω από το τρένο!"
"Γυρνάω λοιπόν στο σπίτι να δω τηλεόραση."
"Μην ανάψεις την τηλεόραση, μπορεί να εκραγεί!"
"Ας πάμε λοιπόν στο κρεβάτι, να κάνουμε έρωτα."
"Και το AIDS, πού το πας;"
- (FR) Δεν συμμετείχα στην τελική ψηφοφορία σχετικά με την, κατά τα άλλα εξαιρετική έκθεση της κ. Bιatrice Patrie, επειδή πιστεύω ότι είναι πολιτική και επιστημονική παραίτηση να αναφέρεται η αρχή της προφύλαξης ακόμη και στη βάση "μη ολοκληρωμένων, χωρίς αποδεικτικά αποτελέσματα ή αβέβαιων επιστημονικών πληροφοριών" , δηλαδή "σε περίπτωση ελαφρού κινδύνου" .
Επειδή δεν υπάρχει μηδενικός κίνδυνος, οι επιστήμονες ή τουλάχιστον οι πολιτικοί πρέπει να εφαρμόσουν το κριτήριο της αναλογικότητας, να εκτιμήσουν τους αβέβαιους κινδύνους και να αναλάβουν τις ευθύνες τους.
Εξυπακούεται δε ότι οι πολίτες πρέπει σε κάθε περίπτωση να ενημερώνονται πλήρως.
Πιστεύω ότι και το Κοινοβούλιό μας πρέπει να εφαρμόσει αυτή την αρχή της προφύλαξης, ιδίως όσον αφορά τις αιτιολογήσεις ψήφου.
Κατευθύνσεις για τις καινοτόμες ενέργειες του ΕΤΠΑ (2000-2006)
Η ημερήσια διάταξη προβλέπει τη συζήτηση της έκθεσης (A5-0354/2000) του κ. Markov εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με το σχέδιο ανακοίνωσης της Επιτροπής προς τα κράτη μέλη με τίτλο: "Οι περιφέρειες στη νέα οικονομία" - Κατευθύνσεις για τις καινοτόμες ενέργειες του ΕΤΠΑ για την περίοδο 2000-2006.
Κύριε Πρόεδρε, κύριε Επίτροπε, κυρίες και κύριοι, από το 1988 η Ευρωπαϊκή Ένωση προωθεί έρευνες και πρότυπες δοκιμές για την περιφερειακή ανάπτυξη σε κοινοτικό επίπεδο για να εξελιχθούν στη συνέχεια σε πειραματικό εργαστήριο καινοτόμων ενεργειών.
Αυτές οι πρότυπες δοκιμές εξελίχθηκαν μεταξύ άλλων σε δύο κοινοτικές πρωτοβουλίες, το INTERREG και το URBAN, που αποτελούν δύο παραδείγματα όπου από τη δοκιμή νέων τρόπων και μεθόδων συλλέχθηκαν σημαντικές εμπειρίες για την περαιτέρω ανάπτυξη της περιφερειακής πολιτικής.
Οι αποτελεσματικές κοινωνικές σχέσεις και η ενίσχυση της τοπικής και περιφερειακής συνεργασίας ήταν αξιόλογα αποτελέσματα της καινοτόμου δραστηριότητας.
Το σχέδιο ανακοίνωσης της Επιτροπής προς τα κράτη μέλη, στο οποίο βασίζεται η έκθεσή μου, παρουσιάζει τους όρους εφαρμογής της χρηματοδότησης των καινοτόμων ενεργειών του ΕΤΠΑ, που αποφασίστηκαν στο Βερολίνο για το διάστημα μέχρι το 2006.
Θα ήθελα να επικεντρωθώ κυρίως σε δύο πτυχές της πρότασης της Επιτροπής, και πρώτον στο περιεχόμενο του νέου προσανατολισμού.
Σύμφωνα με την πρόταση της Συνόδου Κορυφής της Λισαβόνας για τη στήριξη της μετάβασης σε μια οικονομία και μια κοινωνία σε κοινοτικό επίπεδο που θα είναι βασισμένες στη γνώση, οι καινοτόμες ενέργειες του ΕΤΠΑ πρέπει να συγκεντρωθούν από 8 σε 3 θεματικές προτεραιότητες στα πλαίσια της τεχνολογικής ανάπτυξης.
Αυτή η προσέγγιση πρέπει να υποστηριχθεί, καθώς το χάσμα μεταξύ των ανεπτυγμένων περιοχών και των περιοχών που παρουσιάζουν καθυστέρηση στον τομέα της τεχνολογικής ανάπτυξης είναι πολύ μεγαλύτερο από ό,τι στο ακαθάριστο εγχώριο προϊόν.
Έτσι λοιπόν, τα τελευταία χρόνια οι δαπάνες για έρευνα και ανάπτυξη στις 25 λιγότερο ανεπτυγμένες περιοχές της ΕΕ ήταν τέσσερις φορές χαμηλότερες από τον ευρωπαϊκό μέσο όρο.
Την ίδια εικόνα εμφανίζει και το ποσοστό των απασχολούμενων στον τομέα των νέων τεχνολογιών επί του συνόλου του ενεργού πληθυσμού: 14,6% στις 25 πιο ανεπτυγμένες περιφέρειες έναντι 4% στις 25 φτωχότερες περιφέρειες.
Η συνθετότητα και η πολυμορφία της τεχνολογικής αλλαγής και των διαρθρωτικών μεταρρυθμίσεων απαιτούν επίμονα τη συμμετοχή όλων των εταίρων σε τοπικό και περιφερειακό επίπεδο σε αναπτυξιακές συνεργασίες με την εκπόνηση στρατηγικών σχεδίων περιφερειακής πολιτικής για κάθε περιοχή.
Ιδιαίτερα σημαντική για μένα είναι η θεματική συμπερίληψη της νεολαίας στις καινοτόμες ενέργειες των κατευθυντήριων γραμμών, καθώς αυτή θα αποτελέσει τον μελλοντικό φορέα της ανάπτυξης.
Γι' αυτό πρέπει να υποστηριχθεί η αξίωση εκτός από την αξιοποίηση και συμπερίληψη των άλλων μηχανισμών προώθησης της ΕΕ να μεριμνήσουν και οι εθνικοί, περιφερειακοί και τοπικοί υπεύθυνοι για τη δημιουργία εκπαιδευτικών ιδρυμάτων σε όλη την Ευρωπαϊκή Ένωση με ίσες προϋποθέσεις και συνθήκες για την εξοικείωση με τις σύγχρονες τεχνολογίες πληροφορίας.
Κατά τη γνώμη μου υπάρχει μεγάλη και απαράδεκτη έλλειψη πολιτικής στήριξης της Ευρωπαϊκής Ένωσης για τους διάφορους τρόπους εκτέλεσης των προγραμμάτων.
Ενώ οι δομές εκτέλεσης στα πλαίσια αυτού του προγράμματος παρουσιάζουν μετάβαση από τη στήριξη βάσει σχεδίου στη στήριξη βάσει προγράμματος - για το οποίο μπορεί κανείς σαφώς να έχει διαφορετική άποψη, καθώς κατά την γνώμη μου χάνεται ένα μέρος της ευρωπαϊκής προστιθέμενης αξίας, διαφάνειας και εγγύτητας προς τους πολίτες, και επιπλέον δεν έχουν ιδρύσει ακόμα όλα τα κράτη μέλη τις ανάλογες περιφερειακές αρχές - παρόλα αυτά όμως οι καινοτόμες ενέργειες στα πλαίσια του ΕΚΤ παραμένουν στην προσέγγιση της στήριξης βάσει σχεδίου.
Έτσι υπάρχουν στην ουσία για ένα και το αυτό πρόγραμμα αντίθετοι μηχανισμοί υλοποίησης στο πλαίσιο δύο διαφορετικών ταμείων.
Αυτή η κατάσταση παρεμποδίζει την αποτελεσματικότητα, τη συμβατότητα και τη μείωση των γραφειοκρατικών διαδικασιών.
Όσον αφορά το δεύτερο σημείο, δηλαδή τη χρηματοδότηση του προγράμματος, παρόλο που κατά την περίοδο 1994 έως 1999 μόνον το 1% των συνολικών κονδυλίων του ΕΤΠΑ προοριζόταν για τις καινοτόμες ενέργειες, η Επιτροπή μείωσε τις χρηματοδοτήσεις για την περίοδο 2000 έως 2006 δραστικά, θα μπορούσε να πει κανείς, και με απαράδεκτο τρόπο.
Αρχικά έγινε την τελευταία στιγμή περικοπή των κονδυλίων ύψους 800 εκατομμυρίων ευρώ, που είχαν προβλεφθεί αρχικά στις αποφάσεις του Βερολίνου για την Ατζέντα 2000, σε 400 εκατομμύρια ευρώ με σκοπό να κατανεμηθούν οι πόροι για το πρόγραμμα URBAN.
Αυτό συνέβη ομολογουμένως μετά από πίεση και προς όφελος του Κοινοβουλίου, το οποίο αγωνίστηκε για τη διατήρηση της πρωτοβουλίας URBAN.
Το Κοινοβούλιο αγωνίστηκε όμως και για μια ισοσκέλιση αυτής της μείωσης των κονδυλίων που διατίθενται για τις καινοτόμες ενέργειες με το μέσο ευελιξίας, πράγμα που καταγράφηκε σε μια δήλωση για τις Δημοσιονομικές Προοπτικές.
Το ζήτημα όμως δεν τελειώνει εκεί.
Παρόλο που η υποβληθείσα με επιστολή της 5ης Σεπτεμβρίου 2000 πρόταση της Επιτροπής προς το Κοινοβούλιο σχετικά με τις κατευθύνσεις των καινοτόμων ενεργειών του ΕΤΠΑ έκανε λόγο για άλλα 400 εκατομμύρια ευρώ, η Επιτροπή είχε υποβάλει ήδη τον Μάιο του 2000 στην έκθεση της για τη διάθεση των κονδυλίων των διαρθρωτικών ταμείων, την περίοδο 1994 έως 1999, την πρόταση να αφαιρεθούν 160 εκατομμύρια ευρώ από αυτό το πρόγραμμα για τη χρηματοοικονομική κάλυψη εκκρεμών υποχρεώσεων της περιόδου αυτής.
Αυτή η αναγκαιότητα προέκυψε, γιατί η Επιτροπή παρέλειψε στο τέλος του 1999 να μεριμνήσει εγκαίρως για την κάλυψη αυτής της αναληφθείσας υποχρέωσης.
Όπως αναφέρει το Ελεγκτικό Συνέδριο στην ετήσια έκθεσή του, υπήρχαν ανάλογες δυνατότητες χωρίς να χρειαστεί η προσφυγή στη χρηματοδότηση της περιόδου 2000 έως 2006 για την κάλυψη νομικών υποχρεώσεων.
Πρόκειται λοιπόν για μια περίπτωση απόλυτα ασαφούς διασταυρούμενης χρηματοδότησης μεταξύ των πακέτων του Βερολίνου και του Εδιμβούργου.
Στην πρόταση 40/2000 για τη μεταφορά πιστώσεων, η Επιτροπή προέβη σε μια εντελώς αδιαφανή αναδιάταξη των εκκρεμών υποχρεώσεων εις βάρος των καινοτόμων ενεργειών και της τεχνικής βοήθειας για αυτή την περίοδο.
Ούτε καν με την επιστολή του προέδρου της Επιτροπής Περιφερειακής Πολιτικής, Μεταφορών και Τουρισμού, του κυρίου Χατζηδάκη, δεν κατέστη δυνατό να αποφευχθεί η συναίνεση της Επιτροπής Προϋπολογισμών.
Μένει λοιπόν μόνο να ελπίσουμε ότι, σύμφωνα με την προοπτική που θέτει η πρόταση της Επιτροπής, τα κονδύλια που περικόπηκαν θα αντληθούν μέσα στα επόμενα χρόνια από το μέσο ευελιξίας και θα αναδιατεθούν στις καινοτόμες ενέργειες του ΕΤΠΑ.
Προσωπικά δεν πιστεύω πραγματικά ότι αυτό θα γίνει.
Αλλωστε, είναι σχεδόν ανέφικτο, όταν η Επιτροπή περικόπτει εκ των προτέρων από μόνη της τα κονδύλια και στη συνέχεια θέλει να τα αυξήσει πάλι.
Τέλος, θα ήθελα να επισημάνω ότι υποστηρίζω όλες τις τροπολογίες επί της έκθεσής μου, εφόσον δεν αντίκεινται στη γενική γραμμή αυτής.
Κύριε Πρόεδρε, θα ήθελα να σχολιάσω πολύ θετικά την έκθεση του κ. Markov και να τον συγχαρώ για την παρουσίαση μιας τόσο εποικοδομητικής έκθεσης ενώπιον του Σώματος.
Συμφωνώ σε πολύ μεγάλο μέρος με τα περισσότερα σημεία που περιλαμβάνονται στο κείμενό του.
Υπάρχουν, ωστόσο, ορισμένα θέματα τα οποία θα ήθελα να σχολιάσω.
Πρώτον, το σύνολο αυτής της έκθεσης βασίζεται στην καινοτομία - και η καινοτομία στηρίζεται σε τρεις πολύ σημαντικές προϋποθέσεις.
Στηρίζεται στην ατομικότητα, την εφευρετικότητα και την πρωτοβουλία.
Γι' αυτό, πρέπει να προσπαθήσουμε να αποφύγουμε οτιδήποτε θα μπορούσε να καταπνίξει ή να μας απομακρύνει από αυτές τις τρεις σημαντικές προϋποθέσεις.
Δυστυχώς, η έκθεση αναφέρεται σε πολλές πτυχές που θα μπορούσαν να ερμηνευτούν ακριβώς ως μια τέτοια παρέμβαση και υπερρύθμιση και, κατ' επέκταση, ως υπερβολικά περιπλεκόμενη προσέγγιση της χρήσης των πόρων για την καινοτομία.
Πρέπει να αποφύγουμε τη θέσπιση υπερβολικού αριθμού κανόνων θέτοντας τεχνητούς φραγμούς, οι οποίοι μπορούν να μας εμποδίσουν να επιτύχουμε τους στόχους μας.
Πρέπει να δώσουμε κίνητρα για να επιτρέψουμε στις νέες καινοτόμες επιχειρήσεις να αναπτυχθούν, χωρίς όμως να ακολουθήσουμε την οδό της υπερβολικής παρέμβασης.
Οι καινοτόμες επιχειρήσεις και τα καινοτόμα προγράμματα ενέχουν κινδύνους από τη φύση τους και ναι μεν η ΕΕ, οι εθνικές κυβερνήσεις, οι περιφερειακοί και τοπικοί φορείς μπορούν να βοηθήσουν εδώ αλλά - όπως συμβαίνει με πολλές καινοτόμες ιδέες - ορισμένες είναι προορισμένες να αποτύχουν.
Ελπίζουμε ότι πολλές από αυτές θα πετύχουν.
Το κόλπο είναι να ξέρει κανείς ποιες θα πετύχουν και θα αναπτυχθούν·πρέπει όμως να έχουμε και τη δύναμη να αποδεχθούμε ότι, όταν κάτι αποτυγχάνει, δεν πρέπει να το στηρίζουμε με δημόσιες δαπάνες και να αναπτύσσουμε μία στρατηγική που να το λαμβάνει υπόψη.
Θα ήθελα ακόμη να τονίσω ότι οι ίδιες οι επιχειρήσεις πρέπει να αναλάβουν ηγετικό ρόλο σε αυτό το θέμα, υποστηριζόμενες φυσικά από την παροχή επαρκούς κατάρτισης δεξιοτήτων από τα πανεπιστήμια και τα εκπαιδευτικά μας ιδρύματα.
Όλοι έχουν ένα ρόλο να παίξουν σε αυτόν το σημαντικό τομέα γιατί στην πραγματικά παγκόσμια αγορά που μας περιβάλλει, οι νέες ιδέες - με τους σωστούς πόρους και την ανάλογη και ρεαλιστική στήριξη - είναι εκείνες που θα εξασφαλίσουν ότι η Ευρώπη θα μπορέσει να διατηρήσει τη θέση της στην πρώτη γραμμή της τεχνολογικής ανάπτυξης στους νέους κλάδους και ιδίως στην τεχνολογία των επικοινωνιών.
Πιστεύω ότι μία καινοτόμος στρατηγική, όπως αυτή για την οποία γίνεται λόγος σε αυτήν την έκθεση, που υλοποιείται από τους επιχειρηματίες σε ατομικό επίπεδο θα αποτελέσει το κλειδί για την οικονομική ευημερία στη νέα αυτή χιλιετία.
Συστήνω στο Σώμα να στηρίξει αυτήν την έκθεση.
Κύριε Πρόεδρε, βρισκόμαστε ενώπιον ενός καλού κειμένου της Επιτροπής και μιας καλής έκθεσης του εισηγητή.
Από θεωρητικής απόψεως, δεν μπορώ παρά να σας συγχαρώ γιατί πιστεύω ότι είναι καλά σχεδιασμένα και ότι συλλαμβάνουν τη σωστή κατεύθυνση στην οποία πρέπει να δρομολογηθούν αυτοί οι πόροι.
Βέβαια, το πρόβλημα δεν είναι ακριβώς στο κείμενο αλλά στον προϋπολογισμό, αφ' ενός επειδή πρόκειται για έναν προϋπολογισμό μειωμένο και περιορισμένο σε σχέση με τις προηγούμενες πιστώσεις της Ευρωπαϊκής Ένωσης σ' ένα τόσο σημαντικό τομέα, και αφ' ετέρου επειδή το πρόβλημα πηγάζει από την έλλειψη αυτοδιάθεσης που φαίνεται να έχει αυτός ο προϋπολογισμός, που επιδέχεται τόσο εύκολα αλλαγές και δεν εδραιώνεται με τρόπο ξεκάθαρο.
Εκφράζω αυτή τη σκέψη για να τη λάβει υπόψη του ο Επίτροπος.
Προφανώς, όμως, μιλάμε για το Ευρωπαϊκό Ταμείο Περιφερειακής Ανάπτυξης.
Ένα Ταμείο, το οποίο δημιουργήθηκε για πολιτικές εξαιρετικού μεγέθους και ουσίας, επενδύσεις σε αυτοκινητόδρομους, επενδύσεις σε άμεσες υποδομές, και που αυτή τη στιγμή πρέπει να προσαρμοστεί στη νέα κατάσταση που διανύει η οικονομία και οι νέες συνθήκες ανταγωνιστικότητας.
Αυτός είναι ο θεμελιώδης στόχος της Επιτροπής: να μετατραπεί το ΕΤΠΑ, το οποίο υπήρξε λίαν επιτυχές και είχε πολύ θετική επίδραση, ώστε να ωθήσει την αύξηση της ανταγωνιστικής ικανότητας του παραγωγικού μας συστήματος, και ειδικά στις πιο μειονεκτικές περιφέρειες.
Γι' αυτό, οι καινοτόμοι παράγοντες, όσο ταπεινοί κι αν είναι όπως ο συγκεκριμένος, δεν πρέπει να υποτιμούνται από κανέναν.
Θα μπορούσαμε να πούμε ότι η καινοτομία βρίσκεται στο πεδίο δράσης όλων των παραγόντων που συμμετέχουν στην παραγωγική διαδικασία.
Μπορεί κάποιες περιφέρειες να έχουν μεγάλες δυσκολίες στη διάθεση ενός συστήματος έρευνας ή καλύτερα ενός συστήματος ανάπτυξης.
Αλλά η καινοτομία είναι η βάση της ανταγωνιστικότητας, πρέπει να υπάρχει ακόμα και όταν δεν υπάρχει δυνατότητα για την έρευνα και γι' αυτό ακριβώς αυτός ο στόχος είναι σημαντικός.
Λογικά, μιλάμε για το 0,4 % του ΕΤΠΑ.
Στην έκθεση του κ. Markov υπάρχει ένα σημείο που θα ήθελα, κύριε Επίτροπε, να λάβετε υπόψη σας και μ' αυτό τελειώνω, το οποίο λέει ακριβώς τα εξής: "λαμβάνοντας υπόψη τις περιορισμένες πιστώσεις του προϋπολογισμού που έχουν διατεθεί για καινοτόμες ενέργειες, καλεί την Επιτροπή να προωθήσει την ενσωμάτωση σχεδίων αυτού του τύπου στα περιφερειακά επιχειρησιακά προγράμματα" .
Κύριε Πρόεδρε, θέλω και εγώ να συγχαρώ και να ευχαριστήσω τον κ. Markov για την εκπόνηση αυτής της επιτυχούς έκθεσης.
Η Ομάδα μας είναι υπέρ της έγκρισης της έκθεσης.
Στην έκθεση έχει, πολύ σωστά, τονισθεί η συμμετοχή των τοπικών παραγόντων, καθώς και η συνεργασία μαζί τους.
Με τις καινοτόμες ενέργειες μπορούμε επίσης να ενισχύσουμε τις περιφερειακές και τοπικές ιδιαιτερότητες.
Πιστεύω ότι είναι σημαντικό να δημιουργήσουμε, όσο το δυνατόν περισσότερο, ίσες προϋποθέσεις για τις διάφορες περιφέρειες χρησιμοποιώντας τη σύγχρονη τεχνολογία.
Με την τηλεργασία μπορούμε να δημιουργήσουμε νέες δυνατότητες απασχόλησης και στις αραιοκατοικημένες περιοχές.
Γι' αυτό, επί παραδείγματι, τα διευρυμένα δίκτυα πληροφορικής θα πρέπει να καλύπτουν όσο το δυνατόν καλύτερα και εκείνες τις περιφέρειες στις οποίες η αγορά δεν συντηρεί δίκτυα.
Βασική ιδέα των καινοτόμων ενεργειών αποτελεί η δημιουργία και η αξιοποίηση νέων προτύπων δράσης.
Για να φτάσουμε σε αυτό το αποτέλεσμα, πρέπει να αναπτύξουμε την παρακολούθηση και την αξιολόγηση.
Πρέπει να δοθεί προσοχή στην ανταλλαγή εμπειριών και στην εφαρμογή των βέλτιστων πρακτικών.
Ο τουρισμός αποτελεί σημαντική πηγή πόρων για πολλές, ακόμη και απόμακρες περιοχές.
Με καινοτόμες ενέργειες θα μπορούσαμε, επί παραδείγματι, να προωθήσουμε τη συνεργασία μεταξύ τουριστικών επιχειρήσεων στο μάρκετινγκ και στα συστήματα κρατήσεως θέσεων.
Όπως επισημάνθηκε εδώ, οι καινοτόμες ενέργειες δεν μπορούν να εγγυώνται πάντα την επιτυχία, αλλά στο πλαίσιο τους θα πρέπει να υπάρχει η δυνατότητα δοκιμής και για προγράμματα επιρρεπή στον κίνδυνο αποτυχίας.
Οι καινοτόμες ενέργειες θα πρέπει επίσης να υπηρετούν την αειφόρο ανάπτυξη των περιφερειών.
Στην προηγούμενη παρέμβαση εκφράστηκαν ανησυχίες σε σχέση με τον προϋπολογισμό και, πράγματι, 400 εκατ. ευρώ είναι μόνο το κατώτερο όριο για τη χρηματοδότηση των καινοτόμων ενεργειών, ενώ κατά το δεύτερο μισό της προγραμματικής περιόδου θα πρέπει να εκμεταλλευθούμε τις δυνατότητες για πρόσθετη χρηματοδότηση που προσφέρει ο μηχανισμός ευελιξίας, όπως επισημαίνεται και στην έκθεση.
Θα ήθελα και εγώ να ρωτήσω με ποιον τρόπο σκοπεύει η Επιτροπή να εξασφαλίσει ότι θα διατεθούν για τις καινοτόμες ενέργειες οι πόροι που συμφωνήθηκαν στο Βερολίνο και με ποιόν τρόπο θα επιστραφούν αυτή την περίοδο στις καινοτόμες ενέργειες και οι πόροι που διατέθηκαν ως δάνειο στην πρωτοβουλία URBAN.
Οι τροπολογίες 5 και 7 ενδείκνυνται, προκειμένου να μην χρησιμοποιεί η Επιτροπή τα αποθεματικά των πιστώσεων των καινοτόμων ενεργειών για απρόοπτα προγράμματα, όπως συνέβη πριν από μερικές εβδομάδες.
Κύριε Πρόεδρε, κυρίες και κύριοι συνάδελφοι, με την παρέμβασή μου θα ήθελα σήμερα να απευθυνθώ προ πάντων στον Επίτροπο, γιατί όπως γνωρίζουμε, οι καινοτόμες ενέργειες αποτελούσαν πάντα τον μηχανισμό προόδου της Επιτροπής.
Ήταν το πεδίο δοκιμής για προοδευτικές πολιτικές της ΕΕ και την εφαρμογή τους στον τομέα της διαρθρωτικής πολιτικής.
Αν μετρούσαμε την πρόοδο της πολιτικής της ΕΕ σε συνάρτηση με την πρόταση της Επιτροπής για τις καινοτόμες ενέργειες, το αποτέλεσμα θα ήταν ανάλογο με αυτό της Συνόδου Κορυφής της Νίκαιας: ένα μεγάλο ρεζιλίκι.
Ωστόσο, οι πολιτικές της ΕΕ στους τομείς της εσωτερικής αγοράς, της απασχόλησης και της κοινωνικής συνοχής έχουν γίνει τον τελευταίο καιρό κατά πολύ πιο πρωτοπόρες και πολύπλευρες.
Εδώ ακριβώς διαφαίνεται η αδυναμία της πρότασης της Επιτροπής που περιορίζεται μόνο σε δύο τομείς καινοτομίας - και λέω δύο, γιατί προφανώς κατονομάζονται τρεις, αλλά οι δύο πάνε μαζί και θα πρέπει να ενισχυθούν μαζί.
Τέτοιος τεράστιος περιορισμός πραγματικά δεν έχει υπάρξει τα τελευταία χρόνια.
Εξάλλου, πρόκειται για ένα πεδίο που ενισχύσαμε ήδη τα τελευταία χρόνια.
Συνεπώς, πού είναι εδώ η καινοτομία;
Οφείλω να πω ότι πρόκειται για μια απώλεια, διότι χρειαζόμαστε αυτή την εμπειρία για τη νέα περίοδο στήριξης και δεν θα την αποκτήσουμε προχωρώντας τόσο επιφυλακτικά.
Σημαντικές εμπειρίες, όπως τα μέτρα εξοικονόμησης ενέργειας για τις μικρομεσαίες επιχειρήσεις, περιπίπτουν στην αφάνεια, και θα μπορούσα να παραθέσω πάρα πολλά παραδείγματα.
Γιατί δεν αξιοποιούμε πραγματικά την καινοτομία για την καινοτομία, εφόσον μπορούμε να προωθήσουμε τις προτεινόμενες ενέργειες στο πλαίσιο των κανονικών προγραμμάτων;
Θεωρώ αδιανόητο να δίνεται το πράσινο φως στα εθνικά κράτη να στηρίζουν μη καινοτόμες ενέργειες από τα διαρθρωτικά ταμεία, αντί να προωθούν την πολιτική και την ανάπτυξή μας.
Εξάλλου έχουμε και το εξής πρόβλημα: η ιδέα να γίνει προγραμματικός σχεδιασμός αντί της επιλογής σχεδίων δεν είναι κακή.
Θα την υποστήριζα μάλιστα, αλλά δεν είναι εμπεριστατωμένη.
Πώς θα τα καταφέρουν οι τοπικοί φορείς μέσα στον κυκεώνα των διοικητικών υπηρεσιών, όταν οι ίδιες αρχές που δεν τα καταφέρνουν στον διαρθρωτικό σχεδιασμό πρόκειται τώρα να αναλάβουν και αυτό το καθήκον;
Πώς θα καταφέρει η Επιτροπή να εντοπίσει πού πραγματικά υπάρχουν τοπικές καινοτομίες, εφόσον δεν θα έχει καμία εποπτεία;
Πιστεύω πως γι' αυτόν τον λόγο θα πρέπει οπωσδήποτε να συνεισφέρουμε, ώστε να βρει η Επιτροπή έναν μηχανισμό με τον οποίο θα ελέγχει αν πραγματικά λαμβάνονται υπόψη τα καινοτόμα τοπικά σχέδια στους προγραμματικούς σχεδιασμούς.
Πρέπει να πω ότι, κατά τη γνώμη μου, αυτή είναι μια έλλειψη στο σχέδιο ανακοίνωσης και γι' αυτό είναι μια μεγάλη απογοήτευση για τους τοπικούς φορείς και εμένα προσωπικά.
Κύριε Πρόεδρε, κύριε Επίτροπε, κυρίες και κύριοι, για να ενισχυθεί η ανταγωνιστικότητα της Ευρώπης στην παγκόσμια οικονομία, η Ένωση υποστηρίζει τη μετάβαση των επιχειρήσεων και των οργανισμών περιφερειακής διοίκησης σε έναν τρόπο λειτουργίας που θα έχει ως επίκεντρο τη γνώση και την τεχνολογική καινοτομία.
Η σημασία αυτής της μετάβασης δεν θα πρέπει να υποτιμηθεί, δεδομένου ότι οι λιγότερο εύπορες περιφέρειες παρουσιάζουν σημαντική καθυστέρηση στα θέματα της καινοτομίας, της έρευνας και ανάπτυξης όσον αφορά τη χρήση νέων τεχνολογιών της πληροφορίας.
Αυτές οι τεχνολογίες είναι που τους παρέχουν τώρα τα μέσα να ξεπεράσουν την καθυστέρησή τους, με την προϋπόθεση ότι οι οικονομικοί φορείς των περιφερειών είναι σε θέση να χρησιμοποιούν τις καινοτόμες ενέργειες για την αξιοποίηση αυτών των ευκαιριών.
Το χάσμα ανάμεσα στις εύπορες περιφέρειες και στις περιφέρειες που παρουσιάζουν αναπτυξιακή καθυστέρηση είναι σαφώς μεγαλύτερο στην τεχνολογική ανάπτυξη από ό,τι στο ακαθάριστο εγχώριο προϊόν.
Δυστυχώς, όπως και στην τελευταία περίοδο προγραμματικού σχεδιασμού, οι προσδοκίες θα είναι πολύ ανώτερες από ό,τι επιτρέπει το προς διάθεση οικονομικό πλαίσιο των 400 εκατομμυρίων ευρώ για να δικαιωθούν οι εκτιμήσεις.
Γι' αυτό δεν θα πρέπει επ' ουδενί λόγω να μειωθεί και άλλο αυτό το ποσό, διαφορετικά οι καινοτόμες ενέργειες θα προκαλέσουν περισσότερο απογοήτευση παρά ενθάρρυνση.
Θα πρέπει να γίνει προειδοποίηση γι' αυτό.
Η έκθεση Markov, με τη σωστή ανάλυσή της και τα ορθά συμπεράσματά της, μπορεί να τύχει υποστήριξης στους βασικούς τομείς.
Είναι μια καλή έκθεση που βασίζεται σε ένα καλό έγγραφο της Επιτροπής.
Σε ένα σημείο, ωστόσο, υποστηρίζω περισσότερο τη γραμμή της Επιτροπής: Δυστυχώς, δεν βλέπω - όπως και ο εισηγητής - την προσέγγιση της Επιτροπής που επέλεξε μια στήριξη βάσει προγράμματος και όχι βάσει σχεδίου, η οποία θα πρέπει να εφαρμοστεί από τις εθνικές και περιφερειακές αρχές.
Σε αυτήν την προσέγγιση βλέπω μάλλον μια δυνατότητα να μετατεθεί περισσότερη ευθύνη σε τοπικό επίπεδο και να δοθεί μεγαλύτερο περιθώριο δράσης στον διαχειριστή του σχεδίου.
Αυτό, κατά τη γνώμη μου, δεν θα πρέπει να συνδέεται αυτόματα - όπως συμπεραίνει η έκθεση - με την απώλεια ευρωπαϊκής προστιθέμενης αξίας.
Με αυτές τις κατευθυντήριες γραμμές, όπως τις εξέφρασε ο Επίτροπος Barnier, θα μπορέσει να δημιουργηθεί ένα πειραματικό εργαστήριο που θα δώσει τη δυνατότητα στις περιοχές να δοκιμάζουν νέες ιδέες και να μετατρέπουν τις πιο επιτυχείς από αυτές σε συνήθη πρακτική.
Κύριε Πρόεδρε, κύριε Επίτροπε, αγαπητοί συνάδελφοι, ζώντας και εργαζόμενος σε περιοχή του στόχου 1, και μάλιστα νησιωτική, έχω προφανώς όλες τις προϋποθέσεις για να αντιλαμβάνομαι τη σημασία της πρωτοβουλίας και να εκτιμώ τους στόχους της Ευρωπαϊκής Ένωσης.
Ικανοποιούμαστε, οι συντοπίτες μου και εγώ, από την προσπάθεια βελτίωσης των όρων του αγώνα κλεισίματος της ψαλίδας, σμίκρυνσης της απόστασης που μας χωρίζει από τις ανεπτυγμένες περιφέρειες.
Είναι αναγκαία, προφανώς, για την Ευρώπη η επίτευξη της συνοχής.
Αν προσθέσουμε μάλιστα και τη "δυσκολία" της παγκοσμιοποίησης, είναι φανερό πώς, πέρα από τον κλασικό τρόπο δουλειάς, πρέπει να μπορέσουμε να εκμεταλλευθούμε τις ευκαιρίες που προσφέρει η νέα οικονομία, εφαρμόζοντας καινοτόμες πρακτικές.
Αν κρίνω από την ιδιαίτερη πατρίδα μου, η περιφέρεια διαθέτει τις προϋποθέσεις από πλευράς ανθρώπινου δυναμικού και από πλευράς μηχανισμών ικανών να συγκροτούν τους κατάλληλους εταίρους για προώθηση καινοτομιών, ερευνώντας για καινούργιες λύσεις, ανοίγοντας καινούργιους δρόμους.
Βέβαια, η προβλεπόμενη χρηματοδότηση είναι σχετικά μικρή.
Το γεγονός όμως της δυνατότητας αύξησης πιστώσεων μέσω του προβλεπόμενου από τη διοργανική συμφωνία μηχανισμού ευελιξίας βελτιώνει την κατάσταση.
Πρέπει ακόμη να ομολογήσω ότι μου άρεσε ιδιαίτερα στην ανακοίνωση της Επιτροπής η προτροπή για περισσότερο παράτολμες ενέργειες, έστω και αν αυτό ενέχει κάποιο κίνδυνο αποτυχίας, για περισσότερο πειραματισμό πέρα από το σύνηθες πλαίσιο των προγραμμάτων ΕΤΠΑ.
Για να μην είμαστε βέβαια ανακόλουθοι, αυτή η προτροπή πρέπει να συνοδεύεται και από περιορισμό της ταλαιπωρίας της γραφειοκρατίας, κύριε Επίτροπε, σε όλα τα στάδια της διαδικασίας ένταξης και εκτέλεσης των προγραμμάτων.
Ως γνωστόν, οι γραφειοκράτες έχουν ως βασικό τους επιχείρημα τον κίνδυνο λαθών.
Από εδώ και πέρα λοιπόν, πρέπει να προσεχθεί ιδιαίτερα η επιλογή από τις προτάσεις που θα υποβληθούν, ώστε να εφαρμοστούν τα προβλεπόμενα, κυρίως από πλευράς διαφάνειας και αποφυγής επικαλύψεων και να επιτευχθεί η υλοποίησή τους με σωστό τρόπο και, βέβαια, με ενισχυμένη την συμμετοχή των περιφερειακών αρχών.
Τελειώνοντας, συγχαίρω και εγώ τον κ. Markov και εύχομαι σε όλους Καλά Χριστούγεννα και καινοτόμο το Νέο Έτος.
Κύριε Πρόεδρε, κύριε Επίτροπε, αγαπητοί συνάδελφοι, καταρχήν θα ήθελα να εκφράσω την υποστήριξή μου - που συμπίπτει με την υποστήριξη της Ομάδας μας - προς αυτή την έκθεση του κ. Helmuth Markov.
Συμφωνώ ιδίως με την άποψή του ότι τα μέσα περιφερειακής πολιτικής πρέπει να προσανατολίζονται προς τη βιώσιμη ανάπτυξη, την ενίσχυση της οικονομικής και κοινωνικής συνοχής και, κυρίως, τη δημιουργία εξειδικευμένων θέσεων εργασίας, βιώσιμων και διαρκών από οικονομική άποψη.
Πράγματι, αυτή η τελευταία προϋπόθεση είναι θεμελιώδης για τον επιτυχή προσανατολισμό των διαρθρωτικών ταμείων.
Όπως όλοι γνωρίζουμε, στην Ευρωπαϊκή Ένωση η ανεργία συγκεντρώνεται στις λιγότερο αναπτυγμένες οικονομικά και τεχνολογικά περιοχές, ιδιαίτερα στις περιοχές του στόχου 1, γεγονός που καθιστά αναγκαίο οι καινοτόμες δράσεις να μην έχουν απλώς τεχνολογικό χαρακτήρα αλλά να πρυτανεύει σε αυτές η ρητή βούληση οικονομικής ανάπτυξης και ανάπτυξης της απασχόλησης.
Εάν δεν συμβεί αυτό, δεν θα μπορέσουμε να αποφύγουμε την παράδοξη κατάσταση όπου οι λιγότερο αναπτυγμένες χώρες, αφού επλήγησαν από μία σημαντική μετανάστευση δραματικού χαρακτήρα, θα δουν τώρα τους τεχνικούς τους - που καταρτίσθηκαν με μεγάλη οικονομική προσπάθεια του πληθυσμού τους και είναι απολύτως ικανοί να εργασθούν στο πεδίο της νέας οικονομίας - να είναι υποχρεωμένοι να μεταναστεύσουν προς χώρες πλουσιότερες και με καλύτερο επίπεδο απασχόλησης, λόγω έλλειψης στη χώρα τους βιομηχανιών και επιχειρήσεων όπου μπορούν να ασκήσουν το επάγγελμά τους.
Κατά συνέπεια, οι καινοτόμες δράσεις δεν μπορούν να διαχωρίζονται από την οικονομική και κοινωνική ανάπτυξη.
Και, με αυτή την έννοια, το ΕΤΠΑ πρέπει επίσης να συνεχίσει να εκπληρώνει τη λειτουργία του για τη στήριξη της κατασκευής σύγχρονων υποδομών και της δημιουργίας επιχειρήσεων, απαραίτητες προϋποθέσεις για την ανάπτυξη της νέας οικονομίας και επίσης της δημιουργίας θέσεων απασχόλησης που συνδέεται με αυτή.
Κύριε Πρόεδρε, η οικονομική ενίσχυση της Ευρωπαϊκής Ένωσης στα πλαίσια της ευρωπαϊκής περιφερειακής πολιτικής δεν είναι ελεημοσύνη πλουσίων προς τους φτωχούς.
Δεν θα πρέπει όμως να γίνει και μόνιμη οικονομική βοήθεια επιβίωσης.
Πρόκειται περισσότερο για τη χορήγηση βοήθειας για αυτοβοήθεια.
Αυτή η πορεία ακολουθείται μέσω της επένδυσης σε ένα καλύτερο μέλλον.
Από αυτή την άποψη χαιρετίζουμε την ανακοίνωση όπου η Επιτροπή ακολουθεί αυτό το στόχο, για τις περιφέρειες στη νέα οικονομία, καλύτερα από μερικούς κλασικούς προγραμματικούς σχεδιασμούς για τις περιοχές Στόχου 1 έως 3.
Πρόκειται για την αύξηση της ανταγωνιστικότητας της ευρωπαϊκής οικονομίας, αλλά κυρίως, όπως ελέχθη πολλές φορές σήμερα, για την προληπτική δράση μέσω ανάλογης υποστήριξης εκεί όπου δεν είναι δεδομένες εκ των προτέρων οι προϋποθέσεις εκκίνησης, όπως στις αστικές περιοχές.
Δεν είναι και τόσο θετικό το γεγονός ότι διατίθενται πολύ περιορισμένα κονδύλια για αυτό το πρόγραμμα.
Ορθώς λοιπόν ζητείται μέσω της έκθεσης Markov μια βελτίωση αυτών των αριθμών.
Τα 400 εκατομμύρια ευρώ δεν επαρκούν καθόλου για αυτό το σημαντικό θέμα.
Επίσης, δεν θεωρώ καλό που δεν προβλέπεται άμεση χρηματοδότηση του σχεδίου παρά μόνον του προγράμματος, και το αιτιολογώ ως εξής: οι Βρυξέλλες θα είναι για άλλη μια φορά απρόσιτες για τον πολίτη.
Υπάρχει φόβος ότι η πολιτική θα παίξει το κλασικό παιχνίδι που στην Αυστρία ονομάζουμε "μουντζούρη" .
Όλα τα καλά τα οφείλουμε στην τοπική, περιφερειακή και εθνική πολιτική και μόνο τα κακά προέρχονται από τις Βρυξέλλες.
Σε μεμονωμένες περιπτώσεις, θεωρώ πολύ λογικό να προωθούνται ιδιαίτερα ορισμένοι στόχοι.
Ωστόσο, πιστεύω ότι η τριχοτόμηση που προβλέπεται από την έκθεση της Επιτροπής είναι κατά κάποιον τρόπο τεχνητή, και θεωρώ πως θα έπρεπε ίσως να εντάξουμε στον κατάλογο των θεμάτων μας περισσότερες καινοτόμες ενέργειες για ενεργειακή απόδοση, τη διάδοση ανανεώσιμων μορφών ενέργειας και την πρακτική εφαρμογή των μέτρων για την προστασία του κλίματος.
Θεωρώ ιδιαιτέρως σημαντικό που λαμβάνονται υπόψη τα σχολεία και τα εκπαιδευτικά ιδρύματα αναφορικά με αυτές τις νέες καινοτόμες τεχνολογίες και ελπίζω να εκδηλώσουν ανάλογο ενδιαφέρον.
Σε αυτό το πλαίσιο είναι σε γενικές γραμμές καλό που μπορούμε να συνεχίζουμε ορισμένα καλά πιλοτικά προγράμματα.
Χαίρομαι που στο Στάγιερμαρκ τα τελευταία χρόνια είχαμε πολύ καλές εμπειρίες με το Risi, μια πρωτοβουλία της νέας τοπικής κυβέρνησης στον τομέα την κοινωνίας της πληροφορίας.
Ήταν πολύ θετικό που δόθηκε η δυνατότητα, κυρίως σε γυναίκες, να ασχοληθούν με το θέμα των νέων τεχνολογιών.
Δεν ξέρω αν ήταν άμεση συνέπεια της πρωτοβουλίας Risi και το γεγονός ότι σήμερα υπέγραψαν τον ευρωπαϊκό προϋπολογισμό τρεις κυρίες.
Θα χαιρόμουν όμως αν αυτό το χριστουγεννιάτικο δώρο που αποφασίζουμε να δώσουμε ωφελήσει τις γυναίκες και στο μέλλον.
Κύριε Πρόεδρε, υπό την ιδιότητα του εισηγητή που ασχολήθηκε με τα καινοτόμα μέτρα στο προηγούμενο Κοινοβούλιο, σε σχέση με την πρωτοβουλία του πρώην άρθρου 10, ήθελα να λάβω το λόγο σε αυτήν τη συζήτηση για να θυμίσω στο νέο Επίτροπο ορισμένα στοιχεία που την περιβάλλουν και τα οποία προωθεί συστηματικά το Κοινοβούλιο και δεν θέλουμε να λησμονηθούν.
Αγωνιστήκαμε σκληρά για να διατηρήσουμε τα καινοτόμα μέτρα στο νέο γύρο των προγραμμάτων των διαρθρωτικών ταμείων και είμαι πραγματικά ευχαριστημένος που βρισκόμαστε σήμερα εδώ τόσο για να το επιβεβαιώσουμε όσο και για τα 3 εκατομμύρια ευρώ που θα διατεθούν μέσω της συμφωνίας για τις νέες κατευθυντήριες γραμμές.
Θέλω ιδιαίτερα να σημειώσω δύο ευρήματα για τον Επίτροπο.
To ένα είναι ότι εμείς - και ο κόσμος εκεί έξω - βλέπουμε ότι τα καινοτόμα μέτρα υπήρξαν ένα πολύ σημαντικό σκαλοπάτι για τις τοπικές αρχές και τις τοπικές κοινότητες που δεν εντάσσονται πραγματικά στα διαρθρωτικά ταμεία, μολονότι θα έπρεπε, το οποίο τις βοήθησε να μάθουν τη διαδικασία μέσα από μικρά προγράμματα και ύστερα να λάβουν μέρος πιο αποτελεσματικά στα κύρια προγράμματα τα επόμενα χρόνια.
Καταλήξαμε σε ένα πρόγραμμα δέκα σημείων που εξηγεί τη διαδικασία.
Όταν πηγαίνω πίσω στον τόπο μου, ανατολικά της Αγγλίας, και βλέπω πως ούτε μία τοπική αρχή δεν χρησιμοποίησε αυτά τα χρήματα την τελευταία περίοδο, αμφιβάλλω αν υπήρξαμε όσο αποτελεσματικοί χρειάζεται να είμαστε στο μέλλον για να εξασφαλίσουμε ότι οι νέες αυτές κοινότητες είναι ευπρόσδεκτες.
Δεύτερον, μιλήσαμε για την ανάγκη να συνάψουμε εταιρικές σχέσεις με την τοπική αυτοδιοίκηση και τις τοπικές αρχές, συμπεριλαμβανόμενης, για παράδειγμα, της εκδήλωσης Directoria.
Ορισμένοι υπάλληλοί σας δεν συμπαθούν αυτήν την ιδέα και βλέπω ότι οι νέες προτάσεις απομακρύνονται από αυτήν, σας προειδοποιώ, όμως, ότι αυτό θα ήταν ένα βήμα σε λάθος κατεύθυνση.
Αυτοί οι άνθρωποι είναι οι εταίροι μας.
Μας βοηθούν να φτάσουμε μέχρι τους ανθρώπους με τις μεγαλύτερες ανάγκες στις μειονεκτούσες περιοχές και δεν ωφελούν τα μεγάλα λόγια για το δημοκρατικό έλλειμμα στην Ευρώπη, όταν στη συνέχεια αμελούμε τη συμβολή που μπορούν να έχουν οι τοπικές αρχές σε τοπικό επίπεδο.
Εντέλει, ωστόσο, χαιρετίζω τις προτάσεις.
Πιστεύω ότι προσπαθείτε να είστε ευέλικτοι.
Προσπαθείτε να αφήσετε τις περιφέρειες να φύγουν και να έλθουν να σας υποβάλουν τις δικές τους προτάσεις.
Ορθά το πράττετε και χαιρετίζω αυτό που προσπαθείτε να κάνετε.
Κύριε Πρόεδρε, κύριε Επίτροπε, αγαπητοί συνάδερφοι, τελειώνει το 2000 και ακόμη συζητούμε τις κατευθυντήριες γραμμές, δηλαδή, τις προτεραιότητες όσον αφορά τις καινοτόμες ενέργειες που χρηματοδοτούνται από το Ευρωπαϊκό Ταμείο Περιφερειακής Ανάπτυξης (ΕΤΠΑ).
Αν η μεταρρύθμιση του Βερολίνου για τα 7 χρόνια που προβλέπονται στην Ατζέντα 2000, δηλαδή, για την περίοδο 2000-2006, μείωσε κατά το ήμισυ, συγκριτικά με την προηγούμενη περίοδο, τις πιστώσεις του προϋπολογισμού γι' αυτές τις ενέργειες και αν σ' αυτό προσθέσουμε και την αναπόφευκτη βραδύτητα με την οποία υιοθετούμε τις αποφάσεις σε κοινοτικό επίπεδο, ως συνέπεια της πολύπλοκης θεσμοθέτησής μας, δεν πρέπει να εκπλησσόμεθα που δεν μπόρεσε να δαπανηθεί ο προβλεπόμενος για το τρέχον έτος προϋπολογισμός, για καινοτόμα μέτρα περιφερειακής πολιτικής, και αυτό είναι πολιτική ανευθυνότητα.
Επίσης είναι λάθος να μειωθεί ο προϋπολογισμός σ' έναν τομέα όπως αυτός που είναι αφιερωμένος σε πιλοτικές εμπειρίες, σε νέες ιδέες σχετικά με την περιφερειακή και τοπική ανάπτυξη - με αποτελέσματα πολύ περισσότερο από αποδεκτά - που βρίσκονται στη βάση κοινοτικών προγραμμάτων τόσο επιθυμητών σε τοπικό επίπεδο, όπως η Κοινοτική Πρωτοβουλία για τις Αστικές Περιοχές (URBAN) και η Κοινοτική Πρωτοβουλία για τις Παραμεθόριες Περιοχές (INTERREG).
Αν ακόμα δεν έχουμε καταλάβει ότι σ' αυτό τον όλο και περισσότερο παγκοσμιοποιημένο κόσμο , η πρόοδος κάθε χώρας ή περιφέρειας εξαρτάται από τις επενδύσεις στην έρευνα και την καινοτομία, τότε υπηρετούμε λανθασμένα τους ψηφοφόρους μας.
Επιπλέον, θέλω να επιστήσω την προσοχή σ' ένα άλλο σημείο της νέας πολιτικής πρότασης της Επιτροπής.
Τώρα, οι τοπικές αρχές, οι κοινότητες και οι δήμοι των μη προηγμένων αστικών περιοχών δεν μπορούν πλέον να πηγαίνουν στις Βρυξέλλες για την αναζήτηση ενίσχυσης αλληλεγγύης από την Ευρωπαϊκή Ένωση.
Κλείνει η δίοδος και χάνεται αυτή η πρόσθετη αξία της άμεσης επαφής μεταξύ της ευρωπαϊκής ηγεσίας με τα δημόσια όργανα που βρίσκονται πιο κοντά στα προβλήματα των πολιτών.
Δεν έχω τίποτα εναντίον των περιφερειακών αρχών, που θα κατευθύνουν τις προτάσεις και θα παίρνουν τις αποφάσεις χρηματοδότησης των νέων προγραμμάτων, αλλά πιστεύω ότι αυτό είναι ένα βήμα προς τα πίσω που καταργεί εν μέρει τη πρωτοτυπία των προτάσεων που προκύπτουν από την άμεση γνώση των πραγματικών δυσκολιών από πλευράς τοπικών φορέων.
Κύριε Επίτροπε, θα ήθελα να μάθω τη γνώμη σας σχετικά με το θέμα αυτό.
Αλλά πρέπει να αναφέρω ότι δεν θα είναι όλα αρνητικά και, ως προς αυτό, χαιρόμαστε που θα εγκριθεί η πρότασή μας για εισαγωγή ανάλογων μέτρων για την ενεργειακή αποδοτικότητα και τη διάδοση ανανεώσιμων πηγών ενέργειας όπως επίσης μέτρων για την προστασία του κλίματος και του περιβάλλοντος.
.
(FR) Κύριε Πρόεδρε, καταρχήν θα ήθελα να ευχαριστήσω και να συγχαρώ τον κ. Helmult Markov για την εποικοδομητική, εμπεριστατωμένη και σοβαρή παρουσίαση του σχεδίου ανακοίνωσης σχετικά με τις καινοτόμες ενέργειες του ΕΤΠΑ για την περίοδο 2000-2006.
Σημείωσα, κύριε εισηγητή, κυρίες και κύριοι, με πολύ προσοχή τις ιδέες και τις εισηγήσεις που εκφράσατε πολλοί από εσάς, στις οποίες θα επανέλθω, αλλά θα αρχίσω με την ίδια την έκθεση του κ. Markov η οποία, από ορισμένες πλευρές, ταυτίζεται, ολοκληρώνει, ενισχύει τις κατευθύνσεις ή τους προβληματισμούς της Επιτροπής και θα ήθελα να σταθώ σε δύο σημεία, κύριε Markov.
Το πρώτο σημείο έχει σχέση με την ανάγκη να μην αφεθούν οι πλέον φτωχές περιοχές ή οι λιγότερο προηγμένες περιφέρειες στο περιθώριο της τεχνολογικής προόδου και να συμμετάσχουν ισότιμα στην οικονομία της γνώσης.
Εσείς ο ίδιος υπενθυμίσατε τις διαφορές που υπάρχουν μεταξύ των φτωχών περιφερειών, των δέκα πλέον φτωχών περιφερειών και των δέκα πιο πλούσιων περιφερειών, αλλά όταν εξετάζουμε λεπτομερώς τους αριθμούς, διαπιστώνουμε ότι οι διαφορές είναι ακόμη μεγαλύτερες στις περιοχές αυτές όσον αφορά το απλό κριτήριο, για παράδειγμα, των συνδέσεων στο Διαδίκτυο.
Συνεπώς, έχουμε διαπιστώσει τις διαφορές αυτές, έχουμε προβεί σε διάγνωση του κινδύνου ψηφιακής διαίρεσης, "digital divide», όπως αναφέρεται στις σχετικές συζητήσεις στην Αμερική, και για το λόγο αυτό, κυρίες και κύριοι - θα επανέλθω ίσως αργότερα - αποφάσισα να προτείνω, εξ ονόματος της Επιτροπής, να επικεντρωθούν δύο στις τρεις καινοτόμες ενέργειες, δύο από τις σημαντικότερες προτεραιότητες, στην ψηφιακή αυτή διαίρεση, σκεπτόμενος ιδίως τις πλέον φτωχές ή απομακρυσμένες περιφέρειες.
Αυτό είναι το πρώτο σημείο στο οποίο συγκλίνουν οι απόψεις μας.
Το δεύτερο σημείο, το οποίο υπενθυμίζεται στην έκθεσή σας, αφορά το αμοιβαίο ενδιαφέρον μας προκειμένου να ενσωματωθούν οι καινοτόμες ενέργειες σε μια περιφερειακή πολιτική που έχει ως προτεραιότητα την οικονομική και κοινωνική συνοχή και την αειφόρο ανάπτυξη.
Μετά τη γνωμοδότηση του Κοινοβουλίου κατά τη διάρκεια της παρούσας περιόδου συνόδου και τη γνωμοδότηση των κρατών μελών, η τελική έγκριση των κατευθύνσεων αυτών έχει προβλεφθεί για τις αρχές του 2001.
Η προετοιμασία των περιφερειακών προγραμμάτων καινοτόμων ενεργειών μπορεί συνεπώς να ξεκινήσει, έτσι ώστε να μπορέσουν να εγκριθούν και να υποβληθούν στις 31 Μαΐου 2001.
Θα ήθελα, κυρίες και κύριοι βουλευτές, να υπενθυμίσω το στόχο στον οποίο αποβλέπουν οι κατευθύνσεις αυτές.
Σε σχέση με τα θέματα προτεραιότητας που επιλέχθηκαν και τα οποία θέλησα να παρουσιάσω προσωπικά στην Επιτροπή Περιφερειακής Πολιτικής στις 11 του περασμένου Σεπτεμβρίου, θα ήθελα να υπενθυμίσω ότι οι καινοτόμες αυτές ενέργειες είναι πριν απ' όλα ένα μέσο περιφερειακής ανάπτυξης.
Όπως πολύ σωστά ανέφερε ο κ. Rack, ποτέ δεν εννόησα και δεν θα εννοήσω ποτέ την περιφερειακή αυτή πολιτική και την πολιτική της συνοχής σαν ένα είδος ελεημοσύνης προς τις πλέον φτωχές περιφέρειες.
Πρόκειται για αλληλεγγύη, και πρέπει να ειπωθεί ορθά και να κατανοηθεί ορθά ότι η πρόσβαση στις νέες τεχνολογίες, η πρόσβαση στην κοινωνία των πληροφοριών δεν είναι μια πολυτέλεια για τις πλουσιότερες περιφέρειες, και ασταμάτητα θα βλέπετε ότι στηρίζω και τονίζω το δικαίωμα των πλέον φτωχών ή απομακρυσμένων περιφερειών - που ορισμένες φορές συμπίπτουν και τα δύο - να εξασφαλίσουν ισότιμη πρόσβαση με τις άλλες περιφέρειες στην κοινωνία των πληροφοριών.
Αυτές λοιπόν είναι οι προτεραιότητες.
Επαναλαμβάνω ότι η Επιτροπή επιθυμεί να χρησιμοποιήσει τις καινοτόμες ενέργειες, όπως υπενθύμισε προ ολίγου και ο κ. Berend , ως εργαστήρια πειραματισμού και ορθών πρακτικών, έτσι ώστε να βελτιωθεί μακροπρόθεσμα η ποιότητα των προγραμμάτων των διαρθρωτικών ταμείων που συγχρηματοδοτούνται από το ΕΤΠΑ.
Για το λόγο αυτό, επιλέξαμε ως στρατηγικές προτεραιότητες τις ακόλουθες τρεις προτεραιότητες: τεχνολογική καινοτομία, κοινωνία των πληροφοριών, αλλά και περιφερειακή ταυτότητα και αειφόρος ανάπτυξη.
Χωριστά ή μαζί, κατά συνδυασμένο τρόπο, τα θέματα αυτά θα διαδραματίσουν καθοριστικό ρόλο για την περιφερειακή ανάπτυξη κατά τα επόμενα χρόνια, ιδίως - το επαναλαμβάνω για τρίτη φορά - για τις πλέον φτωχές περιοχές.
Οι κκ Μαστοράκης και Nogueira επέμειναν στο σημείο αυτό.
Θα ήθελα τώρα να αναφερθώ πιο συγκεκριμένα στα σημεία που έχουν τεθεί στο σχέδιο έκθεσης ή μέσω των διαφόρων ερωτήσεών σας.
Καταρχάς, η ενεργειακή απόδοση.
Η κ. Schroedter ή ο κ. Rack έθιξαν το θέμα αυτό για το οποίο, όπως γνωρίζετε, είμαι ιδιαίτερα ευαίσθητος.
Μην ξεχνάτε ότι έχω μια παλιά δέσμευση ως προς τα οικολογικά ζητήματα.
Είχα την τιμή να είμαι Υπουργός Περιβάλλοντος στη χώρα μου και διατηρώ το ενδιαφέρον αυτό στη σκέψη μου και κατά προτεραιότητα στις δράσεις που αναλαμβάνονται στο πλαίσιο των διαρθρωτικών ταμείων.
Η ενεργειακή απόδοση και τα ζητήματα της περιβαλλοντικής πολιτικής δεν έχουν αφεθεί στο περιθώριο των κατευθύνσεων αυτών.
Μπορούν να αποτελέσουν το αντικείμενο καινοτόμων ενεργειών δυνάμει του τρίτου σκέλους που αφορά την περιφερειακή ταυτότητα και την αειφόρο ανάπτυξη.
Προσθέτω ότι, όπως γνωρίζετε, η Ευρωπαϊκή Επιτροπή στηρίζει ήδη την ενεργειακή απόδοση με το πρόγραμμα SAVE και με ένα από τα θεματικά προγράμματα του πέμπτου προγράμματος- πλαισίου στον τομέα της έρευνας για το 1998-2002.
Εξάλλου, το πρόγραμμα Alterner είναι αφιερωμένο στη στήριξη των ανανεώσιμων μορφών ενέργειας.
Αυτά μπορώ να πω όσον αφορά το σημείο αυτό, στο οποίο θα συνεχίσω να αποδίδω μεγάλη σημασία.
Όσον αφορά την έκταση των περιφερειακών εταιρικών σχέσεων - ο κ. Bradbourn επανήλθε στο σημείο αυτό, και γνωρίζω την επιμονή του - διαπιστώνω ότι είμαστε σύμφωνοι ως προς την ανάγκη να ενισχυθούν οι δεσμοί μεταξύ του ιδιωτικού τομέα, και πέραν από τον ιδιωτικό τομέα, με τα πανεπιστήμια, τα ερευνητικά κέντρα και τις μη κυβερνητικές οργανώσεις.
Όσον αφορά το θέμα αυτό, η επιτροπή καθοδήγησης που έχουμε προβλέψει για κάθε πρόγραμμα θα έχει αποφασιστικό ρόλο για την ενθάρρυνση των εταιρικών αυτών σχέσεων και τον καθορισμό των περιφερειακών στρατηγικών καινοτομίας.
Αλλά αυτά που αναφέρω για τις εταιρικές σχέσεις σε σχέση με τις καινοτόμες ενέργειες, τα τηρώ υπόψη μου και για να εξακριβώσω εάν ισχύει το ίδιο σε σχέση με όλα τα έγγραφα προγραμματισμού των κοινοτικών πλαισίων στήριξης ή των διαρθρωτικών ταμείων γενικά.
Το τρίτο σημείο αφορά την έμφαση που δίνεται στις δυνατότητες όσον αφορά την εκπαίδευση και την κατάρτιση, τις οποίες αναφέρετε στην έκθεσή σας κύριε Markov.
Φυσικά, συμφωνώ ότι η βελτίωση των επαγγελματικών δεξιοτήτων στην Ευρώπη έχει μεγάλη σημασία.
Εξάλλου, πήραμε ορισμένα μέτρα προκειμένου να μπορέσουν οι μικρές και μεσαίες επιχειρήσεις να βρουν λύσεις στις ανάγκες τους από άποψη γνώσεων πληροφορικής και προσωπικού.
Αυτός είναι ο λόγος για τον οποίο όταν συμμετέχω στις διαπραγματεύσεις των ΕΕΠ, πέραν από τις καινοτόμες ενέργειες, μιλάω εκεί για το mainstream, δίνω μεγάλη προσοχή στο να εντοπίσω σε κάθε έγγραφο προγραμματισμού ένα περιφερειακό σχέδιο πρόσβασης στην κοινωνία της πληροφορίας και εξακριβώνω την ποιότητα, πέραν από την εμβέλεια αυτού του περιφερειακού προγράμματος, ιδίως όσον αφορά άμεσα τις μικρές και μεσαίες επιχειρήσεις, τα εκπαιδευτικά ιδρύματα ή ακόμη και τις γεωργικές εκμεταλλεύσεις.
Αυτά είναι τα θέματα που θέλαμε να καλύψουμε στο σημείο αυτό.
Ωστόσο, καταλαβαίνω ότι το ζήτημα αυτό πρέπει να αποτελέσει αντικείμενο συντονισμού με άλλα μέσα και ιδίως, όπως προτείνατε πριν κύριε Markov, με το Ευρωπαϊκό Κοινωνικό Ταμείο.
Θα ήθελα τώρα να επανέλθω για λίγο στη δυσαρέσκεια, η οποία εκφράστηκε από πολλούς και εκφράζεται και στην έκθεσή σας, σχετικά με την προσέγγιση ανά πρόγραμμα, την οποία προτείνουμε στην έκθεση αυτή.
Καταλαβαίνω το ενδιαφέρον σας για τη διατήρηση άμεσων σχέσεων μεταξύ της Ευρωπαϊκής Ένωσης και των περιφερειακών και τοπικών φορέων.
Αυτός είναι ο λόγος για τον οποίο αναθέσαμε στις αρμόδιες αρχές της εκάστοτε περιφέρειας τη μέριμνα να μας υποβάλλουν περιφερειακά προγράμματα καινοτόμων ενεργειών.
Επιθυμούμε όμως να επιλέγονται τα σχέδια σε περιφερειακό επίπεδο, όπως το εννόησε εξάλλου ο κ. Berend στην παρέμβασή του.
Οι περιφερειακοί και τοπικοί φορείς είναι προφανώς σε θέση να ανταποκριθούν στις προσδοκίες που εκφράζονται σε τοπικό επίπεδο καλύτερα απ' ό,τι η Επιτροπή και είναι αναμφίβολα πιο εύκολο, για τις μικρές και τις μεσαίες επιχειρήσεις, να εκφράσουν τις χρηματοοικονομικές τους ανάγκες μέσω του διαλόγου με τις περιφερειακές αρχές, παρά με τις Βρυξέλλες.
Πρόκειται για μια μέριμνα που συγκλίνει με την ανησυχία που εξέφρασε ο κ. Howitt.
Είμαι, εξάλλου, πεπεισμένος, ότι τα προγράμματα αυτά, χάρη στον καινοτόμο χαρακτήρα τους, θα έχουν μια διαφάνεια και ένα αποτέλεσμα στο mainstream.
Θεωρώ τις ενέργειες αυτές ως πειραματικά εργαστήρια και δίνω έμφαση στα αποτελέσματα και στο μέλλον τους στο πλαίσιο των διαρθρωτικών ταμείων δυνάμει του mainstream.
Συμμερίζομαι απόλυτα το ενδιαφέρον σας σχετικά με τα δίκτυα και τις δραστηριότητες συνεργασίας μεταξύ των περιφερειών.
Η πτυχή αυτή είναι σημαντική και θα ήθελα να σας ενημερώσω ότι έπειτα από τις εισηγήσεις σας, τροποποιήσαμε και διορθώσαμε τις κατευθύνσεις προκειμένου να βελτιωθεί, για τις περιφέρειες, η δυνατότητα συμμετοχής σε διαπεριφερειακά δίκτυα.
Πολλοί από εσάς εξέφρασαν ανησυχία όσον αφορά το συνολικό ύψος του προϋπολογισμού.
Οφείλω να περιοριστώ, όπως και εσείς, στα μέσα που έχουν προβλεφθεί στις κατευθύνσεις του Βερολίνου και στη σχετική δέσμη της Ατζέντας 2000.
Η κ. Schroedter, ο κ. Izquierdo Collado και ο κ. Ortuondo Larrea ανέφεραν δικαίως το θέμα των κονδυλίων του προϋπολογισμού.
Θα ήθελα να υπενθυμίσω ότι οι περισσότερες από τις ενέργειες αυτές καλύπτουν άϋλες επενδύσεις και αφορούν ένα περιορισμένο αριθμό θεμάτων και δράσεων.
Είμαι επίσης πεπεισμένος ότι ακόμη και με περιορισμένα ποσά, η παρότρυνση και οι επιπτώσεις μπορούν να είναι σημαντικές για όλα τα προγράμματα των διαρθρωτικών ταμείων.
Επιπλέον, συμμερίζομαι την ιδέα σας να χρησιμοποιηθούν οι πιστώσεις που έχουν καθοριστεί στο πλαίσιο της Ατζέντας 2000 για την υλοποίηση των καινοτόμων ενεργειών.
Σημείωσα επίσης το ενδιαφέρον που εκφράσατε σχετικά με τις δυνατότητες που προσφέρει το μέσο ευελιξίας.
Η απάντηση που έδωσε η Επιτροπή στην ερώτηση του κ. Pohjamo σχετικά με το ίδιο θέμα διευκρίνιζε ότι το ποσό αυτό θα μπορούσε να αυξηθεί εάν κριθεί αναγκαία η κοινοτική δράση και αν το επιτρέψουν τα διαθέσιμα μέσα, οι δημοσιονομικές συνθήκες, αλλά και η ικανότητα εκτέλεσης των προγραμμάτων.
Στο πλαίσιο αυτό, η Επιτροπή θα εξετάσει προσεκτικά τη δυνατότητα προσφυγής στο μέσο ευελιξίας.
Θέλω να σας διαβεβαιώσω, όσον αφορά τη μεταφορά πιστώσεων υπ' αριθμό 40/2000, ότι η μεταφορά αυτή δεν θα έχει επιπτώσεις στην πρόθεσή μου και στην πρόθεση της Επιτροπής να χορηγηθούν 400 εκατομμύρια ευρώ στις καινοτόμες ενέργειες του ΕΤΠΑ στο πλαίσιο του κανονισμού.
Σας ευχαριστώ για τις υποδείξεις σας.
Ευχαριστώ τον κ. Markov για την ποιότητα της έκθεσής του, η οποία επιτρέπει να βελτιωθούν και να γίνουν καλύτερα κατανοητές οι κατευθύνσεις που σας προτείνονται και τις οποίες θα είμαστε έτοιμοι στο εξής να εφαρμόσουμε, το ταχύτερο δυνατό, μετά την ψηφοφορία του Κοινοβουλίου.
Θα ήθελα με την ευκαιρία αυτή να ευχηθώ σε όλους σας καλές γιορτές, και να σας ευχαριστήσω για την ποιότητα της κοινής εργασίας μας καθόλη τη διάρκεια του 2000.
(Χειροκροτήματα)
Ευχαριστώ, κύριε Επίτροπε.
Νομίζω ότι εξ ονόματος του Σώματος, μπορώ με τη σειρά μου να σας εκφράσω τις καλύτερες ευχές μας για τις γιορτές.
Η συζήτηση έληξε.
Η ψηφοφορία θα διεξαχθεί σήμερα το απόγευμα, στις 17.30.
Παγκόσμια ναυπηγική βιομηχανία
Η ημερήσια διάταξη προβλέπει τη συζήτηση της έκθεσης (A5-0371/2000) του κ. Langen εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με τη δεύτερη έκθεση της Επιτροπής προς το Συμβούλιο σχετικά με την κατάσταση της παγκόσμιας ναυπηγικής βιομηχανίας.
Θα συζητήσουμε τώρα την έκθεσή μας για την κατάσταση της ναυπηγικής βιομηχανίας της Ευρωπαϊκής Ένωσης.
Έχουμε δύο προτάσεις της Επιτροπής - και οι δύο από το δεύτερο εξάμηνο του προηγούμενου έτους - τη δεύτερη και την τρίτη έκθεση για την κατάσταση της ναυπηγικής βιομηχανίας.
Η γνωμοδότησή μας που ψηφίστηκε ομόφωνα από την Επιτροπή Βιομηχανίας, Εξωτερικού Εμπορίου, Έρευνας και Ενέργειας αναφερόταν τότε στη δεύτερη έκθεση.
Η τρίτη έκθεση δημοσιεύθηκε αργότερα, ενώ στο μεσοδιάστημα η Επιτροπή και το Συμβούλιο είχαν αποφανθεί για το ενδεχόμενο παράτασης της προθεσμίας για τις ενισχύσεις, που έληγε το 2000 για τα ναυπηγεία της Ευρωπαϊκής Ένωσης.
Προς μεγάλη μας λύπη, η Επιτροπή και το Συμβούλιο δεν υπερψήφισαν την παράταση αυτών των ενισχύσεων, παρόλο που δεν βελτιώθηκε στο ελάχιστο η δυσχερής κατάσταση της ναυπηγικής βιομηχανίας.
Αυτό πηγάζει από το γεγονός ότι η Νότια Κορέα με επιθετική πολιτική και με τιμές ντάμπινγκ επέκτεινε το μερίδιο της στην παγκόσμια ναυπηγική αγορά.
Στις παραγγελίες για το έτος 2000 που υπάρχουν μέχρι στιγμής, η Νότια Κορέα έχει προσελκύσει, σύμφωνα με την έκθεση της Επιτροπής, πάνω από 40% όλων των νέων εντολών με τη βοήθεια πιστώσεων νοτιοκορεάτικων τραπεζών, που είναι εν μέρει κρατικές, και με κρατικές εγγυήσεις που είναι εφάμιλλες των επιδοτήσεων.
Οι τιμές για τις κατασκευές νέων πλοίων παρουσίασαν δραματική μείωση τα τελευταία χρόνια, σημειώνοντας το 1999 τη μεγαλύτερη ύφεση, λόγω αυτής της πολιτικής της Νότιας Κορέας.
Η Ευρώπη - συμπεριλαμβανομένης της Νορβηγίας - κατέχει σήμερα ένα μερίδιο που ανέρχεται μόνο σε 16% της παγκόσμιας ναυπηγικής βιομηχανίας, ενώ πέραν της Κορέας κατέχει και η Ιαπωνία ένα μερίδιο 25%, όταν ο υπόλοιπος κόσμος συμπεριλαμβανομένων των Ηνωμένων Πολιτειών φθάνει μόνο το 19%.
Και αυτό σε έναν τομέα όπου εδώ και καιρό δεν είναι πια οι δαπάνες προσωπικού ο καθοριστικός παράγοντας αλλά η υψηλή τεχνολογία.
Αυτή η εισαγωγή της τεχνολογίας προσφέρει σε τρίτους τη δυνατότητα να ελέγχουν πλέον τα συγκρίσιμα στοιχεία.
Στην Επιτροπή Βιομηχανίας, Εξωτερικού Εμπορίου, Έρευνας και Ενέργειας χαιρετίσαμε την ανάληψη πρωτοβουλιών από την Ευρωπαϊκή Επιτροπή για να επιτευχθεί μια λύση στα πλαίσια της διαδικασίας ρύθμισης διαφορών στον ΠΟΕ.
Κατόπιν αίτησης της ευρωπαϊκής ναυπηγικής βιομηχανίας κινήθηκε στο μεταξύ αυτή η διαδικασία, όπως υπογράμμισε χθες εδώ ο Επίτροπος Lamy σε μια συζήτηση με νοτιοκορεάτες βουλευτές.
Αυτό είναι καλό!
Μέχρι στιγμής όμως, παρά τα πρακτικά της 22ας Ιουνίου 2000 για ορισμένα τεχνικά ζητήματα, για την αναγνώριση της διαφάνειας και την προθυμία συμπερίληψης των τραπεζικών δραστηριοτήτων, η νοτιοκορεάτικη κυβέρνηση, τα ναυπηγεία και η βιομηχανία δεν έχουν επιδείξει καμία διάθεση να προχωρήσουν σε συμφωνία με την Ευρωπαϊκή Επιτροπή.
Αυτό θα πρέπει να ιδωθεί και στο πλαίσιο του γεγονότος ότι η συμφωνία Εμπορίου και Συνεργασίας του 1996 δεν έχει ακόμα επικυρωθεί από όλα τα κράτη μέλη.
Οι στόχοι της Επιτροπής για τον Ιανουάριο 2001 μπορούν κατά τη γνώμη μου να πραγματοποιηθούν μόνον αν η Νότια Κορέα επιδείξει επιτέλους την προθυμία μέσα στους επόμενους μήνες να ζητά τιμές που θα καλύπτουν το κόστος - δηλαδή, για να το πούμε απλά, αν αυξήσει τις τιμές.
Η απόφαση του Συμβουλίου και της Επιτροπής να διαπραγματευθούν για τέσσερις μήνες χωρίς να συνεχίσουν να καταβάλλονται οι ενισχύσεις και να επανεξετάσουν το ενδεχόμενο περαιτέρω παράτασης των ενισχύσεων μετά την 1η Μαΐου 2001 επί τη βάσει των αποτελεσμάτων που θα έχουν επιτευχθεί έως τότε, θα έχει σαν αποτέλεσμα για την ευρωπαϊκή ναυπηγική βιομηχανία να μην λάβει σχεδόν καμία παραγγελία τους πρώτους τέσσερις μήνες του 2001, τουλάχιστον στους υπό διεκδίκηση τομείς.
Ακόμα και στον τομέα εξειδίκευσής τους - τα κρουαζιερόπλοια - οι Νοτιοκορεάτες είναι σε θέση να υποβάλλουν προσφορές κάτω της αναγνωρισμένης τιμής που ισχύει στην παγκόσμια αγορά.
Γι' αυτό ζητάμε σε αυτήν την έκθεση και στις τρεις υποβληθείσες τροπολογίες να ενισχυθούν οι προσπάθειες της Επιτροπής για την καθιέρωση διεθνούς διαδικασίας ρύθμισης διαφορών στον ΠΟΕ.
Ζητάμε επίσης την παράταση των ενισχύσεων για διάστημα δυο ετών, ούτως ώστε να μην καταστραφεί πλήρως ένας σημαντικός κλάδος στην Ευρωπαϊκή Ένωση εξαιτίας της υποστηριζόμενης από την κυβέρνηση πρακτικής ντάμπινγκ των Νοτιοκορεατών.
Εάν δεν παραταθούν οι ενισχύσεις - δεν πρόκειται άλλωστε για ενισχύσεις της Ευρωπαϊκής Ένωσης, αλλά για ενισχύσεις των εθνικών κρατών που πρέπει να εγκριθούν μόνο από την Ευρωπαϊκή Ένωση - τότε θα πρέπει να υπενθυμίσουμε ότι η ευρωπαϊκή βιομηχανία περιόρισε το δυναμικό παραγωγής και ότι αυτά τα ανώτατα όρια πρέπει επίσης να καταργηθούν.
Αυτές είναι οι βασικές αξιώσεις μας σε αυτήν την έκθεση και ευχαριστώ τους συναδέλφους που μας υποστήριξαν ομόφωνα με την ψήφο τους.
Σας παρακαλώ και αύριο το πρωί όταν θα ψηφίσουμε για τα ανωτέρω να υποστηρίξετε αυτήν την έκθεση και απευθύνω έκκληση στην Επιτροπή να μην αφήσει μόνους τους εργαζομένους και τη ναυπηγική βιομηχανία.
Πρόκειται για τουλάχιστον 10 000 θέσεις εργασίας με κέντρο βάρους τη Μεγάλη Βρετανία.
Κύριε Πρόεδρε, θα ήθελα να αρχίσω συγχαίροντας το συνάδελφό μου, κ. Langen, γι' αυτήν την εξαιρετική έκθεση που, σύμφωνα με τα λεγόμενά του, συντάχθηκε ομόφωνα από την Επιτροπή Βιομηχανίας, Εξωτερικού Εμπορίου, Έρευνας και Ενέργειας.
Συμφωνώ με την παρατήρησή του ότι πρέπει να λάβουμε υπόψη την τρίτη έκθεση που συνέταξε η Επιτροπή για την παγκόσμια ναυπηγική βιομηχανία.
Ελπίζω ότι η χρονική στιγμή της παρουσίασης αυτής της έκθεσης στο Κοινοβούλιο δεν ήταν ένα τέχνασμα για να μας ενθαρρύνει να βγάλουμε αυτό το θέμα από την ημερήσια διάταξη.
Η επιτροπή χρειάστηκε να ψηφίσει σε ειδική ψηφοφορία για να εξασφαλίσει ότι θα συμπεριλαμβανόταν το θέμα στην ημερήσια διάταξη για τη σημερινή συζήτηση.
Είμαι ευγνώμων για την παρουσία του Επιτρόπου και ελπίζω ότι θα σημειώσει όλα τα σημεία που θίχτηκαν.
Υπάρχουν σαφείς ενδείξεις κρίσης της ναυπηγικής βιομηχανίας στην ΕΕ και αυτό ισχύει αρκετό καιρό τώρα.
Τα στοιχεία εκτίθενται πολύ αποτελεσματικά στην έκθεση της Επιτροπής.
Τα συμπεράσματα δείχνουν με αρκετή σαφήνεια ότι ο κύριος ένοχος είναι η επιθετική τιμολόγηση της κορεατικής ναυπηγικής βιομηχανίας.
Αυτό γίνεται για να αποκτήσει μερίδιο της αγοράς εις βάρος μας αλλά όχι μόνο εις βάρος της βιομηχανίας της Ευρωπαϊκής Ένωσης.
Αλλες χώρες - για παράδειγμα η Ιαπωνία - πλήττονται επίσης από αυτό.
Είναι προφανές ότι πρέπει να ληφθούν μέτρα.
Νομίζω ότι ο Επίτροπος πρέπει να δείξει στον κλάδο ότι κάνει ό,τι μπορεί σε αυτό το πλαίσιο για να αντιμετωπίσει την εξωτερική αυτή απειλή για τη βιομηχανία μας.
Η οδός του κανονισμού σχετικά με τους εμπορικούς φραγμούς ίσως είναι ατελές ή ανεπαρκές εργαλείο για τη λήψη μέτρων: η Ευρωπαϊκή Ένωση πρέπει να ασκήσει μεγαλύτερη διμερή πίεση στην Κορέα για να την αναγκάσει να βρει λύσεις, όπως μία πιο σωστή και πλήρης τιμολόγηση των πλοίων της.
Στην τρίτη έκθεση υπάρχει ένας κατάλογος προτεινόμενων δράσεων της Επιτροπής αλλά οι παρατηρήσεις της είναι μάλλον απογοητευτικές: να συνεχίσουμε την παρακολούθηση του κλάδου, να εξετάσουμε τις καταγγελίες της βιομηχανίας, να παραμείνουμε ανοιχτοί σε τυχόν προτάσεις, να συνεχίσουμε τις προσπάθειες, να συνεχιστεί η ενθάρρυνση, να συνεχιστεί η στενή συνεργασία με τη βιομηχανία ή να εξετάσουμε τη δυνατότητα λήψης μέτρων.
Έχω την άποψη ότι χρειάζεται κάτι παραπάνω από το να εξετάσουμε απλώς τις δυνατότητες και να παρακολουθούμε την κατάσταση της βιομηχανίας σε παγκόσμιο επίπεδο και στην Ευρώπη.
Υπό αυτήν την έννοια, είναι σημαντικό να αναθεωρήσει η Επιτροπή την άποψη να παρατείνει τη διάρκεια της προσωρινής ενίσχυσης ή να επιτρέψει την προσωρινή ενίσχυση της ναυπηγικής βιομηχανίας στην Ευρωπαϊκή Ένωση ώσπου να βρεθεί μία λύση στις συνομιλίες με την Κορέα.
Κύριε Πρόεδρε, κύριε Επίτροπε, αγαπητοί συνάδελφοι, εξ ονόματος της Ομάδας του κόμματος των Ευρωπαίων Σοσιαλιστών, εκφράζω μια κάποια ικανοποίηση για το ό,τι τελικά αναγνωρίστηκε, από την Επιτροπή και από το Συμβούλιο, αυτό που δεν παύουμε να επαναλαμβάνουμε εδώ και αρκετά χρόνια, και με πιο εντατικό τρόπο τους τελευταίους μήνες: πρώτον η Ευρώπη, στον τομέα της ναυπηγικής βιομηχανίας, έχει επιβάλει ανάγκες και υποχρεώσεις πολύ μεγαλύτερες και πολύ πιο γρήγορα από εκείνες των βασικών ανταγωνιστών της και, δεύτερον, ότι η Νότια Κορέα παραβίασε με προκλητικό τρόπο τους κανόνες του ανταγωνισμού, με ένα αδιάντροπο οικονομικό ντάμπινγκ.
Για το λόγο αυτό χαιρετίζουμε τις πολύ πρόσφατες προσπάθειες της Επιτροπής, παρόλο που δεν συμφωνώ με τη μέθοδο υπολογισμού που χρησιμοποιήθηκε για να φανεί ένα πολύ υψηλό ποσοστό ευρωπαϊκής βοήθειας στο κεφάλαιο 5 της έκθεσης του Συμβουλίου της 5ης Δεκεμβρίου.
Ελλείψει χρόνου σήμερα, θα ενημερώσω απευθείας τον Επίτροπο γραπτώς.
Σημειώσαμε επίσης, και κυρίως, τα συμπεράσματα του Συμβουλίου της 5ης Δεκεμβρίου· ενός Συμβουλίου που δέχθηκε να διασφαλίσει το μέλλον επιδεικνύοντας αυστηρότητα έναντι της Νότιας Κορέας και εξετάζοντας τη δυνατότητα να αποκατασταθεί η ενίσχυση προς τη ναυπηγική βιομηχανία το Μάιο για συγκεκριμένα τμήματα της αγοράς που έχουν θιγεί από τον κορεάτικο ανταγωνισμό.
Η αντίληψη αυτή είναι εξάλλου σύμφωνη με τη Συνθήκη.
Δεν έχω το χρόνο να αναφερθώ σε αυτά λεπτομερώς.
Ένα άλλο θετικό σημείο της συνεδρίασης του Συμβουλίου ήταν η απόφαση να επανεξεταστεί η διευθέτηση "πλοία" στον ΟΟΣΑ σχετικά με τις εξαγωγικές πιστώσεις που χρονολογούνται από το 1981.
Τέλος, σημειώσαμε με ενδιαφέρον το άνοιγμα του Συμβουλίου όσον αφορά τις ενισχύσεις για την έρευνα και την ανάπτυξη.
Το σημείο αυτό είναι πολύ σημαντικό για τις επιχειρήσεις, για επιχειρήσεις που είναι, πράγματι, εξαιρετικά καινοτόμες.
Αυτό που ζητάμε, και αυτό που ζητώ σήμερα, είναι η πλήρης και χωρίς καθυστέρηση εφαρμογή των συμπερασμάτων του Συμβουλίου.
Εάν το Μάιο του 2001 κριθεί αναγκαία η χορήγηση ενισχύσεων, θα πρέπει να μπορεί να πραγματοποιηθεί χωρίς καθυστέρηση.
Αλλη ανησυχία όσον αφορά το 6ο πρόγραμμα-πλαίσιο έρευνας και ανάπτυξης: το σκέλος "θαλάσσια τεχνολογία" που συμπεριλαμβανόταν στο πέμπτο πρόγραμμα-πλαίσιο, φαίνεται να έχει εξαφανιστεί από το νέο πρόγραμμα.
Κατά την άποψή μου, αυτό είναι απαράδεκτο και θα πρέπει να αποκατασταθεί η κατάσταση όχι μόνον σε σχέση με την ποσότητα αλλά και ως προς τη χρησιμοποίηση των πιστώσεων αυτών, προκειμένου να καταστούν πιο εύχρηστες.
Τέλος, υπολογίζουμε ότι από τις 18 Δεκεμβρίου θα εξεταστεί η διευθέτηση "πλοία" κατά τη συνάντηση της ομάδας 6 του ΟΟΣΑ.
Τελειώνοντας, θα ήθελα να ευχαριστήσω τον κ. Langen - του οποίου εκτιμώ την υποστήριξη προς τους εργαζόμενους και την προτροπή για κρατική παρέμβαση προς όφελος της οικονομίας - και να ευχηθώ στην Επιτροπή να χρησιμοποιήσει εποικοδομητικά στο μέλλον το μάθημα που της δόθηκε στον τομέα της ναυπηγικής βιομηχανίας και του αδιάντροπου ανταγωνισμού από ορισμένες άλλες χώρες στον κόσμο.
Κύριε Πρόεδρε, κύριε Επίτροπε, κύριοι, θέλω να ευχαριστήσω τον κ. Langen για την έκθεση που εκπόνησε επ' αυτού του δύσκολου θέματος.
Όπως επισημαίνεται στην έκθεση, έχει πραγματοποιηθεί σημαντική εξυγίανση της ναυπηγικής βιομηχανίας της ΕΕ μέσω της προσαρμογής της ποσότητας και της ποιότητας της παραγωγής.
Ωστόσο, η ναυπηγική βιομηχανία εξακολουθεί να βρίσκεται σε μεγάλη κρίση εξαιτίας του ντάμπινγκ που εφαρμόζουν οι Κορεάτες.
Η ανταγωνιστικότητα της ευρωπαϊκής ναυπηγικής βιομηχανίας πρέπει να διασφαλισθεί με τη δημιουργία ίσων ευκαιριών για τα ναυπηγεία στην παγκόσμια αγορά.
Η βελτίωση της ανταγωνιστικότητας των ναυπηγείων πρέπει να συνεχιστεί με εσωτερικές κοινοτικές δράσεις και με διαδικασίες σύναψης συμφωνιών.
Οι επιδοτήσεις της λειτουργίας, ωστόσο, δεν έλυσαν τα προβλήματα της ναυπηγικής βιομηχανίας.
Η ναυπηγική βιομηχανία είναι τομέας που απαιτεί υψηλή τεχνολογία και η ανταγωνιστικότητά της μπορεί να βελτιωθεί με τη συνεργασία με στόχο την εξειδίκευση της παραγωγής, καθώς και με τη διαρκή τεχνολογική εξέλιξη και με ερευνητικά και αναπτυξιακά έργα.
Με τις λειτουργικές επιδοτήσεις, ούτε καν με τις επιλεκτικές επιδοτήσεις, δεν λύνεται το πρόβλημα μας με την Κορέα, αλλά θα πρέπει να το αντιμετωπίσουμε με πυγμή, χρησιμοποιώντας, μεταξύ άλλων, μέσα εμπορικής πολιτικής.
Κύριε Πρόεδρε, η έκθεση του κ. Langen θίγει διάφορα ζητήματα παρ' όλα αυτά, όμως, οι παρεμβάσεις εδώ επικεντρώνονται, όπως είναι φυσικό, στο θέμα της παράτασης ή μη των επιχορηγήσεων και στον αθέμιτο ανταγωνισμό της Κορέας.
Εμείς που ζούμε σε μια περιοχή όπως η Αστούριας, που έχει υποστεί τέσσερις σημαντικές κρίσεις - στην εκμετάλλευση μεταλλείων, στη σιδηρουργία, στη ναυπηγική βιομηχανία και στη βιομηχανία όπλων - πιστεύουμε ότι η διακοπή αυτών των επιχορηγήσεων, ακόμα κι αν είναι μέχρι τον Μάιο για να δούμε αν θα γίνει η καταγγελία ή όχι της Κορέας στον Παγκόσμιο Οργανισμό Εμπορίου (ΠΟΕ), είναι πολύ επικίνδυνο για τον τομέα.
Πιστεύω πως πράγματι η Ευρώπη υφίσταται έναν αθέμιτο ανταγωνισμό διότι στην Κορέα, ανάμεσα στ' άλλα, πληρώνουν πολύ χαμηλούς μισθούς, με ελεεινές εργασιακές συνθήκες για τους κορεάτες εργαζόμενους και, βέβαια, κάτω απ' αυτές τις συνθήκες, οι ευρωπαίοι εργαζόμενοι δεν μπορούν με κανένα τρόπο να τους ανταγωνιστούν.
Ωστόσο, η πρόταση της Επιτροπής, που περιλαμβάνει μια ενίσχυση για την έρευνα και την ανάπτυξη, την καταγγελία στον Παγκόσμιο Οργανισμό Εμπορίου (ΠΟΕ) αυτού που συμβαίνει στην Κορέα -που εργάζονται με τιμές κατώτερες ακόμα και του κόστους - και τη δυνατότητα να υπάρξουν μεταβατικά μέτρα ενίσχυσης στην περίπτωση που δεν γίνει δεκτή η ένσταση, ίσως μας φαίνεται κάπως αδύναμη λύση, αλλά τουλάχιστον είναι μια λύση.
Εν πάση περιπτώσει, κύριε Πρόεδρε, αν διακοπούν οριστικά οι ενισχύσεις και αν συνεχιστεί ο αθέμιτος ανταγωνισμός της Κορέας, μου φαίνεται ότι θα πληγεί θανάσιμα ο τομέας της ευρωπαϊκής ναυπηγικής βιομηχανίας.
Και δεν πιστεύω ότι υπερβάλλουμε επειδή διαφορετικές ομάδες εργαζομένων κατήγγειλαν ότι τα τελευταία χρόνια με την κρίση στη ναυπηγική βιομηχανία έχουν χαθεί χιλιάδες θέσεις εργασίας.
Και πιστεύω ότι υπάρχουν πολλές χώρες όπως η Ισπανία, η Γερμανία, η Ιταλία, η Ελλάδα και η Πορτογαλία, οι οποίες στο πλαίσιο του Συμβουλίου, και ανεξάρτητα από την τελική απόφαση, έχουν ζητήσει να συνεχιστούν οι ενισχύσεις, και πιστεύουμε ότι αυτές οι ενισχύσεις με τον ένα ή τον άλλο τρόπο πρέπει να συνεχιστούν αν δεν θέλουμε να χαθούν κι άλλες χιλιάδες θέσεις εργασίας στον τομέα της ναυπηγικής βιομηχανίας.
Κύριε Πρόεδρε, φαίνεται ότι αρχίζει να γίνεται πλέον παράδοση κατά τα τέλη του χρόνου να πραγματοποιούμε μία συζήτηση για την κατάσταση στον τομέα της ναυπηγικής.
Στην παγκόσμια αγορά εμπορικών πλοίων εξακολουθεί να υφίσταται ένας ανταγωνισμός ενισχύσεων.
Τα ναυπηγεία στα κράτη μέλη της Ευρωπαϊκής Ένωσης είναι τα θύματα της κατάστασης αυτής, ενώ το ίδιο ισχύει και για τα ναυπηγεία στη Νορβηγία, την Ιαπωνία και τις Ηνωμένες Πολιτείες Αμερικής.
Ένα πράγμα στο οποίο συμφωνούμε όλοι είναι ότι η κατάσταση αυτή πρέπει να τερματιστεί το συντομότερο δυνατό.
Κάθε φορά όμως το τέλος φαίνεται να μετατίθεται κάπως στο μέλλον, έτσι ώστε να μην φτάνουμε ποτέ στο τέρμα.
Τα βέλη της Επιτροπής και του Κοινοβουλίου κατευθύνονται στην Κορέα επειδή το κράτος αυτό χορηγεί με μεγάλη διαφορά τις υψηλότερες ενισχύσεις στα ναυπηγεία, γεγονός το οποίο έχει επιβλαβείς επιπτώσεις για τα ναυπηγεία στις ευρωπαϊκές χώρες και την Ιαπωνία.
Όμως, σχεδόν όλοι γνωρίζουν ότι και μέσα στην Ευρωπαϊκή Ένωση υπάρχουν μεγάλες διαφορές όσον αφορά τις ενισχύσεις ανά παραγγελία.
Στα χαρτιά, οι υψηλότερες ενισχύσεις ανά παραγγελία είναι τρεισήμισι φορές μεγαλύτερες από τις χαμηλότερες, στην πράξη όμως προκύπτει ότι ορισμένα κράτη μέλη της Ευρωπαϊκής Ένωσης ενισχύουν με αδιαφανή τρόπο με πρόσθετα ποσά τη ναυπηγική βιομηχανία τους.
Επιπλέον, εξακολουθεί να ισχύει το άρθρο 7 του κανονισμού αριθ.
1540 του 1998.
Η διάταξη αυτή συμβάλλει στην ασύμμετρη ανάπτυξη των επιπέδων ενισχύσεως.
Το αποτέλεσμα είναι να τιμωρούνται καλά και αποδοτικά ναυπηγεία και να ανταμείβονται τα άλλα.
Εάν εξακολουθήσουν να χορηγούνται πρόσθετες ενισχύσεις στα ασθενέστερα ευρωπαϊκά ναυπηγεία σε βάρος των ισχυροτέρων, πώς μπορούμε μακροπρόθεσμα να αντιμετωπίσουμε τις κορεατικές και αργότερα ίσως και τις κινέζικες ενισχύσεις;
Αυτό είναι ένα ερώτημα το οποίο δεν μπορεί να αποφύγει ο Επίτροπος.
Καλώ την Επιτροπή και τους συναδέλφους να μην κοιτάζουν μόνο την Κορέα αλλά να κοιτάξουν και λίγο τι γίνεται σε εμάς.
Για ποιο λόγο δεν μελετάει η Επιτροπή την πραγματική ένταση των ενισχύσεων ανά παραγγελία στην Ευρωπαϊκή Ένωση;
Που είναι η πρόταση για την κατάργηση διαφόρων αδιαφανών ενισχυτικών ρυθμίσεων που αφορούν την έρευνα και την ανάπτυξη, το περιβάλλον και την περιφερειακή πολιτική;
Όσο δεν υπάρχει μία συγκρίσιμη κατάσταση για τα ναυπηγεία στην Ευρωπαϊκή Ένωση δεν είναι δυνατόν να αντιμετωπισθεί ο ανταγωνισμός με την Κορέα και με άλλες χώρες.
Συμφωνώ με την άποψη του εισηγητή ότι, όσο η Κορέα δεν δρα σύμφωνα με τις διατάξεις του ΠΟΕ, δικαιολογείται η θέσπιση έκτακτων μέτρων για τη χορήγηση γενικών ενισχύσεων ανά παραγγελία.
Με αυτή τη διαφανή μορφή ενισχύσεων δεν διευκολύνονται τα ευρωπαϊκά ναυπηγεία να εφαρμόσουν διάφορες μεθόδους μείωσης του κόστους και μάρκετινγκ που δεν συνάδουν με την αγορά.
Ταυτόχρονα, πρέπει να αυξηθούν οι πιέσεις προς την Κορέα, αν είναι δυνατόν στα πλαίσια του ΟΟΣΑ, με τη θέσπιση μέτρων αντιντάμπινγκ.
Κατά προτίμηση, θα πρέπει να πρόκειται για μέτρα τα οποία θίγουν σημαντικά τα συγκροτήματα επιχειρήσεων όπως η Hyundai και η Daewoo, έτσι ώστε να έχουμε μια ελπίδα να διασπάσουμε το κλειστό μέτωπο της Κορέας.
Θα ήθελα να ευχαριστήσω τον συνάδελφο Langen για τη δουλειά που έκανε και να εκφράσω την ελπίδα ότι στα τέλη του επόμενου χρόνου δεν θα επαναλάβουμε την ίδια συζήτηση.
Κύριε Πρόεδρε, καταρχάς, θέλω να συγχαρώ τον συνάδελφό μου, τον κ. Langen, για την έξοχη έκθεση που εκπόνησε σχετικά με το θέμα των ναυπηγείων.
Θα ήθελα να υπενθυμίσω ότι το θέμα για το οποίο μιλάμε σήμερα, που είναι ήδη παλιό, είναι ένα θέμα που επανεμφανίζεται.
Συγκεκριμένα, έχουν περάσει πάνω από δυο χρόνια που καταγγείλαμε εδώ τις αθέμιτες πρακτικές που προέρχονται βασικά από τη νοτιοανατολική Ασία και στις οποίες υποκύπτει και ο δικός μας τομέας της ναυπηγικής βιομηχανίας.
Τις τελευταίες εβδομάδες, η Επιτροπή μας είπε ότι το πλαίσιο των επιχορηγήσεων, χάρη στο οποίο επιβιώνει η βιομηχανία μας, πρέπει από τον Ιανουάριο να καταργηθεί για την υποθετική βελτίωση της ανταγωνιστικότητας.
Από την άλλη, μετά από δυο χρόνια σκληρού αθέμιτου ανταγωνισμού από πλευράς της Κορέας, η Επιτροπή αποφάσισε, αφού έλαβε μια επίσημη διαμαρτυρία από όλα τα ναυπηγεία μας, να φέρει την υπόθεση στον Παγκόσμιο Οργανισμό Εμπορίου.
Όπως γνωρίζετε όλοι σας, η απλή διαβίβαση αυτής της διαδικασίας θα χρειαστεί περισσότερο από έξι μήνες.
Επιπλέον, σε περίπτωση που γίνει δεκτή, η σύσταση μιας ομάδας εμπειρογνωμόνων στο πλαίσιο αυτού του οργανισμού θα παρατείνει την υπόθεση άλλα δυο χρόνια τουλάχιστον.
Στο μεταξύ, γίνεται προσπάθεια να επιβιώσει αυτό που απομένει από τη ναυπηγική βιομηχανία μας χάρη σ' ένα πακέτο ενισχύσεων για την έρευνα και την ανάπτυξη, που θα αρχίσει να ισχύει τον Ιανουάριο, όπως υπογράμμισε χθες το απόγευμα ο Επίτροπος Monti.
Είχαμε μια συνάντηση μαζί του κατά την οποία του έθεσα μια σειρά ερωτήσεων.
Από τα συμπεράσματα της συνάντησης προκύπτει ότι οι ενισχύσεις που ελήφθησαν από τη βιομηχανία μας δεν έλυσαν το πρόβλημα της Κορέας.
Εγώ του επεσήμανα ότι η ευρωπαϊκή ναυπηγική βιομηχανία είναι απροστάτευτη.
Τότε, είπε ότι πιθανόν από τις 2 Δεκεμβρίου θα άρχιζε μια έρευνα, και ότι έπειτα από αυτή την έρευνα θα έπρεπε να περιμένουμε για να δούμε τι θα γινόταν, κλπ.
Πιστεύω ότι εμείς οι νομοταγείς, οι Ευρωπαίοι, στην πραγματικότητα είμαστε παραμελημένοι.
Σε αντίθεση οι τυχοδιώκτες, και το λέω υποτιμητικά αλλά είναι η αλήθεια, έχουν το πλεονέκτημα να παίζουν σ' αυτό τον ανταγωνιστικό κόσμο.
Εμείς είμαστε αυτοί που τηρούμε τους κανόνες και στο τέλος χάνουμε.
Εγώ, για παράδειγμα, είμαι από τη Χώρα των Βάσκων και ζω κοντά στο Μπιλμπάο.
Και τώρα εκεί που κάποτε ήταν ναυπηγεία είναι ένα μέγαρο μουσικής ή ένα ναυτικό μουσείο, κλπ.
Πριν εργάζονταν στα ναυπηγεία περίπου 4 000 άτομα, και αυτή τη στιγμή εργάζονται μόνο δυο επιστάτες σε κάθε μέρος· αυτό συμβαίνει στις ευρωπαϊκές χώρες.
Δηλαδή, εμείς είμαστε που υπομένουμε την ανεργία και άλλοι κύριοι είναι εκείνοι που στην πραγματικότητα εμπορεύονται τα ναυπηγεία.
Ο συντάκτης της έκθεσης αυτής όπως και οι συντάκτες των προτεινόμενων τροπολογιών ανήκουν σε πολιτικούς σχηματισμούς για τους οποίους η οικονομία της αγοράς πρέπει να κυριαρχεί, και οι οποίοι επαναστατούν ενάντια στον υπερβολικό ρόλο του κράτους όταν πρόκειται να υποστηριχθούν οι δημόσιες υπηρεσίες ή να εξασφαλιστεί κάποια κοινωνική προστασία για τους εργαζόμενους.
Αλλά όταν οι καπιταλιστικές ομάδες των οποίων υποστηρίζουν τα συμφέροντα αντιμετωπίζουν δυσκολίες στην αγορά, τότε υποστηρίζουν ότι το κράτος και τα ευρωπαϊκά όργανα θα πρέπει να παρέμβουν για να επιδοτήσουν και να προστατεύσουν τον απειλούμενο τομέα.
Η Alstom-Atlantique, που μόλις πέτυχε τη σύναψη μιας σύμβασης για την κατασκευή ενός υπερωκεάνιου πολυτελείας θα λάβει σε επιδοτήσεις το ισόποσο του 9% του συμβατικού τιμήματος.
Έτσι λοιπόν, το κράτος είναι εκείνο που πληρώνει ένα μεγάλο μέρος, αν όχι το σύνολο, των κερδών της επιχείρησης αυτής.
Η δε βρετανική εταιρεία Harland και Wolff, από την οποία η Alstom απέσπασε τη σύμβαση αυτή, αποδίδει ευθύνες στην κυβέρνησή της θεωρώντας ότι δεν την υποστήριξε αποτελεσματικά.
Για τα μεγάλα τραστ και για τους πολιτικούς συνηγόρους τους, η διεκδίκηση μικρότερης κρατικής παρέμβασης σημαίνει απλώς ότι το κράτος και οι οικονομικοί του πόροι πρέπει να τίθενται αποκλειστικά στη διάθεσή τους.
Εγώ, από την πλευρά μου, καταδικάζω οποιαδήποτε μορφή επιδότησης σε ιδιωτικές επιχειρήσεις και πιστεύω ότι τα κράτη πρέπει να χρησιμοποιούν τα χρήματα που εξοικονομούν με τον τρόπο αυτό για την άμεση δημιουργία θέσεων εργασίας, ιδίως στις δημόσιες υπηρεσίες και, εν πάση περιπτώσει, χωρίς να προσπορίζουν ιδιωτικό κέρδος.
Κύριε Πρόεδρε, κυρίες και κύριοι συνάδελφοι, τα έως τώρα ληφθέντα μέτρα και η θέση της Επιτροπής έναντι της ευρωπαϊκής ναυπηγικής βιομηχανίας δεν ανταποκρίνονται, κατά τη γνώμη μου, στη σοβαρή αν όχι κρίσιμη κατάσταση αυτού του κλάδου, κι αυτό ισχύει και για την πορεία και τα αποτελέσματα της συνάντησης των Υπουργών Βιομηχανίας στις 5 Δεκεμβρίου.
Θα ήθελα να υπενθυμίσω ότι τέθηκαν υπό αμφισβήτηση τα αποτελέσματα μιας μέχρι τώρα πολύ επιτυχούς διαδικασίας προσαρμογής.
Είχαμε μια διαδικασία ποσοτικής προσαρμογής, μια μείωση του δυναμικού παραγωγής.
Είχαμε επίσης μια διαδικασία ποιοτικής προσαρμογής, εκσυγχρονισμό, εξελιγμένο τεχνικό επίπεδο, υψηλή παραγωγικότητα.
Μπορώ να σας διαβεβαιώσω, κύριε Επίτροπε, ότι και τα ναυπηγεία είναι τομείς όπου εφαρμόζεται τεχνολογία αιχμής, κι αυτό δεν ισχύει μόνο για την τεχνολογία τηλεπικοινωνιών και τους συναφείς τομείς.
Συνεπώς κινδυνεύει αυτή τη στιγμή μια εξαιρετικά επιτυχημένη διαδικασία.
Επιτρέψτε μου να υπενθυμίσω ότι τα ναυπηγεία σε πολλές περιπτώσεις βρίσκονται σε απομακρυσμένες περιοχές με διαρθρωτικά μειονεκτήματα, περιοχές στις οποίες συντελούνται βαθιές οικονομικές αναπροσαρμογές.
Συχνά τα ναυπηγεία αποτελούν την κύρια βιομηχανία σε αυτές τις περιοχές.
Η διαδικασία αυτή δεν έχει ολοκληρωθεί και η κατάσταση είναι εξαιρετικά ευαίσθητη.
Η διαφοροποίηση είναι ανεπαρκής και ως εκ τούτου θα πρέπει να τηρηθεί με συνέπεια η μέχρι τώρα πορεία.
Η στάση της Επιτροπής μπορεί να επιφέρει μόνο μειονεκτήματα για τα ευρωπαϊκά ναυπηγεία.
Δεν προβλέπεται επανεξέταση πριν από το επόμενο έτος.
Μήπως δεν είναι αρκετά σαφής η κατάσταση;
Μήπως δεν υπάρχουν αρκετά ακριβείς αναλύσεις;
Μήπως δεν πραγματοποιήθηκαν επισκέψεις στην Κορέα;
Μήπως δεν συλλέχθηκαν μη ικανοποιητικές πληροφορίες;
Δεν είναι αρκετά σαφής η κατάσταση, για να προβλέπεται μια ακριβέστερη εξέταση μόνον τον Μάιο του 2001;
Εδώ δεχόμαστε συνειδητά να εκτίθενται τα ναυπηγεία της Ευρωπαϊκής Ένωσης για μισό χρόνο σχεδόν σε συνθήκες αθέμιτου ανταγωνισμού, πράγμα που σημαίνει επιπρόσθετη επιβάρυνση και κινδύνους σε μια ούτως ή άλλως περίπλοκη κατάσταση.
Αυτό μπορεί να αποβεί καταστροφικό για ορισμένες επιχειρήσεις.
Μια τελευταία παρατήρηση: είναι αξιοσημείωτα ασυνεπές να διακηρύσσεται στο πλαίσιο των εξωτερικών εμπορικών σχέσεων ένας τόσο ανοικτός ανταγωνισμός, που να αφήνει περιθώρια ακόμη και για αθέμιτους εταίρους, και από την άλλη πλευρά να διατηρούνται εσωτερικοί φραγμοί ανταγωνισμού, όπως για παράδειγμα ο τεχνητός περιορισμός του παραγωγικού δυναμικού.
Οι εσωτερικές και εξωτερικές πολιτικές αντικρούονται, είναι αναγκαία μια διόρθωση!
Κύριε Πρόεδρε, θα ήθελα να αρχίσω την παρέμβασή μου συγχαίροντας τον κ. Langen για την έξοχη έκθεσή του.
Νομίζω ότι ακτινογραφεί θαυμάσια και ρεαλιστικά τον τομέα της ναυπηγικής στην Ευρώπη.
Και το συμπέρασμα θα μπορούσε να είναι ότι η ναυπηγική βιομηχανία απειλείται από όλες τις πλευρές.
Υπάρχει κρίση στον αλιευτικό τομέα και αυτό το γνωρίζουμε καλά εμείς οι Ισπανοί και οι κάτοικοι της Γαλικίας.
Επιπλέον έχουμε τις σημαίες ευκαιρίας στον εμπορικό στόλο, και τα πλοία με σημαία μιας κοινοτικής χώρας κατασκευάζονται ή διατρέχουν τον κίνδυνο να κατασκευάζονται εκτός Ευρώπης.
Κι αυτό επειδή δεν είμαστε ικανοί να καταγγείλουμε μια κατάσταση αθέμιτου ανταγωνισμού.
Όπως έχει ήδη αναφερθεί εδώ, η Κορέα, η Ιαπωνία ή η απειλή της Κίνας υφίστανται.
Γι' αυτό, διερωτώμαι, κύριε Πρόεδρε, ελπίζει η Ευρωπαϊκή Ένωση σε μια ισχυρή, δυνατή και ανταγωνιστική ευρωπαϊκή ναυπηγική βιομηχανία;
Ο τομέας της ναυπηγικής, ωστόσο, πρέπει επίσης να επιτύχει τους στόχους της Ευρωπαϊκής Ένωσης, ειδικά την εξυγίανση της ναυπηγικής βιομηχανίας, την αύξηση της παραγωγικότητας, τη βελτίωση της ανταγωνιστικότητας των υφιστάμενων ακόμη ναυπηγείων και την προστασία του περιβάλλοντος.
Αλλά για να επιτευχθεί αυτό, για να μπορέσει να επιτραπεί η σταθεροποίηση της ναυπηγικής βιομηχανίας, των θέσεων εργασίας και να εφησυχαστούν οι οικογένειες που εξαρτώνται από αυτήν, είναι απαραίτητη η παράταση των ενισχύσεων και πέρα από τις 31 Δεκεμβρίου του 2000, γιατί στο εμπόριο δεν επικρατεί ισότητα αλλά αθέμιτος ανταγωνισμός και ντάμπινγκ.
Προσδοκούμε από την Επιτροπή και το Συμβούλιο θαρραλέες και τολμηρές αποφάσεις μεγάλης πολιτικής βαρύτητας, που θα επιτρέπουν, σε περιπτώσεις όπως η Ισπανία, την ενσωμάτωση της ναυπηγοεπισκευαστικής βιομηχανίας, εμπορικής και στρατιωτικής, και τον επαναπροσδιορισμό των διαφόρων πεδίων του τομέα αρμοδιότητας κάθε χώρας.
Χρειάζεται να προωθήσουμε επαρκώς νέα ερεθίσματα με σκοπό την έρευνα και την ανάπτυξη και επίσης να παρατείνουμε τις ενισχύσεις για τη λειτουργία τους με το νομικά δυνατό τρόπο.
Τα ναυπηγεία μας μπορούν να επιβιώσουν αλλά χρειάζονται υποστήριξη, και στο πλαίσιο της Ευρωπαϊκής Ένωσης είναι η στιγμή να επικαλεστούμε την αλληλεγγύη και την κατανόηση των χωρών που δεν έχουν ναυπηγεία και για τις οποίες, σε πολλές περιπτώσεις, η θάλασσα έχει ίσως μικρότερη σημασία στην κατασκευαστική τους βιομηχανία.
Τέλος, πρέπει να πάρουμε αποφάσεις που να μας επιτρέπουν να διεκδικήσουμε και να διατηρήσουμε μια ισχυρή ευρωπαϊκή στάση στον τομέα της ναυπηγικής.
Και δεν θα έχει νόημα να επιτύχουμε ένα στόχο αν εντωμεταξύ στην πορεία έχουν εξαφανιστεί από την Ευρώπη τα ναυπηγεία μην μπορώντας να επιβιώσουν.
Ένα παράδειγμα, κύριε Πρόεδρε, για να συνεχίσουμε θα ήταν αυτό του Χότζα με τον γάιδαρό του που δεν του έδινε να φάει γιατί δεν ήξερε τι τρώει και στο τέλος ο γάιδαρος πέθανε και έμεινε αυτός με την απορία.
Γι' αυτό ζητάω την υποστήριξη του τομέα καλύπτοντας ταυτοχρόνως τους στόχους που απαιτεί η Ευρωπαϊκή Ένωση και τη διατήρησή του, κάνοντάς τον πιο ισχυρό, δυνατό, ανταγωνιστικό, προσοδοφόρο και δημιουργό απασχόλησης.
.
(ΕΝ) Κύριε Πρόεδρε, σας ευχαριστώ για την ευκαιρία να ενημερώσω το Κοινοβούλιο για την κατάσταση της αγοράς στην παγκόσμια ναυπηγική βιομηχανία και για τα συμπεράσματα του Συμβουλίου της περασμένης εβδομάδας.
Θέλω να ευχαριστήσω τον κ. Langen για την έκθεσή του.
Αν και η έκθεση αναφέρεται στην δεύτερη έκθεση της Επιτροπής για τη ναυπηγική βιομηχανία του Μαΐου 2000, επισημάνθηκε ότι η τρίτη έκθεση ολοκληρώθηκε στα μέσα Νοεμβρίου, έτσι θα περιορίσω τα σχόλιά μου στην τρίτη έκθεση σχετικά με τούτο το λεπτό ζήτημα.
Η ανάλυση αγοράς που περιέχεται στην τρίτη έκθεση δεν δείχνει καμία βελτίωση στην κατάσταση της αγοράς.
Η Νότια Κορέα συνέχισε να αυξάνει το μερίδιο της αγοράς της εις βάρος τόσο των ιαπωνικών ναυπηγείων όσο και των ναυπηγείων της ΕΕ και, παρά τις επίπονες προσπάθειες της Επιτροπής, συμπεριλαμβανόμενων επαφών σε υψηλότατο επίπεδο, οι διμερείς διαπραγματεύσεις με την κυβέρνηση της Νότιας Κορέας δεν απέφεραν συγκεκριμένα αποτελέσματα, τα οποία θα μπορούσαν να διορθώσουν την κατάσταση της αγοράς.
Αυτό, παρά τα συμπεράσματα των εγκεκριμένων πρακτικών του Ιουνίου τα οποία υποδείκνυαν πώς έπρεπε να προχωρήσουμε.
Κατά συνέπεια αυτής της αποτυχίας, η βιομηχανία υπέβαλε καταγγελία με βάση τον κανονισμό σχετικά με τα εμπόδια στο εμπόριο τον Οκτώβριο του τρέχοντος έτους και ο Επίτροπος Lamy ανακοίνωσε στις 4 Δεκεμβρίου την απόφαση της Επιτροπής για τη διενέργεια έρευνας.
Η διαδικασία αυτή δεν θα αποφέρει γρήγορα αποτελέσματα και, εάν φτάσει ως το τέλος της, θα χρειαστούν έως και δύο χρόνια.
Σύμφωνα με τον κανονισμό 1540/98, η Επιτροπή είναι υποχρεωμένη να προτείνει μέτρα.
Στην πραγματικότητα, η Επιτροπή και τα κράτη μέλη έχουν περιορισμένα εργαλεία στη διάθεσή τους για να προασπίσουν τη ναυπηγική βιομηχανία της ΕΕ.
Οι δυνατότητες των αρχών του εμπορίου δεν έχουν ακόμη διαπιστωθεί και η αποτελεσματικότητά τους μένει να αποδειχθεί.
Στις συζητήσεις του ΟΟΣΑ έχει σημειωθεί μικρή, πολύ μικρή πρόοδος ενώ η δυνατότητα μίας διεθνούς δεσμευτικής συμφωνίας για τη ναυπηγική βιομηχανία μοιάζει απομακρυσμένη.
Το ΔΝΤ είναι επίσης επιφυλακτικό απέναντι στο ζήτημα της κορεατικής ναυπηγικής βιομηχανίας γιατί θεωρεί ότι το ίδιο ασχολείται μόνο με μακροοικονομικές συνθήκες και όχι με τομεακά προβλήματα.
Η βελτίωση της ανταγωνιστικότητας των ναυπηγείων της ΕΕ ενθαρρύνεται από την Επιτροπή αλλά ενόψει της τεράστιας μείωσης των τιμών από τα κορεατικά ναυπηγεία, η επιτεύξιμη πρόοδος στην παραγωγικότητα δεν αρκεί.
Ωστόσο, όλα τα διαθέσιμα εργαλεία πρέπει να χρησιμοποιηθούν καλύτερα, συμπεριλαμβανόμενων των ενισχύσεων για την έρευνα και την ανάπτυξη.
Υπό το φως αυτών των στοιχείων, η Επιτροπή, στη συνεδρίασή της 29ης Νοεμβρίου κατέληξε στο ότι, εάν δεν επιτευχθεί ικανοποιητική διαπραγματευτική λύση με την Κορέα στο πλαίσιο της διαδικασίας του κανονισμού σχετικά με τους εμπορικούς φραγμούς, η Επιτροπή θα υποβάλει έκθεση στο Συμβούλιο έως την 1η Μαΐου του επόμενου έτους και θα προτείνει να παραπεμφθεί η υπόθεση στον ΠΟΕ.
Επιπλέον και, πολύ σημαντικό, η Επιτροπή θα προτείνει ταυτόχρονα έναν αμυντικό μηχανισμό προσωρινής ενίσχυσης για να αντισταθμίσει τις αθέμιτες κορεατικές πρακτικές.
Η Επιτροπή είναι επίσης πρόθυμη να διερευνήσει τις δυνατότητες μεγαλύτερης χρήσης της εθνικής ενίσχυσης για την έρευνα και την ανάπτυξη και σημειώνει ότι οι γενικές λειτουργικές ενισχύσεις εκπνέουν στις 31 Δεκεμβρίου του 2000.
Θα ήθελα να εξηγήσω τη συλλογιστική πίσω από τη θέση που υιοθέτησε η Επιτροπή.
Η Επιτροπή πιστεύει ότι η Κοινότητα πρέπει να προσπαθήσει να ενισχύσει τη διαπραγματευτική της θέση απέναντι στην Κορέα παρέχοντας ένα κίνητρο για να επιτευχθεί σύντομα συμφωνία, η οποία να επιλύει τα τρέχοντα προβλήματα.
Γι' αυτόν το λόγο, η Επιτροπή αποφάσισε έναν αμυντικό μηχανισμό προσωρινής ενίσχυσης με σκοπό την αντιστάθμιση των αθέμιτων κορεατικών πρακτικών.
Αυτό θα το προτείνει, εάν δεν επιτευχθεί ικανοποιητική λύση με την Κορέα στη διάρκεια της διαδικασίας έρευνας στο πλαίσιο του κανονισμού σχετικά με τους εμπορικούς φραγμούς.
Οι μηχανισμοί θα ισχύσουν έως ότου αποφασιστεί η έκβαση της διαδικασίας στον ΠΟΕ.
Οι λεπτομέρειες των μηχανισμών πρέπει να εξειδικευτούν περισσότερο.
Θα περιορίζονται σε εκείνα τα τμήματα της αγοράς όπου η βιομηχανία της ΕΕ αποδεδειγμένα ζημιώθηκε άμεσα από τις αθέμιτες πρακτικές της Κορέας.
Ως προς το ζήτημα της έρευνας και της ανάπτυξης του ναυπηγικού κλάδου, η Επιτροπή αποφάσισε ότι, εκτός από τους σημαντικούς κοινοτικούς πόρους που διατίθενται σύμφωνα με τα ερευνητικά προγράμματα- πλαίσιο, τα οποία προβλέπουν 130 εκατομμύρια ευρώ μέσα σε πέντε χρόνια, πρέπει να διερευνηθούν οι δυνατότητες βελτίωσης των επιτρεπόμενων ενισχύσεων για αυτό το σκοπό.
Η βιομηχανία πρέπει να σκεφτεί σοβαρά πώς μπορεί να χρησιμοποιήσει αυτά τα εργαλεία για να προσαρμόσει τη δραστηριότητά της έτσι ώστε να εξασφαλίσει το μέλλον του τομέα σε μόνιμη βάση.
Το Συμβούλιο Βιομηχανίας της 5ης Δεκεμβρίου του τρέχοντος έτους συζήτησε δια μακρών το ζήτημα της ναυπηγικής με βάση την τρίτη έκθεση της Επιτροπής και την απόφασή της της 29ης Νοεμβρίου 2000.
Ζήτησε από την Επιτροπή να συνεχίσει την επιτήρηση της αγοράς, να παρακολουθεί στενά την υπόθεση του κανονισμού σχετικά με τα εμπόδια στο εμπόριο με σκοπό να θέσει το πρόβλημα στον ΠΟΕ, εάν χρειαστεί και να φέρει το ζήτημα σε κάθε σχετικό διεθνές βήμα.
Το Συμβούλιο σημείωσε επίσης την πρωτοβουλία της Επιτροπής να προτείνει έναν μηχανισμό προσωρινής ενίσχυσης για τα ναυπηγεία της ΕΕ σε περίπτωση που δεν επιτευχθεί πρόοδος με την Κορέα έως την 1η Μαΐου 2001.
Το Συμβούλιο τόνισε ότι ένας τέτοιος μηχανισμός στήριξης δεν θα πρέπει να στρεβλώνει τον ανταγωνισμό στο εσωτερικό της ΕΕ.
Η Επιτροπή θα υποβάλει εκ νέου έκθεση για την κατάσταση τον Απρίλιο και, φυσικά, θα είμαστε στη διάθεση του Ευρωπαϊκού Κοινοβουλίου.
Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί σήμερα το απόγευμα, στις 17.30.
(Η συνεδρίαση διακόπτεται στις 13.25 και συνεχίζεται στις 15.00)
Κύριε Πρόεδρε, θέλω απλά να πληροφορήσω το Κοινοβούλιο ότι δολοφονήθηκε ο Francisco Cano, δημοτικός σύμβουλος του Λαϊκού Κόμματος στο δήμο Villadecavalls στην περιφέρεια της Βαρκελώνης.
Ο Francisco Cano ήταν 45 ετών, παντρεμένος με δυο κόρες και ήταν ηλεκτρολόγος στο επάγγελμα.
Ήταν εργατικός και ήταν, όπως όλοι όσοι παρευρέθησαν χθες στην απονομή του Βραβείου Ζαχάρωφ, ένας ανώνυμος πολίτης που υπηρετούσε το δημοκρατικό σύστημα που έχουμε επιλέξει εμείς οι Ισπανοί.
Είμαι σίγουρος ότι τώρα είμαστε όλοι ενωμένοι για να υπερασπιστούμε με ισχύ και σθένος την ελευθερία στην Ευρώπη, αλλά θα ήθελα να πω ότι περισσότερο από την αλληλεγγύη των συναδέλφων στο Ευρωπαϊκό Κοινοβούλιο, στην Ισπανία χρειαζόμαστε τη δέσμευσή τους.
Θα ήθελα να σας ρωτήσω, κύριε Πρόεδρε, αν θα μπορούσαμε να κρατήσουμε ενός λεπτού σιγή εις μνήμη του Francisco Cano.
Δεν νομίζω ότι χρειάζεται να προσθέσουμε τίποτε σε αυτά που μόλις είπε ο κ. Galeote, εκτός από το να τον διαβεβαιώσουμε για την υποστήριξη και την αλληλεγγύη μας και συμφωνώ ότι στο μέλλον πρέπει να αναζητήσουμε τρόπους για να μπορέσουμε να βοηθήσουμε ίσως τους συναδέλφους μας στην Ισπανία.
(Το Σώμα, όρθιο, τηρεί ενός λεπτού σιγή)
Βρετανικό υποβρύχιο στο Γιβραλτάρ
Η ημερήσια διάταξη προβλέπει την κοινή συζήτηση για τις τέσσερις προφορικές ερωτήσεις προς την Επιτροπή σχετικά με το βρετανικό πυρηνικό υποβρύχιο στο Γιβραλτάρ.
Κύριε Πρόεδρε, κύριε Επίτροπε, να βάλετε τάξη εδώ, αν δηλαδή μπορείτε, και εγώ πιστεύω ότι μπορείτε.
Η παρουσία του πυρηνικού υποβρυχίου στον Όρμο της Αλγεθίρας μετά τον εντοπισμό βλάβης έχει πια μετατραπεί, δυστυχώς, σε μια διπλωματική διαμάχη μεταξύ μιας πυρηνικής και αποικιακής στρατιωτικής δύναμης και ενός κράτους μέλους δεύτερης κατηγορίας, σύμφωνα με την τελευταία κατάταξη της Νίκαιας, που δεν διεκδικεί τα δικαιώματά του και υποκύπτει σε απλοϊκές εξηγήσεις.
Αθετείται το άρθρο 37 της συνθήκης ΕΚΑΕ όπως επίσης και σημαντικές οδηγίες για την προστασία από τη ραδιενέργεια, και εσείς, κύριοι της Επιτροπής, το γνωρίζετε αλλά απλά το παραβλέπετε.
Φαίνεται ότι δεν θέλετε εσωτερικές διαμάχες, αλλά τότε γιατί υπογράφονται οι Συνθήκες;
Εδώ και τώρα, πού είναι ο Χάρτης Θεμελιωδών Δικαιωμάτων των πολιτών του Γιβραλτάρ και της Αλγεθίρας και των Ανδαλουσιανών της περιοχής;
Έχετε λάβει τα γενικά στοιχεία του σχεδίου εκκένωσης από τις βρετανικές αρχές, σχέδιο που είναι υποχρεωμένες να επεξεργαστούν;
Το σχέδιο πρέπει να εξετάζει την εκκένωση και το έκτακτο πυρηνικό ατύχημα που θα μπορούσε να μολύνει άλλο κράτος μέλος, μια έκτακτη διασυνοριακή μόλυνση.
Εσείς το γνωρίζετε.
Και τι κάνετε;
Απαντήσατε στη διαμαρτυρία της Ένωσης Δήμων και Κοινοτήτων του Γιβραλτάρ;
Πότε θα απαντήσει η Επιτροπή Αναφορών στο έγγραφο που παρουσιάστηκε και υπογράφηκε από περισσότερες από 35 οργανώσεις - συλλόγους, συνδικάτα και δήμους - της περιοχής;
Ας αφήσουμε τα αστεία με τα κίτρινα υποβρύχια διότι δεν είναι της ώρας.
Αυτό είναι πραγματικότητα.
Ας σοβαρευτούμε.
Κύριοι βουλευτές, οι αρχικές αποδοκιμασίες σας, όταν κατήγγειλα την περίπτωση στις 5 Ιουλίου του τρέχοντος έτους, και τα γέλια σας δεν έκαναν τίποτα άλλο από το να ενδυναμώσουν την επιθυμία του ανδαλουσιανού λαού να τον σέβονται, να μη τον προσβάλουν με ταπεινωτικές εξηγήσεις και να μην αναγκάζεται να υφίσταται χωρίς λόγο μια έκτακτη κατάσταση κινδύνου.
Και τελειώνοντας, μην επιτρέψετε την επισκευή αυτού του υποβρυχίου σε μια ακατάλληλη βάση.
Ζητήστε, απαιτήστε τη μεταφορά του αφ' ης στιγμής το επιτρέψουν οι τεχνικές και οι κλιματικές συνθήκες.
Μην επιτρέψετε, κύριοι της Επιτροπής, να μετατραπεί ο όμορφος όρμος μας σ' ένα απλό εργοτάξιο πυρηνικών παλιοσίδερων.
Κύριε Πρόεδρε, καταρχάς, όπως είναι φυσικό, θα εκφράσω την αλληλεγγύη μου προς τους συναδέλφους του Λαϊκού Κόμματος και ταυτοχρόνως - αν και μου είναι δύσκολο - θα επισημάνω ότι η δημοκρατική απάντηση που πρέπει να δώσουμε μετά από αυτή τη νέα δολοφονία είναι να ξεπεράσουμε τον πόνο και να συνεχίσουμε να εργαζόμαστε στο Ευρωπαϊκό Κοινοβούλιο, όπως κάναμε μέχρι σήμερα.
Ήταν μια φορά και ένα καιρό ένα βρετανικό πυρηνικό υποβρύχιο που το έλεγαν "Ακούραστο" .
Πλέοντας στα ύδατα πλησίον της Σικελίας εκεί προς τον Μάιο, η πυρηνική καρδιά του έδειξε ανησυχητικά σημάδια κόπωσης.
Οι ιδιοκτήτες του υποβρυχίου προσπάθησαν να το εισαγάγουν σ' ένα κέντρο, ιδανικό για τη θεραπεία του, του οποίου ήταν συνιδιοκτήτες, μια τότε βάση του ΝΑΤΟ.
Ο διευθυντής, όμως, του κέντρου δεν επέτρεψε την εισαγωγή.
Το υποβρύχιο συνέχισε να πλέει, μολύνοντας στην πορεία του τα ύδατα της Μεσογείου μέχρι που έφτασε σ' ένα ιδιωτικό κέντρο με το όνομα Γιβραλτάρ.
Εκεί, επιδεικνύοντας έναν απόλυτο έλεγχο της κατάστασης, το στάθμευσαν.
Για τη διευκόλυνση της εισαγωγής είπαν ότι ήταν ελαφρά άρρωστο.
Όταν μέσω του ιατρικού ανακοινωθέντος που διαδόθηκε στη χώρα στην οποία ζει ο ιδιοκτήτης - δηλαδή μέσω του βρετανικού τύπου - ανακαλύφθηκε ότι η ασθένεια ήταν πολύ βαριά, αντί να του αλλάξουν κέντρο άλλαξαν χαρακτηρισμό στο κέντρο.
Εισήχθη ένας άρρωστος σ' ένα κέντρο πρώτων βοηθειών και όταν ανακαλύφθηκε ότι δεν έπασχε από γρίπη, αλλά από μια σοβαρή ασθένεια, προσέλαβαν ένα ζωγράφο για να γράψει στην επιγραφή της πόρτας Νοσοκομείο αντί για Κέντρο Υγείας.
Αλλά μ' αυτό το τέχνασμα δεν μπόρεσαν να αποφύγουν να μην μάθουν οι ασθενείς και οι οικογένειές τους ότι εισήχθη ένας ασθενής με μεταδοτική ασθένεια και ότι υπήρχε κίνδυνος μετάδοσης της ασθένειας.
Και τότε άρχισαν τα ψέματα και οι κινητοποιήσεις: τα ψέματα - ή σιωπή - αυτού που το εισήγαγε και τα ψέματα ή η σιωπή του υπεύθυνου υγείας του κέντρου.
Επειδή, ενώ ο διευθύνων του υποβρυχίου μας έλεγε κάθε μέρα και κάτι διαφορετικό, ο υπεύθυνος υγείας του κέντρου έλεγε τα δικά του.
Μας έλεγε ακόμα και αστεία για κίτρινα υποβρύχια ή για τη δικαιοδοσία της περιοχής.
Και το αποκορύφωμα τότε ήταν όταν ο πληθυσμός που πληγόταν πιο άμεσα ανακάλυψε ότι, χρόνια πριν, η ίδια χώρα, η ιδιοκτήτρια του υποβρυχίου, κορόιδευε επί δέκα χρόνια όλους τους Ευρωπαίους σχετικά με την ασθένεια των τρελών αγελάδων.
Κυρίες και κύριοι, αυτή η κατάσταση δεν μπορεί να συνεχιστεί έτσι.
Ενώσεις πολιτών, κοινωνικοί σύλλογοι, δήμοι, αυτόνομες κοινότητες ζήτησαν, τόσο από την Επιτροπή Αναφορών του Κοινοβουλίου όσο και από την Επιτροπή, την παρέμβασή τους και την προστασία τους.
Η Ευρώπη και τα θεσμικά της όργανα δεν μπορούν να μένουν στο περιθώριο.
Υπάρχει μια σημαντική και λογική ανησυχία, ως συνέπεια ενός διπλού διαστροφικού συνδυασμού: της ισχυρογνωμοσύνης και της ανικανότητας.
Την ισχυρογνωμοσύνη των μεν που αρνιούνται να επιστρέψουν στην αρχική τους θέση και την ανικανότητα των δε να υπερασπιστούν με αποφασιστικότητα την υγεία και την ασφάλεια εκατοντάδων χιλιάδων ευρωπαίων πολιτών που κατοικούν στην περιοχή.
Κυρίες και κύριοι, δεν πρόκειται για απλό πανικό.
Αυτό που θα ήταν ανησυχητικό ενώπιον αυτής της κατάστασης είναι να μην ενεργήσουμε όσο γίνεται πιο γρήγορα.
Μέρα με τη μέρα διαπιστώνεται ότι υπάρχουν λόγοι για να μην επιτραπεί η επισκευή του "Ακούραστου" στο Γιβραλτάρ.
Ας μην περιμένουμε άλλο.
Ας γίνει αντιληπτή επιτέλους η πραγματικότητα και ας μεταφερθεί το υποβρύχιο, με όλες τις εγγυήσεις, σ' ένα βρετανικό λιμάνι που συγκεντρώνει τις απαραίτητες προδιαγραφές για την επισκευή του, πριν να είναι πια πολύ αργά, πριν, κυρίες και κύριοι, να μας εξαντλήσει όλους ο "Ακούραστος" , όλους τους πολίτες και όλους τους Ευρωπαίους.
Κύριε Πρόεδρε, για την επισκευή του βρετανικού υποβρυχίου Tireless στο Γιβραλτάρ, πρέπει να υπενθυμίσουμε τι είναι αυτό στο οποίο αποσκοπεί η Επιτροπή.
Και συγκεκριμένα αυτό που εξέφρασαν οι διάφορες κοινοβουλευτικές Ομάδες με τις επερωτήσεις τους είναι ότι θέλουμε να μας ενημερώσει η Επιτροπή για τις παρεμβάσεις της στην κυβέρνηση του Ηνωμένου Βασιλείου για την εξασφάλιση της τήρησης των υποχρεώσεων που προκύπτουν από την ισχύουσα νομοθεσία και, κατά δεύτερον, να μας ενημερώσει για τις πρωτοβουλίες σχετικά με το θέμα σύμφωνα με τις αρμοδιότητες που, στην προκειμένη περίπτωση, του αποδίδει η συνθήκη ΕΚΑΕ.
Και βέβαια περιμένουμε με ενδιαφέρον την απάντηση της Επιτροπής για να διαπιστώσουμε αν έχει εκπληρωθεί ο σκοπός.
Δεν αμφιβάλλουμε για τις καλές προθέσεις της Επιτροπής αλλά ελπίζουμε όλοι ότι δεν θα χρειαστεί να απογοητευτούμε που θα φύγουμε από αυτή τη συζήτηση με την ίδια πληροφόρηση που είχαμε πριν ξεκινήσει.
Αναμφίβολα σ' αυτή τη συζήτηση διασταυρώνονται πολύ διαφορετικά συμφέροντα - και αυτό ισχύει και για την Ομάδα μου.
Εμείς όμως κάναμε μια προσπάθεια για διάλογο και αμοιβαία κατανόηση που πιστεύω ότι θα μπορούσε να μας επιτρέψει να διευρύνουμε αυτή τη συναίνεση ως προς το βασικό θέμα στην πλειοψηφία του Ευρωπαϊκού Κοινοβουλίου.
Επιπλέον, αυτό προκύπτει μετά από την πολύ προσεκτική ανάγνωση των προτάσεων ψηφίσματος της Ομάδας του Ευρωπαϊκού Λαϊκού Κόμματος/Ευρωπαίων Δημοκρατών και της Ομάδας των Σοσιαλιστών.
Πιστεύω ειλικρινά ότι και στις δύο συμπίπτουμε στα βασικά σημεία.
Και στις δύο εκφράζουμε την κατανόησή μας για τη λογική ανησυχία του τοπικού πληθυσμού.
Και στις δύο ζητάμε τη μέγιστη διαφάνεια ακριβώς για να μην τροφοδοτήσουμε αβάσιμους φόβους.
Και στις δύο ζητάμε από την Επιτροπή να εξετάσει τις δυνατότητες των τωρινών Συνθηκών για να εξακριβώσει πως μπορεί να συμβάλει σ' αυτό το θέμα.
Και στις δύο εκφράζουμε την ανάγκη στενής συνεργασίας μεταξύ των δύο κρατών μελών, του Ηνωμένου Βασιλείου και της Ισπανίας, για την αναζήτηση της πιο ασφαλούς λύσης για την επισκευή του υποβρύχιου, κρατώντας ενήμερη με εγκυρότητα -βέβαια - την κοινή γνώμη.
Και αν σύμφωνα με τα κείμενα, συμπίπτουμε σ' αυτό -που είναι αρκετό -, αναρωτιέμαι γιατί δεν μπορέσαμε να ετοιμάσουμε ένα κοινό ψήφισμα.
Μπορώ να σας διαβεβαιώσω ότι δεν έγινε επειδή δεν ήθελε η Ομάδα μου.
Το γεγονός ότι η Ομάδα των Σοσιαλιστών παρουσίασε μια πρόταση ψηφίσματος κατεπείγοντος στην προηγούμενη κοινοβουλευτική σύνοδο, ότι έπειτα υπερψήφισε την πρόταση της Ομάδας μου για να διαγραφεί αυτό το σημείο από την ημερήσια διάταξη, ότι τη Δευτέρα που μας πέρασε δεν εμφανίστηκε στη συνάντηση που συγκαλέστηκε από όλες τις Ομάδες για να επιχειρηθεί ένα κείμενο συναίνεσης, και ότι, στη συνέχεια, ο πρώτος υπογράφων του ψηφίσματος των Σοσιαλιστών και πολλοί άλλοι υπέγραψαν την πρόταση κοινού ψηφίσματος των Ομάδων των Πρασίνων και της Ενωτικής Αριστεράς, μας οδηγεί όλους αναμφίβολα σε σύγχυση.
Και τώρα τι θα ψηφίσει η Ομάδα των Σοσιαλιστών;
Όπως στο καζίνο, θα μπορούσαμε να πούμε ότι γίνονται δεκτά στοιχήματα.
Εγώ σεμνά θα μπορούσα να σας προτρέψω να υποστηρίξετε τη δική μας πρόταση ψηφίσματος.
Και τους ισπανούς σοσιαλιστές συμπατριώτες μου θα ήθελα ταπεινά να τους συμβουλέψω να οδηγηθούν από το γενικό συμφέρον.
Κύριε Πρόεδρε, καταρχάς θα ήθελα και εγώ να εκφράσω τα συλλυπητήριά μου στην οικογένεια του δολοφονημένου δημοτικού συμβούλου και στους συναδέλφους του Λαϊκού Κόμματος, και την καταδίκη αυτής της φασιστικής βαρβαρότητας της ΕΤΑ και των ομάδων που την προστατεύουν.
Θέλω να επισημάνω την σπουδαιότητα του συμφώνου που υπογράφθηκε μεταξύ του Λαϊκού και του Σοσιαλιστικού Κόμματος κατά της τρομοκρατίας, και πιστεύω ότι είναι σημαντικό να προχωρήσει και η Ευρωπαϊκή Ένωση προς αυτή την κατεύθυνση.
Σχετικά με το θέμα που μας αφορά - την ανώμαλη κατάσταση του βρετανικού υποβρυχίου Tireless στην τελευταία αγγλική αποικία που υπάρχει στη Μεσόγειο, το Γιβραλτάρ - θέλησα, στις 7 Σεπτεμβρίου, να κάνω μια προφορική ερώτηση για το θέμα.
Σ' αυτή την ερώτηση επεσήμανα ότι η βλάβη που παρουσίασε το υποβρύχιο, από τις 12 Μαΐου στα ύδατα της Σικελίας, δεν ήταν δυνατόν να επισκευαστεί στο λιμάνι του Γιβραλτάρ αφού οι αρχές της Ιταλίας και του ΝΑΤΟ δεν είχαν δεχτεί το υποβρύχιο στα λιμάνια τους.
Επίσης σ' εκείνη την παρέμβαση επεσήμανα την έλλειψη σοβαρότητας και σεβασμού από πλευράς της αγγλικής κυβέρνησης με το μεταχαρακτηρισμό του λιμένος του Γιβραλτάρ από κατηγορία Ζ σε κατηγορία Χ, με σκοπό να μπορέσει να φέρει εις πέρας την επισκευή με τον καλύτερο αποικιακό τρόπο.
Επίσης υπογράμμισα την ανησυχία που προκλήθηκε σε πάνω από 200 000 άτομα που ζουν σε μια ακτίνα δέκα χιλιομέτρων από την περιοχή.
Επειδή στην προκειμένη περίπτωση η Επιτροπή απάντησε με υπεκφυγές αναγκάστηκα να κάνω και δεύτερη ερώτηση στις 21 Σεπτεμβρίου, πιέζοντας την Επιτροπή να ζητήσει από την βρετανική κυβέρνηση να μεταφέρει το Tireless σ' ένα βρετανικό λιμάνι καθώς και να παρακολουθήσει στενά αυτό το θέμα.
Η απάντηση της Επιτροπής ήταν απογοητευτική και δυσάρεστη.
Θέλω να πιστεύω ότι αυτή η αίσθηση της δυσαρέσκειας ενώπιον της πρότασης δεν έχει καμία σχέση με το ότι ο Επίτροπος Patten είναι Βρετανός, όμως, αφενός, για το πιο σημαντικό θέμα - την επισκευή του υποβρυχίου σε λιμένα της Ευρωπαϊκής Ένωσης που δεν πληρεί τις απαιτούμενες προδιαγραφές -, είπε ότι επρόκειτο για εσωτερικό θέμα του Ηνωμένου Βασιλείου, ενώ σύμφωνα με τη συνθήκη ΕΚΑΕ δεν είναι έτσι·και, αφετέρου, περιορίστηκε να πει ότι θα κρατούσε ενήμερο το Ευρωπαϊκό Κοινοβούλιο.
Ωστόσο, από τότε το Ευρωπαϊκό Κοινοβούλιο δεν έλαβε καμιά πληροφόρηση από πλευράς της Επιτροπής, παρότι είχε δεσμευθεί σχετικά.
Έτσι, αυτούς τους μήνες παρακολουθήσαμε μια σειρά από ανακολουθίες.
Ακούσαμε επιβεβαιώσεις υπεύθυνων του βρετανικού στόλου που έλεγαν ότι η βλάβη δεν ήταν σημαντική, και άλλους που έλεγαν ακριβώς το αντίθετο, ότι ήταν σοβαρή και ότι χρειαζόταν μια μεγάλης διάρκειας και δύσκολη επισκευή.
Ακούσαμε επιβεβαιώσεις από πλευράς της ισπανικής κυβέρνησης ότι δεν υπήρχε λόγος ανησυχίας και άλλες, πρόσφατες ευτυχώς, του Υπουργού κ. Piquι που ζητούσε εκτάκτως να απομακρυνθεί το υποβρύχιο το ταχύτερο δυνατό - είναι αλήθεια ότι όρισαν προθεσμία τριών μηνών - για να επισκευαστεί στο Ηνωμένο Βασίλειο.
Ακούσαμε επίσης, μετά την επίσκεψη των τεχνικών του Συμβουλίου Πυρηνικής Ασφαλείας της Ισπανίας στο υποβρύχιο, ότι δεν υπήρχε κανένας κίνδυνος, μέχρι τις επόμενες δηλώσεις, που ανέφεραν ότι δεν τους επέτρεψαν να δουν, να εξετάσουν και να επιθεωρήσουν συγκεκριμένα το μέρος της βλάβης.
Λόγω όλων αυτών, πιστεύω ότι η Επιτροπή πρέπει να συνειδητοποιήσει την τόσο ανώμαλη κατάσταση που ζούμε και ότι, πρώτον, πρέπει να απαιτήσει την άμεση διακοπή οποιασδήποτε επισκευής στο Γιβραλτάρ.
Δεύτερον, πρέπει να απαιτήσει να δοθούν όλες οι σχετικές πληροφορίες στον πληθυσμό, όπως ακριβώς ορίζει η συνθήκη ΕΚΑΕ.
Και τρίτον, πιστεύω ότι θα έπρεπε να επιπλήξει τη βρετανική κυβέρνηση για την ανευθυνότητα και την ελαφρότητα με την οποία πραγματοποίησε αυτό το μεταχαρακτηρισμό, ώστε να αποκτήσει ξανά το λιμάνι του Γιβραλτάρ την αρχική του καταλογογράφηση.
Επίσης, πιστεύω ότι θα έπρεπε να μεταφερθεί το υποβρύχιο Tireless στη Μεγάλη Βρετανία για την επισκευή του, όσο το δυνατόν γρηγορότερα, μόλις το επιτρέψουν οι κλιματολογικές συνθήκες.
Φυσικά, πιστεύω ότι το συμπέρασμα που μπορούμε να εξαγάγουμε είναι ότι επικρατεί μια γενική ανησυχία για τα ατομικά υποβρύχια αυτού του τύπου από πλευράς όλων των χωρών της Ευρωπαϊκής Ένωσης και όλου του κόσμου και γι' αυτό, πιστεύω ότι θα έπρεπε να προτείνουμε να εξαφανιστούν από το χάρτη, από τους ωκεανούς, τα πυρηνικά υποβρύχια αυτού του τύπου.
Επίσης, θα ήθελα να υποδείξω, δεδομένης της ανεπάρκειας που επέδειξε η Επιτροπή, να σταλεί μια αντιπροσωπεία τεχνικών επί τόπου δεδομένου ότι μέχρι τώρα δεν μπορούμε να εμπιστευτούμε τα πεπραγμένα της Κυβέρνησης.
Εν κατακλείδι, πιστεύω ότι θα έπρεπε η βρετανική κυβέρνηση να αποζημιώσει την περιοχή για τις οικονομικές απώλειες στον τουρισμό και στην αλιευτική δραστηριότητα, για τις οποίες είναι υπεύθυνη.
.
(ΕΝ) Κύριε Πρόεδρε, καταρχάς θα ήθελα να συνταχθώ ολόψυχα, τόσο εγώ όσο και η Επιτροπή, με τα συγκινητικά σχόλια του αξιότιμου κ. Galeote Quecedo στην αρχή της παρούσας συνόδου.
Θα ήθελα επίσης να χαιρετίσω το κουράγιο όλων εκείνων στην Ισπανία, όπως της Basta Ya και όλων όσων συμμετέχουν στη δημοκρατική διαδικασία, οι οποίοι αντιστέκονται στην τρομοκρατία σε όλες τις δειλές και διεστραμμένες μορφές της.
Ήμουν παρών εδώ χθες κατά την απονομή του Βραβείου Ζαχάρωφ για να ακούσω τον εκπρόσωπο της Basta Ya.
Συμφωνώ απόλυτα με τα όσα ειπώθηκαν χθες και θα ήθελα κι εγώ να εκφράσω τα συλλυπητήριά μου προς την οικογένεια και τους φίλους του δημοκρατικά εκλεγμένου αξιωματούχου που δολοφονήθηκε.
Έχω κάποια προσωπική εμπειρία από την επαφή μου με την τρομοκρατία σε διαφορετικό περιβάλλον και υποστηρίζω έντονα όσους αντιστέκονται στην τρομοκρατία.
Είμαι ευγνώμων προς τους αξιότιμους βουλευτές για τις ερωτήσεις τους, τις οποίες απαντώ εξ ονόματος της συναδέλφου μου, της Επιτρόπου Wallstrφm.
Λυπάται που δεν μπόρεσε να έλθει εδώ για να απαντήσει προσωπικά στις ερωτήσεις λόγω της συμμετοχής της σε συναντήσεις στις Βρυξέλλες για την προετοιμασία της σημαντικής υπουργικής συνάντησης για την αλλαγή του κλίματος την επόμενη εβδομάδα.
Ξέρω ότι το Σώμα αναγνωρίζει πως, αν μπορούσε, θα ήταν εδώ και έτσι πέφτει σε εμένα ο κλήρος να απαντήσω στη θέση της.
Θέλω να πω απλώς ένα πράγμα στον αξιότιμο βουλευτή που μίλησε πριν από λίγο.
Όταν έγινα Επίτροπος, ορκίστηκα να είμαι απόλυτα ανεξάρτητος κατά την εκτέλεση των καθηκόντων μου προς όφελος του γενικού συμφέροντος των Κοινοτήτων και να μην δέχομαι εντολές από καμία κυβέρνηση ούτε από κανέναν άλλο φορέα κατά την εκτέλεση των καθηκόντων μου.
Δεν θα έπαιρνα αψήφιστα τον όρκο μου.
Οι αξιότιμοι βουλευτές έκαναν ορισμένες ερωτήσεις σχετικά με την παρουσία του βρετανικού πυρηνικού υποβρυχίου HMS Tireless στο Γιβραλτάρ για επισκευές στον πυρηνικό του αντιδραστήρα.
Ξέρω πως η Επιτροπή γνωρίζει πόσο ανησυχούν γι' αυτό το ζήτημα και ελπίζω ότι η συζήτηση αυτή θα ακουστεί και θα διαβαστεί και αλλού.
Οι αξιότιμοι βουλευτές ρώτησαν εάν η Επιτροπή θεωρεί ότι οι οδηγίες 89/618/EKAE σχετικά με την ενημέρωση του κοινού σε περίπτωση έκτακτου περιστατικού ακτινοβολίας και 96/29/EKAE σχετικά με τα βασικά πρότυπα ασφάλειας ισχύουν στην περίπτωση του υποβρυχίου και τι μέτρα έχουν ληφθεί.
Οι αξιότιμοι βουλευτές έκαναν επίσης μία ερώτηση σχετικά με το άρθρο 37 της συνθήκης EKAE σε σχέση με την παρουσία του υποβρυχίου στο Γιβραλτάρ και φυσικά διάβασα προσεκτικά τους όρους της κοινής πρότασης ψηφίσματος.
Θα ήθελα να κάνω μερικά σχόλια τώρα και, αφού πρόκειται για μία εξαιρετικά σημαντική συζήτηση και θα τεθούν σημαντικά ζητήματα, ελπίζω ότι θα μπορέσω να λάβω και πάλι σύντομα το λόγο στο τέλος της συζήτησης για να απαντήσω σε τυχόν σημεία που έμειναν αδιευκρίνιστα.
Μπορώ να επιβεβαιώσω ότι το ζήτημα στο οποίο αναφέρθηκαν οι αξιότιμοι βουλευτές υπήρξε πράγματι αντικείμενο καταγγελιών στην Επιτροπή και θα επανέλθω σε αυτές τις καταγγελίες στο τέλος των παρατηρήσεών μου.
Επιτρέψτε μου να εκθέσω πώς έχουν τα πράγματα σύμφωνα με την συνθήκη EKAE.
Το κεφάλαιο ΙΙΙ της συνθήκης EKAE με τίτλο "Υγεία και Ασφάλεια" αποτελεί τη νομική βάση για τις τρεις ενδεχομένως ισχύουσες οδηγίες, την οδηγία 89/618/EKAE για την ενημέρωση του κοινού σε περίπτωση έκτακτου περιστατικού ακτινοβολίας, την οδηγία 96/29/EKAE σχετικά με τα βασικά πρότυπα ασφάλειας και την οδηγία 92/3/EKAE σχετικά με την επιτήρηση και τον έλεγχο της μεταφοράς φορτίων ραδιενεργών αποβλήτων.
Το άρθρο 37 του Κεφαλαίου III αφορά σχέδια για τη διάθεση ραδιενεργών αποβλήτων.
Η διαδικασία σύμφωνα με το άρθρο 37 της συνθήκης ΕKAE αναφέρεται στην υποβολή σχεδίων για τη διάθεση ραδιενεργών αποβλήτων έτσι ώστε η Επιτροπή να μπορεί να καθορίσει εάν η υλοποίηση ενός τέτοιου σχεδίου ενδέχεται να οδηγήσει σε ραδιενεργό μόλυνση των υδάτων, του εδάφους ή του εναέριου χώρου ενός άλλου κράτους μέλους.
Η Επιτροπή έλαβε τα ακόλουθα μέτρα τα οποία εμπίπτουν απόλυτα στο πλαίσιο των νόμιμων αρμοδιοτήτων της.
Η Επιτροπή απέστειλε μία επιστολή στις βρετανικές αρχές στις 10 Οκτωβρίου 2000.
Η επιστολή αυτή ζητούσε πληροφορίες σχετικά με: πρώτον, την ύπαρξη σχεδίου επέμβασης για την περιοχή του Γιβραλτάρ και τον Λιμένα του Γιβραλτάρ σύμφωνα με τις διατάξεις του άρθρου 50 της οδηγίας 96/29/EKAE·δεύτερον, τα μέτρα που ελήφθησαν για να ενημερωθεί το κοινό σε περίπτωση έκτακτου περιστατικού ακτινοβολίας σε σχέση με τις επισκευές που πραγματοποιούνται στο υποβρύχιο στον Λιμένα του Γιβραλτάρ·τρίτον, εάν αυτά τα μέτρα λαμβάνουν υπόψη τις πιθανές επιπτώσεις στην ισπανική επικράτεια·τέταρτον, εάν υπάρχουν σχέδια για μεταφορά των ραδιενεργών αποβλήτων τα οποία θα προκύψουν από τις επισκευές του υποβρυχίου από το Γιβραλτάρ προς το Ηνωμένο Βασίλειο.
Οι αρχές του Ηνωμένου Βασιλείου απάντησαν με επιστολή στις 14 Νοεμβρίου και την 1η Δεκεμβρίου.
Οι απαντήσεις αυτές υπόκεινται σε τεχνική και νομική αξιολόγηση από τους εμπειρογνώμονες της Επιτροπής αλλά στο στάδιο αυτό η Επιτροπή μπορεί να δώσει τις εξής πληροφορίες.
Απαντώντας στην ερώτηση εάν υπάρχει κάποιο σχέδιο επέμβασης για την περιοχή του Γιβραλτάρ και του λιμένα του Γιβραλτάρ, οι βρετανικές αρχές επέστησαν την προσοχή της Επιτροπής στην ύπαρξη του προγράμματος δημόσιας ασφάλειας του Γιβραλτάρ, το οποίο είναι γνωστό ως "Gibpubsafe" και αποτελεί το σχέδιο επέμβασης για το Γιβραλτάρ.
Αυτή τη στιγμή, η Επιτροπή αναλύει το σχέδιο.
Οι βρετανικές αρχές λένε ότι το Gibpubsafe παρέχει γενικές πληροφορίες και κατευθυντήριες γραμμές για τα μέτρα που πρέπει να ληφθούν σε περίπτωση πυρηνικού ατυχήματος στο Γιβραλτάρ.
Το σχέδιο επέμβασης "καταρτίζεται από τα ενδιαφερόμενα μέρη, τα οποία περιλαμβάνουν το βρετανικό Υπουργείο Αμυνας, την κυβέρνηση του Γιβραλτάρ και τις υπηρεσίες έκτακτης ανάγκης και ανακοινώνεται από τον Επικεφαλής Αξιωματικό της Πολιτικής Πυροσβεστικής Υπηρεσίας του Γιβραλτάρ και το Διοικητή των Βρετανικών Δυνάμεων, εξ ονόματος της Επιτροπής Τοπικού Συνδέσμου του Γιβραλτάρ" .
Απ' ό,τι φαίνεται, το Gibpubsafe είναι δημόσιο έγγραφο και διατίθεται δωρεάν από τη Δημόσια Βιβλιοθήκη του Γιβραλτάρ - αλλά θα επανέλθω σε αυτό σε ένα λεπτό.
Οι βρετανικές αρχές λένε ότι δεν θα υπάρξει φορτίο ραδιενεργών αποβλήτων το οποίο θα διαμετακομιστεί μέσω άλλου κράτους μέλους·λένε επίσης ότι διατηρούν τακτικές επαφές με τις ισπανικές αρχές.
Οι αξιότιμοι βουλευτές ρώτησαν επίσης εάν ο λιμένας του Γιβραλτάρ πληρεί τις τεχνικές προδιαγραφές που απαιτούνται για την επισκευή πυρηνικών υποβρυχίων.
Η συνθήκη EKAE δεν επιτρέπει στην Επιτροπή να εκφέρει κρίσεις για την απόφαση του Ηνωμένου Βασιλείου από αυτήν την άποψη.
Είναι θέμα που αφορά τις αρχές του ΗΒ.
(Διαμαρτυρίες από την κ. Izquierdo Rojo) Σας αναφέρω τι λέει ο νόμος.
Σε ό,τι αφορά το άρθρο 37, η αξιότιμη βουλευτής μπορεί να προσπαθήσει να αλλάξει το νόμο και τη Συνθήκη.
Εγώ αναφέρω πώς έχει η θέση μας σύμφωνα με τις οδηγίες και τις Συνθήκες, όπως την εξήγησαν σε εμένα και την κ. Wallstrφm οι νομικοί μας σύμβουλοι.
Αν η ίδια είναι καλύτερη δικηγόρος από αυτούς, τότε ευχαρίστως να την ακούσω.
Σε ό,τι αφορά το άρθρο 37, λόγω του ότι για πρώτη φορά πρόκειται για υποβρύχιο, οι υπηρεσίες της Επιτροπής εξετάζουν περαιτέρω τη γενική εφαρμοσιμότητα του άρθρου 37 σε αυτές τις περιπτώσεις.
Είναι σαφές, ωστόσο, ότι το άρθρο 37 αναφέρεται στη διάθεση ραδιενεργών αποβλήτων γενικά.
Η αρμοδιότητα της Κοινότητας δεν απαιτεί να υποβληθούν γενικά στοιχεία για τις συγκεκριμένες εργασίες επισκευής.
Τονίζω και πάλι ότι κάθε λέξη που προφέρω μέσα σε αυτήν την αίθουσα είναι αυτά που άκουσα από τους νομικούς μας συμβούλους.
Διευκρίνισα σαφέστατα ότι η απάντησή μας στις θεμιτές ανησυχίες που εκφράστηκαν ενώπιόν μας πρέπει να στηριχθεί στην κοινοτική αρμοδιότητα.
Στο πλαίσιο της εφαρμογής της κοινοτικής αρμοδιότητας, λάβαμε μία επιστολή από τις αρχές του ΗΒ σε απάντηση της δικής μας επιστολής, την οποία ανέφερα νωρίτερα.
Σύμφωνα με τη συνήθη διαδικασία καταγγελίας, δεν έχουμε το δικαίωμα να δημοσιοποιήσουμε αυτήν την απάντηση, αν και μπορούμε να αποκαλύψουμε το γενικό της περιεχόμενο.
Ό,τι πράττω και λέω σχετικά με την πρόσβαση του κοινού στα έγγραφα υπάγεται απόλυτα, όπως θα γνωρίζει το Σώμα, στους κανόνες για τη δημόσια πρόσβαση όταν προϋπάρχει καταγγελία και όταν, λόγω της καταγγελίας, μπορεί να ακολουθήσει προσφυγή επί παραβάσει.
Σύμφωνα με τη συνήθη διαδικασία καταγγελίας, όπως είπα, δεν μπορούμε να δημοσιοποιήσουμε την απάντηση - αν και μπορούμε να αποκαλύψουμε, όπως το έκανα, το γενικό περιεχόμενο της απάντησης.
Τώρα θα ήθελα να προχωρήσω πέρα από το νομικό κομμάτι.
Εγώ προσωπικά, θα ενθάρρυνα τη βρετανική κυβέρνηση να δημοσιοποιήσει την απάντηση.
Θέλω να το υπογραμμίσω αυτό.
Όπως ανέφερα, η απάντηση παραπέμπει στο σχέδιο πυρηνικής επέμβασης για το Γιβραλτάρ.
Πρόκειται για ένα δημόσιο έγγραφο που διατίθεται από τη Δημόσια Βιβλιοθήκη του Γιβραλτάρ.
Γι' αυτό, ζήτησα από το γραφείο μου χθες βράδυ να έρθει σε επαφή με το γραφείο του Υπουργού στο Γιβραλτάρ και να ζητήσει αντίγραφο.
Έχω εδώ το αντίγραφο και μπορώ ευχαρίστως να το δώσω στο Σώμα τώρα αμέσως.
Θα λάβω ξανά το λόγο στο τέλος της συζήτησης, εάν μου επιτρέπετε.
Λυπάμαι που κράτησα το λόγο περισσότερο από όσο έπρεπε, αλλά πρόκειται για ένα σημαντικό ζήτημα.
Θέλω απλώς να πω κάτι τελευταίο για τις καταγγελίες έτσι ώστε το Κοινοβούλιο να ξέρει πώς ακριβώς έχει η κατάσταση.
Μέχρι τώρα λάβαμε τέσσερις καταγγελίες.
Οι δύο πρώτες πρωτοκολλήθηκαν στη Γενική Γραμματεία και αποστάλθηκε η πρώτη απάντηση.
Οι δύο τελευταίες καταγγελίες παρελήφθησαν μόλις τις τελευταίες ημέρες και στάλθηκαν στη Γενική Γραμματεία για να πρωτοκολληθούν.
Όταν αξιολογηθούν τα στοιχεία που περιέχονται σε αυτές τις καταγγελίες από τους υπαλλήλους της Επιτροπής και αφού ζητηθούν και ληφθούν περαιτέρω πληροφορίες από το Ηνωμένο Βασίλειο, θα απαντήσουμε κατ' ουσίαν σε αυτές τις καταγγελίες.
Επαναλαμβάνω ότι οι πληροφορίες που μπορούμε να δώσουμε σχετικά με αυτή τη διαδικασία θα δοθούν σύμφωνα με τον υπάρχοντα κώδικα για τη δημόσια πρόσβαση στα έγγραφα.
Θέλω να επαναλάβω και πάλι ότι, όσο περισσότερες πληροφορίες παρέχει η βρετανική κυβέρνηση γι' αυτό το θέμα, τόσο το καλύτερο.
Σας ευχαριστώ, κύριε Επίτροπε, ιδίως για τα αρχικά σας σχόλια και για τη σαφήνεια της απάντησής σας.
Κύριε Πρόεδρε, Επίτροπε, κατά πρώτο λόγο επιτρέψτε μου να συνταχθώ με τα σχόλια του συναδέλφου μου, του κ. Galeote, σε σχέση με την τρομοκρατία.
Και εγώ έχω κάποια σχετική εμπειρία από έναν άλλο τόπο.
Το πρώτο σχόλιο που θα ήθελα να κάνω είναι ότι έχουν ήδη ξεκινήσει οι επισκευές στο σύστημα ψύξης αυτού του υποβρυχίου.
Βρίσκονται ήδη σε εξέλιξη, οπότε ας δούμε ρεαλιστικά τις επιλογές που έχουν το ΗΒ και οι αρχές του Γιβραλτάρ ως προς το ζήτημα.
Παρακαλώ να εξετάσουμε ρεαλιστικά τη δυνατότητα της ανέλκυσης του υποβρυχίου, της αναμονής ευνοϊκών καιρικών συνθηκών και της μεταφοράς του με κάποιον τρόπο πίσω στο ΗΒ.
Οι επισκευές πρέπει να γίνουν επί τόπου.
Μόλις ακούσατε τον Επίτροπο να λέει ότι τα θέματα άμυνας γενικά, και η πυρηνική άμυνα ειδικότερα, είναι ζήτημα εθνικής κυριαρχίας και όχι αυτού του Κοινοβουλίου.
Οι ανησυχίες, όμως, του πληθυσμού στο Γιβραλτάρ και τις παρακείμενες περιοχές είναι φυσικό και θεμιτό να συζητούνται σε αυτό το Κοινοβούλιο.
Μπορεί κανείς να αναρωτηθεί βάσιμα εάν η κυβέρνηση του Ηνωμένου Βασιλείου εκπλήρωσε τις ευθύνες της από αυτήν την άποψη με τη σωστή συντήρηση των αμυντικών εξοπλισμών της, και εάν ο λαός του ΗΒ συνειδητοποιεί ότι, λόγω αυτού του επεισοδίου και της απόσυρσης των άλλων πυρηνικών υποβρυχίων, οι ακτές μας καλύπτονται αμυντικά - όπως λένε οι φήμες - από υποβρύχιο της Γερμανίας.
Νομίζω ότι είναι πολύ σημαντικό να δούμε αυτήν την υπόθεση στη σωστή της διάσταση και να μην κρούουμε αδικαιολόγητα τον κώδωνα του κινδύνου, ενσπείροντας ανησυχίες με δηλώσεις που δεν στηρίζονται σε γεγονότα.
Πρόκειται για ένα τεχνικό πρόβλημα με τεχνική λύση και, όσο νωρίτερα ολοκληρωθούν οι επισκευές, τόσο το καλύτερο για όλους.
Κύριε Πρόεδρε, θα ήθελα να ενώσω τη φωνή μου με τα συλλυπητήρια που ήδη εκφράστηκαν σήμερα το απόγευμα.
Υπάρχουν στη χώρα μου κάποια ισπανικά λόγια πολύ γνωστά, τα λόγια "Δε θα περάσουν" .
Και το μήνυμα που πρέπει να στείλουμε από το Σώμα αυτό στους τρομοκράτες είναι ότι δεν θα περάσουν ποτέ πια.
(Χειροκροτήματα)
Εάν μου επιτρέπετε να περάσω σε αυτό το θέμα, που είναι επίσης πολύ λεπτό, άκουσα με ενδιαφέρον την απάντηση του κ. Patten γιατί, κατά τη γνώμη μου, η συνθήκη EKAE αφορά αποκλειστικά πολιτικά θέματα, όχι στρατιωτικά, και εδώ έχουμε ένα στρατιωτικό ζήτημα.
Μία πτυχή της συνθήκης EKAE είναι η μεταφορά μολυσμένων αποβλήτων μεταξύ κρατών μελών της Ευρωπαϊκής Ένωσης·αλλά, φυσικά, το Γιβραλτάρ είναι μέρος του Ηνωμένου Βασιλείου και τα τυχόν μολυσμένα απόβλητα θα μεταφερθούν από ένα μέρος του Ηνωμένου Βασιλείου σε άλλο μέρος του Ηνωμένου Βασιλείου χωρίς να διέλθουν από κανένα άλλο κράτος μέλος της Ευρωπαϊκής Ένωσης.
Επομένως, η συνθήκη EKAE δεν εφαρμόζεται εδώ.
Έχουμε μπροστά μας ένα πράσινο, γλυκερό, συμβιβαστικό ψήφισμα.
Σπάνια στη θητεία μου στο Ευρωπαϊκό Κοινοβούλιο έχω δει ψήφισμα με περισσότερα λάθη, εσκεμμένες ανακρίβειες και σχεδιασμένο να ενσπείρει τον πανικό όπως το συγκεκριμένο ψήφισμα που έχουμε μπροστά μας.
Ας δούμε τις λεπτομέρειες.
Ο αντιδραστήρας έχει κλείσει.
Το υποβρύχιο είναι απόλυτα ασφαλές.
Πρόκειται για κάποια ανωμαλία στο κύκλωμα ψύξης και μόνο.
Δεν υπήρξε υπερθέρμανση.
Δεν υπήρξε κίνδυνος ούτε μόλυνση·και όχι, δεν απαγορεύτηκε στο υποβρύχιο να εισέλθει στη Νάπολη γιατί δεν ζήτησε ποτέ άδεια να εισέλθει στη Νάπολη.
Τι εναλλακτική λύση υπάρχει;
Είδατε ποτέ κανένα πυρηνικό υποβρύχιο να ρυμουλκείται στον Ατλαντικό μέσα στο καταχείμωνο για να επιστρέψει στο Ηνωμένο Βασίλειο;
Δεν μπορώ να σκεφτώ πιο επικίνδυνο σενάριο από αυτά που είδαμε σε σχέση με τα υποβρύχια στην πρώην Σοβιετική Ένωση.
Η μόνη εποχή που μπορούμε να το κάνουμε αυτό είναι ο Ιούνιος ή ο Ιούλιος, ωστόσο η βρετανική κυβέρνηση είπε σαφώς ότι αυτό το υποβρύχιο θα έχει επισκευαστεί έως τα τέλη Μαρτίου.
Καλύτερα λοιπόν να επισκευαστεί παρά να προσπαθήσουμε να το ρυμουλκήσουμε στον Ατλαντικό.
Όχι, ο χαρακτηρισμός του λιμένος δεν άλλαξε ως εκ θαύματος.
Ανήκει στα αγκυροβόλια κατηγορίας Ζ, αγκυροβόλια για πυρηνικά υποβρύχια, στα οποία μπορούν να επισκευάζονται πυρηνικά υποβρύχια υπό τον όρο ότι δίνουν την άδειά τους οι πυρηνικές αρχές.
Και οι ανεξάρτητες πυρηνικές αρχές έδωσαν την άδειά τους.
Δεν αλλάζει μόνιμα ο χαρακτηρισμός του αγκυροβολίου.
Πρόκειται για ένα προσωρινό μέτρο για την επισκευή του συγκεκριμένου υποβρυχίου και θα σας θυμίσω ότι υπάρχουν τρία αγκυροβόλια κατηγορίας Ζ στην Ισπανία, τα οποία έχουν σχεδιαστεί για τον ελλιμενισμό και, υποθέτω, την επισκευή αμερικανικών υποβρυχίων.
Και, ασφαλώς, οι οποιεσδήποτε επισκευές θα γίνουν σύμφωνα με τα ίδια πρότυπα όπως στο Ηνωμένο Βασίλειο.
Στα 40 δε χρόνια που διαθέτει πυρηνικά υποβρύχια το Ηνωμένο Βασίλειο, δεν έγινε ποτέ κανένα ατύχημα.
Υπάρχει ένα σχέδιο δημόσιας ασφάλειας, το οποίο επεσήμανε ο Επίτροπος.
Οι εμπειρογνώμονες λένε ότι απαιτείται σχέδιο δημόσιας ασφάλειας για μία ακτίνα δύο μιλίων, η οποία δεν εισέρχεται στην ισπανική επικράτεια·και, ναι, το κοινό έχει ενημερωθεί.
Έγιναν συναντήσεις με τους συνδικαλιστές, έγιναν συναντήσεις με το κοινό, έγιναν δημόσιες δηλώσεις, έγιναν συναντήσεις με υπουργούς της κυβέρνησης της Ισπανίας και της κυβέρνησης του Γιβραλτάρ και επιτράπηκε η είσοδος στο υποβρύχιο·οι δε εμπειρογνώμονές μας πήγαν στη Μαδρίτη για να δώσουν πληροφορίες.
Ποτέ στην ιστορία του Υπουργείου Εθνικής Αμυνας δεν ήταν τόσο ανοιχτά τα πράγματα στο Ηνωμένο Βασίλειο.
Και εδώ τελείωσα, κύριε Πρόεδρε.
Κύριε Πρόεδρε, η Ομάδα μου επιθυμεί να συμπαραταχθεί με τα υπόλοιπα λόγια υποστήριξης που ακολούθησαν τη σοκαριστική ανακοίνωση της τελευταίας δολοφονίας από τον κ. Galeote Quecedo.
Ο ισπανικός λαός έχει την αμέριστη συμπάθειά μας και λυπόμαστε πολύ για αυτά τα νέα.
Αυτό το πρόβλημα με το υποβρύχιο πρέπει να επιλυθεί με ηρεμία και πλήρη συνεργασία μεταξύ όλων των ενδιαφερόμενων και νόμιμα εμπλεκόμενων αρχών.
Η ήρεμη συνεργασία είναι η μέθοδος που χρησιμοποιεί η Ένωσή μας.
Έτσι, με χαρά μου υποστηρίζω την έκκληση του Επιτρόπου για όσο το δυνατόν μεγαλύτερη διαφάνεια και τη δημοσίευση της επιστολής της βρετανικής κυβέρνησης.
Ακούγοντας την εξαίρετη έκθεση του Επιτρόπου, αισθάνθηκα να αυξάνεται η εμπιστοσύνη μου ότι το ζήτημα αντιμετωπίζεται με το σωστό τρόπο.
Το δύο κύρια κριτήρια που πρέπει να εξετάσουμε είναι το θέμα της τεχνικής ασφάλειας - πολλοί βουλευτές μίλησαν ήδη γι' αυτό - και το πώς θα κερδίσουμε την πλήρη εμπιστοσύνη του κοινού ότι το όλο ζήτημα έχει τη σωστή αντιμετώπιση.
Είμαι ένας βουλευτής που εκπροσώπησα κάποτε το Γιβραλτάρ καθώς και την εκλογική περιφέρεια που με είχε εκλέξει.
Γι' αυτό θα ήθελα να πω κάτι για το ευρύτερο πρόβλημα.
Είμαστε όλοι εξ ορισμού δημοκράτες εδώ.
Στην Ένωση, όλοι προσπαθούμε να κοιτάζουμε μπροστά και όχι προς τα πίσω, σε διαφωνίες που είχαμε στο παρελθόν.
Όλοι υποστηρίζουμε το δικαίωμα στην αυτοδιάθεση.
Θεωρώ τους φίλτατους ισπανούς συναδέλφους μου ως συγκαταλεγόμενους μεταξύ των καλύτερων φίλων μου στο Κοινοβούλιο.
Ο κ. Galeote Quecedo κι εγώ συμμετείχαμε σε μία αντιπροσωπεία νωρίτερα φέτος και τα πήγαμε πολύ καλά.
Θα ήθελα, λοιπόν, να τους πω ότι ο δρόμος είναι, κατά τη γνώμη μου, ανοιχτός για να ανακτήσει η Ισπανία την κυριαρχία της στο Γιβραλτάρ, εάν πραγματικά το επιθυμεί.
Το μόνο που έχει να κάνει είναι να κερδίσει την εμπιστοσύνη του λαού του Γιβραλτάρ που ζει στο Βράχο.
Κάποια στιγμή μπορεί να γίνει ένα άλλο δημοψήφισμα και να τεθεί στο λαό του Γιβραλτάρ η ερώτηση: "Υπό ποίου την κυριαρχία επιθυμείτε να ζείτε;"
Το κλειδί είναι να κερδίσετε την ψήφο τους.
Αυτό θα γίνει εάν κάνετε το λαό του Γιβραλτάρ να νιώθει απόλυτα καλά με την ιδέα ότι αποτελεί τμήμα της Ισπανίας.
Μην δημιουργείτε, λοιπόν, προβλήματα στα σύνορα και μην επιβραδύνετε τις διαδικασίες·μην δημιουργείτε προβλήματα στις εναέριες μεταφορές·επιτρέψτε την ελεύθερη μετακίνηση των ατόμων σε γη, θάλασσα και αέρα και αφήστε μας να λύσουμε το πρόβλημα με ηρεμία και συνεργασία και όχι - όπως φάνηκε σε ορισμένα από τα ψηφίσματα που κατέθεσαν οι μικρότερες ομάδες - με εμπάθεια.
Έχω πλήρη εμπιστοσύνη σε όσα είπε ο Επίτροπος μέχρι τώρα και περιμένω με ενδιαφέρον τις τελικές του παρατηρήσεις.
Κύριε Πρόεδρε, προφανώς ο καλύτερος τρόπος αποφυγής της απειλής ραδιενεργού ρύπανσης είναι να μην υπάρχουν καθόλου πυρηνικές εγκαταστάσεις.
Ωστόσο, δεδομένου ότι το υποβρύχιο υπάρχει και χρήζει επισκευών, αφού υποβλήθηκε σε εκτεταμένες εργασίες επανεξοπλισμού που ολοκληρώθηκαν μόλις πριν από ένα χρόνο, είναι φανερό ότι τίθενται σημαντικά θέματα για την Ένωση, αν μη τι άλλο τουλάχιστον στο πλαίσιο της ανάπτυξης μιας κοινής εξωτερικής πολιτικής και πολιτικής ασφάλειας.
Αφήνοντας κατά μέρος τον επιχειρησιακό σκοπό που επιτελεί η παρουσία του Tireless στη Μεσόγειο μετά την ανακάλυψη της διαρροής από τις σωληνώσεις του συστήματος ψύξης του αντιδραστήρα, ας δούμε μερικά ζητήματα.
Ποιες είναι οι υποχρεώσεις μέριμνας και ενημέρωσης απέναντι σε ένα γειτονικό κράτος μέλος σε περίπτωση ενός τέτοιου επεισοδίου;
Υπάρχουν αποτελεσματικά πρωτόκολλα;
Δεν θα έπρεπε να υπάρχει μία αρχή πρόσβασης στις πληροφορίες και παροχής πληροφοριών για τους πληθυσμούς που ενδεχομένως κινδυνεύουν, είτε σε κράτος μέλος είτε εκτός των συνόρων του;
Ένα μορφωμένο κοινό δεν αρκείται πλέον στη διαβεβαίωση ότι όλα βαίνουν καλώς.
Θέλει να ξέρει πού βασίζονται οι πληροφορίες και η πυρηνική και στρατιωτική βιομηχανία έχει ένα ιστορικό πατερναλιστικού καθησυχασμού, που εξηγεί γιατί δεν είναι περίεργο που δεν γίνονται πιστευτοί.
Μπορεί να ανακοινωθούν σύντομα πληροφορίες σχετικά με το επεισόδιο και μπορεί να επιτράπηκε η ανεξάρτητη εκτίμηση της κατάστασης, αλλά αυτό έγινε πιεστικά ως αποτέλεσμα της δημόσιας παρέμβασης και των ενεργειών του Κυβερνήτη του Γιβραλτάρ και όχι από αίσθημα ευθύνης.
Πώς θα τα βγάλουν πέρα οι κυβερνήσεις μας με τις ευρύτερες ευθύνες τους σε αυτή τη νέα ευρωπαϊκή αρχιτεκτονική και την ανάπτυξη μίας κοινής εξωτερικής πολιτικής και πολιτικής ασφαλείας;
Διαθέτουμε σήμερα τα απαραίτητα εργαλεία, σε περίπτωση που η EKAE δεν αρκεί;
Θα υπερισχύσουν τα στρατιωτικά ζητήματα έναντι της ευθύνης μας απέναντι στο κοινό μας περιβάλλον και τις απειλές κατά της υγείας των πολιτών μας;
Με ενδιαφέρει ιδιαίτερα η οπτική της Επιτροπής ως προς το συγκεκριμένο αυτό σημείο.
Κύριε Πρόεδρε, αγαπητοί συνάδελφοι, κυρίες και κύριοι, δεν είμαι ειδικός, όπως εξάλλου και κανείς από εμάς, για να εξετάσω το θέμα αυτό που είναι πράγματι, όπως ανέφερε ο κ. Επίτροπος, αρκετά τεχνικό.
Σε τελική ανάλυση, δεν διαθέτουμε πληροφορίες, επειδή η βρετανική κυβέρνηση φαίνεται να κρύβει την ουσία των πραγμάτων.
Ίσως το συμβάν να είναι σοβαρό, ίσως και όχι.
Η βρετανική κυβέρνηση ενεργεί όπως ενήργησε πρόσφατα η ρωσική κυβέρνηση κατά τη ζημιά που υπέστη ένα από τα υποβρύχιά της.
Ενδεχομένως, και η μία και η άλλη κυβέρνηση να έχει δίκιο.
Αλλά δεν θα παραλείψω να υπογραμμίσω ότι η υπόθεση αυτή είναι ανησυχητική, από μια πλευρά διασκεδαστική και, εν πάση περιπτώσει, ενδεικτική της σημερινής κατάστασης της Ευρώπης, αυτή την ώρα της Νίκαιας.
Ανησυχητική είναι προφανώς για τους κατοίκους των παράκτιων περιοχών της Ισπανίας και του Μαρόκου και για τον πληθυσμό του Γιβραλτάρ που ευλόγως ανησυχεί σχετικά με τη συνέχεια της υπόθεσης αυτής, ακόμη περισσότερο δε επειδή οι πληροφορίες κυκλοφορούν πιο αργά απ' ό,τι το νερό σε ορισμένα κυκλώματα ψύξης.
Είναι κυρίως ενδεικτική, και θα ήθελα να επιμείνω στο σημείο αυτό, εφόσον δείχνει την κατάσταση στην οποία βρίσκεται η αποκαλούμενη Ενωμένη Ευρώπη και από την άποψη αυτή, είναι σχεδόν διασκεδαστική για όσους πιστεύουν στην εθνική κυριαρχία.
Μας επαναλαμβάνουν, πράγματι, αδιάκοπα ότι υπάρχει ένας ευρωπαϊκός λαός.
Όμως, βλέπουμε στην προκειμένη περίπτωση ένα κράτος μέλος να μεταχειρίζεται την κοινή γνώμη ενός άλλου κράτους μέλους όπως θα το έπραττε για οποιοδήποτε άλλο κράτος στον κόσμο, σαν να μην υπήρχε κανένα affectio societatis πενήντα χρόνια μετά την έναρξη του ευρωπαϊκού εγχειρήματος, σαν η ευρωπαϊκή αλληλεγγύη να μην είχε προοδεύσει καθόλου.
Και ακούμε επίσης να υψώνονται ορισμένες φωνές, όλες αρμόδιες και εξαιρετικά φιλοευρωπαϊκές, οι οποίες επωφελούνται για να ζητήσουν τίποτα λιγότερο από τον αφοπλισμό των πυρηνικών υποβρυχίων, σαν να έπρεπε η Ευρώπη να αφήσει στις άλλες δυνάμεις το πυρηνικό μονοπώλιο.
Όλα αυτά συμβαίνουν σε ένα αρκετά μεσαιωνικό πλαίσιο χωρικών διενέξεων μεταξύ δύο κρατών μελών, διενέξεων που δεν δείχνουν να ρυθμίζονται σύντομα.
Στην πραγματικότητα, βλέπουμε στις μικρές υποθέσεις όπως και στις μεγάλες, μέχρι ποίου σημείου η Ευρώπη της Νίκαιας, η οποία έχει επινοηθεί ως δυναμικό στοιχείο, υπολειτουργεί για τους λόγους τους οποίους ο κ. Bourlanges περιέγραψε πολύ ορθά μετά τη Σύνοδο Κορυφής της Νίκαιας.
Οι λόγοι αυτοί συνδέονται πολύ απλά με το γεγονός ότι η Ευρώπη δεν διαθέτει πνοή, δεν διαθέτει μεγάλους ανθρώπους ικανούς να βλέπουν τον κόσμο και την ιστορία με το ίδιο μάτι.
Στην πραγματικότητα, στη μεγάλη αυτή περίοδο της πτώσης και της υπολειτουργίας στην οποία εισέρχεται η Ευρώπη, είναι φυσικό να αναδύονται σκόπελοι, όπως αυτός του Γιβραλτάρ και κάθε είδους ανησυχίες, όπως επίσης και τρομοκρατία.
Δεδομένου ότι έχουμε καταλύσει τα ισχυρά αισθήματα εθνικής ένταξης και δεν μπορέσαμε να τα αντικαταστήσουμε με ισχυρά αισθήματα ένταξης στην ευρωπαϊκή υπηκοότητα, είναι φυσικό να διεγείρονται οι ιδιαιτερότητες.
Η διαπίστωση του κ. Bourlanges είναι σωστή.
Λυπάται γι' αυτό.
Εμείς, εκφράζουμε την ικανοποίησή μας: αυτή είναι η μόνη διαφορά μας.
Κύριε Πρόεδρε, θα ήθελα και εγώ να εκφράσω τη βαθύτατη συμπάθειά μου προς τους ισπανούς συναδέλφους για την τελευταία δολοφονία της ΕΤΑ.
Συμφωνώ ότι απαιτείται πιο σθεναρή δράση κατά της τρομοκρατίας.
Αξίζει να υπενθυμίσουμε ότι οι υπεύθυνοι για τους 28 φόνους στο Omagh δεν προσήλθαν ακόμη στη δικαιοσύνη.
Στρεφόμενος στο πρόβλημα του HMS Tireless, μου φαίνεται ότι είναι ενδεικτικό μιας ευρύτερης δυσκολίας στον εξοπλισμό των βρετανικών ενόπλων δυνάμεων ως άμεση συνέπεια των πολιτικών που επιδιώκει η κυβέρνηση των Εργατικών.
Από τη μία πλευρά, έχουμε μία κυβέρνηση χωρίς διασυνδέσεις με τις ένοπλες δυνάμεις και ένα μέλος που φέρει την κονκάρδα της Εκστρατείας για τον Πυρηνικό Αφοπλισμό στη θέση του Αναπληρωτή Υπουργού στο Υπουργείο Εξωτερικών και Κοινοπολιτείας, το οποίο χρησιμοποιεί τις ένοπλες δυνάμεις ως πολιτικό εργαλείο για να επεκτείνει τις φιλοδοξίες του στην Ευρώπη και προφανώς συνειδητοποίησε πολύ αργά ότι το αμυντικό πρόγραμμα της Ευρωπαϊκής Ένωσης θα ζημίωνε πράγματι τη Συμμαχία του ΝΑΤΟ και τις υπερατλαντικές σχέσεις.
Από την άλλη πλευρά, η εργατική κυβέρνηση δεν είναι διατεθειμένη να εξασφαλίσει πόρους στις ένοπλες δυνάμεις για να επιτελέσουν το αυξανόμενο βάρος των υποχρεώσεων που τους επιβάλλονται.
Είναι σκανδαλώδες ότι αυτή τη στιγμή τα 11 από τα 12 καταδιωκτικά υποβρύχια στην υπηρεσία του Βασιλικού Ναυτικού δεν είναι επιχειρησιακά, με τα τέσσερα να επανεξοπλίζονται και τα 7 να εμφανίζουν σημάδια βλάβης όπως αυτή του HMS Tireless.
Η ανάκληση του υποβρύχιου στόλου αφαίρεσε από το Βασιλικό Ναυτικό το ένα τέταρτο των μαχητικών σκαφών του και άφησε το Trident και τις μεταγωγικές δυνάμεις με πολύ περιορισμένη προστασία.
Είναι γεγονός ότι κάποια στιγμή το μόνο επιχειρησιακό υποβρύχιο στα βρετανικά ύδατα ήταν ένα γερμανικό υποβρύχιο.
Πέρυσι, μεγάλο μέρος του Βασιλικού Ναυτικού υποχρεώθηκε να παραμείνει ελλιμενισμένο γιατί είχε ξεπεράσει τον πρόδηλα ανεπαρκή προϋπολογισμό καυσίμων του.
Εν τω μεταξύ, σε μία εποχή όπου η ευελιξία και η ταχεία αντίδραση αποτελούν στρατιωτικό σύνθημα, η μετωπική δύναμη του Ναυτικού στραγγαλίζεται.
Ο υποβρύχιος στόλος μειώνεται κατά 20% σχεδόν, ο ήδη πολύ μικρός στόλος των φρεγατών και των αντιτορπιλικών μειώνεται από 35 σε 32%.
Τα επισημαίνω όλα αυτά γιατί το πρόβλημα της συντήρησης και της επισκευής του Tireless αντικατοπτρίζει τη γενικότερη δυσπραγία που πλήττει το Βασιλικό Ναυτικό μέσω των υπερβολικών περικοπών.
Και, όπως ακούσαμε ήδη, έδωσε την ευκαιρία σε όσους δεν ενδιαφέρονται πραγματικά για το ευρύτερο, δημοκρατικά εκφρασμένο συμφέρον του λαού του Γιβραλτάρ να σπείρουν ζιζάνια.
Ευχαριστώ, κύριε Επίτροπε, για την απάντησή σας που περιέχει πολύ σημαντικές και καινούργιες για μας πληροφορίες.
Η κατάσταση για την οποία μιλάμε είναι εξαιρετικά σοβαρή.
Ένα πυρηνοκίνητο πλοίο με μια βλάβη που έχει χαρακτηριστεί σοβαρή, θα επισκευαστεί σ' ένα μικρό λιμάνι που δεν είναι κατάλληλο για κάτι τέτοιο, στην περιοχή του οποίου κατοικούν πάνω από 300 000 άνθρωποι.
Και οι αποφάσεις για την επισκευή και την ασφάλεια θα ληφθούν από μια κυβέρνηση ξένη προς αυτούς τους κατοίκους.
Αυτή η κατάσταση δεν μπορεί να είναι με κανένα τρόπο ένα διμερές θέμα μεταξύ δύο κρατών που ανήκουν σε μια πολιτική ένωση.
Η Επιτροπή, στην ξεκάθαρη απάντηση που έδωσε πριν δύο μήνες και στην τωρινή, είχε την υπευθυνότητα να το αναγνωρίσει, αν και δεν το αναγνώρισε η πρόταση ψηφίσματος του Λαϊκού Κόμματος, γεγονός το οποίο μαζί με άλλες ασήμαντες λεπτομέρειες του θέματος, μας εμπόδισε να την συμμεριστούμε.
Με την ίδια υπευθυνότητα, κύριε Επίτροπε, η Επιτροπή πρέπει να εξασκήσει τις αρμοδιότητές της χωρίς να τις κρύβει πίσω από ένα πλαίσιο διπλωματικής σύνεσης και υποταγής στο Συμβούλιο.
Δεν θέλω να προκαλέσω πανικό, δεν είμαι κατά της πυρηνικής ενέργειας, δεν θα υποστήριζα ποτέ, όπως νομίζω κανείς στην Ισπανία, τη μεταφορά του υποβρυχίου με οποιοδήποτε κόστος αν αυτό σήμαινε μια αντικειμενική αύξηση του κινδύνου, αλλά δεν ταιριάζει ούτε στο πνεύμα των ευρωπαϊκών δημοκρατιών ούτε στη Συνθήκη της Ευρωπαϊκής Ένωσης, η λήψη αποφάσεων ασύμβατων με την ανθρώπινη ασφάλεια και τελικά η αποδοχή του κινδύνου από τον πληθυσμό σε αντάλλαγμα μιας μεγαλύτερης τεχνικής, δημοσιονομικής ή διπλωματικής διευκόλυνσης.
Μέχρι τώρα, οι πολίτες αγνοούν, παρ' όλα τα στοιχεία που μας έδωσε ο κ. Patten, τους κινδύνους σε επιστημονικούς όρους, αγνοούν την ημερομηνία της επισκευής, αγνοούν σε τι συνίσταται η επισκευή, αγνοούν τα σχέδια που πρέπει να εφαρμοστούν σε περίπτωση εκτάκτου πυρηνικής ανάγκης, αγνοούν αν ενέχει μεγαλύτερο κίνδυνο η μεταφορά του υποβρυχίου από την επισκευή του εκεί.
Μπορεί να επιτρέπει αυτήν την κατάσταση η Επιτροπή;
Δεν λέω ότι είναι μια περίπτωση εθνικής στάσης ούτε ότι είναι ώρα να καταγγείλουμε τον εδαφικό αναχρονισμό του Γιβραλτάρ.
Το συγκεκριμένο θέμα είναι πολύ πιο σοβαρό από όλα αυτά, αφού θίγεται κοινοτική περιοχή με εκατοντάδες χιλιάδες ανθρώπους, όχι βέβαια μόνο Ισπανούς, αλλά όλων των εθνικοτήτων και κυρίως Βρετανούς.
Πιστεύουμε ότι αυτοί οι πολίτες βρήκαν την προστασία που δικαιωματικά τους ανήκει στην πιο ταπεινή τους εδαφική αντιπροσώπευση, στους δήμους.
Σήμερα, μάλιστα, είναι μαζί μας δημοτικοί και κοινωνικοί αντιπρόσωποι αυτών των πολιτών.
Το αν την βρήκαν ή όχι στην κυβέρνηση του έθνους τους, είναι θέμα για το οποίο είναι αρμόδιο το ισπανικό Κοινοβούλιο.
Εκεί γίνεται η συζήτηση αλλά οι πολίτες, βασιζόμενοι στη γνώση τους ή στην διαίσθησή τους, απευθύνθηκαν στα ευρωπαϊκά όργανα.
Είναι ευθύνη τους να σταματήσουν οι πολίτες να σκέφτονται, σχετικά με την Ευρωπαϊκή Ένωση, μόνο πότε θα έρθει η γεωργική επιδότηση ή πότε θα έρθουν οι κοινοτικοί πόροι, για να αρχίσουν να σκέφτονται τι βαθμό ασφάλειας τους προσφέρουν τα ευρωπαϊκά όργανα.
Γι' αυτό, σας ζητώ, κυρίες και κύριοι, να υιοθετήσουμε τις προτάσεις που περιέχονται στο κοινό ψήφισμα που θα ψηφιστεί καταρχάς ή τουλάχιστον αυτές που προτείνει η Ομάδα των Σοσιαλιστών.
Πάντως είμαι πεπεισμένος ότι η Επιτροπή όχι μόνο θα εκπληρώσει τις υποχρεώσεις της αλλά και θα φροντίσει ώστε και τα δύο θιγόμενα κράτη να εκπληρώσουν τις δικές τους.
Κύριε Πρόεδρε, οι συνάδελφοί μου κι εγώ εκφράζουμε τα βαθύτατα συλλυπητήριά μας προς την οικογένεια του θύματος της παράλογης τρομοκρατίας της ΕΤΑ στην Ισπανία.
Ως ένας από τους έξι βουλευτές που διορίστηκαν ως εκπρόσωποι του Γιβραλτάρ ώσπου να γίνουν άμεσες εκλογές σε τέσσερα χρόνια, μέρος των καθηκόντων μου ήταν να ενεργώ ως σύνδεσμος μεταξύ των αρχών του Γιβραλτάρ και του Υπουργείου Αμυνας του Λονδίνου σχετικά με τη διαπίστωση της πραγματικής κατάστασης σχετικά με τις επισκευές στο πυρηνικό υποβρύχιο HMS Tireless.
Τα γεγονότα έχουν ως εξής: ανακαλύφθηκε ένα ρήγμα στο σύστημα ψύξης από διαρροή ύδατος, το οποίο περιγράφηκε στον ισπανικό Τύπο μάλλον ακατάλληλα ως ραδιενεργό.
Αν και αυτό είναι τεχνικά σωστό, το επίπεδο ακτινοβολίας είναι τόσο χαμηλό που είναι κατάλληλο ακόμη και προς πόση.
Ο αντιδραστήρας έχει κλείσει τελείως επειδή γίνονται προκαταρκτικές εργασίες για την αποκοπή κυκλικού τεμαχίου του κύριου αγωγού και την επιστροφή του στο ΗΒ για πλήρη έλεγχο πριν ληφθεί η τελική απόφαση για τον καλύτερο τρόπο συγκόλλησης ή αφαίρεσής του από την ελαττωματική περιοχή του πηδαλίου του σκάφους.
Δεν υπάρχει κανένας απολύτως άμεσος κίνδυνος ή έκτακτη ανάγκη οποιουδήποτε είδους ούτε καμία απειλή για τον περιβάλλοντα πληθυσμό της Ισπανίας.
Τα συμφέροντα του λαού του Γιβραλτάρ και της Ισπανίας είναι ταυτόσημα από αυτήν την άποψη.
Ο Επικεφαλής Υπουργός Peter Caruana έπραξε σοφά ζητώντας από μια επιτροπή εμπειρογνωμόνων να αναφέρεται απευθείας στον ίδιο.
Η επιτροπή συνέστησε να επιτραπεί το επόμενο στάδιο λέγοντας ταυτόχρονα ότι το Υπουργείο Αμυνας πρέπει να κατανοήσει πλήρως την αιτία του προβλήματος πριν ξεκινήσουν οι κύριες επισκευές.
Η επισκευή ενός υποβρυχίου επί τόπου παραμένει η πλέον ασφαλής επιλογή με μεγάλη απόσταση από τις άλλες: όχι μόνο η ρυμούλκησή του θα ήταν επικίνδυνη αλλά, ούτως ή άλλως, θα έπρεπε να προηγηθούν σημαντικές επισκευές.
Η ισπανική κυβέρνηση επέδειξε ιδιαίτερη ωριμότητα μέχρι στιγμής στην αντίδρασή της στην κατάσταση.
Θα ήθελα να επισημάνω, σχετικά με τις αναφορές στο ρόλο της Επιτροπής στις προτάσεις ψηφίσματος, ότι η κυβέρνηση του ΗΒ δεν συμφωνεί με την άποψη ότι οι συνθήκες EKAE εφαρμόζονται σε στρατιωτικές καταστάσεις τέτοιου τύπου.
Παρόλ' αυτά, οι βρετανικές αρχές προσπάθησαν να είναι όσο το δυνατόν πιο ανοιχτές με τους ισπανούς ομολόγους τους.
Η έλλειψη δαπανών για νέο στρατιωτικό εξοπλισμό λόγω των αμυντικών περικοπών της εργατικής κυβέρνησης θα οδηγήσουν αναμφίβολα σε συχνότερα επεισόδια απόσυρσης από τη λειτουργία ελαττωματικού στρατιωτικού εξοπλισμού για βασικές επισκευές στο μέλλον.
Τούτου λεχθέντος, ελπίζω να μην παρεκτραπεί αυτή η συζήτηση σε μία απόπειρα επίθεσης είτε κατά του κ. Aznar είτε κατά του Βασιλικού Ναυτικού, η πυγμή του οποίου κατά των απειλών τυραννίας από δεξιά και αριστερά στον αιώνα μας είναι ένας σημαντικός λόγος που όλοι μας σε αυτή την αίθουσα μπορούμε να απολαμβάνουμε τις ελευθερίες που μοιραζόμαστε.
Κύριε Πρόεδρε, κύριε Επίτροπε, οι Ανδαλουσιανοί, που αντιλαμβάνονται την αδυναμία του Αθνάρ να επιλύσει αυτό το πρόβλημα, εμπιστεύονται και θέλουν να εμπιστευτούν την ασφάλειά τους στην Ευρωπαϊκή Ένωση.
Κύριε Επίτροπε, σας παρακαλώ, γίνετε πιο συγκεκριμένος στις απαντήσεις σας και εγγυηθείτε την ασφάλεια ενώπιον του κινδύνου για τους Ανδαλουσιανούς και για όλο το πληθυσμό, τόσο των αποίκων όσο και των ισπανών πολιτών.
Στην Ανδαλουσία πιστεύουν ότι ήταν σοβαρότατο λάθος που μεταφέρθηκε εκεί αυτό το πυρηνικό υποβρύχιο.
Και θεωρείται ακόμα πιο σοβαρό λάθος να παραμείνει εκεί.
Μέσω εμού, ο κόσμος σας ζητάει να το πάρετε, σας παρακαλώ.
Και να το πάτε στον αγύριστο.
Κύριε Πρόεδρε, θα ξεκινήσω αναφέροντας ότι είμαι Ανδαλουσιανός και ότι ζω στην Ανδαλουσία, αν και δεν επωμίζομαι την αντιπροσώπευση όλου του ανδαλουσιανού λαού, όπως έκανε εδώ ο συνάδερφός μας, ο κ. Bautista - αν και αυτή η έπαρση βασίζεται σε πολύ λίγους ψήφους.
Η αλήθεια είναι ότι εγώ θα ήθελα να νιώσει τόσο έντονα Ανδαλουσιανός την ώρα που είναι να υπογράψει την καταδίκη της τρομοκρατίας από πλευράς του Κοινοβουλίου - ακριβώς σήμερα το απόγευμα πρέπει να το κάνουμε χωρίς τόσες αμφιβολίες και τόση επιφυλακτικότητα - κυρίως λαμβάνοντας υπόψη ότι πάνω από το 70% των μελών των σωμάτων ασφαλείας των δολοφονημένων από την ΕΤΑ ήταν Ανδαλουσιανοί.
Μετά από αυτό πρέπει να θυμηθούμε ότι υπήρχαν πολλές και αντιφατικές πληροφορίες από τον περασμένο Μάιο που το πυρηνικό υποβρύχιο Tireless, που ανήκει στο βρετανικό στόλο, διάλεγε το λιμάνι του Γιβραλτάρ -όπου κυματίζει η βρετανική σημαία - για να υποβληθεί σε μια επισκευή στο κύκλωμα ψύξης του αντιδραστήρα του, το οποίο, σύμφωνα με την αρχική ενημέρωση των βρετανικών αρχών, δεν παρουσίαζε καμιά ιδιαίτερη δυσκολία ούτε εμπεριείχε κανένα κίνδυνο για τους κατοίκους της περιοχής.
Εκ των υστέρων, δόθηκαν οι εξηγήσεις και άρχισε να μεγαλώνει η ανησυχία γι' αυτά που συνέβαιναν με το Tireless.
Η ισπανική κυβέρνηση από την αρχή τήρησε μια στάση βασισμένη σε δύο σημεία: η ανάγκη μιας διαφανούς πληροφόρησης, στηριγμένης σε τεχνικά και επιστημονικά κριτήρια, για να αξιολογήσει την έκταση της επισκευής και τις πιθανότητες κινδύνου·και η οποιαδήποτε απόφαση, είτε για την επισκευή του στο Γιβραλτάρ είτε για τη μεταφορά του σε ναυπηγική βάση των Βρετανικών Νήσων, να λαμβάνεται σύμφωνα με τα ισχύοντα τεχνικά κριτήρια.
Αυτή είναι, και θα συνεχίσει να είναι κατά την κρίση μας, η πιο συνεπής στάση και αυτή που εξασφαλίζει καλύτερα τα συμφέροντα και την ασφάλεια όλων των εμπλεκόμενων πλευρών.
Αυτό που, σίγουρα, δεν είχε επιτυχία ούτε συνέπεια ήταν η σκόπιμη δημιουργία ενός κλίματος κοινωνικού πανικού στην περιοχή, με προφανή σκοπό να μετατραπεί το πρόβλημα σε μια επιχείρηση φθοράς της ισπανικής κυβέρνησης.
Και σ' αυτή την περίπτωση, πρέπει να πούμε στους ισπανούς σοσιαλιστές συναδέρφους μας - με όλο το σεβασμό - ότι επέτρεψαν τα συμφέροντα του κόμματος να υπερνικήσουν τα συμφέροντα του κράτους.
Αυτό διαφαίνεται στην περίεργη συμφωνία που έκαναν με τους βρετανούς συναδέλφους του Εργατικού Κόμματος για να απαλλαχθεί από την ευθύνη αυτός που είναι ο ιδιοκτήτης του υποβρυχίου, αυτός που είναι υπεύθυνος για την αγκυροβόληση και τη παραμονή του στο Γιβραλτάρ και αυτός που έχει αναλάβει την επισκευή του, ο οποίος είναι επίσης ο δικαιούχος του λιμανιού στο οποίο βρίσκεται προσαραγμένο.
Το σημαντικό αυτή τη στιγμή είναι να επιτευχθεί η διάθεση μιας σωστής πληροφόρησης, διαφανούς και με αρκετό επιστημονικό υπόβαθρο για την έκταση και τις συνέπειες της επισκευής, και να μελετηθούν σοβαρά οι δυνατότητες και οι κίνδυνοι που θα συνεπαγόταν μια πιθανή μεταφορά του υποβρυχίου, αν αυτή κρινόταν αναγκαία.
Αυτές που πλεονάζουν είναι οι δημαγωγικές στάσεις, που δικαιολογούνται μόνο σαν καθαρός κομματικός καιροσκοπισμός και που δημιουργούν, μεταξύ άλλων επιπτώσεων, τον πανικό και την ανησυχία του πληθυσμού που έχει κάθε δικαίωμα να είναι ασφαλής, ενημερωμένος αλλά δεν υπάρχει λόγος να υφίσταται, εκτός από όλα αυτά, και την παραπλάνηση.
.
(ΕΝ) Θα είμαι σύντομος αλλά θα ήθελα να διευκρινίσω γι' άλλη μια φορά ορισμένα από τα εξαιρετικά σημαντικά σημεία που θίχτηκαν στη συζήτηση.
Είχα πλήρη επίγνωση, από αυτά που διάβασα στις εφημερίδες και άκουσα στο ραδιόφωνο και την τηλεόραση, της εμπάθειας που προκαλεί το σημαντικό αυτό ζήτημα.
Τα αισθήματα αυτά εκφράστηκαν στη συζήτηση, όπως είναι κατανοητό, αλλά οι αξιότιμοι βουλευτές γνωρίζουν ότι στην απάντησή μου για λογαριασμό της συναδέλφου μου, της Επιτρόπου Wallstrφm, οφείλω να περιοριστώ στο να εκθέσω, όσο πιο ξεκάθαρα μπορώ, τι υπάγεται και τι δεν υπάγεται στην κοινοτική αρμοδιότητα: τι μπορούμε και τι δεν μπορούμε να κάνουμε.
Θέλω απλώς να επαναλάβω τα επιχειρήματα για να είμαστε όλοι απόλυτα σαφείς.
Η αρμοδιότητα της Επιτροπής σύμφωνα με τις διατάξεις του Κεφαλαίου ΙΙΙ, Υγεία και Ασφάλεια, της συνθήκης EKAE καλύπτει τα ακόλουθα ζητήματα που αφορούν την συγκεκριμένη περίπτωση.
Πρώτον, την ενημέρωση του ευρύτερου κοινού σχετικά με τα μέτρα προστασίας της υγείας που πρέπει να ληφθούν και τις ενέργειες που πρέπει να γίνουν σε περίπτωση έκτακτου περιστατικού ακτινοβολίας.
Δεύτερον, την ύπαρξη ενός σχεδίου επέμβασης για την αντιμετώπιση διαφόρων κατηγοριών έκτακτων περιπτώσεων ακτινοβολίας.
Τρίτον, την επιτήρηση και τον έλεγχο της μεταφοράς ραδιενεργών αποβλήτων.
Όλα αυτά τα θέματα αξιολογούνται λεπτομερειακά από τους υπαλλήλους της Επιτροπής.
Η αρμοδιότητα αυτή επιτρέπει στην Επιτροπή να διασφαλίσει ότι τα κράτη μέλη, πρώτον, ενημερώνουν το κοινό για τους πιθανούς κινδύνους και τα μέτρα που πρέπει να ληφθούν σε περίπτωση έκτακτου περιστατικού ακτινοβολίας· και δεύτερον, ελέγχουν και επιτηρούν επαρκώς τη μεταφορά ραδιενεργών αποβλήτων.
Η κοινοτική αρμοδιότητα, όσο και αν ορισμένοι θα την ήθελαν διαφορετική, δεν εκτείνεται στο χαρακτηρισμό των λιμένων για την πραγματοποίηση επισκευών σε υποβρύχια, σε ζητήματα τεχνικής ασφάλειας των πυρηνικών αντιδραστήρων ή στις απαιτήσεις απομάκρυνσης υποβρυχίων ώστε να γίνουν αλλού οι επισκευές.
Η αξιότιμη βουλευτής κ. Lambert έθιξε το ζήτημα της συνεργασίας ανάμεσα στα κράτη μέλη και είναι σημαντικό ζήτημα.
Θέλω να διευκρινίσω ότι σύμφωνα με το άρθρο 51, υποπαράγραφο 5 των Βασικών Προτύπων EKAE 96/29, η συνεργασία είναι υποχρεωτική και διαβάζω: "κάθε κράτος μέλος, σε περίπτωση έκτακτου περιστατικού ακτινοβολίας που λαμβάνει χώρα σε εγκατάσταση της επικράτειάς του ή που είναι πιθανόν να έχει ραδιενεργές συνέπειες στην επικράτειά του, συνάπτει σχέσεις για συνεργασία με κάθε άλλο κράτος μέλος ή μη κράτος μέλος που μπορεί να ενέχεται" .
Ένα πρόσθετο σημείο που θίχτηκε, τόσο πριν να λάβω το λόγο όσο και μετά - ένα πρόσθετο σημείο σε αυτό το πλαίσιο είναι το κατά πόσο εφαρμόζεται το άρθρο 37 της συνθήκης EKAE που αφορά την υποβολή γενικών στοιχείων σχετικά με σχέδια διάθεσης ραδιενεργών αποβλήτων.
Ειλικρινά, η κοινοτική αρμοδιότητα σε αυτήν την περίπτωση δεν είναι σαφής.
Το γενικό θέμα της υποβολής σχεδίων για πυρηνοκίνητα υποβρύχια εξετάζεται από τους υπαλλήλους της Επιτροπής.
Η κοινοτική αρμοδιότητα δεν απαιτεί την υποβολή γενικών στοιχείων για τις συγκεκριμένες επισκευές.
Επιτρέψτε μου να πω κάτι ακόμη.
Υποθέτω ότι, εάν οποιοδήποτε κράτος μέλος είχε αμφιβολίες για τον τρόπο που χειρίζεται την αρμοδιότητά της η Επιτροπή σε αυτό το ζήτημα, θα μας το είχε πει.
Τέλος, μιλώντας όχι ως Επίτροπος αλλά ως πολιτικός που υπήρξε και αυτός Υπουργός Περιβάλλοντος, μου φαίνεται ότι το σημαντικό σε τέτοιες περιπτώσεις είναι να δημοσιοποιεί κανείς όσο το δυνατόν περισσότερες πληροφορίες.
Έτσι, προτρέπω τις βρετανικές αρχές να κάνουν αυτό ακριβώς.
Από την πλευρά της, η Επιτροπή αναλαμβάνει να κρατήσει πλήρως ενήμερους για τις εξελίξεις τις επόμενες εβδομάδες τους αξιότιμους βουλευτές που έθεσαν τα σημαντικά αυτά ζητήματα.
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.
50ή επέτειος της Ύπατης Αρμοστείας των Ηνωμένων Εθνών για τους Πρόσφυγες
.
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0901/2000 του κ. Sylla και άλλων, εξ ονόματος της Ομάδας ΕΕΑ/ΑρΠρΒΧ·
B5-0908/2000 της κ. Maij-Weggen και του κ. Posselt, εξ ονόματος της Ομάδας ΕΛΚ-ΕΔ·
B5-0913/2000 του κ. Mendiluce Pereiro και άλλων, εξ ονόματος της Ομάδας ΕΣΚ·
B5-0921/2000 της κ. Muscardini και του κ. Collins, εξ ονόματος της Ομάδας ΕΕΕ·
B5-0922/2000 του κ. Wuori και της κ. Lambert, εξ ονόματος της Ομάδας ΠΡΣ/ΕΕΣ·
B5-0928/2000 του κ. Watson, εξ ονόματος της Ομάδας ΦΙΛ,
για την 50η επέτειο της Ύπατης Αρμοστείας των Ηνωμένων Εθνών για τους Πρόσφυγες.
Κύριε Πρόεδρε, η 50ή επέτειος της Ύπατης Αρμοστείας των ΗΕ για τους πρόσφυγες είναι μια ευκαιρία για να αποδοθεί φόρος τιμής στους άνδρες και στις γυναίκες που βοηθούν τους υπερασπιστές της ελευθερίας σε όλο τον κόσμο με τρόπο μη στρατευμένο και συχνά σε δύσκολες συνθήκες.
Θα πρέπει, για να τους βοηθήσουμε περαιτέρω, να ζητήσουμε από τα κοινοτικά όργανα, να ενισχύσουν τα οικονομικά, ανθρώπινα και υλικά μέσα της Ύπατης Αρμοστείας.
Λυπάμαι ωστόσο για τις παραβιάσεις της Σύμβασης της Γενεύης του 1951 στις οποίες προέβησαν αρκετές χώρες, ορισμένες από τις οποίες είναι μέλη της Ευρωπαϊκής Ένωσης.
Χρειάζεται να θυμίσουμε ότι 50 οικογένειες Ρομ της Ουγγαρίας, αφού λεηλατήθηκε το χωριό τους, βρίσκονται από τον περασμένο Ιούλιο εδώ στο Στρασβούργο περιμένοντας τη νομιμοποίηση της κατάστασής τους;
Πρέπει επίσης να έχουμε κατά νου, από τη μια πλευρά ότι η μιζέρια αυξάνεται στις φτωχές χώρες και στις χώρες του Νότου, πράγμα που ευνοεί την εγκατάσταση κατασταλτικών καθεστώτων και, συνεπώς, τη συρροή προσφύγων, και από την άλλη πλευρά ότι οι διωγμοί δεν αφορούν μόνο ένα κράτος.
Για το λόγο αυτό πρέπει επίσης να παρέχεται άσυλο, για παράδειγμα, στις γυναίκες που είναι θύματα ακρωτηριασμού ή σεξουαλικών βιαιοτήτων και επίσης σε εκείνους και εκείνες που είναι θύματα φυλετικών ή εθνικών βιαιοτήτων, όπως στην Αλγερία και το Αφγανιστάν.
Τελειώνοντας θα ήθελα να αναφέρω ότι γενικά, κύριε Πρόεδρε, η Ένωση πρέπει να προωθήσει τις πολιτικές ασύλου και μετανάστευσης που σέβονται τα δικαιώματα του ανθρώπου.
Κύριε Πρόεδρε, η Ύπατη Αρμοστεία των ΗΕ για τους Πρόσφυγες εορτάζει αυτό το μήνα τα πεντηκοστά της γενέθλια.
Αυτό βεβαίως δεν μπορεί να αποτελεί λόγο για την κατάθεση κατεπείγοντος ψηφίσματος.
Αυτό που ενδιαφέρει δεν είναι τόσο η επέτειος αλλά η κατάσταση ανάγκης στην οποία διατελεί η οργάνωση των Ηνωμένων Εθνών για τους πρόσφυγες.
Το 1980, η Ύπατη Αρμοστεία είχε αναλάβει τη μέριμνα για πέντε εκατομμύρια πρόσφυγες.
Το 1990 ο αριθμός των προσφύγων είχε αυξηθεί σε δεκαπέντε εκατομμύρια και το 2000 η οργάνωση φροντίζει για 22 εκατομμύρια πρόσφυγες σε όλο τον κόσμο εκ των οποίων 1 700 000 στη Γιουγκοσλαβία, 1,5 εκατομμύριο στην Ερυθραία/Αιθιοπία, 170 000 στην Τσετσενία, 2 000 000 στο Σουδάν, 1,8 εκατομμύρια στο Κονγκό, 200 000 στη Μυανμάρ, 130 000 στο Τιμόρ, 300 000 στις Μολούκες Νήσους, 400 000 στη Γουινέα, Σιέρα Λεόνε και Λιβερία κ.ο.κ.
Αυτό που δυσχεραίνει το έργο της Ύπατης Αρμοστείας είναι το γεγονός ότι, ενώ ο αριθμός των προσφύγων αυξάνεται, τα μέσα που διαθέτει η οργάνωση για το συντονισμό της βοήθειας μειώνονται.
Ταυτόχρονα, ολοένα και λιγότερες χώρες τηρούν τις συμφωνίες που έχουν συναφθεί στα πλαίσια της Σύμβασης της Γενεύης.
Σε πολλές περιπτώσεις, η υποδοχή των προσφύγων δεν είναι ασφαλής.
Συχνά γίνεται λόγος περί βίας, πείνας, κακής στέγασης και άλλων παραβιάσεων των ανθρωπίνων δικαιωμάτων.
Πρόσφατα, όταν ήμουν στα βιρμανικά στρατόπεδα στα σύνορα με την Ταϊλάνδη, ρώτησα τι κάνουν τα περισσότερα θύματα στα στρατόπεδα και η απάντηση που μου δόθηκε ήταν ότι ήταν μεγάλα τα ποσοστά των περιπτώσεων βίας και των αυτοκτονιών.
Οι αυτοκτονίες πλήττουν κυρίως νέους ανθρώπους οι οποίοι δεν μπορούν πια να αντέξουν το αδιέξοδο στο οποίο έχουν περιέλθει.
Η Ύπατη Αρμοστεία ζητά επίσης τη βοήθεια της Ευρωπαϊκής Ένωσης η οποία επέτρεψε να μειωθεί τα τελευταία χρόνια η χρηματοδοτική της ενίσχυση κατά 400%.
Καλώ την Επιτροπή να αυξήσει και πάλι την ενίσχυση προς την Ύπατη Αρμοστεία και να την υποδεικνύει πάντα ως συντονιστικό όργανο στις συμβάσεις της με ΜΚΟ.
Η οργάνωση των Ηνωμένων Εθνών για τους πρόσφυγες βρίσκεται ενώπιον ενός καθήκοντος που έχει τεράστιες διαστάσεις.
Ας την ενισχύσουμε ούτως ώστε να μπορέσει τα επόμενα πενήντα χρόνια να ανταποκριθεί καλύτερα στα καθήκοντά της.
Ας ελπίσουμε ότι, μετά τα Χριστούγεννα, θα αρχίσει μια καλύτερη εποχή για τα εκατομμύρια των προσφύγων και για τους χορηγούς βοήθειας.
Κύριε Πρόεδρε, το διάστημα των 50 χρόνων που έχουν περάσει από την ίδρυση της Ύπατης Αρμοστείας των Ηνωμένων Εθνών για τους Πρόσφυγες (UNHCR) έως σήμερα, το οποίο καλύπτει και την αρχή και το τέλος του ψυχρού πολέμου, μας αποδεικνύει ότι χρειαζόμαστε περισσότερο από ποτέ άλλοτε το σύστημα ενίσχυσης των προσφύγων.
Ο αιώνας που άρχισε πρόκειται να είναι, δυστυχώς, ο αιώνας της προσφυγιάς.
Τα αίτια είναι εν μέρει διαφορετικά από ό,τι ήταν πριν από μισό αιώνα, όμως η ανάγκη για βοήθεια είναι δραματική και επιπλέον πιο παγκόσμια από ό,τι ήταν τότε.
Στην ΕΕ, μετά το Ευρωπαϊκό Συμβούλιο του Τάμπερε, έχουμε προοδεύσει στην ανάπτυξη μέτρων για τις πολιτικές του ασύλου και της μετανάστευσης, και είναι σαφές ότι η ΕΕ πρέπει να περάσει σε μια ενιαία στρατηγική, για να εξαλείψει τα αίτια της προσφυγιάς και για να εξασφαλίσει στους πρόσφυγες ανθρώπινη μεταχείριση, ανεξαρτήτως της χώρας υποδοχής τους.
Αυτά ωστόσο δεν αρκούν, αλλά θα πρέπει να ενισχύσουμε αποφασιστικά την UNHCR, σε πολιτικό και σε οικονομικό επίπεδο, ώστε να εξασφαλίσουμε την προβλεψιμότητα, την ευελιξία και τη γεωγραφική ισορροπία.
Σήμερα, χαιρετίζουμε την Ύπατη Αρμοστεία και όλο το ανθρωπιστικό προσωπικό.
Η Ύπατη Αρμοστεία των Ηνωμένων Εθνών για τους πρόσφυγες, όπως και άλλες ανθρωπιστικές οργανώσεις εργάζονται συντονισμένα για να βοηθήσουν τους πρόσφυγες να ξεκινήσουν μια νέα ζωή σε μια νέα χώρα ή να επιστρέψουν στα σπίτια τους, όταν αυτό είναι δυνατό.
Σήμερα, η Ύπατη Αρμοστεία βοηθά 5 εκατομμύρια εκτοπισθέντες και περίπου 11,5 εκατομμύρια πρόσφυγες.
Η Ύπατη Αρμοστεία μεριμνούσε ανέκαθεν για την προστασία και την καλή διαβίωση των προσφύγων και των εκτοπισθέντων ατόμων.
Συμμετείχε σε ειδικές δράσεις όταν ο Γενικός Γραμματέας ή μια άλλη αρχή των Ηνωμένων Εθνών της το ζητούσε και σε συμφωνία με τις ενδιαφερόμενες χώρες.
Στην πρώην Γιουγκοσλαβία και στο Τιμόρ, η Ύπατη Αρμοστεία αποφάσισε να προστατεύσει και να παράσχει ανθρωπιστική βοήθεια σε όλους τους εκριζωμένους ανθρώπους, είτε ήταν πρόσφυγες ή όχι.
Για το λόγο αυτό, πρέπει να έχει πρόσβαση σε όσους έχουν την ανάγκη της και θα πρέπει οι ομάδες της να μπορούν να κινούνται επιτόπου σε ασφαλείς συνθήκες και να διαθέτουν τους αναγκαίους πόρους για την εκπλήρωση της αποστολής τους.
Κατά την πεντηκοστή επέτειο την Πέμπτη, η Ύπατη Αρμοστεία των Ηνωμένων Εθνών για τους πρόσφυγες δήλωσε ότι η μακροβιότητά της δεν είναι σε καμία περίπτωση κίνητρο εορτασμού και ότι πρέπει μάλλον να αποδοθεί φόρος τιμής στα εκατομμύρια των προσφύγων και στο κουράγιο τους, καθώς και στη συμβολή τους σε ολόκληρο τον κόσμο, υπογραμμίζοντας ότι οι πρόσφυγες δικαιούνται τον σεβασμό όλων μας.
Πρέπει σήμερα να μας προβληματίσει όλους η παρέμβαση της κ. Sadako Ogata, Ύπατου Αρμοστή των Ηνωμένων Εθνών για τους πρόσφυγες, η οποία δήλωσε ουσιαστικά ότι η μακροβιότητα αυτή αντανακλά την ανικανότητα της διεθνούς κοινότητας να αποτρέψει τις προκαταλήψεις, τους διωγμούς, τη φτώχεια και όλες τις άλλες αιτίες διενέξεων και μετατόπισης πληθυσμών.
Κύριε Πρόεδρε, θα ήθελα κι εγώ να εκφράσω την εκτίμηση της Ομάδας μου για το πολύτιμο έργο της Ύπατης Αρμοστείας των Ηνωμένων Εθνών για τους Πρόσφυγες τόσο επί τόπου όσο και στην πολιτική.
Υπάρχει απελπιστική ανάγκη για έναν οργανισμό που να προασπίζει το ατομικό δικαίωμα στο άσυλο και να αναζητεί την καλύτερη πρακτική αντιμετώπισης των προσφύγων όχι με όρους του χαμηλότερου κοινού παρονομαστή και της πολιτικής της αποτροπής, τους οποίους ορισμένα κράτη μέλη και πολιτικά κόμματα φαίνονται αποφασισμένα να ακολουθήσουν.
Υπάρχουν επιχειρήματα υπέρ της συμπερίληψης της Ύπατης Αρμοστείας στην επίσημη διαδικασία διαμόρφωσης πολιτικής της Ένωσης έτσι ώστε να χρησιμοποιηθούν όσο το δυνατόν καλύτερα οι συμβουλές και η εμπειρία της.
Όπως είπαν και άλλοι, πρέπει επίσης να διασφαλίσουμε επαρκή χρηματοδότηση σε αυτήν την οργάνωση.
Η δική μας συνεισφορά μειώθηκε πρόσφατα όπως και οι συνεισφορές των κρατών μελών και, ωστόσο, όπως είπαν και άλλοι, οι ανάγκες αυξάνονται.
Όποιος πήγε στην πρόσφατη έκθεση του Ευρωπαϊκού Κοινοβουλίου και μελέτησε τις εικόνες και το κείμενο για το έργο της Ύπατης Αρμοστείας στον κόσμο αυτήν τη στιγμή θα συμφωνούσε, νομίζω, ότι είναι μια από τις πιο θλιβερές εκθέσεις που είχαμε ποτέ την ατυχία να δούμε στο Κοινοβούλιό μας.
.
(ΕΝ) Κύριε Πρόεδρε, η Επιτροπή επιθυμεί φυσικά να συμπαραταχθεί με την υποστήριξη που παρέχει το Κοινοβούλιο στην Ύπατη Αρμοστεία των Ηνωμένων Εθνών για τους Πρόσφυγες για την 50η επέτειό της.
Θα ήθελα να συνταχθώ προσωπικά με αυτήν την υποστήριξη.
Συνεργάστηκα στενά με την Ύπατη Αρμοστεία ως Υπουργός Ανάπτυξης· συνεργάστηκα στενά με την Ύπατη Αρμοστεία όταν ήμουν στο Χονγκ-Κονγκ και συνεργάζομαι στενά μαζί της και στο πλαίσιο των τωρινών μου δραστηριοτήτων.
Όπως είπαν μερικοί ομιλητές, ο κόσμος θα ήταν πιο χαρούμενος εάν το ζωτικής σημασίας έργο της Ύπατης Αρμοστείας ήταν περιττό.
Η Ύπατη Αρμοστεία των Ηνωμένων Εθνών για τους Πρόσφυγες είναι παράγοντας κλειδί για τη θέσπιση μίας πολιτικής ασύλου στην Ευρώπη.
Γι' αυτό, στη συνθήκη του Αμστερνταμ προστέθηκε μία διακήρυξη η οποία προβλέπει διαβουλεύσεις με την Ύπατη Αρμοστεία σε θέματα πολιτικής ασύλου.
Η Επιτροπή και η Ύπατη Αρμοστεία απέδειξαν στις 6 Ιουλίου την ενίσχυση της συνεργασίας τους σε θέματα ασύλου και προσφύγων με μία ανταλλαγή επιστολών μεταξύ του Επιτρόπου Vitorino και της κ. Ogata.
Όπως γνωρίζει το Σώμα, η Επιτροπή καταβάλλει στον τομέα της πολιτικής ασύλου μία σημαντική νομοθετική προσπάθεια υλοποίησης της Συνθήκης και των δεσμεύσεων του Ευρωπαϊκού Συμβουλίου του Τάμπερε με βάση το χρονοδιάγραμμα που περιλαμβάνεται στον πίνακα επιδόσεων.
Σε αυτό το πλαίσιο, η Επιτροπή προβαίνει σε τακτικές διαβουλεύσεις με την Ύπατη Αρμοστεία.
Έτσι έγινε, για παράδειγμα, όταν προετοιμάσαμε τις προτάσεις μας για την προσωρινή προστασία σε περίπτωση μαζικής εισροής εκτοπισθέντων προσώπων, για τις διαδικασίες ασύλου και σήμερα, για τους όρους υποδοχής των αιτούντων άσυλο.
Θα συνεχίσουμε να ακολουθούμε αυτό το μοντέλο για τις προτάσεις μας σχετικά με το όργανο που θα διαδεχτεί τη σύμβαση του Δουβλίνου, τους όρους για να χαρακτηριστεί κάποιος ως πρόσφυγας με βάση τη σύμβαση της Γενεύης και σχετικά με τις επικουρικές μορφές προστασίας.
Η συμπερίληψη υψηλών προτύπων προστασίας στις προτάσεις μας έχει πρώτιστη σημασία για την Επιτροπή.
Στις 22 Nοεμβρίου, η Επιτροπή ενέκρινε μία ανακοίνωση σχετικά με μία κοινή διαδικασία χορήγησης ασύλου και ενιαίο καθεστώς για όσους λαμβάνουν άσυλο που θα ισχύουν σε όλη την Ένωση, πράγμα που αποτελεί και τον τελικό στόχο που συμφωνήθηκε στο Τάμπερε για το κοινό ευρωπαϊκό σύστημα χορήγησης ασύλου.
Οι προτάσεις μας είναι σύμφωνες με τις πολιτικές κατευθύνσεις του Τάμπερε, ιδίως την ανάγκη για την πλήρη και συνολική υλοποίηση της Σύμβασης της Γενεύης του 1951, για τη διατήρηση της αρχής της μη επαναπροώθησης και μία ισόρροπη προσέγγιση ανάμεσα στον απόλυτο σεβασμό του δικαιώματος αίτησης ασύλου και το θεμιτό στόχο του ελέγχου της μετανάστευσης.
Είναι επίσης σύμφωνες με τη συνολική προσέγγιση της ενίσχυσης της συνεργασίας με τις χώρες προέλευσης.
Την ίδια ημέρα, η Επιτροπή ενέκρινε μία ανακοίνωση για την κοινοτική πολιτική μετανάστευσης η οποία συμπληρώνει τον προβληματισμό μας για τα θέματα μετανάστευσης.
Η Επιτροπή συμμερίζεται απόλυτα τη σημασία που προσδίδει το Ευρωπαϊκό Κοινοβούλιο στην αντιμετώπιση των ιδιαίτερων συνθηκών που αφορούν τις γυναίκες που ζητούν διεθνή προστασία στο πλαίσιο της προετοιμασίας ενός κοινού ευρωπαϊκού συστήματος χορήγησης ασύλου.
Αυτά τα θέματα αντικατοπτρίζονται στα διάφορα εργαλεία τα οποία έχουμε καταθέσει.
Η Ύπατη Αρμοστεία των Ηνωμένων Εθνών για τους Πρόσφυγες είναι ο κύριος ενιαίος εταίρος της Επιτροπής στον ανθρωπιστικό τομέα.
Η Επιτροπή συνεργάζεται παραδοσιακά με την Ύπατη Αρμοστεία και ενισχύει περαιτέρω τη συνεργασία μας.
Η πρώτη σε μία σειρά προβλεπόμενων τακτικών, στρατηγικών προγραμματικών συναντήσεων με την Ύπατη Αρμοστεία έλαβε χώρα στις Βρυξέλλες στις 6 Δεκεμβρίου.
Το Γραφείο Ανθρωπιστικής Βοήθειας της Ευρωπαϊκής Επιτροπής (ECHO) παρουσίασε τη στρατηγική του για το επόμενο έτος, συμπεριλαμβανόμενων των κριτηρίων χρηματοδότησης και των προτεραιοτήτων του, και αντάλλαξε απόψεις με την Ύπατη Αρμοστεία για τις ανθρωπιστικές ανάγκες και τα οριζόντια θέματα κοινής ανησυχίας.
Οι συναντήσεις αυτές θα βοηθήσουν την Επιτροπή να παρέχει πιο προβλέψιμη και διαφανή χρηματοδότηση την οποία απαιτεί και από καιρό επιζητεί η Ύπατη Αρμοστεία ενώ ταυτόχρονα θα βοηθήσει την Ύπατη Αρμοστεία να προσφέρει καλύτερες υπηρεσίες στους αναξιοπαθούντες.
Θέλω να αναφερθώ σε ένα ευρύτερο ζήτημα που συνδέεται άμεσα με τα όσα είπε πριν από λίγο ο αξιότιμος βουλευτής.
Λόγω του ισχύοντος δημοσιονομικού κανονισμού μας, μας είναι εξαιρετικά δύσκολο να παρέχουμε υποστήριξη στις οργανώσεις του ΟΗΕ, για παράδειγμα, στον τομέα του προγραμματισμού - είμαστε υποχρεωμένοι να εστιάζουμε την προσοχή μας σε σχέδια - και αυτό σημαίνει ότι μερικές φορές η χρηματοδότηση οργανώσεων όπως η Ύπατη Αρμοστεία για τους Πρόσφυγες παρουσιάζει εξαιρετικά αβέβαιο χαρακτήρα.
Γι' αυτό, επιθυμώ διακαώς να γίνουν οι κατάλληλες αλλαγές στο νέο δημοσιονομικό κανονισμό μας για να διασφαλίσουμε ότι μπορούμε να χρηματοδοτούμε τον προγραμματισμό, έτσι ώστε τα όργανα του ΟΗΕ και άλλες παρεμφερείς οργανώσεις να ξέρουν με βεβαιότητα εκ των προτέρων ότι θα υπάρξει ροή πόρων για τη στήριξη του κοινού μας έργου, στο οποίο προσδίδουμε αμφότεροι προτεραιότητα.
Η Επιτροπή τάσσεται σταθερά υπέρ της ενίσχυσης της μοναδικής εντολής προστασίας της Ύπατης Αρμοστείας και της συνεργασίας με την Ύπατη Αρμοστεία για την ενίσχυση της ασφάλειας των απασχολούμενων σε ανθρωπιστικές δραστηριότητες.
Η Επιτροπή συνεργάζεται επίσης στενά με την Ύπατη Αρμοστεία στην προσπάθεια διασφάλισης μίας ομαλής μετάβασης από την ανθρωπιστική βοήθεια στην ανάπτυξη.
Από αυτήν την άποψη, η Επιτροπή συμμετέχει ενεργά στη Διαδικασία Brookings, η οποία χρηματοδοτείται από την Ύπατη Αρμοστεία και θα αποτελέσει σημαντικό στοιχείο της ανακοίνωσης σχετικά με τη σύνδεση της βοήθειας αποκατάστασης και της ανάπτυξης, η οποία βρίσκεται στο τελικό στάδιο της προετοιμασίας της.
Τέλος, θα ήθελα να αποτίσω φόρο τιμής σε όλο το έργο που προσέφερε η κ. Ogata στην Ύπατη Αρμοστεία και να ευχηθώ καλή τύχη στον κ. Ruud Lubbers στη νέα του θέση.
Το σύστημα του ΟΗΕ θα πρέπει να είναι πολύ ευχαριστημένο που προσέλκυσε έναν τόσο εξαίρετο υποψήφιο όπως ο κ. Lubbers και είμαι βέβαιος πως θα προσφέρει εξέχουσες υπηρεσίες τόσο στην Ύπατη Αρμοστεία όσο και σε όλο το σύστημα του ΟΗΕ.
Σας ευχαριστώ, κύριε Επίτροπε.
Η κοινή συζήτηση έληξε.
Η ψηφοφορία θα διεξαχθεί στις 17.30
Πολιτικοί κρατούμενοι στη Σερβία και αστάθεια στα σύνορα του Κοσσυφοπεδίου
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0899/2000 του κ. Depuis και άλλων, εξ ονόματος της Ομάδας ΤΣΑΒ·
B5-0902/2000 της κ. Morgantini και της κ. Frahm, εξ ονόματος της Ομάδας ΕΕΑ/ΑρΠρΒΧ·
B5-0909/2000 της κ. Pack και άλλων, εξ ονόματος της Ομάδας ΕΛΚ-ΕΔ·
B5-0914/2000 του κ. Swoboda, εξ ονόματος της Ομάδας ΕΣΚ·
B5-0920/2000 της κ. Muscardini, εξ ονόματος της Ομάδας ΕΕΕ·
B5-0923/2000 του κ. Staes και της κ. Frassoni, εξ ονόματος της Ομάδας ΠΡΣ/ΕΕΣ·
B5-0929/2000 του κ. Ηaarder και της κ. Malmstrφm εξ ονόματος της Ομάδας ΦΙΛ,
σχετικά με τους πολιτικούς κρατούμενους στη Σερβία και την αστάθεια στα σύνορα του Κοσσυφοπεδίου.
Κύριε Πρόεδρε, θα ήθελα καταρχάς να εκδηλώσω την υποστήριξη αυτής της κοινής πρότασης ψηφίσματος για την ενίσχυση, από πλευράς της Ευρωπαϊκής Ένωσης, της αποκατάστασης και ανάπτυξης της δημοκρατίας στην περιοχή των Βαλκανίων, συγκεκριμένα στη Γιουγκοσλαβία.
Θεωρούμε σημαντική την προώθηση μιας πολιτικής αμνηστίας στη Γιουγκοσλαβία για την αναφερθείσα αποκατάσταση, αλλά επίσης θεωρούμε πολύ σημαντική την αδιαμφισβήτητη καταδίκη της επανεμφάνισης των επιδρομών και των τρομοκρατικών δράσεων στα σύνορα μεταξύ Σερβίας, Αλβανίας και Κοσσυφοπεδίου διότι υπενθυμίζουν με τρόπο ανησυχητικό όσα συνέβησαν κατά τη διάρκεια της συμπλοκής του Κοσσυφοπεδίου, όπου υπήρχαν ευθύνες των δυτικών δυνάμεων.
Γι' αυτό, θα ήταν σημαντικό αυτή η καταδίκη να συνοδευτεί με την προώθηση της οικονομικής και δημοκρατικής σταθεροποίησης στη Γιουγκοσλαβία, ζήτημα για το οποίο η Ευρωπαϊκή Ένωση έχει πολλά να κάνει και πολλά να πει.
Κύριε Πρόεδρε, χαιρετίσαμε εδώ στο Κοινοβούλιο τον διορισμό ή την εκλογή του κ. Κοστούνιτσα, του νέου Προέδρου της Γιουγκοσλαβίας.
Σε σύντομο χρονικό διάστημα τον είχαμε μάλιστα εδώ, ενώπιον του Σώματος, και διαπιστώσαμε μαζί του ποια φοβερή κατάσταση κληρονόμησε, ποιες οικονομικές συνθήκες αναμένεται να αντιμετωπίσει η χώρα του.
Ευχόμαστε φυσικά να μπορέσει να λύσει όλα αυτά τα προβλήματα και με τη δική μας βοήθεια.
Θα πρέπει όμως να πούμε και ένα πράγμα: πρέπει να χρησιμοποιούμε για αυτή τη χώρα τα ίδια μέτρα και σταθμά που χρησιμοποιήσαμε για τις γειτονικές της χώρες και που θα χρησιμοποιήσουμε και στο μέλλον.
Γι' αυτό θα πρέπει να φροντίσουμε ώστε τα προβλήματα που ανακύπτουν εκεί να μην επιλύονται με άτυπες μεθόδους, ούτε να μετατίθενται για το απώτερο μέλλον, αλλά να λυθούν το συντομότερο δυνατό.
Υπάρχουν σήμερα ακόμα πολιτικοί κρατούμενοι στη Σερβία, οι οποίοι ήταν στην ουσία πολιτικοί κρατούμενοι του Μιλόσεβιτς.
Δεν μπορούν οι πολιτικοί κρατούμενοι του Μιλόσεβιτς να είναι σήμερα πολιτικοί κρατούμενοι του Κοστούνιτσα.
Για τον Κοστούνιτσα δυστυχώς πέρασε η στιγμή - όταν έγινε Πρόεδρος - που όφειλε να δώσει την ελευθερία σε αυτούς τους ανθρώπους, κυρίως στους Αλβανούς πολιτικούς κρατούμενους, αλλά και στους Σέρβους.
Η στιγμή αυτή πέρασε, αλλά μπορούσε τουλάχιστον να είχε χαρίσει την ελευθερία στους Αλβανούς πολιτικούς κρατούμενους του Κοσσυφοπεδίου, όταν τους ανέθεσε πλέον στη δικαιοδοσία της δύναμης UNMIK στο Κοσσυφοπέδιο.
Μπορούσε να είχε στηριχθεί στο ψήφισμα 1244 και να τους βγάλει από τις σερβικές φυλακές, ενώ και ο Κουσνέρ και οι άνθρωποί του θα έπρεπε να φροντίσουν γι' αυτό.
Τώρα κατέθεσε νόμο για τη χορήγηση αμνηστίας, όμως οι νόμοι δεν χρειάζονται μόνο εδώ στο Κοινοβούλιο πολύ χρόνο, αλλά και εκεί κάτω.
Αυτό σημαίνει λοιπόν ότι εκατοντάδες νέοι, αθώοι άνθρωποι παραμένουν υπό κράτηση.
Θέλουμε να λυθεί σύντομα αυτό το πρόβλημα.
Θέλουμε όμως επίσης να ανευρεθούν σύντομα μετά από κοινή προσπάθεια οι πολυάριθμοι αγνοούμενοι Σέρβοι και Αλβανοί από τη Σερβία και το Κοσσυφοπέδιο, είτε νεκροί είτε ζωντανοί, γιατί πρέπει να γνωρίζουμε τι απέγιναν.
Αυτό είναι ένα δεύτερο πρόβλημα.
Το τελευταίο πρόβλημα, στο οποίο θέλω να αναφερθώ, είναι τα τρομερά γεγονότα που σημειώθηκαν στα σύνορα μεταξύ Σερβίας και Κοσσυφοπεδίου.
Είναι γεγονός ότι βρίσκονται εκεί δυο αντίπαλες πλευρές που δεν επιθυμούν αμφότερες την ειρήνη.
Είναι από τη μια οι παλιοί Αλβανοί έφεδροι του UCK και από την άλλη η μυστική υπηρεσία του Μιλόσεβιτς.
Αμφότερες πλευρές δεν επιθυμούν την ειρήνη, και θα πρέπει να βοηθήσουμε εμείς ώστε να επανέλθει η ειρήνη στην περιοχή αυτή.
(Χειροκροτήματα)
Κύριε Πρόεδρε, συνάδελφοι, κύριε Επίτροπε, πέρυσι στις 25 Δεκεμβρίου, δηλαδή τα Χριστούγεννα, τρεις εξέχοντες Αλβανοί Κοσσοβάροι ξεκίνησαν στις Βρυξέλλες, απεργία πείνας διάρκειας τριών εβδομάδων για να επιστήσουν την προσοχή της διεθνούς κοινότητας στη μοίρα των φυλακισμένων και των πολλών χιλιάδων αγνοουμένων.
Στα μέσα Ιανουαρίου του τρέχοντος έτους μερικές χιλιάδες Κοσσοβάρων διαδήλωσαν μπροστά από το κτίριο του Συμβουλίου στις Βρυξέλλες και αντιπροσωπεία τους έγινε δεκτή από τις υπηρεσίες του κ. Σολάνα και την πορτογαλική Προεδρία.
Όπως μας είπαν, ο κ. Σολάνα έδειξε κατανόηση για τα αιτήματά τους, μας είπαν όμως επίσης ότι, και παραθέτω, δεν ήταν εύκολο να συνεννοηθεί κανείς με το καθεστώς Μιλόσεβιτς.
Συνάδελφοι, εν τω μεταξύ ο Μιλόσεβιτς έχει αντικατασταθεί από τον Κοστούνιτσα και ήμουν και εγώ στο Κοσσυφοπέδιο όταν ο Κοστούνιτσα έγινε θερμά δεκτός στη Σύνοδο Κορυφής του Μπιαρρίτς όπου και του χορηγήθηκε άνευ όρων βοήθεια πολλών εκατομμυρίων ευρώ.
Τι έκανε όμως εν τω μεταξύ ο Κοστούνιτσα για το πρόβλημα των αιχμαλώτων;
Μάλιστα, μία από τις αιχμαλώτους σύμβολα, η κ. Flora Brovina, απελευθερώθηκε, δεν μπορούμε όμως να αρκεστούμε σ' αυτό συνάδελφοι.
Οι παράγραφοι 1, 2 και 3 του συμβιβαστικού ψηφίσματος είναι σαφείς.
Ζητούμε την ταχεία απελευθέρωση των πολιτικών κρατουμένων και τη διενέργεια ανεξάρτητης έρευνας για τη μοίρα των αγνοούμενων.
Κύριε Σολάνα, κύριε Patten, σας καλώ και τους δύο να ασκήσετε επαρκή πίεση στο καθεστώς Κοστούνιτσα για να γίνουν δεκτά τα αιτήματα αυτά.
Στον κ. Κοστούνιτσα θα ήθελα να πω ότι θα αυξανόταν η αξιοπιστία του αν αξιοποιούσε τα επόμενα Χριστούγεννα για να προβεί σε μια τέτοια ενέργεια.
Αυτό δεν μπορεί παρά να ενισχύσει τη σταθερότητα της περιοχής.
Olle (ELDR).
(SV) Κύριε Πρόεδρε, καθώς η Σερβία επέλεξε το δρόμο της δημοκρατίας, το Ευρωπαϊκό Κοινοβούλιο οφείλει να υπενθυμίσει δύο θεμελιώδεις απαιτήσεις που ισχύουν για κάθε δημοκρατικό κράτος δικαίου, ότι δηλαδή θα πρέπει να επικρατεί πολιτική ελευθερία - να απαγορεύεται δηλαδή η φυλάκιση ατόμων για τις πολιτικές αντιλήψεις τους ή για την εθνική τους καταγωγή και ότι οι ύποπτοι για τη διάπραξη εγκλημάτων - είτε αυτοί είναι πολιτικοί ηγέτες είτε κοινοί εγκληματίες - θα πρέπει να προσάγονται στη Δικαιοσύνη για να κρίνονται ένοχοι ή αθώοι.
Γι' αυτό θα πρέπει να απελευθερωθούν όλοι οι πολιτικοί κρατούμενοι στη Σερβία.
Θα πρέπει τώρα να τεθεί τέλος στις παρανομίες που διέπραξε ο Μιλόσεβιτς.
Αξίζει να επαναλάβουμε ότι έχουμε τις ίδιες απαιτήσεις και από τους πολιτικούς ηγέτες του Κοσσυφοπεδίου.
Δεν υπάρχει κανένας λόγος για να δεχθούμε τη δίωξη μειονοτήτων.
Η νέα πολιτική ηγεσία στη Σερβία θα πρέπει να δράσει με τέτοιο τρόπο, και το υπογραμμίζω αυτό, κύριε Πρόεδρε, ώστε να εξασφαλισθεί η προσαγωγή του πρώην Προέδρου και δικτάτορα Μιλόσεβιτς, μαζί με τους συνενόχους του, στο Διεθνές Δικαστήριο Εγκλημάτων Πολέμου στη Χάγη.
Εκεί θα πρέπει να δικαστεί ο Μιλόσεβιτς αντί να εκφωνεί λόγους σε κομματικά συνέδρια στο Βελιγράδι.
Κύριε Πρόεδρε, με μια νηφάλια ματιά στην κατάσταση στη Γιουγκοσλαβία διαπιστώνει κανείς ότι οι εγκληματίες κυκλοφορούν απολύτως ελεύθεροι, ενώ τα θύματά τους βρίσκονται στις φυλακές.
Παρά τη χαρά μας για τις αλλαγές στο Βελιγράδι πρέπει να ασκήσουμε πίεση για να ελευθερωθούν σύντομα τα θύματα.
Δεν πρόκειται για χορήγηση αμνηστίας, διότι μόνον οι δικαίως καταδικασθέντες μπορούν να αμνηστευθούν, πρόκειται απλά για την απελευθέρωση αδίκως καταδικασθέντων ανθρώπων.
Κάτι τέτοιο μπορεί να συνδεθεί με τη χορήγηση αμνηστίας ή και να προηγηθεί αυτής.
Είμαι της γνώμης ότι οι πολιτικοί κρατούμενοι πρέπει να αφεθούν ελεύθεροι αμέσως, κυρίως δε οι πολλές εκατοντάδες Αλβανών.
Κάνω έκκληση και στον Πρόεδρο Κοστούνιτσα να ξεκαθαρίσει τι συνέβη με ανθρώπους όπως τον κ. Ukθino, με τη μοίρα του οποίου ασχοληθήκαμε επανειλημμένα εδώ και για την οποία δεν γνωρίζουμε τίποτε.
Πρέπει επίσης να ξεκαθαριστεί τι συνέβη με τους εκτοπισθέντες, εάν δολοφονήθηκαν ή αν βρίσκονται ακόμα κάπου έγκλειστοι.
Όλοι οι καταδιωχθέντες και οι κρατούμενοι πρέπει να αφεθούν ελεύθεροι αμέσως.
Αυτό είναι το πρώτο βήμα προς το κράτος δικαίου.
Πρέπει να παρατηρήσω ότι αυτή είναι μια ελάχιστη απαίτηση δεδομένης της έγκρισης βοήθειας μεγάλου ύψους από την Ευρωπαϊκή Ένωση.
Θέλουμε να γίνουν ενέργειες αμέσως μετά τις εκλογές!
Κύριε Πρόεδρε, η κατάσταση στη Γιουγκοσλαβία εξακολουθεί να μην είναι ασφαλής και σταθερή.
Μετά το πάρα πολύ σημαντικό βήμα των εκλογών του Κοστούνιτσα, πρέπει να γίνουν και πολλά άλλα σημαντικά βήματα.
Αυτό σημαίνει τη σαφή επιστροφή στο κράτος δικαίου, στις δημοκρατικές αξίες, καθώς και την αντιμετώπιση της κληρονομιάς του καθεστώτος Μιλόσεβιτς.
Για να υπάρξει μια μακρά περίοδος ειρήνης μεταξύ των διαφόρων ομάδων πρέπει να διασαφηνιστεί η μοίρα των κρατουμένων, οι οποίοι συνελήφθησαν από τον Μιλόσεβιτς για λόγους που είχαν σχέση με την εθνική τους καταγωγή ή τις πολιτικές τους αντιλήψεις.
Εμείς περιμένουμε είτε τη θέσπιση ενός σαφούς νόμου περί αμνηστίας σε σύντομο χρονικό διάστημα και με συγκεκριμένες λεπτομέρειες, είτε - και κατά προτίμηση σε συνδυασμό με το προηγούμενο - τον ορισμό μιας συγκεκριμένης ημερομηνίας για την απελευθέρωση των πολιτικών κρατουμένων.
Για εμάς, η νοοτροπία των εθνοτικών ομάδων οι οποίες εξακολουθούν να καταπολεμούν η μία την άλλη πρέπει να κάνει χώρο στον αμοιβαίο σεβασμό και στο Κοσσυφοπέδιο.
Ο τρόπος με τον οποίο ενοχλούν οι Κοσσοβάροι Αλβανοί τους Σέρβους στην επικράτεια της Σερβίας δεν βοηθά στην εκτόνωση της κατάστασης και στις δύο πλευρές.
Πρέπει να γίνουν συγκεκριμένα βήματα για να επιτευχθεί μια βιώσιμη ειρήνη.
Κύριε Πρόεδρε, θα ήθελα πάρα πολύ να υπεισέλθω σε δύο σημεία της κοινής πρότασης ψηφίσματος την οποία παρεμπιπτόντως υποστηρίζω ολόθερμα.
Η έκκληση προς τον Πρόεδρο Κοστούνιτσα να απελευθερώσει όλους τους πολιτικούς κρατουμένους από την εποχή του Μιλόσεβιτς απαιτεί επίσης διαρκείς διπλωματικές προσπάθειες του Ευρωπαϊκού Συμβουλίου και της Επιτροπής στο Βελιγράδι, ιδιαίτερα επειδή, απ' ό,τι γνωρίζω, οι περισσότεροι σέρβοι πολιτικοί κρατούμενοι έχουν ήδη απελευθερωθεί, όχι όμως και οι Αλβανοί από το Κοσσυφοπέδιο.
Εξαιρετικά κραυγαλέο είναι το γεγονός ότι μεταξύ αυτών υπάρχουν πολλοί που αιχμαλωτίσθηκαν την περίοδο της απόσυρσης του γιουγκοσλαβικού λαϊκού στρατού από το Κοσσυφοπέδιο.
Συμφωνώ επίσης με την έκκληση προς την KFOR να φροντίσει για την αποφυγή περαιτέρω βιαιοπραγιών στην κοιλάδα Presevo.
Είναι σαφές ότι στην προκειμένη περίπτωση έχουμε να κάνουμε με επιθετικές ενέργειες των Αλβανών.
Όντως, τα περασμένα χρόνια δεν υπήρχαν εθνοτικές εντάσεις σ' αυτή την περιοχή της Σερβίας.
Τέλος, μου κάνει εντύπωση το γεγονός ότι η πρόταση ψηφίσματος δεν αναφέρεται στο περίπλοκο πρόβλημα των Κοσσοβάρων αθίγγανων Roma.
Αυτό έγινε στην πρόταση ψηφίσματος της Ομάδας των Φιλελευθέρων.
Στα μάτια των Αλβανών Κοσσοβάρων, το ασυνείδητο καθεστώς Μιλόσεβιτς έπληξε σοβαρά αυτή τη λαϊκή ομάδα.
Ωστόσο, το γεγονός αυτό δεν δικαιολογεί τα φρικτά αντίποινα της αλβανικής πλευράς, όπως ο βίαιος θάνατος τεσσάρων Ashani- Roma στα μέσα Νοεμβρίου όταν οι άνθρωποι αυτοί επέστρεψαν στα καμένα σπίτια τους, ούτε το κάψιμο ενός ζωντανού 15χρονου Roma στο Oranovac.
Τέτοια βαριά εγκλήματα επηρεάζουν δυσμενώς το πολιτικό μέλλον του Κοσσυφοπεδίου.
.
(ΕΝ) Κύριε Πρόεδρε, είμαι ευτυχής, όπως και το σύνολο του Κοινοβουλίου πιστεύω, για την αξιοσημείωτη πρόοδο που έχει επιτευχθεί στην πολιτική κατάσταση στην Ομοσπονδιακή Δημοκρατία της Γιουγκοσλαβίας τους τελευταίους μήνες.
Είμαι βέβαιος ότι όλοι είμαστε ευχαριστημένοι με την πρόοδο που σημειώθηκε σε ολόκληρη την περιοχή στη διάρκεια του φετινού έτους, ξεκινώντας από την εκλογική αλλαγή στην Κροατία στην αρχή του έτους και συνεχίζοντας με την αλλαγή στην Ομοσπονδιακή Δημοκρατία της Γιουγκοσλαβίας με αποκορύφωμα την εξαιρετικά επιτυχή συνδιάσκεψη που, πολύ ορθά, έλαβε χώρα στο Ζάγκρεμπ πριν από λίγες εβδομάδες.
Πάρα πολλά έχουν αλλάξει από το φθινόπωρο: οι νέες αρχές στο Βελιγράδι κινήθηκαν γρήγορα, αποκαθιστώντας τις διεθνείς επαφές, για παράδειγμα·κινήθηκαν γρήγορα για να επιτρέψουν στην Ομοσπονδιακή Δημοκρατία της Γιουγκοσλαβίας να πάρει τη θέση της στον Οργανισμό Ηνωμένων Εθνών και, επίσης, στον ΟΑΣΕ.
Χωρίς να περιαυτολογούμε, μπορούμε επίσης να πούμε ότι η Ευρωπαϊκή Ένωση ανταποκρίθηκε πολύ γρήγορα στη νέα κατάσταση.
Το πακέτο έκτακτης βοήθειας ύψους 200 εκατ. ευρώ δρομολογήθηκε τον περασμένο μήνα παραδίδοντας τεράστιες ποσότητες καυσίμων και άλλων επειγουσών προμηθειών, όπως φάρμακα και τρόφιμα, για να βοηθήσουμε τη Σερβία να περάσει το χειμώνα.
Ωστόσο, το ζήτημα των πολιτικών κρατουμένων παραμένει, όπως επεσήμαναν αρκετοί βουλευτές, εξαιρετικά σημαντικό.
Η Ευρωπαϊκή Ένωση θέτει συστηματικά το ζήτημα της δοκιμασίας των Κοσσοβάρων Αλβανών που κρατούνται φυλακισμένοι στη Σερβία.
Το έχω θέσει και εγώ προσωπικά.
Θέσαμε επίσης τις περιπτώσεις ατόμων, όπως η Flora Brovina και ο πολύ θαρραλέος σέρβος δημοσιογράφος Miroslav Filipovic.
Είμαι ευχαριστημένος που σημειώθηκε κάποια πρόοδος.
Η Brovina και ο Filipovic αφέθηκαν και οι δύο ελεύθεροι.
Πράγματι, συνάντησα τον Miroslav Filipovic όταν πήγα στο Βελιγράδι τον Οκτώβριο - περάσαμε μέρος μίας βραδιάς μαζί.
Ξέρω ότι βουλευτές του Κοινοβουλίου δέχθηκαν την Flora Brovina στις Βρυξέλλες τον περασμένο μήνα.
Παρόλ' αυτά, πολλοί Κοσσοβάροι Αλβανοί παραμένουν στη φυλακή στη Σερβία και υπάρχουν πολλοί αγνοούμενοι Κοσσοβάροι Αλβανοί και Σέρβοι, τα ίχνη των οποίων προσπαθεί ακόμη να εντοπίσει η ΔΕΕΣ.
Προσπαθήσαμε να δείξουμε κατανόηση για τη νέα κυβέρνηση που προσπαθεί να εδραιώσει τη δημοκρατία στη Γιουγκοσλαβία.
Αλλά, βέβαια, το θέμα των κρατουμένων είναι εξαιρετικά σημαντικό.
Υπήρξε μία κίνηση στο όλο ζήτημα.
Η Ομοσπονδιακή Κυβέρνηση επεξεργάζεται μία γενική αμνηστία όχι μόνο για τους Κοσσοβάρους Αλβανούς κρατούμενους, αλλά και για άλλους πολιτικούς κρατούμενους.
Έγιναν επαφές.
Ορίστηκε ένας ειδικός απεσταλμένος του Γραφείου της Ύπατης Αρμοστείας των Ηνωμένων Εθνών για τα Ανθρώπινα Δικαιώματα, ο πρέσβης Amneus ο οποίος άνοιξε γραφεία στην Pristina και την Gracanica.
Έθεσα το ζήτημα των Κοσσοβάρων Αλβανών κρατουμένων στις αρχές της Ομοσπονδιακής Δημοκρατίας της Γιουγκοσλαβίας κατά την επίσκεψή μου στο Βελιγράδι στις 23 Οκτωβρίου και θα συνεχίσω να θέτω αυτά τα ζητήματα στις αρχές της Ομοσπονδιακής Δημοκρατίας της Γιουγκοσλαβίας.
Μπορώ να διαβεβαιώσω τους αξιότιμους βουλευτές ότι πρόκειται για ένα θέμα που θα ξαναθέσω - αν μη τι άλλο, λόγω αυτής της συζήτησης - κατά την επόμενη επίσκεψή μου στο Βελιγράδι μετά τις εκλογές στις 23 Δεκεμβρίου.
Συμμερίζομαι την ανησυχία των αξιότιμων βουλευτών για την κατάσταση στην κοιλάδα του Presevo.
Καταδικάζουμε έντονα την πρόσφατη βία.
Οι επιθέσεις αυτές είναι επιθέσεις κατά της δημοκρατίας: της νέας δημοκρατίας στη Σερβία και της προοπτικής της δημοκρατίας στο Κοσσυφοπέδιο.
Χαιρετίζω τα μέτρα που λαμβάνει τώρα η KFOR για να αντιμετωπίσει το πρόβλημα και εξακολουθώ να συστήνω συγκράτηση προς όλες τις πλευρές.
Η Κοινότητα παίζει φυσικά το ρόλο της.
Εξασφαλίζοντας, για παράδειγμα, ότι η κοιλάδα του Presevo θα επωφεληθεί των προγραμμάτων βοήθειας για τη Σερβία.
Εφαρμόζουμε τρία προγράμματα "σχολείων για τη δημοκρατία" στην περιοχή και προσπαθούμε επίσης να βοηθήσουμε με την προμήθεια καυσίμων στην περιοχή.
Αλλά, επαναλαμβάνω, γνωρίζουμε πόσο σημαντικό είναι αυτό το θέμα·πρόκειται για ένα θέμα που το θέσαμε συστηματικά στο παρελθόν και θα συνεχίσουμε να το θέτουμε στις νέες αρχές στο Βελιγράδι με πιο αίσια, ελπίζω, αποτελέσματα.
Σας ευχαριστώ, κύριε Επίτροπε.
Η κοινή συζήτηση έληξε.
Η ψηφοφορία θα διεξαχθεί στις 17.30
Δικαιώματα τoυ Αvθρώπoυ
Η ημερήσια διάταξη περιλαμβάνει την κοινή συζήτηση επί των ακόλουθων προτάσεων ψηφίσματος:
Χιλή - B5-0903/2000 του κ. Campos και άλλων, εξ ονόματος της Ομάδας ΕΕΑ/ΑρΠρΒΧ·
B5-0911/2000 της κ. Grossetκte, εξ ονόματος της Ομάδας ΕΛΚ-ΕΔ·
B5-0915/2000 του κ. Medina Ortega και άλλων, εξ ονόματος της Ομάδας ΕΣΚ·
B5-0924/2000 του κ. Lipietz, εξ ονόματος της Ομάδας ΠΡΣ/ΕΕΣ·
B5-0930/2000 του κ. Di Pietro εξ ονόματος της Ομάδας ΦΙΛ,
σχετικά με τη δίκη του Στρατηγού Πινοσέτ και την εδραίωση της δημοκρατίας στη Χιλή.
Μοζαμβίκη- B5-0907/2000 του κ. Queirσ, εξ ονόματος της Ομάδας ΕΕΕ·
B5-0910/2000 των κκ Corrie και Zimmerling, εξ ονόματος της Ομάδας ΕΛΚ-ΕΔ·
B5-0916/2000 του κ. Barσn Crespo και άλλων, εξ ονόματος της Ομάδας ΕΣΚ·
B5-0925/2000 του κ. Rod και της κ. Maes, εξ ονόματος της Ομάδας ΠΡΣ/ΕΕΣ·
B5-0931/2000 του κ. Bos και της κ. Dybkjζr, εξ ονόματος της Ομάδας ΦΙΛ,
σχετικά με τη Μοζαμβίκη.
Τούρκοι κρατούμενοι που βρίσκονται σε απεργία πείνας- (B5-0904/2000) της κ. Uca και άλλων, εξ ονόματος της Ομάδας ΕΕΑ/ΑρΠρΒΧ·
(B5-0917/2000) των κκ Σακελλαρίου και Swoboda, εξ ονόματος της Ομάδας ΕΣΚ·
(B5-0926/2000) του κ. Cohn-Bendit, εξ ονόματος της Ομάδας ΠΡΣ/ΕΕΣ·
(B5-0932/2000) του κ. Duff, εξ ονόματος της Ομάδας ΦΙΛ,
σχετικά με τους τούρκους κρατούμενους που πραγματοποιούν απεργία πείνας.
Ανθρώπινα δικαιώματα στην Τυνησία- B5-0905/2000 της κ. Boudjenah και άλλων, εξ ονόματος της Ομάδας ΕΕΑ/ΑρΠρΒΧ·
B5-0918/2000 της κ. Napoletano και άλλων, εξ ονόματος της Ομάδας ΕΣΚ·
B5-0933/2000 της κ. Malmstrφm, εξ ονόματος της Ομάδας ΦΙΛ·
B5-0936/2000 του κ. Gemelli, εξ ονόματος της Ομάδας ΕΛΚ-ΕΔ·
B5-0937/2000 της κ. Flautre και του κ. Cohn-Bendit, εξ ονόματος της Ομάδας ΠΡΣ/ΕΕΣ,
σχετικά με την Τυνησία.
Κύριε Πρόεδρε, οι συμφωνίες τρίτης γενιάς μεταξύ της Ευρωπαϊκής Ένωσης και των χωρών της Λατινικής Αμερικής χαρακτηρίζονται από την ύπαρξη μιας δημοκρατικής ρήτρας που θεμελιώνει και διατηρεί όλες τις σχέσεις.
Αυτή η ρήτρα συμφωνήθηκε στο Palacio de la Moneda (έδρα της κυβέρνησης της Χιλής) το Μάρτιο του 1990, και το ξέρω καλά γιατί είχα την τιμή να παρευρίσκομαι όταν ανέλαβε τα καθήκοντά του ο Πρόεδρος Alwyn μετά το δημοψήφισμα που έθετε τέλος στο καθεστώς Πινοσέτ.
Δεν χρειάζεται να αναφέρω ότι λογική συνέπεια αυτής της ρήτρας είναι η επιβεβαίωση της αρχής διάκρισης των εξουσιών ως ουσιώδες στοιχείο του δημοκρατικού πολιτεύματος και του κράτους δικαίου και ότι αυτή η αρχή προϋποθέτει και συνεπάγεται την ανεξαρτησία της δικαστικής εξουσίας στις ενέργειές της.
Ωστόσο, κύριε Πρόεδρε, πιστεύω ότι σήμερα η καλύτερη στήριξη που μπορεί να παράσχει η Ευρωπαϊκή Ένωση στη διαδικασία εδραίωσης της δημοκρατίας στη Χιλή, και στην πολιτική ωριμότητα που υπέδειξαν οι πολίτες αυτής της χώρας κατά τη διαδικασία της μετάβασης, είναι η επίτευξη μιας φιλόδοξης συμφωνίας πολιτικής σύνδεσης, οικονομικής σύνδεσης και συνεργασίας μεταξύ της Ευρωπαϊκής Ένωσης και της Χιλής.
Γι' αυτό, κύριε Πρόεδρε, και απευθύνομαι ιδιαίτερα στην Επιτροπή, κατά τη γνώμη μου πρέπει να τροποποιηθούν οι παρούσες οδηγίες διαπραγμάτευσης και να ξεπεραστεί μια καταφανής διάκριση σχετικά με άλλες γεωγραφικές περιοχές, που συνδέει το συμπέρασμα αυτής της συμφωνίας με τη λήξη των διαπραγματεύσεων του νέου γύρου του Παγκόσμιου Οργανισμού Εμπορίου.
Πιστεύω, κύριε Πρόεδρε, ότι είναι πια ώρα να περάσουμε από τα λόγια στα έργα και να αφήσουμε τις καθαρά ρητορικές εκδηλώσεις.
Ο καλύτερος τρόπος για να εκφράσουμε την αλληλεγγύη μας και την υποστήριξή μας στη διαδικασία εδραίωσης της δημοκρατίας στη Χιλή, κύριε Patten - και ήσασταν εκεί πρόσφατα επικεφαλής του κύκλου διαπραγματεύσεων - είναι να προσφέρει η Ευρωπαϊκή Ένωση στους Χιλιανούς φίλους μας μια φιλόδοξη συμφωνία συνεργασίας.
Κύριε Πρόεδρε, κάθε δικτατορία αφήνει πίσω της ένα μεγάλο αριθμό θυμάτων, δολοφονημένων, βασανισμένων, ανθρώπων που πέρασαν χρόνια στη φυλακή και πολλών που αναγκάστηκαν να ζήσουν στην εξορία.
Σήμερα υπάρχουν, για παράδειγμα, πολλοί Χιλιανοί που ζουν στην Ευρώπη ως συνέπεια της δικτατορίας του στρατηγού Πινοσέτ, που ανέλαβε την εξουσία ανατρέποντας μια δημοκρατική κυβέρνηση, που εδραιώθηκε πάνω στο πτώμα του Προέδρου Αλιέντε και ο οποίος, μετά από μια πολύχρονη δικτατορία, έχασε την εξουσία επειδή ο χιλιανός λαός δεν ήταν διατεθειμένος να συνεχίσει να τον υποστηρίζει.
Και τότε ο στρατηγός Πινοσέτ είχε την ιδέα να έρθει στην Ευρώπη και, από τη στιγμή που πάτησε το πόδι του στην Ευρώπη, οι ευρωπαϊκές δικαστικές αρχές έβαλαν σκοπό να αναγκάσουν τον στρατηγό Πινοσέτ ν' αναλάβει τις ευθύνες του.
Η χιλιανή κυβέρνηση εγγυήθηκε ότι ο στρατηγός Πινοσέτ θα δικαζόταν δίκαια στη Χιλή και, πράγματι, αυτή τη στιγμή ο στρατηγός Πινοσέτ έχει χάσει την ασυλία του και οι χιλιανές δικαστικές αρχές τον έχουν προσαγάγει σε δίκη.
Εμείς εδώ δεν μπορούμε να αντικαταστήσουμε τη δικαστική αρχή εφόσον έχει τη δικαστική αρμοδιότητα για την περίπτωση του στρατηγού Πινοσέτ, αλλά μπορούμε να συγχαρούμε τη χιλιανή κυβέρνηση που αποφάσισε να αφήσει τις δικαστικές αρχές να λειτουργήσουν ανεξάρτητα.
Το μόνο που μπορούμε να κάνουμε από την πλευρά μας είναι να υποστηρίξουμε τη δεδομένη στιγμή τη χιλιανή κυβέρνηση και, εκμεταλλευόμενοι την παρουσία του Επιτρόπου Patten, να του ζητήσουμε, όπως έκανε και ο προηγούμενος από εμένα ομιλητής, ο κ. Salafranca, να αναζητήσει μια νέα συμφωνία με τη Χιλή που θα επιτρέψει την ενδυνάμωση της δημοκρατίας σ' αυτή τη χώρα.
Πιστεύω ότι είναι μια καλή ευκαιρία για να ενισχυθούν οι δεσμοί μας με τη χιλιανή κυβέρνηση, για να μπορέσει η χιλιανή κυβέρνηση να επιτρέψει στη δικαστική αρχή να προσαγάγει τον στρατηγό Πινοσέτ σε δίκη και ταυτοχρόνως να εκμεταλλευτούμε αυτή την ευκαιρία για να εξασφαλιστεί η υποστήριξή μας στη χιλιανή κυβέρνηση.
Υπενθυμίζω ότι σε μια αποστολή του Ευρωπαϊκού Κοινοβουλίου στην Αργεντινή, ο τότε Πρόεδρος Alfonsνn μας είπε ότι είναι φορές που εμείς που ζούμε σε δημοκρατία δεν θυμόμαστε τις άλλες δημοκρατίες παρά μόνο post mortem, δηλαδή, όταν δεν υπάρχει πια δημοκρατία.
Τώρα που υπάρχει δημοκρατία στη Χιλή, ας βοηθήσουμε αυτή τη δημοκρατική κυβέρνηση και αυτό το δημοκρατικό έθνος.
Verts/ALE).
(FR) Κύριε Πρόεδρε, αγαπητοί συνάδελφοι, θα ήθελα να παρέμβω σχετικά με το κοινό ψήφισμα το οποίο προφανώς θα ψηφίσουμε.
Πρώτον, θα ήθελα να εκφράσω τη λύπη μας για τον ευφημισμό που υιοθετήθηκε.
Είναι σοβαρό το γεγονός ότι μιλάμε για παραβίαση των δικαιωμάτων του ανθρώπου και αρνούμεθα να χρησιμοποιήσουμε λέξεις όπως δολοφονία, βασανιστήρια, εξαφάνιση.
Γνωρίζετε πολύ καλά ότι για τα ίδια τα θύματα, η άρνηση από έναν επίσημο οργανισμό να αναγνωρίσει το μέγεθος του αποτροπιασμού είναι σαν να υφίστανται εκ νέου μία βιαιότητα, ή τουλάχιστον να εμποδίζεται το πένθος τους, η ανάρρωσή τους σε σχέση με την περίοδο αυτή.
Όλα τα κέντρα μετατραυματικής θεραπείας των θυμάτων των λατινοαμερικανικών δικτατοριών μπορούν να σας το επιβεβαιώσουν.
Δεύτερον, θα ήταν απαράδεκτο να μην ζητηθεί από το χιλιανό στρατό να σταματήσει να εμποδίζει τη δικαστική διαδικασία στη Χιλή.
Ορισμένες ομάδες προβάλλουν το επιχείρημα ότι ο χιλιανός στρατός δεν είναι ο συνομιλητής μας.
Αυτό δεν αληθεύει.
Παραμένει δυστυχώς ο συνομιλητής μας, επειδή το σημερινό Σύνταγμα της Χιλής δίνει το δικαίωμα στον χιλιανό στρατό να συμμετέχει στις εργασίες της Γερουσίας της Χιλής.
Κύριε Πρόεδρε, επιτρέψτε μου, πριν αρχίσω την παρέμβασή μου, να αναφερθώ στη δολοφονία που συνέβη σήμερα στην Ισπανία, και συγκεκριμένα στην Καταλονία, σε απόσταση δέκα χιλιομέτρων από το ίδιο μου το σπίτι.
Επιτρέψτε μου να καταδικάσω την πράξη και να εκφράσω τα συλλυπητήριά μου στους πολιτικούς συναδέλφους του θύματος και στην οικογένειά του, καθώς και την πεποίθηση ότι ο διάλογος και η συνεργασία μεταξύ των δημοκρατών είναι η μόνη ελπίδα.
Μπαίνοντας στο θέμα της Χιλής, θέλω να εκφράσω την πίστη, τη συγκατάθεση και την ικανοποίηση, από πλευράς της Ομάδας των Φιλελευθέρων, ότι στο ψήφισμα θα υπάρχουν σημαντικά σημεία, όπως ο σεβασμός της εξουσίας της χιλιανής Δικαιοσύνης, της κυβέρνησης, της σύστασης αρμοδιοτήτων και κυρίως της δυνατότητας υποστήριξης από πλευράς της Ευρωπαϊκής Ένωσης της δημοκρατικής διαδικασίας με ρεαλιστικές και θετικές συμφωνίες.
Επιβεβαιώνω επίσης την υποστήριξη από πλευράς της Ομάδας μας της τροποποίησης της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών σχετικά με την μη παρέμβαση της στρατιωτικής εξουσίας στη διαδικασία.
Και επιτρέψτε μου να υπενθυμίσω ότι είναι σημαντικό να εγκρίνουμε αυτό το κοινό ψήφισμα, τώρα που βρίσκεται ο Πινοσέτ στη Χιλή, κάτι που δεν μπορέσαμε να κάνουμε όταν ο Πινοσέτ ήταν στη Μεγάλη Βρετανία.
Τότε Φιλελεύθεροι και Πράσινοι το προσπαθήσαμε αλλά Δημοκρατικοί και Σοσιαλιστές δεν συμφώνησαν, για να μην παρέμβουν στη δικαστική διαδικασία.
Χαιρόμαστε διότι τώρα η κατάσταση δεν θα είναι η ίδια.
Μοζαμβίκη
Κύριε Πρόεδρε, είναι ευτύχημα που το Κοινοβούλιο αυτό θέτει εκ νέου στην ημερήσια διάταξή μας τη Μεσημβρινή Αφρική και, ιδίως, τη Μοζαμβίκη, μία από τις πιο φτωχές χώρες του κόσμου που, όπως γνωρίζουμε, επλήγη τρομακτικά πριν από ένα χρόνο σε εκείνη την περιοχή από μία ανυπολόγιστη φυσική καταστροφή.
Όπως γνωρίζετε, η Μοζαμβίκη βρίσκεται σε ένα από τα πιο θερμά και ευαίσθητα σημεία της αφρικανικής ηπείρου όπου η παραμικρή σπίθα μπορεί να προκαλέσει εκ νέου πόλεμο με αφάνταστες συνέπειες.
Πρέπει η διεθνής κοινότητα να ασκήσει το δικαίωμά της για δημοκρατική επαγρύπνηση, όχι ως ανάμιξη στις εσωτερικές υποθέσεις μίας ανεξάρτητης χώρας αλλά ως πολιτική διαδικασία προφύλαξης και πρόληψης.
Επομένως, αυτό το κοινό ψήφισμα, που είναι αντικειμενικό, σαφές και όχι δημαγωγικό, λαμβάνει την αμέριστη υποστήριξη της πολιτικής μου ομάδας η οποία, συμμεριζόμενη μία οικονομική, κοινωνική και πολιτική διάγνωση όπου είναι θεμιτές οι ανησυχίες, δεν επιτρέπει με το κείμενό της καμία άλλη ερμηνεία που να διχάζει τους Μοζαμβικανούς.
Το Κοινοβούλιο αυτό συμφωνεί να μην παραγνωρισθεί κανένας παράγοντας που μπορεί να θέσει σε κίνδυνο την ειρήνη και το δημοκρατικό μέλλον της Μοζαμβίκης.
Αλλά, με υπευθυνότητα, δεν παίρνει το μέρος καμίας παράταξης εξουσίας ή οποιαδήποτε θέση, παίρνει το μέρος των Μοζαμβικανών και του δικαιώματός τους για καλύτερες μέρες.
Με τον καιρό όλοι μαθαίνουμε κάτι και, σε αυτή την άσκηση πολιτικής ευθυκρισίας, το Ευρωπαϊκό Κοινοβούλιο, χωρίς να ξεχνάει τίποτε, υπενθυμίζει τα πάντα και εκφράζει την πίστη ότι οι ιθύνοντες της Μοζαμβίκης θα μπορέσουν να διαβάσουν την ουσία αυτού του ψηφίσματος, με τη βεβαιότητα ότι θα παραμείνουμε διατεθειμένοι να τους βοηθήσουμε χωρίς πατερναλισμούς οποιουδήποτε είδους.
Το ψήφισμα αυτό, κύριοι βουλευτές, πρέπει να διαβασθεί ορθά και όχι να παραποιηθεί, χωρίς να διαστρεβλώνονται οι γνήσιες ανησυχίες υπεράσπισης των θεμελιωδών αρχών που βρίσκονται στην προέλευσή του.
Το αντίθετο θα οδηγήσει σε ενθάρρυνση της βίας και θα θέσει σε κίνδυνο την ειρήνη, εις βάρος της ασφάλειας και της δημοκρατίας που οι Μοζαμβικανοί έχουν το δικαίωμα να κατακτούν μόνοι τους κάθε μέρα.
Κύριε Πρόεδρε, τι φοβερή μέρα.
Αλλη μία δολοφονία στην Καταλονία, δολοφονία στη Μοζαμβίκη, ζημιές και βλάβες στη δημοκρατική διαδικασία.
Η Ομάδα μας εκφράζει τη βαθιά αλληλεγγύη και τη συμπάθειά της προς το λαό της Μοζαμβίκης, όπως έκανε νωρίτερα σήμερα το απόγευμα προς το λαό της Ισπανίας.
Είναι σημαντικό το ότι οι παράγραφοι 3 και 4 του ψηφίσματος που έχουμε μπροστά μας λένε ότι το Κοινοβούλιο καταδικάζει κάθε χρήση βίας στις πολιτικές διαφωνίες, απευθύνει έκκληση για το σεβασμό του κράτους δικαίου και καλεί όλες τις δημοκρατικές δυνάμεις της χώρας να εδραιώσουν την ειρήνη και τη δημοκρατική διαδικασία.
Αυτά είναι λόγια που θα πρέπει να έχουμε στην καρδιά μας.
Η ειρηνική και δημοκρατική επιδίωξη πολιτικών στόχων δεν είναι απλώς ένα μέσο για την επίτευξη ενός σκοπού·είναι σύμφυτο στοιχείο κάθε σκοπού που αξίζει.
Το λέω αυτό γνωρίζοντας ότι αυτές είναι θεμελιώδεις πεποιθήσεις για τα κόμματα της Ευρωπαϊκής Ελεύθερης Συμμαχίας και των Πρασίνων σε αυτό το Σώμα.
Είναι μεγάλη μου τιμή να συστήσω την ψήφιση αυτού του ψηφίσματος.
Τουρκία
Κύριε Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών θα είχε ευχαρίστως κάνει δεκτό ένα ψήφισμα για την κατάσταση των ανθρωπίνων δικαιωμάτων και τη γενικότερη κατάσταση στις τουρκικές φυλακές μετά από τη σημερινή συζήτηση.
Λυπούμαστε που οι άλλες πολιτικές ομάδες δεν υπήρξαν διατεθειμένες να πράξουν κάτι τέτοιο σήμερα.
Όπως γνωρίζετε όλοι σας, συνεχίζονται οι κατάφορες και συστηματικές παραβιάσεις των ανθρωπίνων δικαιωμάτων στην Τουρκία.
Η κατάσταση στις φυλακές και στα αστυνομικά τμήματα είναι απολύτως απαράδεκτη, καθώς μεταξύ άλλων συνεχίζονται οι κακοποιήσεις και τα βασανιστήρια.
Πρόσφατα πολλοί κρατούμενοι κακοποιήθηκαν έως θανάτου στις τουρκικές φυλακές.
Τη στιγμή που μιλούμε διεξάγεται στις φυλακές μια ευρεία απεργία πείνας ως διαμαρτυρία κατ' αυτών των απάνθρωπων συνθηκών.
Η Τουρκία παραβιάζει τις διεθνείς συμβάσεις για τα ανθρώπινα δικαιώματα τις οποίες έχει η ίδια υπογράψει.
Ιδιαίτερα σκληρή είναι η καταπίεση κατά της Αριστεράς και των εθνικών μειονοτήτων, όπως οι Κούρδοι, αλλά και άλλες εθνικές μειονότητες όπως οι Ασσύριοι.
Ένα ακόμη παράδειγμα αυτής της καταπίεσης θα δούμε δυστυχώς την ερχόμενη Τετάρτη.
Τότε θα προσαχθεί στο Στρατοδικείο του Diyarbakir ο ασσύριος ιερέας Yussuf Akbulut.
Το μοναδικό του έγκλημα ήταν ότι είπε την αλήθεια για τη γενοκτονία των Αρμενίων και Ασσυρίων κατά τη δεκαετία του 1920.
Εφόσον καταδικαστεί, το καθεστώς της Τουρκίας θα έχει δείξει για άλλη μία φορά την περιφρόνησή του για τα ανθρώπινα δικαιώματα.
Εφόσον συνεχισθεί αυτή η κατάσταση, η Τουρκία δεν μπορεί να αρχίσει τις ενταξιακές διαπραγματεύσεις με την Ευρωπαϊκή Ένωση.
Κύριε Πρόεδρε, πριν αρχίσω την παρέμβασή μου θα ήθελα να καταδικάσω και εγώ την απόπειρα δολοφονίας που κόστισε τη ζωή σ' ένα στέλεχος εκλεγμένο από το λαό, σ' έναν μαχητή και δημοτικό σύμβουλο του Λαϊκού Κόμματος στην Καταλονία, στην Ισπανία.
Και λέγοντας αυτά, θέλω να μιλήσω πολύ σύντομα για μια ευαίσθητη κατάσταση γιατί όταν παρεμβαίνουμε σ' αυτή τη συζήτηση μπορούμε να παρασυρόμαστε από το πάθος και να μιλάμε ασταμάτητα για το πόσο λίγο σέβονται τα ανθρώπινα δικαιώματα στην Τουρκία.
Όμως είναι αλήθεια επίσης ότι η απεργία πείνας πραγματοποιείται σε μια φάση που βρίσκονται σε εξέλιξη μεταρρυθμίσεις του τουρκικού καθεστώτος, και κυρίως στον τομέα της σωφρονιστικής πολιτικής.
Αλλά λέγοντας αυτό, θέλω να αναφέρω επίσης ότι δεν πρέπει να εμπιστευόμαστε τα όμορφα λόγια και τις ωραίες προθέσεις, διότι - όπως ειπώθηκε εδώ - η Τουρκία συνεχίζει να μην δίνει αδιάσειστα σημεία σεβασμού των ανθρωπίνων δικαιωμάτων, διότι μόλις ανακοίνωσε δημοσίως ένα νόμο αμνηστίας που δεν αξίζει να καλείται έτσι, διότι συνεχίζει να μην σέβεται τα δικαιώματα των Κούρδων, διότι παραβιάζει τις διεθνείς συμφωνίες, διότι καταδιώκει τους μαχητές της Αριστεράς, διότι διώκει κόσμο για τους λόγους που αναφέρθηκαν εδώ.
Επομένως, αυτό που ζητάμε επίμονα από την Επιτροπή είναι η αυστηρή παρακολούθηση των συνθηκών που επικρατούν σ' αυτή τη χώρα που σίγουρα δεν αξίζει να θεωρείται ότι σέβεται τα ανθρώπινα δικαιώματα.
Κύριε Πρόεδρε, η σημερινή κρίση βασίζεται στην τουρκική πρόταση να μεταφερθούν οι κρατούμενοι από μεγάλες πτέρυγες σε μικρότερα κελιά.
Η μεταχείριση αυτή θα ήταν ακριβώς σαν αυτά που βλέπουμε στη Δυτική Ευρώπη ενώ, αντιμέτωπος με τις διαμαρτυρίες, ο Υπουργός Hikmet Sami Turk ανέβαλε τη μετακίνηση έτσι ώστε να δημιουργηθεί κοινωνική και πολιτική συναίνεση για τη μεταρρύθμιση των φυλακών σε όλη την Τουρκία.
Αυτή είναι σίγουρα η ορθή προσέγγιση και ευθυγραμμίζεται πλήρως με την εκφρασμένη επιθυμία της κυβέρνησης να εκπληρώσει τις πολιτικές προϋποθέσεις για τη συμφωνία σύνδεσης με την Ένωση.
Για το λόγο αυτό, εκφράζουμε την αντίθεσή μας στο ψήφισμα της Ομάδας ΕΕΑ/ΑρΠρΒΧ.
Κύριε Πρόεδρε, μπροστά στην απόγνωση των καταδικασμένων σε φυλάκιση, όλες οι χώρες της Ευρώπης και ιδιαίτερα η Γαλλία εξετάζουν τη μεταρρύθμιση των μεθόδων και των δομών που διέπουν τα σωφρονιστικά ιδρύματα με σκοπό το μεγαλύτερο σεβασμό της αξιοπρέπειας των φυλακισμένων ανεξάρτητα από τη σοβαρότητα της παράβασης που έχουν διαπράξει.
Η μέριμνα για το μεγαλύτερο δυνατό εξανθρωπισμό, χωρίς δημαγωγία, των συνθηκών κράτησης συγκεντρώνει ευρύτατη συναίνεση και ενισχύεται παντού, όπου αυτό είναι αναγκαίο, χάρη στην άγρυπνη προσοχή που δίνουν στη μέριμνα αυτή όλες οι οργανώσεις υπεράσπισης των ανθρωπίνων δικαιωμάτων.
Πιστεύουμε λοιπόν ότι είναι χρήσιμο να κληθούν όλες οι χώρες, και ιδίως οι υποψήφιες προς ένταξη στην Ευρωπαϊκή Ένωση, να ακολουθήσουν αυτή την πορεία.
Πέραν αυτών, η συζήτηση που μας συγκεντρώνει σήμερα προκλήθηκε από τη συγκίνηση που δημιούργησε η απεργία πείνας στις τουρκικές φυλακές.
Είμαι όμως ευχαριστημένος για το γεγονός ότι το θέμα αυτό δεν οδήγησε σε μια ενάρετη σύσταση εκ μέρους του Κοινοβουλίου μας, το οποίο συχνά θεωρείται ότι δίνει μαθήματα, αλλά θα ήταν χρησιμότερο, από καιρό σε καιρό, να βλέπει τι γίνεται μπροστά στα μάτια του.
Είμαι ευτυχής γι' αυτό, διότι θεωρώ ότι η απεργία πείνας, όταν δεν αποτελεί χυδαία προσποίηση, είναι μια συμπεριφορά αυτοκτονίας που οι προσωπικές μου πεποιθήσεις με εμποδίζουν να ενθαρρύνω.
Για το λόγο αυτό, εκφράζω την ικανοποίησή μου για το ότι η πολιτική ομάδα μου και νομίζω, η πλειοψηφία του Κοινοβουλίου μας, δεν παρασύρθηκε στο να απηχήσει και να εκμεταλλευθεί την υφιστάμενη κρίση.
Βεβαίως, επιθυμώ να βρουν οι τουρκικές αρχές σύντομα μια λύση για την κρίση αυτή, αλλά δεν θα ήθελα μια ανεύθυνη συμπεριφορά εκ μέρους μας να ευνοήσει, σε παγκόσμιο επίπεδο, το ξέσπασμα με μεταδοτικό τρόπο κρίσεων τόσο επίπονων.
Κύριε Πρόεδρε, κύριε Επίτροπε, κυρίες και κύριοι, θα ήθελα να εκφράσω την αλληλεγγύη της Ομάδας μου με όλους όσοι πραγματοποιούν απεργία πείνας στις τουρκικές φυλακές.
Εντούτοις, θέλω να τους ζητήσω να διακόψουν την απεργία τους, διότι εμείς στο Ευρωπαϊκό Κοινοβούλιο αλλά και στο Συμβούλιο της Ευρώπης προσπαθούμε να βελτιώσουμε την κατάσταση από κοινού - και με απολύτως καθοριστικό τρόπο - έναντι της τουρκικής κυβέρνησης, αλλά και μαζί με τις τουρκικές αρχές, επιδιώκοντας οι νέες φυλακές να μην χειροτερεύουν αλλά να βελτιώνουν την κατάσταση των κρατουμένων.
Με την ευκαιρία αυτή θα ήθελα βεβαίως να πω επίσης ότι το πρόβλημα δεν είναι αν πιστεύουμε ότι υπάρχουν πολλοί πολιτικοί κρατούμενοι.
Το γεγονός ότι υπάρχουν γενικότερα πολιτικοί κρατούμενοι σε μια χώρα υποψήφια προς ένταξη στην Ευρωπαϊκή Ένωση είναι απόλυτα καταδικαστέο.
Από την άλλη πλευρά γνωρίζουμε επίσης ότι οι σημερινές φυλακές και οι συνθήκες που επικρατούν σε αυτές συνέβαλαν στο να σημειωθούν ορισμένες εγκληματικές ενέργειες μέσα από αυτές.
Είναι σαφώς δικαίωμα της Τουρκίας να το εμποδίσει αυτό, αλλά συγχρόνως πρέπει να εξασφαλιστεί μια ανθρώπινη, αξιοπρεπής μεταχείριση των κρατουμένων στις τουρκικές φυλακές σύμφωνα με τις ατομικές τους ιδιαιτερότητες, και αυτό το υποστηρίζουμε με απόλυτη έμφαση!
Τυνησία
Κύριε Πρόεδρε, θα ήθελα καταρχάς να χαιρετίσω στα θεωρεία τους Imen Derwiche και Nourredine Ben Tisha, νέους τυνήσιους φοιτητές οι οποίοι βασανίστηκαν και φυλακίστηκαν επί πολλούς μήνες.
Το θέμα είναι επείγον και γι' αυτό αποφασίσαμε να το συμπεριλάβουμε στην ημερήσια διάταξη.
Απειλείται η ύπαρξη του πιο παλιού Συνδέσμου για τα ανθρώπινα δικαιώματα στην Αφρική και στον αραβικό κόσμο, του Τυνησιακού Συνδέσμου, παρόλο που τον έχει αναγνωρίσει ο Πρόεδρος Ben Ali.
Έχει τεθεί σε δικαστική διαδικασία εκκαθάρισης, μετά το τελευταίο του συνέδριο, το οποίο εξέλεξε διοίκηση που, προφανώς, δεν ικανοποιεί τις αρχές της Τυνησίας.
Η τύχη του θα αποτελέσει αντικείμενο της δίκης που έχει προβλεφθεί για τις 25 Δεκεμβρίου, πράγμα πολύ παράξενο επειδή η ημέρα αυτή είναι ημέρα γιορτής και για τους Μουσουλμάνους εφέτος.
Τη στιγμή που μιλάμε, οι δυνάμεις της αστυνομίας περικυκλώνουν το κτίριο του Εθνικού Συμβουλίου Ελευθεριών της Τυνησίας και τις ιδιωτικές κατοικίες ορισμένων μελών του.
Η αστυνομική αυτή ανάπτυξη εμπόδισε ήδη με τη βία τη διεξαγωγή του Εθνικού Συμβουλίου του Συνδέσμου στη Bizerte, όπως και τη συνάντηση του Εθνικού Συμβουλίου Ελευθεριών της Τυνησίας στην Τύνιδα.
Ο εκπρόσωπός του, Moncef Marzouki, κινδυνεύει να καταδικαστεί σε κάθειρξη άνω των 10 ετών στη δίκη που θα πραγματοποιηθεί μεθαύριο, δηλαδή στις 16 Δεκεμβρίου.
Τέλος, οι πολιτικοί κρατούμενοι κάνουν απεργία πείνας στις φυλακές, σε ορισμένες περιπτώσεις εδώ και δύο μήνες.
Ορισμένοι, όπως ο Bιchir Habid, βρίσκονται σε κρίσιμη κατάσταση.
Η ζωή τους διατρέχει μεγάλο κίνδυνο.
Ναι, η καταστολή εντείνεται, οι συλλήψεις, και τα απαράδεκτα βασανιστήρια πολλαπλασιάζονται.
Δεν πρόκειται πια μόνο για την καταστολή της ελευθερίας έκφρασης, συνάντησης, συνεταιρισμού· σήμερα, είναι η ίδια η ελευθερία κυκλοφορίας, έκφρασης, υποδοχής όποιου επιθυμούμε, που έχει καταστεί δύσκολο να ασκείται στην Τυνησία.
Ανδρες και γυναίκες παρενοχλούνται καθημερινά, και οι οικογένειές τους ανησυχούν.
Αυτή είναι η περίπτωση και του Mehdi Zougah, γαλλο-τυνήσιου πολίτη, τον οποίο συνέλαβαν στην Τύνιδα στις 11 του περασμένου Αυγούστου στο αεροδρόμιο.
Εδώ και τέσσερις μήνες, η σύζυγός του και τα δύο του παιδιά τον περιμένουν στη Μασσαλία.
Η υπόθεσή του θα εκδικαστεί στις 8 του προσεχούς Ιανουαρίου.
Κατηγορείται ότι συμμετείχε σε συνάντηση Τυνήσιων αντιφρονούντων στη Γαλλία, πράγμα το οποίο αρνείται.
Πρόκειται για απόλυτη αυθαιρεσία.
Οι αρχές της Τυνησίας πρέπει να ακούσουν την ανησυχία και την αγανάκτηση που εκφράζονται σε αυτή την αίθουσα.
Πρέπει να ακούσουν την εκπρόσωπο του Γενικού Γραμματέα του ΟΗΕ για τα ανθρώπινα δικαιώματα η οποία στις 7 Δεκεμβρίου εξέφρασε την πραγματική ανησυχία της και ζήτησε να δοθεί ένα τέλος στην "πρακτική του εκφοβισμού των υπερασπιστών των ανθρωπίνων δικαιωμάτων" .
Οι αρχές της Τυνησίας πρέπει τέλος να γνωρίσουν ότι είμαστε αποφασισμένοι να μην χαλαρώσουμε ούτε την προσοχή ούτε την πίεση προκειμένου να γίνουν σεβαστά τα θεμελιώδη δικαιώματα.
Κύριε Πρόεδρε, κύριε Επίτροπε, αγαπητοί συνάδελφοι, η Τυνησία έχει δεσμευθεί στο πλαίσιο της συμφωνίας σύνδεσης που την συνδέει με την Ευρωπαϊκή Ένωση να σέβεται τα ανθρώπινα δικαιώματα και τις δημοκρατικές αρχές.
Ενόψει των πολυάριθμων παραβιάσεων των ανθρωπίνων δικαιωμάτων στη χώρα αυτή, το Κοινοβούλιο ενέκρινε ψήφισμα στις 15 Ιουνίου 2000.
Αλλά τα γεγονότα είναι νωπά.
Παρά το γεγονός ότι επιστράφηκαν ορισμένα διαβατήρια, και ότι ο Πρόεδρος Ben Ali ομίλησε, με την ευκαιρία της επετείου της ανόδου του στην εξουσία, για τη δημοκρατία του Τύπου και τη βελτίωση των συνθηκών κράτησης στις φυλακές, διαπιστώνουμε σοβαρή επιδείνωση της κατάστασης των ανθρωπίνων δικαιωμάτων στην Τυνησία.
Ο Σύνδεσμος για τα ανθρώπινα δικαιώματα έχει αναστείλει τη λειτουργία του, τα γραφεία του έχουν κλείσει και ο Πρόεδρός του, Moktar Trifi, έχει κληθεί στο δικαστήριο, όπως αναφέρθηκε προηγουμένως, στις 25 Δεκεμβρίου.
Ο γενικός γραμματέας του Συνδέσμου, Khemaοs Ksila, ο οποίος έχει ήδη περάσει δύο χρόνια στη φυλακή, έχει καταδικαστεί σε υψηλό πρόστιμο που δεν μπορεί να πληρώσει και κινδυνεύει, εξαιτίας αυτού, να φυλακιστεί εκ νέου.
Ο εκπρόσωπος του Εθνικού Συμβουλίου Ελευθεριών της Τυνησίας, καθηγητής Moncef Marzouki, πρέπει να εμφανιστεί την εβδομάδα αυτή, τις 16 Δεκεμβρίου, στον ανακριτή και κινδυνεύει να του επιβληθούν δέκα χρόνια φυλάκισης.
Η ένωση πολιτών RAID ATTAC, της οποίας οι υπεύθυνοι έχουν φυλακιστεί από την αρχή του χρόνου, παραμένει απαγορευμένη.
Ο εκδοτικός οίκος Aloes, ο οποίος έχει κλείσει εδώ και αρκετούς μήνες, δεν μπορεί να συνεχίσει ελεύθερα τις εκδοτικές του δραστηριότητες.
Η δικηγόρος πολλών πολιτικών κρατούμενων, Radhia Nasraoui, δεν μπορεί να επισκεφθεί τους πελάτες της στη φυλακή.
Όταν οι υποστηρικτές και οι υπεύθυνοι των ενώσεων αυτών θέλουν να συγκεντρωθούν την ημέρα της επετείου της παγκόσμιας διακήρυξης των ανθρωπίνων δικαιωμάτων, τα σπίτια τους έχουν περικυκλωθεί από την αστυνομία και όσοι πλησιάζουν υφίστανται επίθεση στον δρόμο από ανθρώπους με πολιτικά.
Οι άνδρες αυτοί, οι γυναίκες αυτές είναι οι σημερινοί Sakharov, Vaclav Havel, Abraham Serfati και Nelson Mandela.
Πρέπει να τους συμπαρασταθούμε, επειδή υποστηρίζουν τις αξίες που μας είναι προσφιλείς και στις οποίες η κυβέρνηση και οι αρχές της Τυνησίας έχουν δεσμευθεί να είναι προσηλωμένες στο πλαίσιο της συμφωνίας σύνδεσης.
Ζητάμε λοιπόν από την Επιτροπή να ελέγξει την τήρηση των όρων και των δεσμεύσεων που έχουν αναληφθεί στο πλαίσιο αυτής της συμφωνίας.
Ζητάμε να παρέμβει επειγόντως για τις περιπτώσεις που προαναφέραμε και οι οποίες μας δημιουργούν μεγάλη ανησυχία.
Τέλος, ζητάμε από την Επιτροπή να επανεξετάσει τους όρους χρησιμοποίησης του προγράμματος MEDA-Δημοκρατία, στο οποίο είναι απίστευτο ότι οι αρχές της Τυνησίας έχουν διατηρήσει δικαίωμα ελέγχου.
Όπως συνέβη και στις χώρες της πρώην Γιουγκοσλαβίας, πιστεύουμε ότι η Ένωση θα πρέπει να στηρίξει άμεσα τις εφημερίδες, τους εκδοτικούς οίκους και τις ανεξάρτητες ενώσεις που αγωνίζονται για τη δημοκρατική έκφραση.
Κύριε Πρόεδρε, κύριε Επίτροπε, η κατάσταση στην Τυνησία είναι πραγματικά ανησυχητική.
Υπάρχουν ακόμα τουλάχιστον 1 000 κρατούμενοι στις φυλακές οι οποίες βρίσκονται εκεί εξαιτίας των απόψεών τους.
Αγωνιστές των ανθρωπίνων δικαιωμάτων, συνδικαλιστές, καθηγητές πανεπιστημίου, δημοσιογράφοι και φοιτητές αναφέρουν διαρκείς παρενοχλήσεις από τις αρχές.
Παρόλο που ήδη το 1987 η Τυνησία υπέγραψε τη σύμβαση του ΟΗΕ κατά των βασανιστηρίων, τα βασανιστήρια χρησιμοποιούνται όλο και περισσότερο και έχουν καταντήσει θεσμός στη χώρα αυτή.
Εμείς οι Φιλελεύθεροι ανησυχούμε ιδιαίτερα γι' αυτή την εξέλιξη.
Θέλουμε να υπογραμμίσουμε τρία συγκεκριμένα προβλήματα.
Οι δίκες κατά του Δρ.
Moncef Marzouki και του δικηγόρου Nejib Hosni αναφέρθηκαν ήδη στο Κοινοβούλιο.
Ξεκινούν αυτό το Σαββατοκύριακο και τη Δευτέρα.
Ο κατηγορίες είναι ιδιαίτερα ασαφείς.
Οι δίκες αυτές θα πρέπει να είναι οπωσδήποτε ανοικτές και δίκαιες.
Το δεύτερο πρόβλημα αποτελεί στην ουσία ένα μέρος του γενικότερου προβλήματος των παρενοχλήσεων εκ μέρους των αρχών.
Αφορά την απαγόρευση του Συνδέσμου για τα ανθρώπινα δικαιώματα της Τυνησίας.
Η οργάνωση αυτή είναι η παλαιότερη στην περιοχή του Μαγκρέμπ και η απαγόρευσή της προξένησε διαμαρτυρίες σε όλο τον κόσμο.
Ο απεσταλμένος του ΟΗΕ διαμαρτυρήθηκε για αυτή.
Τα μέλη αυτής της οργάνωσης αποτελούν αντικείμενο παρενοχλήσεων, δεν τους παρέχεται η δυνατότητα να συνεδριάζουν και να συναντώνται και τα παρακολουθεί ένας δυσανάλογα υψηλός αριθμός αστυνομικών.
Οι υποστηρικτές του κινήματος στο εξωτερικό δεν λαμβάνουν άδεια επιστροφής στη χώρα.
Δεν είναι σαφές τι παραβιάσεις του νόμου έχουν διαπράξει και οι κατηγορίες κατά της οργάνωσης αυτής θα πρέπει να αποσυρθούν.
Τέλος, μας ανησυχεί ιδιαίτερα η κατάσταση των απεργών πείνας στις φυλακές της χώρας.
Ένας από τους κρατουμένους, ο Rached Jaidane, έπεσε σε κώμα την προηγούμενη εβδομάδα.
Η οικογένειά του δεν πληροφορήθηκε για την κατάστασή του.
Ο νεαρός φοιτητής Bιchir Habid πραγματοποιεί απεργία πείνας από τις 18 Οκτωβρίου.
Η κατάστασή του είναι εξαιρετικά σοβαρή.
Θα πρέπει να του παρασχεθεί άμεσα ιατρική βοήθεια και να αφεθεί ελεύθερος.
Η συνεργασία μεταξύ ΕΕ και Τυνησίας είναι θετική.
Θα πρέπει να διατηρηθεί και να αναπτυχθεί περαιτέρω.
Απαραίτητη προϋπόθεση γι' αυτό είναι να σεβαστεί η Τυνησία τις συμφωνίες που έχει υπογράψει, περιλαμβανομένων και αυτών που διαλαμβάνουν ρήτρες για τα ανθρώπινα δικαιώματα.
Προκειμένου να συζητηθούν αυτά τα προβλήματα θα παρακαλούσα την Επιτροπή να αναλάβει πρωτοβουλία προκειμένου να συγκληθεί μία έκτακτη συνεδρίαση του συμβουλίου σύνδεσης ΕΕ-Τυνησίας, έτσι ώστε να συζητηθούν το ταχύτερο δυνατό τα προβλήματα των ανθρωπίνων δικαιωμάτων.
Κύριε Πρόεδρε, καταρχάς θα ήθελα να εκφράσω τις ευχαριστίες μου για την αλληλεγγύη που εξέφρασαν οι συνάδερφοί μου για την τελευταία δολοφονία από την τρομοκρατική οργάνωση ΕΤΑ.
Σας πληροφορώ ότι στην αρχή αυτής της συνόδου τηρήθηκε ενός λεπτού σιγή εις μνήμη του θύματος και υπενθυμίζω ότι ήταν ένας ακόμα δημοτικός σύμβουλος του Λαϊκού Κόμματος ο οποίος, όπως και πολλοί σοσιαλιστές μαχητές κι άλλοι πολλοί που υπηρετούν το κράτος, προστίθεται στους νεκρούς που συνεχίζουν να είναι παρόντες.
Η Ομάδα μου, όπως και το Ευρωπαϊκό Κοινοβούλιο, είναι ιδιαίτερα ευαίσθητη με την κατάσταση των ανθρωπίνων δικαιωμάτων στην Τυνησία και στον υπόλοιπο κόσμο.
Αυτή η ανησυχία με ώθησε να μιλήσω τις τελευταίες εβδομάδες δύο φορές με τον πρόεδρο του τυνησιακού Συνδέσμου των ανθρωπίνων δικαιωμάτων.
Επίσης, κύριε Πρόεδρε, είχα την ευκαιρία να επισκεφτώ τη χώρα - που δεν γνώριζα - και κατά τη διάρκεια αυτής της επίσκεψης, μπόρεσα να διαπιστώσω ότι η Τυνησία είναι μια χώρα που πραγματοποίησε σημαντικές προόδους στον οικονομικό τομέα και στην καταπολέμηση της φτώχειας, προωθώντας την αναγκαιότητα μιας εύπορης μεσαίας τάξης.
Πραγματοποιήθηκαν επίσης σημαντικές βελτιώσεις στην ένταξη και ενσωμάτωση της γυναίκας στην πολιτική, οικονομική και κοινωνική ζωή, και πιστεύω ότι δεν πρέπει να ξεχνάμε τον παράγοντα σταθερότητας και μετριοπάθειας που προτάσσει η χώρα απέναντι στην απειλή και στους κινδύνους του ολοκληρωτισμού.
Όλα αυτά δεν σημαίνουν, φυσικά, ότι αυτές οι πρόοδοι στην οικονομία δεν πρέπει να επεκταθούν και στον πολιτικό τομέα, και ότι δεν πρέπει να προχωρήσει η ανολοκλήρωτη διαδικασία μεταρρύθμισης, ιδιαίτερα σε ότι αφορά τα θεμελιώδη δικαιώματα και ελευθερίες.
Οι μεταρρυθμίσεις που ανακοινώθηκαν από τον Πρόεδρο Ben Alν τον περασμένο Νοέμβριο ακολουθούν ακριβώς το πνεύμα και το γράμμα του τελευταίου ψηφίσματος που εγκρίθηκε από το Ευρωπαϊκό Κοινοβούλιο, και το μόνο που μένει τώρα είναι να υλοποιηθούν.
Γι' όλα αυτά, κύριε Πρόεδρε, μαζί με την αδιαμφισβήτητη και αναπόφευκτη δέσμευσή μας για το θέμα των ανθρωπίνων δικαιωμάτων και τον τυνησιακό Σύνδεσμο, θέλω να είμαστε επίσης ικανοί, με ισορροπημένο τρόπο, χωρίς να μεγαλοποιήσουμε ή να αποκρύψουμε κάτι, να κρίνουμε τη γενική κατάσταση της χώρας αντικειμενικά, να συγκρίνουμε την κατάστασή της σε σχέση με άλλες χώρες της Αφρικής και, κυρίως, με τις άμεσα γειτονικές χώρες, την Αλγερία και τη Λιβύη, που δεν αποτελούν ακριβώς πρότυπο σεβασμού των ανθρωπίνων δικαιωμάτων.
Verts/ALE).
(FR) Κύριε Πρόεδρε, αγαπητοί συνάδελφοι, έξι μήνες μετά το ψήφισμα του Ευρωπαϊκού Κοινοβουλίου που ζητούσε από την κυβέρνηση της Τυνησίας να δώσει τέλος στην παραβίαση των ανθρωπίνων δικαιωμάτων, να παρέμβει υπέρ των θεμελιωδών ελευθεριών, υπέρ του κράτους δικαίου και της ανάπτυξης της κοινωνίας των πολιτών, το καθεστώς της Τυνησίας, μα την αλήθεια, συσσωρεύει τις παραβιάσεις και προβαίνει σε γενικευμένη αστυνομική καταστολή.
Παραβρέθηκα προσωπικά, στις 24 του τελευταίου Νοεμβρίου, σε μια παρωδία δίκης, όπου οι κατηγορούμενοι, που έκαναν απεργία πείνας για 90 ημέρες, ανίκανοι να κουνηθούν ή να μιλήσουν, καταδικάστηκαν σε κάθειρξη 17 ετών.
Είδα μπροστά στις φυλακές, στις 9 Απριλίου, στην Τύνιδα, με ποιο τρόπο εκατοντάδες αστυνομικοί εμπόδισαν τη συγκέντρωση αλληλεγγύης που είχαν οργανώσει οι δημοκράτες.
Παραβρέθηκα στην αλλαγή διοίκησης του Συνδέσμου ανθρωπίνων δικαιωμάτων, μία εβδομάδα πριν τεθεί υπό δικαστική εποπτεία.
Ο καθημερινός εκφοβισμός και η κακομεταχείριση όλων των δημοκρατών έχει πράγματι γενικευθεί.
Καταδιώκονται οι δημοκράτες, όπως ο Hamma Hammami, που καταδικάστηκε σε 9 χρόνια φυλάκιση ή ο Moncef Marzouki, του οποίου λέγεται ότι η δίκη θα γίνει μεθαύριο.
Όλες οι συναντήσεις, οι συγκεντρώσεις, όπως η εθνική συνάντηση που οργάνωσε το Εθνικό Συμβούλιο Ελευθεριών της Τυνησίας στις 10 Δεκεμβρίου, έχουν απαγορευθεί εκ των πραγμάτων λόγω της αστυνομικής βίας.
Οποιαδήποτε ελεύθερη και ανεξάρτητη έκφραση λογοκρίνεται, όπως μαρτυρεί η κατάσχεση των βιβλίων του Taoufik Ben Brik.
Τι να ειπωθεί, τι να πράξει κανείς, με ποιο τρόπο να αντιμετωπιστεί η πρόκληση αυτή, η δικιά μας, η πρόκληση των διεθνών μας δεσμεύσεων;
Η έγκριση από το Κοινοβούλιο του απαιτητικού ψηφίσματος που μας έχει προταθεί θα αποδείξει ότι όχι, δεν είμαστε αποφασισμένοι να παραιτηθούμε.
Η σύγκληση συνεδρίασης του Συμβουλίου Σύνδεσης που θα είναι αφιερωμένη στην κατάσταση των ανθρωπίνων δικαιωμάτων στην Τυνησία πρέπει να συνοδευτεί από απτά αποτελέσματα ·.
(Ο Πρόεδρος αφαιρεί το λόγο από τον ομιλητή)
Κύριε Πρόεδρε, κυρίες και κύριοι, ας διατηρήσουμε κάποιο μέτρο, σας παρακαλώ.
Δύο φορές, κατά το τρέχον έτος, έχει κατηγορηθεί η Τυνησία ενώπιον του Σώματος και θα μπορούσαμε να διερωτηθούμε πού στηρίζεται η επιμονή μας, εφόσον δεν βλέπουμε τι την αιτιολογεί κατά βάθος.
Βέβαια, η δημοκρατική διαδικασία δεν έχει σίγουρα ολοκληρωθεί στην Τυνησία, όπως συμβαίνει σε πάρα πολλές χώρες του κόσμου, ή συνέβαινε πριν από έναν αιώνα στις ίδιες μας τις χώρες.
Δεν θα ανεχόμασταν συνεχείς παρεμβάσεις από τρίτες χώρες.
Ιδού όμως μια χώρα, που έχει να δείξει πολλές και θεαματικές επιτυχίες στην πορεία της ανάπτυξης - που είναι ίσως το πρώτο των ανθρωπίνων δικαιωμάτων.
Η ανάπτυξη ήταν της τάξης του 6% το 1998 και τα αποτελέσματά της κατανεμήθηκαν ισότιμα εφόσον το ποσοστό της φτώχειας, σύμφωνα με τον ΟΗΕ είναι κάτω από 10%.
Δεν συμβαίνει το ίδιο σε όλες τις πλούσιες χώρες.
Το 80% των Τυνήσιων διαθέτουν τη δική τους κατοικία, το εν τρίτο του προϋπολογισμού αφορά τις κοινωνικές μεταφορές ενώ ένα άλλο τρίτο είναι αφιερωμένο στην εκπαίδευση.
Προσθέτω ότι η Τυνησία είναι η πρώτη χώρα, μέλος του Αραβικού Συνδέσμου, που κατήργησε τη διγαμία.
Αυτή είναι η χώρα την οποία κατηγορούμε αδιάκοπα για υποθέσεις που πλησιάζουν ορισμένες φορές τα όρια του παράλογου - συμπεριλαμβανομένης, αγαπητή κυρία, της προσωπικότητας του κ. Ben Brik - ενώ θα έπρεπε να θεωρείται ένας από τους βασικούς εταίρους μας.
Δεν μπορούμε παρά να διαπιστώσουμε μια περίεργη μηχανορραφία και θα ήθελα να πω στην Τυνησία ότι εάν η Ευρώπη φαίνεται να της γυρνάει την πλάτη, η Γαλλία θα συνεχίσει να βλέπει σε αυτήν έναν από τους βασικούς εταίρους της.
(Ο Πρόεδρος αφαιρεί το λόγο από τον ομιλητή)
.
(ΕΝ) Κύριε Πρόεδρε, επιτρέψτε μου να απαντήσω σύντομα στις τέσσερις σημαντικές συζητήσεις που μόλις έγιναν σχετικά με θέματα ανθρωπίνων δικαιωμάτων.
Πρώτα για τη Χιλή.
Η Επιτροπή θα ήθελε να ευχαριστήσει το Ευρωπαϊκό Κοινοβούλιο για την πρωτοβουλία που ανέλαβε προτείνοντας διάφορα σχέδια ψηφίσματος για την υπόθεση Πινοσέτ και την εδραίωση της δημοκρατίας στη Χιλή.
Ελπίζω ότι σε αυτήν την υπόθεση το χιλιανό σύστημα δικαιοσύνης θα εξακολουθήσει να επιδεικνύει ανεξαρτησία και αποτελεσματικότητα.
Η κυβέρνηση της Χιλής πολύ ορθά απέφυγε να παρέμβει στην ανεξαρτησία της δικαστικής εξουσίας.
Η Επιτροπή υπήρξε πάντοτε πλήρως ταγμένη στην αρχή του σεβασμού των δημοκρατικών αρχών και των θεμελιωδών ανθρωπίνων δικαιωμάτων και γι' αυτό στήριξε ουσιαστικά και απτά τη διαδικασία μετάβασης στη δημοκρατία στη Χιλή.
Το 1990 δημιουργήθηκε η γραμμή προϋπολογισμού B7-703 - διαδικασία εκδημοκρατισμού στη Λατινική Αμερική - για την στήριξη της μεταβατικής διαδικασίας στη Χιλή και στην Κεντρική Αμερική και αργότερα επεκτάθηκε σε όλη τη Λατινική Αμερική.
Η εμπειρία μας στη Χιλή στον τομέα της δημοκρατίας και των ανθρωπίνων δικαιωμάτων ήταν ζωτική για μεταγενέστερα προγράμματα σε άλλες χώρες.
Όπως γνωρίζει το Σώμα, η Ευρωπαϊκή Ένωση βρίσκεται σε μία διαδικασία διαπραγματεύσεων για τη σύναψη μίας συμφωνίας πολιτικής και οικονομικής σύνδεσης με τη Χιλή.
Πήγα ο ίδιος στο Σαντιάγκο πριν από λίγες εβδομάδες, μόλις πριν από τον τρίτο γύρο των διαπραγματεύσεων με τη Χιλή.
Είχαμε μία μεγάλη ομάδα αξιωματούχων εκεί.
Οι διαπραγματεύσεις πήγαν εξαιρετικά καλά, είμαι πανευτυχής που εντείνονται και ελπίζω να καταλήξουν σε αυτά στα οποία αναφέρθηκε ο αξιότιμος βουλευτής.
Η συμφωνία αυτή, όπως είπε, θα περιλαμβάνει τους τομείς του πολιτικού διαλόγου καθώς και το εμπόριο και τη συνεργασία.
Σύμφωνα με την εντολή διαπραγμάτευσης, θα επιμείνουμε να περιληφθεί στη συμφωνία μία δημοκρατική ρήτρα η οποία θα επιτάσσει το σεβασμό των δημοκρατικών αρχών και των θεμελιωδών ανθρωπίνων δικαιωμάτων.
Ζητούμε επίσης η αρχή του κράτους δικαίου να αποτελέσει τη βάση της συμφωνίας.
Μπορώ ήδη να πω ότι η χιλιανή κυβέρνηση φαίνεται να συμφωνεί πλήρως με αυτήν την προσέγγιση των διαπραγματεύσεών μας.
Τόσο ο Πρόεδρος όσο και εγώ μιλήσαμε στην ίδια διάσκεψη στη Χιλή και με ευχαρίστησή μου μπορώ να πω ότι, οι ομιλίες μας είχαν αξιοσημείωτες ομοιότητες ως προς τα κύρια σημεία στα οποία πρέπει να εστιαστούν οι προσπάθειές μας μετά από τη διάσκεψη κορυφής στο Ρίο και πριν από τη διάσκεψη κορυφής στη Μαδρίτη, η οποία θα καταγράψει την πρόοδο που έχει σημειωθεί στις σημαντικές σχέσεις μας με τις χώρες της Λατινικής Αμερικής.
Σχετικά με τη Μοζαμβίκη, μία χώρα που επισκέφθηκα αρκετές φορές όταν ήμουν Υπουργός Ανάπτυξης, η Επιτροπή γνωρίζει ότι η Μοζαμβίκη διανύει ένα κρίσιμο στάδιο στην εδραίωση της δημοκρατίας της.
Τα τραγικά γεγονότα του τελευταίου μήνα αιφνιδίασαν όχι μόνο τη διεθνή κοινότητα αλλά και το μεγαλύτερο μέρος της κοινωνίας της Μοζαμβίκης.
Η Επιτροπή ανέλαβε μία σειρά πρωτοβουλίες απευθύνοντας έκκληση για διάλογο και συμφιλίωση.
Μεταξύ αυτών συμπεριλαμβάνονται συζητήσεις με τον Πρόεδρο Chissano κατά την επίσκεψή του στον Πρόεδρο Prodi και τον Επίτροπο Nielson στις 16 Νοεμβρίου, τις οποίες ακολούθησαν συνομιλίες με τον Υπουργό Εξωτερικών στο Gabarone, στην συνάντηση SADC - Ευρωπαϊκής Ένωσης.
Μετά από αυτές τις συναντήσεις έγιναν δημόσιες δηλώσεις οι οποίες καταδίκαζαν τη χρήση βίας και υποστήριζαν μέτρα για την παραπομπή των υπευθύνων στη δικαιοσύνη.
Καταλαβαίνουμε ότι οι επικεφαλής της αντιπροσωπείας της Ευρωπαϊκής Ένωσης παρακολουθούν στενά την πολιτική κατάσταση στη χώρα.
Συναντήθηκαν με τον Υπουργό Εξωτερικών στις 8 Δεκεμβρίου και είμαστε σε επαφή με την Προεδρία τόσο στην Ευρώπη όσο και στη Μοζαμβίκη για να αξιολογήσουμε το κατάλληλο επίπεδο πολιτικής πρωτοβουλίας της Ευρωπαϊκής Ένωσης.
Αν και δεν θέλω να μειώσω τη σημασία της, η κατάσταση, μολονότι σοβαρή, δεν φαίνεται να βρίσκεται εκτός ελέγχου και υπάρχει κάποια ανησυχία ότι η εξωτερική παρέμβαση μπορεί να βλάψει τις πιθανότητες των δύο πλευρών να καταλήξουν σε κάποια μορφή διαπραγματευτικού συμβιβασμού.
Από την άλλη πλευρά, είναι σημαντικό να επιμείνουμε να δημοσιευτούν τα αποτελέσματα των ερευνών για όλους τους θανάτους και να διευκρινιστούν οι ευθύνες.
Τις επόμενες εβδομάδες, θα πρέπει να λάβουμε υπόψη τα αποτελέσματα του διαλόγου μεταξύ των δύο πολιτικών ηγετών ή την τυχόν απουσία τέτοιου διαλόγου.
Προφανώς, ελπίζουμε ότι οι πολιτικοί ηγέτες θα μπορέσουν να συναντηθούν και να βρουν μία διέξοδο από το σημερινό αδιέξοδο και είμαστε έτοιμοι να στηρίξουμε κάθε χρήσιμο βήμα για διαμεσολάβηση προκειμένου να αποτρέψουμε τυχόν μελλοντική σύγκρουση.
Πολλοί αξιότιμοι βουλευτές αναφέρθηκαν στην κατάσταση των φυλακισμένων στην Τουρκία.
Η Επιτροπή συμμερίζεται τις ανησυχίες που εκφράστηκαν για την κατάσταση των Τούρκων κρατουμένων που βρίσκονται σε απεργία πείνας.
Η κατάσταση της υγείας μερικών από αυτούς τους κρατούμενους είναι εξαιρετικά ανησυχητική.
Η Επιτροπή παροτρύνει τις τουρκικές αρχές να κάνουν ό,τι μπορούν για να βάλουν ένα τέλος σε αυτήν την ανησυχητική κατάσταση.
Χαιρετίζουμε την πρόσφατη απόφαση του τούρκου Υπουργού Δικαιοσύνης να αναβάλει τη μεταφορά των κρατουμένων στις φυλακές τύπου F - οι οποίες περιγράφηκαν πολύ καλά από την αξιότιμο βουλευτή - για αόριστο χρονικό διάστημα και την επιθυμία του να επιτύχει αυτό που αποκαλείται, απ' ό,τι κατάλαβα, "κοινωνική συναίνεση" για το ζήτημα αυτό.
Η αντίθεση στις φυλακές τύπου F είναι ένας από τους λόγους για τη σημερινή απεργία πείνας των κρατουμένων.
Τέλος, η Επιτροπή υπενθυμίζει ότι η βελτίωση των συνθηκών κράτησης στις τουρκικές φυλακές περιέχεται στη συμφωνία σύνδεσης με την Τουρκία, η οποία υιοθετήθηκε από την Επιτροπή στις 8 Νοεμβρίου και επομένως αποτελεί προϋπόθεση για την ένταξή της.
Στο έγγραφο της συμφωνίας σύνδεσης, η προσαρμογή των συνθηκών κράτησης έτσι ώστε να ευθυγραμμιστούν με τους ελάχιστους κανόνες του ΟΗΕ για τη μεταχείριση των κρατουμένων και με άλλους διεθνείς κανόνες αντιμετωπίζεται ως μεσοπρόθεσμη προτεραιότητα.
Τέλος, τα αξιότιμα μέλη μου έδωσαν την ευκαιρία να παρουσιάσω τον περασμένο Ιούνιο τη θέση της Επιτροπής για τις σχέσεις με την Τυνησία, κατά τη διάρκεια της συνόδου της Ολομέλειας.
Μπόρεσα να εξηγήσω τους λόγους για τους οποίους η Επιτροπή θεωρεί σκόπιμο σε αυτό το στάδιο να χρησιμοποιήσει τα θετικά εργαλεία που διαθέτει βάσει της ευρωμεσογειακής εταιρικής συμφωνίας, συγκεκριμένα τον πολιτικό διάλογο και την κοινοτική χρηματοδότηση, για την αντιμετώπιση του θέματος των ανθρωπίνων δικαιωμάτων στην Τυνησία.
Έκτοτε μεσολάβησαν κάποιες εξελίξεις, ορισμένες καλές και άλλες οπωσδήποτε άσχημες.
Η αρμοδιότητα για τις φυλακές μεταφέρθηκε στο Υπουργείο Δικαιοσύνης, δόθηκε χάρη σε ορισμένους πολιτικούς κρατούμενους και το συνέδριο της Ένωσης της Τυνησίας για τα Ανθρώπινα Δικαιώματα πραγματοποιήθηκε χωρίς επεισόδια.
Από την άλλη πλευρά, πληροφορηθήκαμε ότι γίνονται απεργίες πείνας από τους πολιτικούς κρατούμενους, αμφισβητήθηκε η νομιμότητα της εκλογής του νέου διοικητικού συμβουλίου του Συνδέσμου της Τυνησίας για τα Ανθρώπινα Δικαιώματα και ελήφθησαν μέτρα - όπως αναφέρθηκε κατά τη διάρκεια της συζήτησής μας - κατά του καθηγητή Marzouki και άλλων.
Όσο για το τι μπορούμε να κάνουμε, παραμένω πεπεισμένος, όπως είπα τον περασμένο Ιούνιο, ότι πρέπει να χρησιμοποιήσουμε σωστά τα θετικά εργαλεία της εταιρικής μας σχέσης για να στηρίξουμε όλους όσους εργάζονται για τη βελτίωση των ανθρωπίνων δικαιωμάτων στην Τυνησία και η αξιότιμη βουλευτής έκανε ένα σημαντικό σχόλιο επάνω σε αυτό το ζήτημα.
Οι επικεφαλής της αντιπροσωπείας μας στην Τύνιδα παρακολουθούν στενά την τρέχουσα δικαστική υπόθεση και εντείνουν τις επαφές με τις αρχές της Τυνησίας σχετικά με αυτές τις περιπτώσεις.
Εντείνουμε τον πολιτικό διάλογο με τη χώρα.
Στο μέτωπο της χρηματοδότησης, και με αυτό απαντώ απευθείας στα σημαντικά σχόλια της αξιότιμου βουλευτή και είναι ένας τομέας όπου έχουμε εμπειρία από άλλες χώρες, οι εκπρόσωποι της Επιτροπής στην Τύνιδα εντείνουν τις προσπάθειές τους να ξεκινήσουν πολύ σύντομα δύο προγράμματα: ένα για τη στήριξη των δημοσιογράφων και το άλλο για τη στήριξη μη κυβερνητικών οργανώσεων.
Τέλος, θα ήθελα να αναφέρω τον καίριο ρόλο του Κοινοβουλίου, το οποίο συνέβαλε στη δημιουργία συνείδησης και στην εντατικοποίηση του διαλόγου για αυτά τα θέματα μέσω κοινοβουλευτικών επισκέψεων και δημόσιων συζητήσεων όπως αυτή εδώ.
Ελπίζω ότι αυτό θα οδηγήσει σε μία αυξανόμενη σύγκλιση θέσεων σχετικά με τα ανθρώπινα δικαιώματα με τους τυνήσιους εταίρους μας.
Όποια οικονομική πρόοδος, όποια κοινωνική πρόοδος και αν επιτευχθεί στην Τυνησία, ξέρω ότι το Κοινοβούλιο θα επανέλθει στις ανησυχίες του για αυτά τα θέματα όσο υπάρχουν λόγοι για να τις εκφράζει.
Ακτή του Ελεφαντοστού
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0906/2000 του κ. Sylla και άλλων, εξ ονόματος της Ομάδας ΕΕΑ/ΑρΠρΒΧ·
B5-0912/2000 του κ. Van Hecke, εξ ονόματος της Ομάδας ΕΛΚ-ΕΔ·
B5-0919/2000 του κ. Martνnez Martνnez και άλλων, εξ ονόματος της Ομάδας ΕΣΚ·
B5-0927/2000 της κ. Maes και της κ. Isler-Bιguin, εξ ονόματος της Ομάδας ΠΡΣ/ΕΕΣ·
B5-0934/2000 του κ. van den Bos και της κ. Dybkjaer, εξ ονόματος της Ομάδας ΦΙΛ,
σχετικά με την Ακτή του Ελεφαντοστού.
Κύριε Πρόεδρε, κύριε Επίτροπε, αγαπητοί συνάδελφοι, η Ακτή του Ελεφαντοστού έχει μπει σε μία δαιμονική λογική και η κατάσταση εξακολουθεί να χειροτερεύει.
Παίζοντας με την έννοια της εθνικής ταυτότητας προκειμένου να αποκλεισθεί ο κ. Ouattara από την πολιτική ζωή, η εξουσία ανοίγει το δρόμο σε μία εθνοτική διένεξη.
Πέρα από τον κ. Ouattara, το σύνολο των πληθυσμών του Βορρά, όλοι οι Μουσουλμάνοι, όλα τα άτομα με ξενικό όνομα απειλούνται σήμερα από τις διώξεις και τις βιαιότητες.
Οι δεκάδες θάνατοι των τελευταίων ημερών με κάνουν να φοβάμαι το χειρότερο.
Η συνέχιση της πολιτικής αυτής δεν μπορεί παρά να οδηγήσει σε ένα λουτρό αίματος, όπως έχει ήδη συμβεί σε άλλες χώρες.
Ο Laurent Gbagbo πρέπει να ξεκινήσει μια πραγματική πολιτική εθνικής συμφιλίωσης, η οποία θα σταματήσει τη συζήτηση σχετικά με την εθνική ταυτότητα, πρέπει να προβεί στην τροποποίηση του ρατσιστικού συντάγματος και στη διεξαγωγή δημοκρατικών εκλογών στις οποίες θα συμμετέχουν όλοι οι υποψήφιοι, δεδομένου ότι στην αντίθετη περίπτωση, θα αυξηθούν οι κίνδυνοι απόσχισης και εμφυλίου πολέμου.
Τι νομιμότητα μπορεί να αποδοθεί σε μια κοινοβουλευτική εκλογή όπου συμμετείχε μόνο το 34% του πληθυσμού, ενώ εκατομμύρια άνθρωποι μποϊκοτάρισαν την ψηφοφορία αυτή.
Εκφράσαμε ικανοποίηση, κύριε Επίτροπε, κατά την αναχώρηση του στρατηγού Guei.
Εάν θέλουμε σήμερα να παραμείνουμε αξιόπιστοι, πρέπει να είμαστε αυστηροί με τον Laurent Gbagbo, για να αποφευχθεί αυτή η επικίνδυνη και ανεξέλεγκτη τροπή.
Και δεν είναι τυχαίο το γεγονός ότι ο ΟΑΕ και πολλοί αρχηγοί αφρικανικών κρατών καταδίκασαν ευθέως το ζήτημα της εθνικής ταυτότητας.
Γνωρίζουν πολύ καλά ότι μια εθνοτική ή αυτονομιστική διένεξη στην Ακτή του Ελεφαντοστού θα μπορούσε να οδηγήσει σε προβλήματα σε ολόκληρη την περιοχή.
Δεν μπορούμε να μην λάβουμε υπόψη μας, κύριε Πρόεδρε, κύριε Επίτροπε, τη στάση αυτή.
Κύριε Πρόεδρε, όπως ανέφερε ο συνάδελφός μας, κ. Sylla, με ανακούφιση είχαμε αποδεχθεί την απαρχή της επιστροφής της Ακτής του Ελεφαντοστού στο δρόμο του κράτους δικαίου με τη διεξαγωγή των πρόσφατων προεδρικών εκλογών και την αποτυχία της προσπάθειας διατήρησης στην εξουσία του στρατηγού Guei.
Με βάση αυτή την ελπίδα, συνεχίσαμε να παρακολουθούμε με μεγάλο ενδιαφέρον την έκβαση των πρόσφατων γεγονότων, τα οποία αιματοκύλισαν για μια ακόμη φορά την όμορφη αυτή χώρα με κίνδυνο να διασπαστεί το βόρειο τμήμα της από το νότιο για λόγους εθνοτικούς και θρησκευτικούς.
Δεν μπορούμε παρά να καταδικάσουμε αυτήν την επιστροφή προς το παρελθόν, και να καλέσουμε τους σημερινούς ιθύνοντες να κατευνάσουν τους φόβους, πριν κλιμακωθεί η βία και η εκδίκηση, των οποίων θρηνήσαμε τις καταστροφικές επιπτώσεις, που προκλήθηκαν από τις ίδιες διακρίσεις, σε άλλα σημεία του πλανήτη και στην ίδια την καρδιά της Ευρώπης στο τέλος αυτού του αιώνα.
Η αποστολή της Ευρωπαϊκής Ένωσης είναι να διευρύνει στους κόλπους της το χώρο ειρήνης και σταθερότητας που οι ιδρυτές της κατάφεραν να εγκαθιδρύσουν από τις δύο πλευρές του Ρήνου πριν από πενήντα χρόνια.
Αυτό μπόρεσε να επιτευχθεί μόνο χάρη στη συμφιλίωση, με το σεβασμό των ταυτοτήτων κάθε μιας από τις άλλοτε αντίπαλες κοινότητες.
Αυτό που τότε ήταν όνειρο, έγινε πραγματικότητα.
Αυτή είναι η πρόκληση που αντιμετωπίζουν σήμερα οι υπεύθυνοι που βρίσκονται στην εξουσία της Ακτής του Ελεφαντοστού.
Ευχόμαστε να έχουν το κουράγιο να αναλάβουν την πρόκληση αυτή και θα κάνουμε ό,τι είναι δυνατόν για να τους βοηθήσουμε.
Κύριε Πρόεδρε, εδώ και μήνες φθάνουν οι ειδήσεις από την Ακτή του Ελεφαντοστού προκαλώντας δικαιολογημένο πανικό στην ευρωπαϊκή κοινή γνώμη και την ανάλογη ανησυχία στο Ευρωπαϊκό Κοινοβούλιο.
Αυτή η έκρυθμη κατάσταση κατέπληξε πολλούς διότι συνέβη σε μια χώρα ήσυχη, σχετικά εύπορη, με θεσμούς που λειτουργούσαν κανονικά και με μια κοινωνία που συμβίωνε ικανοποιητικά.
Τα τραυματικά γεγονότα που έλαβαν χώρα εκεί μεταφέρουν ξεκάθαρα τη διαδικασία υποβάθμισης που ζει όλη η αφρικανική ήπειρος.
Στην Ακτή του Ελεφαντοστού αυτή η υποβάθμιση ήταν δραματική σε σχέση με την οικονομία.
Η υποχώρηση της τιμής του κακάο, το συντριπτικό βάρος του εξωτερικού χρέους, η αύξηση της τιμής των καυσίμων μεταξύ άλλων παραγόντων, οδήγησε σε μια κατάσταση στο εσωτερικό με αυξανόμενες εντάσεις, με μια αξιοσημείωτη υποβάθμιση του κοινωνικού κλίματος, με αύξηση της ανεργίας και της φτώχειας.
Η ξενοφοβία συνάντησε σε αυτό το υπόβαθρο το κατάλληλο κλίμα για να αναπτυχθεί με πολιτικές δυνάμεις διαθέσιμες να την χρησιμοποιήσουν ανάλογα με τα συμφέροντα τους, γύρω από το θέμα της ivoiritι και κάνοντάς την αντικείμενο της εχθρότητάς τους προς τους ριζοσπάστες μετανάστες εδώ και δεκαετίες.
Υπό αυτές τις συνθήκες ανέλαβαν την εξουσία οι στρατιωτικοί, οι οποίοι, όπως πάντα, το μόνο που έκαναν ήταν να επιδεινώσουν την κατάσταση.
Γενικεύτηκαν οι βιαιότητες, κυρίως προς τον πληθυσμό των μεταναστών ή προς τους πολίτες που προέρχονταν από το βορρά ή από γειτονικές χώρες.
Η πολιτική διαρθρωτική διαδικασία για την αποκατάσταση της δημοκρατικής νομιμότητας δεν εκπλήρωσε τις ελπίδες που είχαν εναποθέσει ορισμένοι στην ολοκλήρωσή της.
Ύστερα από τις αμφιλεγόμενες προεδρικές εκλογές, το Ευρωπαϊκό Κοινοβούλιο επέμεινε στη διακήρυξη διεκδίκησης ελεύθερων, δίκαιων και πλουραλιστικών κοινοβουλευτικών εκλογών στις 10 Δεκεμβρίου.
Σήμερα, πρέπει να παραδεχτούμε ότι οι απαιτήσεις μας δεν εκπληρώθηκαν.
Το πιο σοβαρό είναι ότι σε 32 εκλογικές περιφέρειες ούτε καν έλαβαν χώρα εκλογές, επομένως η κρίση της νομιμότητας είναι ακόμα πιο ξεκάθαρη.
Πρέπει, λοιπόν, να δημιουργήσουμε τις πολιτικές συνθήκες για να τεθεί τέλος στον αποκλεισμό, για να επιτραπεί η συμμετοχή του αντιπολιτευτικού κόμματος Συναγερμός των Ρεπουμπλικάνων (RDR) κι άλλων πολιτικών δυνάμεων στη δημοκρατική διαδικασία και να εξασφαλιστεί, τουλάχιστον, υπό αυτές τις συνθήκες, σε αναμονή των εκλογών του Ιανουαρίου, ότι μπορεί να ανοιχθεί ο δρόμος επιστροφής προς τη δημοκρατική ομαλότητα.
Το πρόβλημα δεν είναι η διεξαγωγή γενικών εκλογών με οποιοδήποτε κόστος.
Για να μπορέσουν αυτές να ξεκαθαρίσουν την παρούσα κατάσταση, χρειάζεται πρώτα να δημιουργηθούν οι προϋποθέσεις για να μπορέσουν αυτές οι εκλογές να διεξαχθούν σε κλίμα ειρήνης και συμφιλίωσης.
Οι προϋποθέσεις είναι: ότι κανείς δε θα νιώθει αποκλεισμένος, ότι θα καταργηθεί το Ανώτατο Δικαστήριο που θεσπίστηκε από τη στρατιωτική εξουσία, και ότι ο πρωθυπουργός του κράτους θα εμπλακεί χωρίς ασάφειες στη διαδικασία αποκατάστασης της δημοκρατίας και ότι θα εισακούονται οι γνώμες της Επιτροπής για την εθνική συμφιλίωση.
Κύριε Πρόεδρε, όπως παρατήρησε ο Δικαστής Stevens χθες, δεν είναι καλό για το κράτος δικαίου ή τη δημοκρατία να παρεμβαίνουν οι δικαστές στη δικαστική διαδικασία και να απαγορεύουν την καταμέτρηση ψήφων υπέρ της μίας ή της άλλης πλευράς.
Αυτό ακριβώς συνέβη και στην Ακτή του Ελεφαντοστού και μάλιστα με ακόμη χονδροειδέστερο τρόπο, απ' ό,τι κατάλαβα.
Είδαμε μία εξαιρετικά άδικη παρέμβαση και την διατάραξη μίας σωστής εκλογικής διαδικασίας.
Εμείς εδώ στο Κοινοβούλιο πρέπει να αγωνιστούμε για το δικαίωμα του λαού της ακτής του Ελεφαντοστού - και οποιουδήποτε άλλου - σε ένα δίκαιο και σωστά οργανωμένο δημοκρατικό σύστημα χωρίς κομματικούς δικαστές.
Γνωρίζουμε ότι σε αυτήν την περίπτωση η Ευρωπαϊκή Ένωση έχει κάποια δύναμη μέσω του άρθρου 96 της Συμφωνίας Εταιρικής Σχέσης του Κοτονού.
Με αυτό το ψήφισμα, προτρέπουμε την Επιτροπή να χρησιμοποιήσει αυτό το μοχλό και ελπίζουμε πως θα το κάνει.
Κύριε Πρόεδρε, δεν μπορούμε να καταδικάσουμε την ξενόφοβη και εθνικιστική πολιτική των κυβερνώντων την Ακτή του Ελεφαντοστού, χωρίς να καταδικάσουμε ταυτόχρονα την ακατονόμαστη πολιτική των γαλλικών κρατικών αρχών, οι οποίες όχι μόνο υποστηρίζουν τον Πρόεδρο της Ακτής του Ελεφαντοστού και την πολιτική του, αλλά καταβάλλουν και διπλωματικές προσπάθειες σε άλλες κυβερνήσεις υπέρ αυτού.
Η συμπεριφορά αυτή δείχνει τη συνέχιση της γαλλικής ιμπεριαλιστικής πολιτικής.
Οι κυβερνώντες, ανεξάρτητα από την πολιτική τους ετικέτα, υποστήριξαν διαδοχικά τη δικτατορία του Houphouλt-Boigny, μετά το αυταρχικό και διεφθαρμένο καθεστώς του Bιdiι, πριν υποστηρίξουν τον πραξικοπηματία στρατηγό Guei, και σήμερα τον υποτιθέμενο σοσιαλιστή, αλλά πραγματικά ξενόφοβο Gbagbo.
Δεν ενδιαφέρει το γαλλικό κράτος το τι επιβάλλουν οι κυβερνώντες την Ακτή του Ελεφαντοστού στον ίδιο τους το λαό, από τη στιγμή που εξυπηρετούν πιστά τα συμφέροντα των μεγάλων γαλλικών εταιρειών που είναι εγκατεστημένες στην Ακτή του Ελεφαντοστού και οι οποίες, κατά την περίοδο της αποικιοκρατίας όπως και μετά, κατάφεραν να αποκομίσουν σημαντικά κέρδη με τη λεηλασία της χώρας και την εκμετάλλευση της εργατικής της τάξης.
Κύριε Πρόεδρε, είναι ευτυχές το γεγονός ότι έχουμε την ευκαιρία να μιλήσουμε για την Αφρική, πράγμα που δεν συμβαίνει συχνά.
Για μια φορά λοιπόν, ας δείξουμε επιείκεια και ας σταματήσουμε να υπογραμμίζουμε ή ακόμη και να οξύνουμε τις αντιζηλίες των νέων και ευαίσθητων αφρικανικών εθνών.
Η δημοκρατική διαδικασία στην Ακτή του Ελεφαντοστού βρίσκεται σε καλό δρόμο.
Ο υπεύθυνος του πραξικοπήματος του Δεκεμβρίου 1999 ηττήθηκε κατά την καθολική ψηφοφορία - πράγμα αξιοσημείωτο που δεν θα το είχαμε δει πριν είκοσι χρόνια - προς όφελος ενός υποψηφίου που μπορούμε να θεωρήσουμε ως το νόμιμο Πρόεδρο της Δημοκρατίας της Ακτής του Ελεφαντοστού.
Εμείς λοιπόν είμαστε εκείνοι που πρέπει να θεωρήσουμε όσους αμφισβητούν τη νομιμότητα του Προέδρου Gbagbo ανατρεπτικά στοιχεία, πράγμα που η κυβέρνηση της χώρας έχει το δικαίωμα να το λάβει υπόψη της.
Ο κ. Ouatara δεν έχει την εθνικότητα της Ακτής του Ελεφαντοστού και είναι τελείως φυσικό, όπως θα ήταν και στις χώρες μας, ότι η Ακτή του Ελεφαντοστού απομακρύνει από τις εθνικές ευθύνες όλους όσους δεν έχουν την υπηκοότητα της Ακτής του Ελεφαντοστού.
Πιστεύω ότι η αντίληψη της εθνικής ταυτότητας είναι απολύτως δικαιολογημένη.
Προσθέτω ότι οι τρίτες χώρες που επωφελούνται από την κατάσταση αυτή για να αποσταθεροποιήσουν την Ακτή του Ελεφαντοστού, επειδή ίσως δεν υπάρχει άλλος τρόπος για να την ελέγξουν, δεν θα εμποδίσουν τη δημοκρατική διαδικασία στην Αφρική, ιδίως στην γαλλόφωνη Αφρική και ιδιαίτερα στην Ακτή του Ελεφαντοστού, μετά τη Σενεγάλη στην αρχή της χρονιάς.
Είναι προς τιμή της Γαλλίας να συνοδεύει τους εταίρους της και τους συμμάχους της στο σωτήριο αυτό δρόμο.
.
(ΕΝ) Αυτή είναι μία σημαντική συζήτηση.
Θέλω να διασαφηνίσω ότι η Επιτροπή συμμερίζεται την άποψη του Κοινοβουλίου ότι η διαδικασία μετάβασης από το στρατιωτικό πραξικόπημα στην εκλεγμένη κυβέρνηση στην Ακτή του Ελεφαντοστού υπολείπεται κατά πολύ, για να το θέσω με ήπιο τρόπο, των δημοκρατικών προτύπων που θέλουμε.
Η Επιτροπή λυπάται βαθιά που οι προεδρικές εκλογές, οι οποίες ήδη έχασαν την αξιοπιστία τους ύστερα από τις δηλώσεις περί του μη εκλέξιμου ορισμένων από τους σημαντικότερους υποψηφίους, δεν αντισταθμίστηκαν εν μέρει τουλάχιστον από πιο ανοιχτές βουλευτικές εκλογές που θα μπορούσαν να επιτρέψουν σε ολόκληρο τον πληθυσμό να εκφράσει τη δημοκρατική του ψήφο.
Σίγουρα αυτό έλπιζε η Ευρωπαϊκή Ένωση.
Σε τελική ανάλυση, στις 28 Οκτωβρίου εκδώσαμε μία δήλωση η οποία καλεί τον κ. Laurent Gbagbo "να πραγματοποιήσει το άνοιγμα προς τη δημοκρατία που διεκδικούν οι πολίτες της Ακτής του Ελεφαντοστού" .
Η Επιτροπή ανησυχεί επίσης ιδιαίτερα για την πρόσφατη βία.
Ανησυχούμε πολύ για τις σφαγές που έλαβαν χώρα την περίοδο και των δύο εκλογών, τον Οκτώβριο και στις αρχές Δεκεμβρίου.
Πιστεύουμε ότι δεν μπορεί να υπάρξει εθνική συμφιλίωση μέχρι να καταλογιστούν σαφώς οι ευθύνες για αυτές τις πράξεις.
Οι αρχές της Ακτής του Ελεφαντοστού υποσχέθηκαν να διεξαγάγουν δικαστική έρευνα για τα συμβάντα του Οκτωβρίου και συστάθηκε επίσης μία διεθνής ερευνητική επιτροπή.
Κατά την άποψή μας, η ίδια προσέγγιση πρέπει να υιοθετηθεί και για την πρόσφατη βία και οι έρευνες πρέπει να προχωρήσουν χωρίς καθυστέρηση.
Ενόψει της σημερινής κατάστασης, η Επιτροπή σκοπεύει να προτείνει την έναρξη διαβουλεύσεων με βάση το άρθρο 96 της Συμφωνίας του Κοτονού.
Αυτό ελπίζω να ικανοποιήσει τον κ. MacCormick, αν και νομίζω ότι οι σκιές των δικαστών Brandeis και Frankfurter θα ενοχληθούν λίγο από τη σύγκριση μεταξύ του Ανωτάτου Δικαστηρίου και της δικαστικής έδρας της Ακτής του Ελεφαντοστού.
Ο σκοπός αυτών των διαβουλεύσεων είναι να εκτιμήσουμε διεξοδικά την κατάσταση με τους εταίρους μας ΑΚΕ, συμπεριλαμβανόμενης της Ακτής του Ελεφαντοστού.
Στοχεύουμε σε ένα αποτέλεσμα το οποίο θα συμπεριλαμβάνει όλες τις πλευρές του πολιτικού συστήματος και θα συμφιλιώσει τα διάφορα τμήματα του πληθυσμού, βόρειους και νότιους, μουσουλμάνους και χριστιανούς.
Αυτές οι διαβουλεύσεις θα συμπεριλάβουν μία επανεκτίμηση των όρων της συνεργασίας της Ευρωπαϊκής Ένωσης με την Ακτή του Ελεφαντοστού.
Προς το παρόν, η συνεργασία μας περιορίζεται στην άμεση υποστήριξη του πληθυσμού και της κοινωνίας των πολιτών, ιδίως μέσω των μη κυβερνητικών οργανώσεων και μέσω ανθρωπιστικής βοήθειας.
300 000 ευρώ χορηγήθηκαν την επομένη των γεγονότων του περασμένου Οκτωβρίου.
Πιστεύουμε ότι αυτά αρκούν για να καλύψουν τις ιατρικές ανάγκες που προκάλεσε η βία στις αρχές Δεκεμβρίου.
Ελπίζω ότι όλα αυτά δείχνουν σαφώς τις ανησυχίες μας για την κατάσταση.
Θέλω να διαβεβαιώσω το Κοινοβούλιο γι' άλλη μια φορά ότι θα συνεχίσει να συμμετέχει πλήρως στην έκβαση και την πρόοδο των συζητήσεων για το άρθρο 96 της Συμφωνίας του Κοτονού.
Σας ευχαριστώ, κύριε Επίτροπε.
Καλύψατε πολλά θέματα σήμερα το απόγευμα.
Σας είμαστε εξαιρετικά ευγνώμονες.
Κατά τη διάρκεια της συζήτησης για το βρετανικό υποβρύχιο στο Γιβραλτάρ, είπατε ότι το έγγραφο με το πρόγραμμα Δημόσιας Ασφάλειας του Γιβραλτάρ θα τεθεί στη διάθεση των συναδέλφων του Σώματος.
Έξι περίπου αντίτυπα διατίθενται αυτή τη στιγμή από τον Πρόεδρο.
Η κοινή συζήτηση έληξε.
Η ψηφοφορία θα διεξαχθεί σε λίγα λεπτά.
Κύριε Πρόεδρε, κύριε Επίτροπε, σας παρακαλώ να δεχτείτε τη συγνώμη μου για τη συμπεριφορά που είχα κατά τη διάρκεια της συζήτησης.
Σχετικά με τις συκοφαντικές νύξεις που αναφέρθηκαν για το άτομό μου, πρέπει να πω ότι κανονικά δεν συμπεριφέρομαι έτσι και ότι δεν ήθελα να διαταράξω με κανένα τρόπο τη φυσιολογική εξέλιξη της συζήτησης.
Ευχαριστώ πολύ, κύριε Bautista Ojeda.
Η συζήτηση επί επικαίρων, επειγόντων και σημαντικών θεμάτων έληξε.1
Προχωρούμε τώρα στη ψηφοφορία.2
Σχετικά με τις προτάσεις ψηφίσματος για τους τούρκους κρατούμενους.
Κύριε Πρόεδρε, θα ήθελα μια διευκρίνηση.
Ήμασταν απολύτως σύμφωνοι για την έκδοση κοινής θέσης μετά τη συζήτηση που αφορούσε την Τουρκία.
Αλλά, σύμφωνα με τις πληροφορίες μου, όλες οι άλλες Ομάδες ανακάλεσαν τα ψηφίσματά τους.
Εάν συνέβη αυτό, η διατήρηση ενός μόνο ψηφίσματος θα ήταν καθαρά τυπική και στην περίπτωση αυτή αποσύρω το ψήφισμα της Ομάδας μου.
Επιβεβαιώστε μου, σας παρακαλώ, ότι οι άλλες Ομάδες όντως απέσυραν τα δικά τους ψηφίσματα.
Κύριε Wurtz, θα ήθελα να έχω την ίδια βεβαιότητα που θέλετε να έχετε κι εσείς αλλά, ελλείψει οποιουδήποτε εγγράφου, μπορώ να είμαι βέβαιος ότι αποσύρθηκαν μόνον εάν κάθε πολιτική ομάδα δηλώσει επίσημα εάν αποσύρει ή όχι το αντίστοιχο ψήφισμα.
Κύριε Πρόεδρε, θέλω να ακολουθήσω το παράδειγμα του συναδέλφου Wurtz και να αποσύρω και επισήμως την πρόταση ψηφίσματος που καταθέσαμε.
Verts/ALE).
(FR) Κύριε Πρόεδρε, εξ ονόματος των Πρασίνων, αποσύρουμε και εμείς τη δική μας πρόταση ψηφίσματος.
Κύριε Πρόεδρε, επισήμως, και όχι γραπτώς, αποσύρω το ψήφισμα.
Ούτως εχόντων των πραγμάτων, κύριοι βουλευτές, επιβεβαιώνεται ότι οι προτάσεις ψηφίσματος που ανέφερε ο κ. Wurtz αποσύρθηκαν, επομένως η ψηφοφορία αυτή δεν έχει νόημα.
ΨΗΦΟΦΟΡIΕΣ (συvέχεια)
Κύριε Πρόεδρε, αναρωτιέμαι εάν ο Επίτροπος Patten μπορεί να μου εξηγήσει πώς θα βοηθήσει η Επιτροπή στην επισκευή ενός υποβρυχίου, πράγμα που ψηφίσαμε μόλις τώρα στην πραγματικότητα.
.
(ΕΝ) Όπως ξέρει ο αξιότιμος βουλευτής, έλαβα ήδη το λόγο δύο φορές στο Κοινοβούλιο σήμερα το απόγευμα για αυτό το ζήτημα, αλλά αυτό για το οποίο μίλησα ήταν η συγκεκριμένη αρμοδιότητα της Επιτροπής, όχι η αρμοδιότητά της επί παντός του επιστητού.
Ευχαριστώ πολύ, Επίτροπε κύριε Patten.
Αιτιολόγηση ψήφου - Έκθεση Langen (A5-0371/2000)
Οι δανοί σοσιαλδημοκράτες ψήφισαν σήμερα υπέρ της έκθεσης του κ. Werner Langen σχετικά με την κατάσταση της παγκόσμιας ναυπηγικής βιομηχανίας.
Ψηφίσαμε υπέρ επειδή θεωρούμε ότι είναι σημαντικό να βρεθεί ένα καθεστώς δίκαιου ανταγωνισμού στον τομέα της παγκόσμιας ναυπηγικής βιομηχανίας και ότι ο τρόπος που κράτη όπως η Νότια Κορέα παρέχουν κρατικές ενισχύσεις στα ναυπηγεία τους συντελεί στην καταστροφή της παγκόσμιας ναυπηγικής βιομηχανίας.
Ο άδικος ανταγωνισμός συντελεί στην καταστροφή καλών ναυπηγικών ζωνών, στην απώλεια τεχνογνωσίας και απώλεια θέσεων εργασίας και μακροπρόθεσμα μπορεί να οδηγήσει σε μονοπωλιακές καταστάσεις, εξέλιξη που δεν θα ωφελήσει το παγκόσμιο εμπόριο.
Μολαταύτα δεν μπορούμε να στηρίξουμε τη συγκεκριμένη πρόταση για τη διετή παράταση της χορήγησης των ενισχύσεων στην παραγωγή.
Πιστεύουμε βασικά ότι δεν θα λύσουμε τα προβλήματα της ναυπηγικής βιομηχανίας συνεχίζοντας τον ανταγωνισμό βάσει των κρατικών ταμείων.
Το γεγονός ότι δεν στηρίζουμε την παράταση των ενισχύσεων στην παραγωγή για δύο ακόμη χρόνια βασίζεται ωστόσο στην πολιτική προϋπόθεση ότι και εντός της ΕΕ θα υπάρξει δίκαιος ανταγωνισμός.
Ως εκ τούτου είναι σημαντικό η Επιτροπή να παρακολουθήσει πολύ προσεκτικά τις αποφάσεις και να παρέμβει εάν και εντός της ΕΕ συνεχίσουν να σημειώνονται περιστατικά παράνομων κρατικών ενισχύσεων προς τα ναυπηγεία.
(Η συνεδρίαση διακόπτεται στις 18.10)4