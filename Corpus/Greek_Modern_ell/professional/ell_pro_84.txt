# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή, 14 Απριλίου 2000.
Κυρία Πρόεδρε, σήμερα, που είναι η Παγκόσμια Ημέρα της Ελευθερίας του Τύπου, θα ήθελα να κάνω μια δήλωση σχετικά με την κατάσταση στην Τυνησία και να ζητήσω τη διαμεσολάβησή σας.
Θα προβώ στη δήλωσή μου όταν θα κρίνετε πως είναι η κατάλληλη στιγμή.
Ευχαριστώ, κύριε Barσn Crespo.
Σημειώνω την πρότασή σας.
FR) Κυρία Πρόεδρε, παρεμβαίνω επί του ιδίου θέματος.
Πριν από λίγο πληροφορηθήκαμε ότι ο αδελφός του Taouffik Ben Brick καταδικάστηκε σε τρίμηνη κάθειρξη.
Εδώ όλοι γνωρίζουν ότι αυτή η απόφαση καθιστά την κατάσταση εξαιρετικά κρίσιμη δεδομένου ότι ο Τυνήσιος δημοσιογράφος είχε ανακοινώσει την πρόθεσή του να φθάσει μέχρι τον θάνατο σε περίπτωση που ο αδερφός του καταδικαζόταν.
Μόλις διάβασα τη δραματική έκκληση που απηύθυνε ο μικρός αδερφός του Taouffik προς τον Τυνήσιο δημοσιογράφο, εκλιπαρώντας τον να τερματίσει, παρ' όλα αυτά, την απεργία πείνας.
Θεωρώ λοιπόν ότι προσεχείς στιγμές μπορεί να είναι αποφασιστικής σημασίας προκειμένου να κάνουμε τους Τυνήσιους ιθύνοντες να αναλάβουν τις ευθύνες τους.
Για αυτόν τον λόγο, όπως και ο φίλος μου Enrique Barσn Crespo, θα επιθυμούσα, όπως επεσήμανα σε μια χθεσινή μου επιστολή, αλλά και με τρόπο πιο πιεστικό δεδομένων των πρόσφατων εξελίξεων, να χρησιμοποιήσετε την επιρροή σας και το κύρος σας ώστε να βρεθεί μια δίκαιη και άμεση λύση σε αυτή τη δραματική υπόθεση παραβίασης των ανθρωπίνων δικαιωμάτων και της ελευθερίας του Τύπου.
Κυρία Πρόεδρε, θα ήθελα να θέσω ένα διαδικαστικό ζήτημα με την κυριολεκτική και πραγματική έννοια της λέξης.
Αναφέρομαι στην έλλειψη τάξης στα χρονοδιαγράμματα και τις ημερήσιες διατάξεις αυτού του Κοινοβουλίου, τουλάχιστον εφέτος.
Για παράδειγμα στις 19 Απριλίου έλαβα ένα μήνυμα e-mail από τον κύριο Richard Balfe, Κοσμήτορα, στο οποίο μου έλεγε ότι η ημέρα ήταν υπερφορτωμένη και ότι είχαν ακυρωθεί οι συνεδριάσεις που προβλεπόντουσαν για εκείνη την ημέρα.
Στις 13 Απριλίου είχαμε λάβει ένα υπηρεσιακό σημείωμα στο οποίο αναφέρονταν οι αργίες.
Ζητώ από τα αρμόδια όργανα του Κοινοβουλίου ο προγραμματισμός και οι διαδικασίες να προετοιμάζονται έναν χρόνο ενωρίτερα παρότι μπορεί να προκύψει κάτι απρόβλεπτο το οποίο να επιβάλλει κάποια μεταγενέστερη αλλαγή.
Αλλά η αλλαγή ημερομηνιών, όπως διαπιστώνω εδώ στο υπηρεσιακό σημείωμα, δηλαδή η εισαγωγή αργιών που πριν δεν υπήρχαν σημαίνει σοβαρότατη έλλειψη προγραμματισμού για ένα θεσμικό όργανο με 600 βουλευτές και προσωπικό χιλιάδων ατόμων.
Σας παρακαλώ να προσέχτε λίγο και ας επικρατεί κάποια τάξη κατά τον ετήσιο προγραμματισμό.
Κύριε Valdivielso de Cuι, σας υπόσχομαι ότι θα τα κοιτάξω όλα αυτά εκ του σύνεγγυς Αλλά η κ. Banotti επιθυμεί να λάβει το λόγο για να σας απαντήσει με την ιδιότητα τής Κοσμήτορος.
(PPE-DE).
(EN) Κυρία Πρόεδρε, πολλοί συνάδελφοι με πλησίασαν για να μου αναφέρουν παρανοήσεις σχετικά με την υπογραφή του καταλόγου παρουσίας χθες.
Θα ήθελα απλώς να πω ότι προτίθεμαι να θέσω αυτό το θέμα στο Προεδρείο απόψε.
Υπήρξε σίγουρα παρανόηση και πολλοί συνάδελφοι, προκειμένου να είναι παρόντες σήμερα στην Ολομέλεια, αναγκάστηκαν να φύγουν χθες από το σπίτι τους και υποβλήθηκαν στις συνήθεις δαπάνες.
Ελπίζω λοιπόν να μπορέσουμε να θέσουμε αυτό το θέμα στη συνεδρίαση του Προεδρείου αργότερα σήμερα.
Ευχαριστώ, κυρία Banotti.
Το ίδιο θα συμβεί και τη Δευτέρα της Πεντηκοστής.
Πράγματι, πρέπει να το προσέξουμε πάρα πολύ αυτό.
Κυρία Πρόεδρε, ήθελα να χρησιμοποιήσω την ευκαιρία για να ανακοινώσω σε εσάς και στους άλλους συναδέλφους ότι ο κύριος Paul van Buitenen, ο υπάλληλος της Επιτροπής, ο οποίος, όπως γνωρίζετε, έπαιξε ένα σημαντικό ρόλο στην αποκάλυψη των σκανδάλων στην προηγούμενη Επιτροπή, τιμήθηκε με βασιλική διάκριση την προηγούμενη εβδομάδα στις Κάτω Χώρες.
Στη χώρα μου τουλάχιστον, η εκτίμηση για τον κύριο Buitenen ήταν και παραμένει πολύ υψηλή.
Κυρία Πρόεδρε, θέλω να αναφέρω ότι η Ευρωπαϊκή Επιτροπή για την Πρόληψη των Βασανιστηρίων και της Απάνθρωπης και Εξευτελιστικής Μεταχείρισης δημοσίευσε πριν από δύο εβδομάδες μια πολύ σημαντική έκθεση.
Η έκθεση αφορά την ισπανική κυβέρνηση, έπειτα από την επίσκεψη που πραγματοποίησε η Ευρωπαϊκή Επιτροπή στην Ισπανία στα τέλη του 1998.
Η έκθεση είναι προσβάσιμη μέσω του Διαδικτύου, όπως και η απάντηση της ισπανικής κυβέρνησης.
Πριν από μία εβδομάδα, ένα ισπανικό δικαστήριο καταδίκασε πέντε πρώην κυβερνητικούς αξιωματούχους, συμπεριλαμβανομένου ενός στρατηγού της Πολιτοφυλακής, σε ποινές φυλάκισης έως και 71 ετών.
Με τις εν λόγω καταδικαστικές αποφάσεις ολοκληρώθηκε η δεύτερη δίκη του επονομαζόμενου "βρώμικου πολέμου" και ενισχύθηκαν οι καταγγελίες ότι στις αρχές της δεκαετίας του 1980 διεξήχθη ένας βρώμικος πόλεμος, χρηματοδοτούμενος από την πρώην σοσιαλιστική κυβέρνηση του Felipe Gonzαlez.
Σύμφωνα με τα διεθνή ειδησεογραφικά πρακτορεία, το Associated Press και το Reuters, δύο νεαροί ηλικίας 20 και 21 ετών οδηγήθηκαν εντός των ορίων της ισπανικής Χώρας των Βάσκων, όπου βασανίσθηκαν επί αρκετές ημέρες.
Δολοφονήθηκαν και οι δύο με μια σφαίρα στο κεφάλι.
Και οι επτά κατηγορούμενοι απαλλάχθηκαν από τις κατηγορίες της διάπραξης βασανιστηρίων και της συμμετοχής σε ένοπλη ομάδα.
Η αδελφή ενός εκ των θυμάτων δήλωσε στους δημοσιογράφους ότι το γεγονός πως δεν καταδικάστηκαν για βασανιστήρια ήταν επαίσχυντο.
Είναι σημαντικό να είμαστε ενήμεροι γι' αυτό το θέμα.
.
(EN) Κυρία Πρόεδρε, επανέρχομαι σε ένα θέμα που εθίγη νωρίτερα: η 9η Μαΐου είναι, όπως γνωρίζετε, η Ημέρα της Ευρώπης και το Κοινοβούλιο θα παραμείνει κλειστό.
Υπάρχει ωστόσο μια συνεδρίαση της Επιτροπής Νομικών Θεμάτων και Εσωτερικής Αγοράς που θα διεξαχθεί εκείνη την ημέρα.
Θα επιτραπεί στους πολίτες να παρακολουθήσουν αυτή τη συνεδρίαση ως παρατηρητές ή θα τους απαγορευθεί να εισέλθουν στο Κοινοβούλιο;
Ευχαριστώ, κύριε Miller.
Η απάντηση είναι ναι.
Κυρία Πρόεδρε, όταν κατά την τελευταία ημέρα της προηγούμενης περιόδου συνόδου στο Στρασβούργο φάνηκε επανειλημμένα ότι δεν υπήρχε η αναγκαία απαρτία για τις ψηφοφορίες, πρότεινα στον Πρόεδρο της συνεδρίασης, τον κύριο Wiebenga, να πραγματοποιούνται στο εξής όλες οι ψηφοφορίες την Παρασκευή, όπως ακριβώς και τις άλλες ημέρες, στις 12 το μεσημέρι ή κατά το τέλος της συνεδρίασης, οι δε κατάλογοι παρουσιών να υπογράφονται μόνο τη στιγμή αποχώρησης των βουλευτών, οι οποίοι θα πρέπει να αναφέρουν και την ακριβή ώρα κατά την οποία υπογράφουν.
Ο κύριος Wiebenga δήλωσε ότι θα θέσει την πρόταση αυτή υπόψη της Προέδρου και του Προεδρείου.
Ερωτώ: συζητήθηκε τελικά το ζήτημα αυτό στο Προεδρείο;
Μπορώ να σας πω ότι πράγματι έλαβα την επιστολή του κ. Wiebenga και ότι αυτή η ερώτηση έχει εγγραφεί στην αποψινή ημερήσια διάταξη του Προεδρείου μας.
Όπως βλέπετε, δεν χάσαμε χρόνο.
Κύριε Barσn Crespo, είμαι σε θέση να σας διαβεβαιώσω ότι μετά την επιστολή που πράγματι μου απέστειλε ο κ. Wurtz, ετοίμασα ήδη ένα σχέδιο επιστολής προς τις τυνησιακές αρχές, το οποίο κινείται προς την κατεύθυνση που προσδοκάτε τόσο εσείς όσο και ο κ. Wurtz.
Θεωρώ ότι έφθασε η στιγμή, εάν το επιθυμείτε, να κάνετε τη δήλωσή σας την οποία θα μπορέσουμε να επισυνάψουμε στην επιστολή που θα απευθύνουμε προς στις τυνησιακές αρχές.
Κυρία Πρόεδρε, η Τυνησία είναι μια χώρα που διατηρεί πολύ στενές σχέσεις με την Ευρωπαϊκή Ένωση καθώς έχει υπογράψει μαζί μας συμφωνία σύνδεσης.
Στο δεύτερο άρθρο της εν λόγω συνθήκης καθορίζεται, κατόπιν κοινής συμφωνίας, ο σεβασμός των ανθρωπίνων δικαιωμάτων και των δημοκρατικών αρχών.
Ωστόσο, από τις αρχές Απριλίου ζούμε μια κατάσταση στην οποία η απεργία πείνας που ξεκίνησε ο κ. Ben Brick, δημοσιογράφος, θέτει ενώπιόν μας μια σοβαρή περίπτωση επίγνωσης και παράβασης της συνθήκης σύνδεσης εκ μέρους της κυβέρνησης της Τυνησίας, όχι μόνο λόγω του ότι απαγόρεψε στον κύριο Ben Brick να ασκεί το επάγγελμα του δημοσιογράφου και να γράφει ως απεσταλμένος της γαλλικής εφημερίδα La Croix, αλλά επίσης του αφαίρεσε τη χρήση του τηλεφώνου και το διαβατήριό του.
Θα πρέπει να προσθέσουμε επίσης ότι η κυβέρνηση της συγκεκριμένης χώρας έθετε εμπόδια και μεταχειριζόταν με τον χείριστο τρόπο τους δημοσιογράφους που προσπάθησαν να καλύψουν δημοσιογραφικά την εν λόγω κατάσταση.
Για αυτόν τον λόγο, κυρία Πρόεδρε, αντιλαμβάνομαι πως πρέπει να τονίσουμε σαφώς σε μια κυβέρνηση φίλη που έχει συνδεθεί μαζί μας, όπως είναι η κυβέρνηση της Τυνησίας, πως αυτή η συμπεριφορά όχι μόνο δεν συμβαδίζει με τη συνθήκη σύνδεσης που έχει υπογράψει μαζί μας, αλλά επίσης, όπως πολύ εύλογα επεσήμανε εδώ ο συνάδελφος κ. Wurtz, αποτελεί μια κατάσταση που δεν θα πρέπει να συνεχιστεί και που έχει ως συνέπεια το να διακινδυνεύουν τη ζωή τους μέλη της οικογένειας του κυρίου Ben Brick προκειμένου να υπερασπιστούν αυτά τα δικαιώματα.
Συνεπώς, κυρία Πρόεδρε, αντιλαμβάνομαι πως επειδή δεν είναι δυνατόν να ενεργήσουμε ως σώμα με την απαιτούμενη ταχύτητα, το Σώμα πρέπει να εναποθέσει σε εσάς την εμπιστοσύνη του, ούτως ώστε να παρέμβετε εσείς εξ ονόματός μας για να θέσετε ένα τέρμα σε αυτήν την κατάσταση και να συνετίσετε την κυβέρνηση της Τυνησίας.
(Χειροκροτήματα)
Σας ευχαριστώ, κύριε Barσn Crespo.
Είναι αυτονόητο ότι πριν απευθύνω αυτή την επιστολή στις τυνησιακές αρχές, θα έλθω σε επαφή με τον συνάδελφό μας πρόεδρο της αντιπροσωπείας για τις σχέσεις με τις χώρες του Machreq.
Κυρία Πρόεδρε, δεν σας έκανα νόημα προ ολίγου για να ζητήσω το λόγο επειδή ένας διοικητικός υπάλληλος της Ομάδας μας είχε ήδη επισημάνει στο Προεδρείο, πριν από την έναρξη της συνεδρίασης, ότι επιθυμούσα να παρέμβω επί διαδικαστικού θέματος.
Δεν ξέρω αν υπάρχει δυνατότητα να συμπεριλάβουμε ένα θέμα στην ημερήσια διάταξη της σημερινής συνεδρίασης με σκοπό να ενημερωθούμε σχετικά με την πορεία του ευρώ, η οποία προκαλεί ανησυχίες.
Ειδ' άλλως, θα μπορούσαμε από τώρα να καταβάλουμε προσπάθειες ώστε το συγκεκριμένο θέμα να εγγραφεί στην ημερήσια διάταξη της προσεχούς περιόδου συνόδου του Στρασβούργου.
Οι ειδήσεις που μας έρχονται σήμερα το πρωί αναφέρουν ότι το ευρώ έχει ήδη πέσει, σε σχέση με το δολάριο, κάτω από το ψυχολογικό φράγμα των 90 σεντ, γεγονός που προμηνύει μια ακόμη πιο ανησυχητική και σοβαρότερη πτώση.
Δεν μπορούμε πλέον να ανεχόμαστε ένα αδρανές νόμισμα.
Κάποιος οφείλει να μας δώσει εξηγήσεις και να ανακοινώσει ποια μέτρα θα μπορούσαν να ληφθούν ώστε να αποκατασταθεί η στοιχειώδης ψυχολογική εμπιστοσύνη που πρέπει να υπάρχει σε ένα νόμισμα το οποίο είναι, τη σήμερον ημέρα, το κοινό νόμισμα πολλών κρατών μελών της Ένωσης.
Θα επιθυμούσα να επιστήσω την προσοχή της κυρίας Προέδρου και συνολικά του Προεδρείου σε αυτό το ζήτημα, ούτως ώστε να ανοίξει ο δρόμος για να αναλάβει η Ομάδα μας συγκεκριμένες πρωτοβουλίες, εν ευθέτω χρόνω και εάν παραστεί ανάγκη, με σκοπό να γίνει ανάλογη αναπροσαρμογή της διάταξης των εργασιών της προσεχούς περιόδου συνόδου του Στρασβούργου.
Έλαβα επίσης μια πληροφορία σύμφωνα με την οποία κάποιος Επίτροπος παρέστη σήμερα το πρωί στη συνεδρίαση της Επιτροπής Οικονομικής και Νομισματικής Πολιτικής.
Θα μπορούσε μήπως ο πρόεδρος της εν λόγω κοινοβουλευτικής επιτροπής να παράσχει στην Ολομέλεια ορισμένες πληροφορίες σχετικά με το τι σκέφτεται να κάνει η Επιτροπή μπροστά σε μια τόσο κρίσιμη κατάσταση;
Ευχαριστώ, κύριε Ribeiro.
Όπως γνωρίζετε, έχουμε προγραμματίσει για την επόμενη περίοδο συνόδου του Στρασβούργου μια συζήτηση γύρω από την έκθεση του κ. Duisenberg.
Θεωρώ ότι αυτή η μεγάλη συζήτηση θα ανταποκριθεί απολύτως στις προσδοκίες σας.
Κυρία Πρόεδρε, στη συζήτηση σχετικά με τη νομισματική πολιτική η πολιτική μου ομάδα σκοπεύει να ζητήσει να επισυναφθεί δήλωση της Επιτροπής σχετικά με την πολιτική ενημέρωσης που σχεδιάζει όσον αφορά το ευρώ.
Και εγώ θα ήθελα να επισημάνω πως δεν πρέπει να παρασυρόμαστε από πληροφορίες σχετικά με την κατάσταση του Ευρώ, που όχι μόνο κρούουν τον κώδωνα του κινδύνου, αλλά που κάποιες φορές είναι βιαστικές και δεν θα πρέπει να εστιάζουμε μόνο στην ισοτιμία του ευρώ με άλλα νομίσματα όπως είναι το δολάριο.
Θα πρέπει να λάβουμε υπόψη την κατάσταση της ευρωπαϊκής οικονομίας καθώς και τις δυνατότητες που το ευρώ δημιουργεί.
Σχετικώς, κατά την άποψή μου, όσον αφορά την υπεράσπιση του Ευρώ θα πρέπει να είμαστε τουλάχιστον τόσο ένθερμοι όσο οι συνάδελφοί μας του Κογκρέσο των Ηνωμένων Πολιτειών στην υπεράσπιση του δολαρίου.
Κυρία Πρόεδρε, συμμερίζομαι πλήρως την προτελευταία παρέμβαση του κ. Barσn Crespo σχετικά με την Τυνησία.
Αλλωστε είμαι εξαιρετικά ευτυχής που βλέπω ότι η Σοσιαλιστική Ομάδα αποφάσισε επιτέλους να πάρει μια λίγο πιο ενεργητική θέση όσον αφορά την Τυνησία, η οποία άλλωστε πηγαίνει πέρα από την περίπλοκη κατάσταση του κ. Ben Brick.
Εντούτοις, κυρία Πρόεδρε, δεν κατάλαβα τη δική σας παρέμβαση.
Στο βαθμό που προτίθεστε να γράψετε προς τις Τυνήσιες αρχές, μια πρωτοβουλία που συμμερίζομαι απολύτως, εκτιμώ ότι αυτό πρέπει να γίνει προκειμένου να διατυπωθεί η θέση του Κοινοβουλίου μας.
Ως εκ τούτου, δεν αντιλαμβάνομαι πολύ καλά γιατί θα πρέπει να επισυνάψετε ειδικά τη θέση μίας Ομάδας.
Έχετε δίκιο, κύριε Dupuis, άλλωστε για αυτό τον λόγο είπα ότι θα επικοινωνήσω αμέσως με τον πρόεδρο της αντιπροσωπείας για τις σχέσεις με τις χώρες του Machreq, ώστε να μπορέσουμε να σχεδιάσουμε ένα διάβημα, αφενός πολύ έντονο, και, αφετέρου, εξαιρετικά συντονισμένο.
Έκπτωση του κ. Le Pen από το βουλευτικό αξίωμα
Σας ανακοινώνω ότι στις 26 Απριλίου έλαβα εκ μέρους των γαλλικών αρχών, μια επιστολή με ημερομηνία 20 Απριλίου, του κ. Vιdrine, υπουργού Εξωτερικών, και του κ. Moscovici, υπουργού παρά τω πρωθυπουργώ, αρμόδιου για τις ευρωπαϊκές υποθέσεις, στην οποία περιλαμβάνεται υπό τη μορφή παραρτήματος ένας φάκελος σχετικά με την παύση της εντολής του κ. Le Pen.
Σύμφωνα με το άρθρο 7, παράγραφος 4, εδάφιο 2 του Κανονισμού, παρέπεμψα στην Επιτροπή Νομικών Θεμάτων αυτή την υπόθεση, ζητώντας της να ενεργήσει ταχύτατα, και η κ. Palacio Vallelersundi θέλησε να με διαβεβαιώσει ότι η Επιτροπή Νομικών Θεμάτων θα συγκληθεί αύριο το πρωί στις 9.00.
Κύριε Le Pen, θα επιθυμούσατε να παρέμβετε;
Κυρία Πρόεδρε, κυρίες και κύριοι, είμαι ίσως ο παλαιότερος βουλευτής αυτού του Κοινοβουλίου, εφόσον εξελέγην στο γαλλικό Κοινοβούλιο πριν από 45 χρόνια και είμαι μέλος αυτού του Κοινοβουλίου εδώ και 16 χρόνια.
Στην αντιπολίτευση, και αυτό είναι προς τιμήν μου.
Ο Γάλλος Πρωθυπουργός, ως επικεφαλής της εκτελεστικής εξουσίας, ανακοίνωσε με διατάγμα την απαλλαγή μου από το αξίωμα του μέλους της νομοθετικής εξουσίας,
(Χειροκροτήματα)
γεγονός που, εκτός από την περίπτωση της Σοβιετικής Ένωσης, αντιβαίνει στη θεμελιώδη διάκριση των εξουσιών.
Χωρίς να γίνει σεβαστή η βουλευτική μου ασυλία, καταδικάστηκα, λόγω μιας ελαφράς παράβασης λεκτικής βίας,
(Διαμαρτυρίες: "ρατσιστή";) που συνέβη κατά τη διάρκεια ενός περιστατικού κατά την προεκλογική εκστρατεία, στην ποινή της άρσης του δικαιώματος του εκλέγεσθαι
(Διαμαρτυρίες από διάφορα έδρανα: "έξω, ρατσιστή";)επί ένα έτος, κάτι για το οποίο η κυβέρνησή μου θεώρησε ως υποχρέωσή της να παύσει τη βουλευτική μου θητεία για 4 χρόνια, γεγονός που προφανώς έρχεται σε αντίθεση με την αρχή της ισότητας.
Ωστόσο, έχω στη διάθεσή μου μια δίμηνη προθεσμία προσφυγής ενώπιον του Συμβουλίου της Επικρατείας, ενώ άσκησα προσφυγή και στο Ευρωπαϊκό Δικαστήριο των Ανθρωπίνων Δικαιωμάτων.
Επομένως, αν και δεν δικαιολογείται καθόλου μια κατεπείγουσα κοινοβουλευτική διαδικασία, ελπίζω να μπορέσω να εκθέσω την άποψή μου στην Επιτροπή Νομικών Θεμάτων και σας ζητώ, κυρίες και κύριοι, σε κάθε περίπτωση, να εφαρμόσετε στην περίπτωσή μου την αντίστοιχη νομολογία όπως κάνατε και στην υπόθεση του συναδέλφου μας κ. Tapie και να μου ορίσετε τις προθεσμίες της διαδικασίας προσφυγής πριν να λάβετε μια απόφαση η οποία θα είναι αμετάκλητη.
Κυρία Πρόεδρε, εφόσον δεν διαθέτουμε μια ενιαία εκλογική διαδικασία βρισκόμαστε ενώπιον μιας απολύτως ρυθμιζόμενης κατάστασης εξουσιών αυτού του Κοινοβουλίου, σύμφωνα με το άρθρο 12 της Πράξης του 1976 περί της εκλογής των εκπροσώπων στο Ευρωπαϊκό Κοινοβούλιο δια καθολική ψηφοφορίας, του οποίου η παράγραφος 2, την οποία θα διαβάσω στα γαλλικά, γιατί το κείμενο που έχω είναι η γαλλική έκδοση, λέει:
"Lorsque la vacance rιsulte de l'application des dispositions nationales en vigueur dans un Ιtat membre, celui-ci en informe le Parlement europιen qui en prend acte." ( "Σε περίπτωση που η χηρεία μιας θέσης απορρέει από την εφαρμογή εθνικών διατάξεων της ισχύουσας νομοθεσίας σε κάποιο κράτος μέλος, το τελευταίο ενημερώνει σχετικά το Ευρωπαϊκό Κοινοβούλιο, το οποίο καταγράφει το γεγονός" ).
Συνεπώς, πρόκειται απλά για μια επίσημη και άκρως ρυθμιζόμενη αρμοδιότητα.
Όντως, κυρία Πρόεδρε, σύμφωνα με τον Κανονισμό μας, η Επιτροπή Νομικών Θεμάτων είναι επιφορτισμένη με την εξέταση αυτών των θεμάτων, αλλά πέραν τούτου ο Κανονισμός μας επίσης προβλέπει πως, βάσει έκθεσης της Επιτροπής Νομικών Θεμάτων, το Κοινοβούλιο θα πρέπει να ενεργεί το ταχύτερο.
Προφανώς πρόκειται για ένα θέμα το οποίο δεν επιδέχεται καμία καθυστέρηση, εφόσον η παραμονή στο Κοινοβούλιο κάποιου βουλευτή που έχει πάψει να έχει αυτήν την ιδιότητα και η πιθανότητα παροχής ψήφου του θα δημιουργούσε μη ομαλές καταστάσεις.
Για αυτόν τον λόγο, κυρία Πρόεδρε, μόλις ειδοποιήθηκα από τις αρμόδιες υπηρεσίες συγκάλεσα συνεδρίαση της Επιτροπής Νομικών Θεμάτων η οποία θα λάβει χώρα αύριο στις 9 το πρωί.
Ευχαριστώ, κυρία Palacio Vallelersundi, και σας ευχαριστώ για τη διαθεσιμότητά σας, καθώς και για την διαθεσιμότητα της επιτροπής σας.
Κύριε Gollnisch, βάσει ποιου άρθρου του Κανονισμού θέλετε να παρέμβετε επί της διαδικασίας;
Κυρία Πρόεδρε, κατ' αρχάς, βάσει του άρθρου 6 και εν συνεχεία, εάν θέλετε, βάσει του άρθρου 7, παράγραφος 4, δεύτερο εδάφιο.
Ωστόσο, θα είμαι σύντομος και σαφής.
Πιστεύω παρ' όλα αυτά ότι η υπόθεση αυτή αξίζει ενάμισι λεπτό εξηγήσεων.
Πιστεύω ότι μπορείτε να μου το παραχωρήσετε.
Στο πλαίσιο αυτής της απλής επίκλησης των διατάξεων του Κανονισμού μας, θα ήθελα, κυρία Πρόεδρε, να επισημάνω ορισμένα προβλήματα τα οποία δεν άπτονται της ουσίας της υπόθεσης αλλά αφορούν τη διαδικασία, σχετικά με αυτή την υπόθεση που όλοι θα συμφωνήσουν ότι είναι σοβαρή.
Κατ' αρχάς θα ήθελα να αναφερθώ στο άρθρο 6.
Το άρθρο 6 του Κανονισμού μας περιλαμβάνει τις διατάξεις που αφορούν τη βουλευτική ασυλία.
Επισημαίνω απλώς στο Κοινοβούλιό μας ότι στην ποινική δικονομία, η οποία οδήγησε τη γαλλική κυβέρνηση να θέλει να προβεί στην παύση της εντολής του κ. Le Pen, αδίκως κατά τη γνώμη μου, αλλά δεν έγκειται εκεί το πρόβλημα, αντίθετα προς τις διατάξεις του γαλλικού ποινικού κώδικα, οι γαλλικές αρχές δεν ζήτησαν την άρση της ασυλίας του κ. Le Pen.
Το γεγονός αυτό συμβαίνει, κατά τη γνώμη μου, εξαιτίας μιας καταχρηστικής ερμηνείας της έννοιας του αυτοφώρου, κατά παράβαση του Πρωτοκόλλου σχετικά με τις ασυλίες του Κοινοβουλίου μας και του άρθρου 6 του Κανονισμού μας το οποίο, αγαπητοί συνάδελφοι, σας καλώ να το διαβάσετε και να το μελετήσετε.
Θα διαπιστώσετε ότι πρόκειται για ένα σοβαρό πρόβλημα.
Κατά δεύτερον, κυρία Πρόεδρε, θα ήθελα να υπενθυμίσω ιδιαιτέρως στην κ. Palacio τις διατάξεις του άρθρου 7, παράγραφος 4, δεύτερο εδάφιο, και είμαι σίγουρος ότι τις γνωρίζει.
Πρόκειται για μια διάταξη η οποία ενσωματώθηκε προσφάτως στον Κανονισμό μας, ειδικά για υποθέσεις αυτού του είδους, μετά το προηγούμενο του συναδέλφου μας, του κ. Tapie.
Ορίστε λοιπόν τι ορίζει το άρθρο 7:
(Η Πρόεδρος διακόπτει τον ομιλητή)
Κύριε Gollnisch, έχετε ξεπεράσει τον χρόνο ομιλίας σας.
Εσείς ο ίδιος μου είπατε ότι θέλατε ενάμισι λεπτό για να διατυπώσετε την πρόταση επί της διαδικασίας.
Ο κ. Le Pen, ο οποίος θα μιλήσει αύριο στην Επιτροπή Νομικών Θεμάτων, θα τα εξηγήσει όλα αυτά και θα διευθετήσουμε την κατάσταση με εξαιρετικά ομαλό τρόπο.
Ειλικρινά δεν μπορώ να παρατείνω τη συζήτηση.
Δεν είναι δυνατόν.
(Χειροκροτήματα)
Δεν μπορούμε να κάνουμε τη συζήτηση εδώ, κύριε Gollnisch.
Κυρία Πρόεδρε, δώσατε τον λόγο τρεις φορές στον κ. Barσn Crespo, για θέματα εκτός ημερήσιας διάταξης.
Σας ζητώ να μου δώσετε λίγα δευτερόλεπτα για να ολοκληρώσω.
(Διάφορες κινήσεις)
Εάν σέβεστε το λειτούργημά σας και τα δικαιώματα των βουλευτών ·
Σέβομαι απολύτως το λειτούργημά μου.
Εσείς ο ίδιος είπατε ότι επιθυμούσατε ενάμισι λεπτό για να παρέμβετε επί της διαδικασίας.
Ο χρόνος έληξε.
Αύριο ο κ. Le Pen θα τα εξηγήσει όλα αυτά στην Επιτροπή Νομικών Θεμάτων.
Αναθεώρηση των δημοσιονομικών προοπτικών
Η ημερήσια διάταξη προβλέπει την ανακοίνωση της Επιτροπής σχετικά με την αναθεώρηση των δημοσιονομικών προοπτικών.
Αξιότιμη κυρία Πρόεδρε, αξιότιμοι κυρίες και κύριοι βουλευτές, ευχαριστώ πολύ που δίνετε τον λόγο για να μιλήσω σχετικά με την απόφαση της Επιτροπής για την αναθεώρηση των δημοσιονομικών προοπτικών.
Επιτρέψτε μου να εκμεταλλευτώ προκαταρκτικά την ευκαιρία και να σας κοινοποιήσω και μια άλλη απόφαση την οποία έλαβε σήμερα η Επιτροπή.
Η Επιτροπή αποφάσισε σήμερα να ορίσει τον κ. Carlo Trojan, από την 1η Σεπτεμβρίου τρέχοντος έτους, επικεφαλής της Αντιπροσωπείας στη Γενεύη και ο κ. O'Sullivan θα αναλάβει από την 1η Ιουνίου του τρέχοντος έτους τα καθήκοντα του Γενικού Γραμματέα.
Ο κ. Levi, ο μέχρι σήμερα εκπρόσωπος Τύπου της Επιτροπής, ορίσθηκε διευθυντής της ομάδας που ασχολείται με προοπτικές αναλύσεις.
Ο κ. Jonathan Faull, που μέχρι τώρα ήταν διευθυντής της υπηρεσίας Τύπου και επικοινωνίας, θα αναλάβει από εδώ και πέρα - επίσης για μια μεταβατική περίοδο - τα καθήκοντα του spokesman, του εκπροσώπου Τύπου της Επιτροπής.
Η λήψη όλων αυτών των αποφάσεων σχετικά με το προσωπικό έγινε στο πλαίσιο της μεταρρύθμισης της Επιτροπής και πιστεύω ότι πρόκειται για ορθές αποφάσεις ενόψει των περαιτέρω απαιτούμενων μεταρρυθμιστικών βημάτων.
Η Επιτροπή εξέφρασε στον κ. Carlo Trojan τις θερμές της ευχαριστίες για το έργο του.
Επιτρέψτε μου να τον ευχαριστήσω επίσης και πάλι θερμότατα με την πρώην ιδιότητά μου της Βερολινέζας πολιτικού για τον μεγάλο ζήλο που επέδειξε κατά τη διάρκεια της διαδικασίας της επανένωσης της Γερμανίας.
Θέλω να υπογραμμίσω εδώ με απόλυτη σαφήνεια ότι η μεγάλη βοήθεια που έλαβε απευθείας η Ανατολική Γερμανία από το Ευρωπαϊκό Κοινοβούλιο και την Επιτροπή, οφειλόταν επίσης και στον δικό του ζήλο.
Κυρία Πρόεδρε, επιτρέψτε μου τώρα να στραφώ στην απόφαση της Επιτροπής σχετικά με την αναθεώρηση των δημοσιονομικών προοπτικών.
Η απόφαση αυτή είναι αναγκαία για να διασφαλισθεί και από οικονομική άποψη η νέα πολιτική προτεραιότητα, το νέο και πολιτικά σημαντικότατο καθήκον, και συγκεκριμένα η χορήγηση ενίσχυσης στην περιοχή των Δυτικών Βαλκανίων.
Και το παρόν θεσμικό όργανο έχει τονίσει, σε σειρά ψηφισμάτων του, πόσο σημαντική είναι η δέσμευση της Ευρωπαϊκής Ένωσης όσον αφορά τα Δυτικά Βαλκάνια για την επιτυχία της διαμόρφωσης της μελλοντικής ευρωπαϊκής εξωτερικής πολιτικής.
Επίσης και το Συμβούλιο έχει επανειλημμένα καταστήσει σαφή τη σημασία της βοήθειας αυτής σε διάφορες Συνόδους Κορυφής.
Επομένως, έφτασε η στιγμή που θα πρέπει να διασφαλίσουμε από οικονομική άποψη την εκτέλεση του συγκεκριμένου καθήκοντος.
Στις δημοσιονομικές προοπτικές που αποφάσισε το Συμβούλιο στο Βερολίνο τον Μάρτιο του 1999 κατά τον δημοσιονομικό σχεδιασμό για την Ευρωπαϊκή Ένωση, δεν είχαν ακόμη ληφθεί υπόψη τέτοιου είδους εξελίξεις στον βαλκανικό χώρο.
Σας υπενθυμίζω ότι οι αποφάσεις για την Ατζέντα 2000 λήφθηκαν την ίδια ακριβώς ημέρα που ξέσπασε ο πόλεμος στο Κοσσυφοπέδιο.
Όταν το Κοινοβούλιο κατέληξε, από κοινού με το Συμβούλιο και την Επιτροπή, στη διοργανική συμφωνία για την Ατζέντα 2000, με πρωτοβουλία του Κοινοβουλίου προστέθηκε στη διοργανική συμφωνία η ακόλουθη πρόταση: "ενόψει των εξελίξεων στα Βαλκάνια και ιδιαίτερα στο Κοσσυφοπέδιο, τα δύο σκέλη της αρμόδιας επί του προϋπολογισμού αρχής ζητούν από την Επιτροπή, αφού διαπιστώσει και εκτιμήσει τις ανάγκες, να υποβάλει τις αναγκαίες προτάσεις στο πλαίσιο έγκρισης του προϋπολογισμού και να συνυποβάλει ενδεχομένως πρόταση για την αναθεώρηση των δημοσιονομικών προοπτικών".
Στις 16 Δεκεμβρίου του προηγούμενου έτους, η αρμόδια επί του προϋπολογισμού αρχή επεσήμανε και πάλι σε σχέση με την απόφαση για τον προϋπολογισμό του έτους 2000 ότι η Επιτροπή έχει κληθεί να υποβάλει πολυετές χρηματοδοτικό σχέδιο για ένα πρόγραμμα οικονομικής ενίσχυσης των Δυτικών Βαλκανίων και, ανάλογα με το απαιτούμενο ποσό, να υποβάλει ενδεχομένως μια πρόταση για την αναθεώρηση των δημοσιονομικών προοπτικών.
Με τις σημερινές της αποφάσεις, η Επιτροπή ανταποκρίθηκε στο καθήκον που της είχε ανατεθεί από την πλευρά του Κοινοβουλίου και του Συμβουλίου.
Όσον αφορά την πρόταση της Επιτροπής, το αρχικό ερώτημα συνίσταται στο εξής: ποιοι είναι οι απαιτούμενοι πόροι για την περίοδο σχεδιασμού - δηλαδή για την περίοδο μέχρι το 2006 - ώστε να καταστεί δυνατόν να καλυφθούν οι σημαντικές οικονομικές ανάγκες των Δυτικών Βαλκανίων;
Όταν αναφέρομαι στα Δυτικά Βαλκάνια, εννοώ την Αλβανία, τη Βοσνία-Ερζεγοβίνη, την Κροατία, τη Σερβία και το Μαυροβούνιο, το Κοσσυφοπέδιο και την Πρώην Γιουγκοσλαβική Δημοκρατία της Μακεδονίας.
Είναι αναγκαίο να υποβληθεί ένα ολοκληρωμένο πρόγραμμα χορήγησης βοήθειας όπου για τη συμμετοχή στο πρόγραμμα αυτό θα πρέπει να πληρούνται ορισμένα κριτήρια, και συγκεκριμένα να υπάρχει δημοκρατική εξέλιξη στην περιοχή, κράτος δικαίου και προθυμία για συνεργασία.
Το πρόγραμμα που προτείνει η Επιτροπή αποτελεί τμήμα της διαδικασίας σταθεροποίησης και σύναψης εταιρικών σχέσεων όσον αφορά τη συγκεκριμένη περιοχή και έχει ως στόχο να διαθέσει τους αντίστοιχους πόρους για την ανοικοδόμηση και τη σταθεροποίηση της περιοχής, την ενδυνάμωση της δημοκρατίας και του κράτους δικαίου, την ενίσχυση της εξέλιξης μιας οικονομίας της αγοράς, την ενίσχυση της συνεργασίας των περιοχών μεταξύ τους, καθώς και της συνεργασίας με την Ευρωπαϊκή Ένωση.
Πρέπει να σας αναφέρω τώρα μερικούς αριθμούς, μια και πάντα, όταν μιλά κανείς για τον προϋπολογισμό, πρέπει φυσικά να παραθέτονται αριθμοί.
Σύμφωνα με τις εκτιμήσεις της Επιτροπής, μέχρι το 2006 η ανάγκη για οικονομική ενίσχυση της Αλβανίας, της Βοσνίας-Ερζεγοβίνης, της Κροατίας, της Μακεδονίας και του Μαυροβουνίου ανέρχεται στο 1,5 δις ευρώ, δηλαδή ένα ετήσιο ποσό της τάξης των 200 - 230 εκατ. ευρώ.
Για το Κοσσυφοπέδιο διαθέτουμε από το φθινόπωρο του περασμένου έτους μια επακριβή μελέτη της Διεθνούς Τράπεζας και της Επιτροπής για τις οικονομικές ανάγκες της ανοικοδόμησης σύμφωνα με την οποία υπολογίζεται ότι για τα επόμενα τρία έως τέσσερα έτη θα χρειαστούν 2,3 δις δολάρια Αμερικής και η Επιτροπή ή αντίστοιχα η Ευρωπαϊκή Ένωση είχε δεχθεί να καλύψει το ήμισυ του ποσού αυτού από τον προϋπολογισμό της ΕΕ, δηλαδή, με άλλα λόγια, να διαθέσει περίπου 1,1 δις ευρώ.
Η πρόταση της Επιτροπής αναφέρεται ειδικότερα - όπως ανέφερα και επεσήμανα προηγουμένως - στην αναγκαιότητα να συνεργασθούν μεταξύ τους οι περιοχές και, ως εκ τούτου, προβλέπονται ειδικά κονδύλια για τον στόχο αυτό.
Πέραν τούτου, η πρόταση της Επιτροπής προβλέπει στον χρηματοδοτικό της σχεδιασμό οικονομική ενίσχυση για τη Σερβία της τάξης των 2,3 δις ευρώ.
Είναι προφανώς σαφές ότι αυτή η ενίσχυση από τον προϋπολογισμό της ΕΕ θα χορηγηθεί και επιτρέπεται να χορηγηθεί σε αυτό το ύψος, μόνο εάν υπάρξουν δημοκρατικές εξελίξεις στη χώρα αυτή.
Η Επιτροπή είναι επίσης πεπεισμένη ότι αποτελεί πολύ σημαντικό πολιτικό μήνυμα προς τη Σερβία, εάν αποφασισθεί ήδη τώρα το οικονομικό πλαίσιο, ώστε να καταστεί σαφές ότι δεν πρόκειται μόνο για υποσχέσεις προς τις δυνάμεις της αντιπολίτευσης, αλλά ότι γίνονται προετοιμασίες προκειμένου να μπορούν να χορηγηθούν άμεσα επιτόπου οι οικονομικές ενισχύσεις, μόλις σημειωθεί η αλλαγή.
Όσον αφορά τους αριθμούς, επιτρέψτε μου να σας παρουσιάσω το εξής: οι συνολικές ανάγκες της περιοχής ανέρχονται, σύμφωνα με τις εκτιμήσεις της Επιτροπής, στα 5,5 δις ευρώ, τα οποία θα πρέπει να χρηματοδοτηθούν από τον προϋπολογισμό της ΕΕ.
Κατά τον οικονομικό σχεδιασμό της Ατζέντας 2000 που αποφασίσθηκε στο Βερολίνο, είχαν ήδη προβλεφθεί περίπου 1,8 δις ευρώ για τη Βοσνία-Ερζεγοβίνη.
Η Επιτροπή αποφάσισε σήμερα να προτείνει να μεταφερθούν ακόμα 1,4 δις ευρώ για το Δυτικά Βαλκάνια από άλλα κονδύλια του προϋπολογισμού που αφορούν την εξωτερική πολιτική.
Ως εκ τούτου, υπέβαλε και αποφάσισε μια αναδιαμόρφωση του προϋπολογισμού για δράσεις εξωτερικής πολιτικής, στην οποία θα αναφερθώ λεπτομερώς.
Για τις εξωτερικές δράσεις είναι, κατά την άποψη της Επιτροπής, αναγκαίο να αυξηθεί τα επόμενα έτη ο υπάρχων προϋπολογισμός, και μάλιστα κατά 300 εκατ. ευρώ ετησίως.
Για τη χρηματοδότηση της κάλυψης αυτών των επιπλέον αναγκών η Επιτροπή πρότεινε το εξής: στα έτη 2001 και 2002 θα πρέπει οι εν λόγω πόροι να εξευρεθούν μέσω μεταφοράς πόρων που προβλέπονταν για τη γεωργική πολιτική στον τομέα της εξωτερικής πολιτικής.
Είχα ήδη την ευκαιρία να συζητήσω την παρούσα πρόταση εδώ στο Σώμα και θέλω να επαναλάβω ότι τούτο δεν σημαίνει σε καμία περίπτωση περιορισμό του πακέτου μέτρων για τη γεωργική πολιτική το οποίο αποφασίσθηκε στο Βερολίνο.
Και ειδικά δεν σημαίνει ότι θα μειωθούν οι άμεσες ενισχύσεις του εισοδήματος των αγροτών.
Θέλω να επισημάνω ότι ο προϋπολογισμός στον τομέα της γεωργίας είναι της τάξης των 44 δις ευρώ, επομένως είναι σαφές ότι μια ανακατανομή ύψους 300 εκατ. ευρώ δεν θα επηρεάσει το συνολικό πακέτο της γεωργικής πολιτικής.
Το ποσό αυτό θα πρέπει να χρηματοδοτηθεί το 2001, μεταξύ άλλων, από εξοικονομήσεις που θα προκύψουν από την ισοτιμία δολαρίου και ευρώ.
Η σημερινή ισοτιμία του ευρώ συνεπάγεται, ως γνωστόν, πολύ μεγάλες εξοικονομήσεις για τον ευρωπαϊκό προϋπολογισμό, όσον αφορά τη χρηματοδότηση των εξαγωγών.
Για τα έτη μετά το 2003, η Επιτροπή προτείνει να ληφθούν αποφάσεις σχετικά με τη χρηματοδότηση των απαιτούμενων πόρων ταυτόχρονα με την έτσι και αλλιώς επικείμενη ενδιάμεση αξιολόγηση της γεωργικής πολιτικής.
Επιτρέψτε μου να επισημάνω επίσης ότι, πέραν τούτου, η Επιτροπή προτείνει στην αρμόδια επί του προϋπολογισμού αρχή να προβλέψει πραγματικά την αύξηση των πόρων για την εξωτερική πολιτική μόνον όταν θα μπορούν πράγματι να διατεθούν οι πόροι για τη Σερβία.
Η συγκεκριμένη απόφαση διαμορφώνει συνεπώς ένα πλαίσιο για τα επόμενα χρόνια.
Ως προς τον αναφερθέντα αναπρογραμματισμό των εξωτερικών δράσεων θέλω συνοψίζοντας να πω τα εξής: στις προτάσεις της Επιτροπής ελήφθη υπόψη η γεωπολιτική σημασία της κάθε περιοχής.
Δεν έγιναν προτάσεις μείωσης των πόρων που διατίθενται για προγράμματα με στόχο ιδίως την καταπολέμηση της φτώχειας στον κόσμο.
Ελήφθη επίσης υπόψη το αν είχε γίνει πλήρης εκμετάλλευση ορισμένων προγραμμάτων στο παρελθόν, πώς ήταν δηλαδή στους τομείς αυτούς η δραστηριότητα και η υλοποίηση από την άποψη της διαχείρισης.
Η απαραίτητη αναδιαμόρφωση προέρχεται κυρίως από αντίστοιχες περικοπές στο πρόγραμμα TACIS για τις χώρες της πρώην Σοβιετικής Ένωσης.
Θέλω ωστόσο να επισημάνω ότι για την περιοχή της Μεσογείου προβλέπεται στην πρόταση της Επιτροπής για τα επόμενα χρόνια - δηλαδή μέχρι το 2006 - μια συνολική αύξηση κατά 13% των πόρων που διατίθενται για το πρόγραμμα MEDA σε σύγκριση με την προηγούμενη περίοδο.
Τέλος, επιτρέψτε μου να επισημάνω ακόμα το εξής: η απόφαση για την αναθεώρηση των δημοσιονομικών προοπτικών ανταποκρίνεται σε ένα άλλο σημείο και σε μιαν αντίστοιχη επιθυμία του Κοινοβουλίου.
Σε σχέση με τον προϋπολογισμό για το 2000 είχατε προτείνει οι πιστώσεις που δαπανώνται για την Κύπρο και τη Μάλτα να μην εγγράφονται μελλοντικά στον προϋπολογισμό για την εξωτερική πολιτική αλλά σε εκείνον της προενταξιακής ενίσχυσης, ώστε να καταστεί σαφές ότι υπάρχει συνεκτικός σχεδιασμός, και ότι πρόκειται για πόρους που δαπανώνται ενόψει της επιδιωκόμενης προσχώρησης της Κύπρου και της Μάλτας στην Ευρωπαϊκή Ένωση.
Πιστεύω ότι με αυτόν τον τρόπο ο οικονομικός σχεδιασμός αποκτά ακόμη μεγαλύτερη διαφάνεια.
Οι σημερινές αποφάσεις της Επιτροπής έλαβαν σε αρκετά σημεία υπόψη σημαντικές παροτρύνσεις του Κοινοβουλίου.
Ανταποκριθήκαμε στις εν λόγω παροτρύνσεις.
Ως εκ τούτου, επιτρέψτε μου να εκφράσω την ελπίδα και την παράκληση να τύχει της υποστήριξής σας η πρόταση της Επιτροπής για την αναθεώρηση των δημοσιονομικών προοπτικών.
(Χειροκροτήματα)
.
(EN) Κυρία Πρόεδρε, ευχαριστώ την Επίτροπο γι' αυτή την παρουσίαση.
Δεν υπήρξαν πάρα πολλές εκπλήξεις, γεγονός που εν μέρει επιδοκιμάζω.
Παραμένει ωστόσο ένα ερώτημα σχετικά με την ανακατανομή των δαπανών της κατηγορίας 4.
Σας άκουσα να λέτε ότι δεν θα υπάρξουν περικοπές στις θέσεις του προϋπολογισμού που αφορούν την καταπολέμηση της φτώχειας.
Αναφέρατε ορισμένες θέσεις όπου δεν υπήρξε πλήρης απορρόφηση και στις οποίες θα υπάρξουν περικοπές στο πλαίσιο του TACIS.
Μπορείτε να μας ενημερώσετε κάπως σχετικά με το αν θα υπάρξουν συνολικές μειώσεις;
Πέρυσι το Συμβούλιο πρότεινε συνολικές περικοπές ύψους 10% στην κατηγορία 4.
Η Επιτροπή προβαίνει τώρα σε επιλεκτικές μειώσεις, όπως εισηγηθήκατε, ή θα υπάρξουν και συνολικές περικοπές στην κατηγορία 4;
Παραμένει ακόμη ασαφές για μένα τι θα συμβεί από το 2003 και μετά.
Εάν αντλείτε χρήματα από την κατηγορία 1 για τα επόμενα δύο χρόνια, από πού αναμένετε να προέλθουν αυτά τα χρήματα το 2003;
- (DE) Αξιότιμε κύριε βουλευτά Wynn, στην πρώτη σας ερώτηση, εάν η Επιτροπή προβλέπει περικοπές κατ' αποκοπήν στον τομέα της εξωτερικής πολιτικής, θα απαντήσω με ένα σαφές όχι.
Μια τέτοια αντιμετώπιση θα τη θεωρούσα λανθασμένη.
Διαθέτουμε αρκετά κριτήρια για να προβούμε σε διαφοροποιημένες αξιολογήσεις για το αν είναι εύλογο να προβλεφθούν ανακατανομές ως προς τα προσδιορισθέντα στην Ατζέντα 2000.
Προβλέποντας λοιπόν προτάσεις που έχουν θεμελιωθεί πολύ συγκεκριμένα και δεν περιέχουν περικοπές κατ' αποκοπήν.
Όσον αφορά τη δεύτερη ερώτηση, η Επιτροπή προτείνει για τα έτη 2001 και 2002 ανακατανομή πόρων και μεταφορά από τον προϋπολογισμό της γεωργικής πολιτικής σε εκείνον της εξωτερικής πολιτικής.
Εδώ θέλω να επισημάνω για ακόμα μια φορά ότι δεν πρόκειται για μείωση των αυξήσεων στην εξωτερική πολιτική, δηλαδή δεν πρόκειται για περικοπές συγκριτικά με τον σημερινό προϋπολογισμό.
Για την περίοδο μετά το έτος 2003 η Επιτροπή προτείνει το εξής: προβλέπεται αύξηση των πόρων της εξωτερικής πολιτικής, πράγμα που αριθμητικά θα οδηγούσε, φυσικά, στην αύξηση του συνολικού ανώτατου ορίου.
Ωστόσο, η Επιτροπή προτείνει να δεσμευθούν και τα δύο σκέλη της αρμόδιας επί του προϋπολογισμού αρχής να προβλέπουν στην ετήσια διαδικασία εκτέλεσης του προϋπολογισμού εξοικονομήσεις σε συγκεκριμένες θέσεις προκειμένου να συγκεντρωθούν αυτά τα 300 εκατ.
Ενδέχεται επίσης, σε σχέση με την επικείμενη το 2003 ενδιάμεση αξιολόγηση για την κατηγορία 1, να υποβληθεί πρόταση για τη χρηματοδότηση αυτών των επιπλέον πόρων για τη συνολική περίοδο.
Θέλω να υπογραμμίσω για άλλη μια φορά ρητά ότι κατά τη δική μου άποψη είναι δυνατόν να χρηματοδοτηθεί αυτή η αύξηση των πόρων της εξωτερικής πολιτικής στο πλαίσιο του γενικότερου ανώτατου ορίου που αποφασίστηκε στο Βερολίνο και οι πόροι που αφορούν τη Σερβία θα πρέπει να χορηγηθούν, μόνο εφόσον υπάρξουν πραγματικά δημοκρατικές εξελίξεις στη Σερβία.
Κυρία Πρόεδρε, πληροφορήθηκα με μεγάλο ενδιαφέρον και περιέργεια τα όσα είπε πριν από λίγο η κ. Επίτροπος.
Οφείλω να ομολογήσω ότι θα προτιμούσαμε να έχουμε ένα γραπτό κείμενο, νομίζω όμως ότι οι θέσεις αυτές αποτέλεσαν αντικείμενο εσωτερικών συζητήσεων στους κόλπους της Επιτροπής, επομένως θα μας δοθεί ένα ακριβέστερο κείμενο το οποίο θα μελετήσουμε με την άνεσή μας.
Πέραν τούτου, δεν μπορώ να καταλάβω πού βασίζεστε όταν κάνετε την εκτίμηση ότι οι γεωργικές δαπάνες δεν θα χρησιμοποιηθούν όπως πρέπει - δηλαδή στην ολότητά τους - και πώς θα μπορέσετε να αποδεσμεύσετε ποσά που θεωρείτε ελάχιστα, προς την κατηγορία εξωτερικής πολιτικής των διεθνών δράσεων.
Πράγματι, κατά το προηγούμενο οικονομικό έτος, μάλλον αντιληφθήκαμε μια ζωηρή ένταση σχετικά με τις δαπάνες για τις αγορές και δεν βλέπω τι είναι αυτό που θεωρητικά σας επιτρέπει να εκτιμάτε ότι υπάρχουν υπερβολικά πολλά χρήματα στον γεωργικό τομέα, εάν όχι το γεγονός ότι χρειάζεστε χρήματα για την κατηγορία της εξωτερικής πολιτικής.
Κατά δεύτερον, το ίδιο ισχύει και για τις περικοπές στο εσωτερικό της κατηγορίας 4.
Μας λέτε ότι υπάρχει διαπεριφερειακή αλληλεγγύη.
Σύμφωνοι, το δέχομαι, ωστόσο μιλήσατε για πολύ λεπτά κριτήρια και καλό είναι να μας πείτε ποια είναι αυτά - τι είναι αυτό που σας επιτρέπει να σκέφτεστε ότι έχουν διατεθεί υπερβολικά μεγάλα ποσά στις άλλες περιοχές του κόσμου, εάν όχι το γεγονός ότι χρειάζεστε αυτά τα χρήματα για τη συγκεκριμένη περιοχή του Κοσσυφοπεδίου.
Νομίζω πως σε αυτό το σημείο υπάρχει ένα πρόβλημα.
Τρίτο ερώτημα, και ολοκληρώνω με αυτό.
Θα ήθελα να ξέρω εάν στο πλαίσιο των δεσμεύσεων που ανελήφθησαν στη Διάσκεψη των δωρητών σχετικά με την παροχή βοήθειας, η δέσμευση αφορούσε δολάρια ή ευρώ;
Και δεδομένης της κατάστασης του ευρώ, θα ήθελα να μάθω, στην περίπτωση που έχετε δεσμευθεί σε δολάρια Αμερικής, με ποιο τρόπο θα αντιμετωπίσετε την ούτως διαμορφωμένη κατάσταση και με ποιο τρόπο αναμένετε να διασφαλίσετε έναν αυστηρό παραλληλισμό μεταξύ των χορηγήσεων της Ευρωπαϊκής Ένωσης και εκείνων των άλλων δωρητών της διεθνούς κοινότητας;
Κύριε βουλευτά, όσον αφορά την τελευταία σας ερώτηση, πράγματι η εκτίμηση της Διεθνούς Τράπεζας για τις ανάγκες του Κοσσυφοπεδίου είχε γίνει με βάση το δολάριο.
Είχαμε την ευκαιρία να συζητήσουμε επισταμένως για το ζήτημα αυτό στο πλαίσιο των διαβουλεύσεων για τον προϋπολογισμό του έτους 2000.
Η Επιτροπή προβλέπει τώρα στην πρότασή της 1,1 δις ευρώ για την περίοδο 2000-2006.
Επομένως δεν έχουν συνυπολογισθεί οι πόροι που δαπανήθηκαν ήδη το 1999 για το Κοσσυφοπέδιο.
Όσον αφορά αυτό που είπατε, ότι δηλαδή χρειαζόσαστε ένα έγγραφο για να αναλύσετε την πρόταση, θα βρείτε αύριο στο Διαδίκτυο τη συνολική πρόταση για τον αναπρογραμματισμό των δημοσιονομικών προοπτικών.
Για το πρόγραμμα CARDS η Επιτροπή θα αποφασίσει την επόμενη εβδομάδα, επειδή παραμένουν ακόμη διάφορα ερωτηματικά που θα πρέπει να διευκρινιστούν με τη νομική υπηρεσία, και θα έχετε από αύριο στη διάθεσή σας τους σημαίνοντες αριθμούς.
Όσον αφορά τα λεγόμενά σας σχετικά με τις δαπάνες στον γεωργικό τομέα, επιτρέψτε μου να επισημάνω ότι κατά τη διάρκεια του τρέχοντος έτους θα μειωθούν οι γεωργικές δαπάνες κατά 500 εκατ. λόγω της αλλαγής της συναλλαγματικής ισοτιμίας και για το επόμενο έτος οι εκτιμήσεις προβλέπουν μια μείωση κατά περίπου 650 εκατ. δολάρια, όπου η ισοτιμία μεταξύ ευρώ και δολαρίου έχει υπολογισθεί 1:1.
Γνωρίζετε επίσης ότι η Επιτροπή έχει κληθεί να υποβάλει κατά τη διάρκεια του έτους 2001 προτάσεις για διάφορα καθεστώτα στις αγορές, ιδιαίτερα για το καθεστώς της αγοράς ζάχαρης, και ο συνάδελφός μου, κ. Fischler, ανέφερε ότι θα επεξεργασθεί μια πρόταση για τον τομέα αυτόν η οποία θα οδηγήσει σε εξοικονομήσεις της τάξης των 300 εκατ. ευρώ.
Φυσικά, με αυτό δεν λέω ότι κάπου υπάρχει χρηματικό πλεόνασμα, και ως Επίτροπος, υπεύθυνη για τον προϋπολογισμό, μου είναι απολύτως σαφές ότι πάντα υπάρχει στενότητα χρημάτων.
Όμως η στενότητα αυτή υπάρχει και για εκείνους που είναι υποχρεωμένοι να χρηματοδοτήσουν τον ευρωπαϊκό προϋπολογισμό.
Γι' αυτό και ζητήθηκε κατά τη γνώμη μου να υποβάλει η Επιτροπή μια πρόταση για τη χρηματοδότηση μιας νέας προτεραιότητας δίχως να ζητά επιπλέον χρήματα.
Αντί αυτού, καθήκον της ήταν να ελέγξει τις δυνατότητες ανακατανομής στο πλαίσιο του υφιστάμενου προϋπολογισμού και να διατυπώσει αντίστοιχη πρόταση, καθήκον στο οποίο και ανταποκρίθηκε.
Κυρία Πρόεδρε, κυρία Επίτροπε Schreyer, επισκεφθήκατε την Επιτροπή Γεωργίας και Ανάπτυξης της Υπαίθρου, αναπτύξατε τα επιχειρήματά σας και στο πλαίσιο αυτό σας αντιμετώπισαν με σεβασμό.
Θέλω όμως παρ' όλα αυτά να επισημάνω κάτι και κατόπιν να σας θέσω μια ερώτηση.
Αναφέρατε ότι υπήρξε αύξηση στον γεωργικό τομέα και ότι εδώ πρόκειται για περικοπή της αύξησης αυτής.
Το ότι το ποσοστό της συγκεκριμένης αύξησης εμφανίζεται τόσο υψηλό είναι αποτέλεσμα των περικοπών που είχαν γίνει προηγουμένως στο Βερολίνο.
Οι πόροι αυτοί είναι όμως επειγόντως απαραίτητοι.
Θεωρώ ότι δεν πρέπει να δημιουργηθεί η εντύπωση, πως μπορεί κανείς να χρησιμοποιεί τον προϋπολογισμό του γεωργικού τομέα σαν ένα λατομείο από το οποίο μπορεί να γίνεται εξόρυξη πόρων, κάθε φορά που προκύπτει στενότητα σε άλλους τομείς.
Ως εκ τούτου, σας ερωτώ: μήπως είναι απαραίτητο, οι πόροι που ίσως να μην χρειάζονται στην πολιτική για τις εξαγωγές, να μεταφερθούν στις θέσεις του προϋπολογισμού για την ολοκληρωμένη ανάπτυξη της υπαίθρου;
Στον τομέα αυτό απαιτούνται σημαντικά ποσά, καθότι με την προσχώρηση των χωρών της Κεντρικής και Ανατολικής Ευρώπης θα προκύψουν τεράστια προβλήματα για την ύπαιθρο.
Κύριε βουλευτά, συμμερίζομαι πλήρως τον ζήλο σας για την ανάπτυξη της υπαίθρου.
Η υποστήριξή μου θα εκφραστεί σαφέστατα στην πρόταση που θα υποβάλω την επόμενη εβδομάδα στην Επιτροπή σχετικά με τον προϋπολογισμό του έτους 2001.
Πρόκειται συγκεκριμένα για την πρόταση να αυξηθούν του χρόνου οι φετινοί πόροι για την ανάπτυξη της υπαίθρου κατά 10 % και με αυτό θα εμφανίζουν σαφώς τη μεγαλύτερη αύξηση που θα προβλέπει το προσχέδιο για τον προϋπολογισμό.
Επιτρέψτε μου να σας διαβεβαιώσω ότι η Επιτροπή δεν αντιμετώπισε το ζήτημα της χρηματοδότησης αυτής της νέας προτεραιότητας, του νέου αυτού καθήκοντος, αναζητώντας κάποιο λατομείο, αλλά έλαβε απλώς μια πολύ συγκεκριμένη απόφαση για τα έτη 2001 και 2002.
Αξιότιμη κυρία Πρόεδρε, καταρχάς θέλω να εκφράσω τη μεγάλη λύπη μου για το γεγονός ότι επεξεργαζόμαστε την αναθεώρηση των δημοσιονομικών προοπτικών και δεν μας έχει κατατεθεί ούτε ένα γραπτό κείμενο.
Όταν τίθεται ένα τέτοιο ζήτημα στο Κοινοβούλιο, θα πρέπει κατά τη γνώμη μου να υπάρχει και σε γραπτή μορφή, προκειμένου να ξέρουμε για τι πράγμα μιλάμε.
Θα ήθελα να παρατηρήσω ακόμη, εκτός από αυτήν την κακοδιαχείριση, ότι κατά την άποψη της Επιτροπής μπορούμε να διεξάγουμε πόλεμο και να προκαλούμε έξοδα, αλλά δεν μπορούμε να αναθεωρούμε τις δημοσιονομικές προοπτικές.
Το μόνο μέσο με το οποίο μπορούμε να χρηματοδοτήσουμε τον πόλεμο και τις συνέπειές του φαίνεται να είναι η γεωργία.
Θα ρωτούσα λοιπόν την αξιότιμη κυρία Επίτροπο, πώς συμβιβάζεται αυτή η πρόταση της Επιτροπής με εκείνη την απόφαση του Κοινοβουλίου, στην οποία δηλώνεται σχετικά με τις κατευθυντήριες γραμμές του ερχόμενου έτους ότι η γεωργία δεν πρέπει να αποτελεί πρωταρχική πηγή χρηματοδότησης, διότι τελικά φαίνεται ότι λαμβάνουμε περισσότερα κονδύλια από τη γεωργία από ό,τι επί παραδείγματι από την ανακατανομή των πιστώσεων.
Θα ρωτούσα αφ' ετέρου εάν είναι κατά τη γνώμη της Επιτροπής δυνατόν να γίνει εκ νέου χρήση του αποθεματικού ευελιξίας για τη χρηματοδότηση αυτή, εφόσον οι κανόνες απαγορεύουν τη χρήση των αποθεματικών ευελιξίας περισσότερο από μια φορά.
Κύριε βουλευτά Virrankoski, σχετικά με την ερώτησή σας εάν λαμβάνεται υπόψη στην πρόταση της Επιτροπής η απόφαση του Κοινοβουλίου να μην αντληθούν τα απαραίτητα κονδύλια για τη χορήγηση βοήθειας στα Δυτικά Βαλκάνια κυρίως από τον γεωργικό τομέα, έχω να επισημάνω ότι η απόφαση αυτή συνυπολογίσθηκε.
Σας παραθέτω ακόμα μια φορά μερικούς γενικούς αριθμούς.
Εκτιμάται ότι είναι απαραίτητα 5,5 δις ευρώ, και συνολικά τα 3,3 δις από αυτά θα προέρχονται από το κεφάλαιο για την εξωτερική πολιτική.
Είναι συνεπώς σαφές ότι το κέντρο βάρους της ανακατανομής βρίσκεται στον τομέα της εξωτερικής πολιτικής.
Η πρόταση της Επιτροπής προβλέπει συγκεκριμένα να αντληθούν 600 εκατ. για τα έτη 2001 και 2002 από τον τομέα της γεωργικής πολιτικής.
Το δεύτερο σημείο αφορά τη χρήση του αποθεματικού ευελιξίας.
Η διοργανική συμφωνία προβλέπει ότι το αποθεματικό ευελιξίας μπορεί εκάστοτε να χρησιμοποιηθεί για έναν μόνο σκοπό κάθε χρόνο και όχι συνεχώς για καθήκοντα με πολυετή διάρκεια.
Η Επιτροπή προτείνει να προβλεφθούν αρχικά για τη Σερβία μόνο τα 40 εκατ. τα οποία υπάρχουν και φέτος στον προϋπολογισμό, λ.χ. για τη χρηματοδότηση της δράσης "Ενέργεια για τη Δημοκρατία".
Στην περίπτωση που εντός του έτους 2001 σημειωθεί μια πολιτική αλλαγή στη Σερβία θα είναι δυνατόν να χρησιμοποιηθεί και το αποθεματικό ευελιξίας.
Όσον αφορά την ερώτησή σας πότε θα θα διατεθούν τα κείμενα: θα τα έχετε αύριο το πρωί στον υπολογιστή σας μέσω του Διαδικτύου.
Κυρία Πρόεδρε, θα ήθελα να ευχαριστήσω την κυρία Επίτροπο για την παρουσίασή της, παρότι ορισμένα σημεία δεν φαίνονται ιδιαίτερα σαφή και θα τα χαρακτήριζα, μάλιστα, εξαιρετικά διφορούμενα.
Απ' ό,τι κατάλαβα, η επιχορήγηση για τη Σερβία θα ανέλθει στα 2 δισεκατομμύρια 300 εκατομμύρια ευρώ.
Δεν πρόκειται για μια καθαρά ονομαστική επιχορήγηση, πρόκειται για μια επιχορήγηση που θα παραμείνει απλώς στα χαρτιά, αναμένοντας δηλαδή ότι η κυβέρνηση του Μιλόσεβιτς θα αντικατασταθεί ή θα ανατραπεί.
Δε θα ήθελα μέσα στη Αίθουσα αυτή να εκφραστώ ως προς την κυβέρνηση αυτή, αλλά θέλω να ρωτήσω την κυρία Επίτροπο εάν η Επιτροπή, με αυτήν την πολιτική της αναβολής των επιχορηγήσεων για λόγους καθαρά πολιτικούς, έλαβε υπόψη το γεγονός ότι δεν είναι μονάχα ο άμαχος πληθυσμός της Σερβίας που θα πληρώσει το απαγορευτικό τίμημα της αναβολής αυτής, αλλά και οι γειτονικές χώρες.
Πώς προτίθεται να λύσει, χωρίς επιχορηγήσεις και άμεσες ενισχύσεις, το πρόβλημα της βιομηχανικής ρύπανσης, της πλοϊμότητας του Δούναβη, των κατεστραμμένων γεφυρών του από τους αμερικανικούς βομβαρδισμούς που μείωσαν δραστικά τις πλωτές μεταφορές πέντε ολόκληρων όμορων χωρών;
Πώς προτίθεται η Επιτροπή να συμβάλει - όχι σε τρία χρόνια αλλά κατά τους επόμενους μήνες - στην επίλυση του ζητήματος της τεράστιας ρύπανσης που προκάλεσαν οι βομβαρδισμοί των πετροχημικών εγκαταστάσεων του Panθevo, που δηλητηρίασαν με τοξικά αέρια ιδιαίτερα εκτεταμένες περιοχές, καθώς και τη σπορά και τη συγκομιδή των περιοχών αυτών;
Μια ρύπανση που εισχώρησε, σύμφωνα με την τελευταία έκθεση των Ηνωμένων Εθνών, και στους υδροφόρους ορίζοντες με διοξίνες, υδράργυρο και άλλες τοξικές ουσίες;
Ερωτώ συνεπώς την κυρία Επίτροπο εάν υπάρχει η δυνατότητα ή η προοπτική, προς το συμφέρον επίσης και των άλλων γειτονικών χωρών, να παρέμβουμε απευθείας και άμεσα, και στο σερβικό έδαφος.
Και επαναλαμβάνω: και προς το συμφέρον των γειτονικών χωρών και περιοχών.
Κύριε βουλευτά, η Επιτροπή θεωρεί πολύ ουσιαστικό να μπορεί με τη βοήθειά σας να ενισχύει από τον προϋπολογισμό τη συνεργασία μεταξύ των κρατών ή αντίστοιχα των περιφερειών.
Κατά συνέπεια, στην πρόταση για την αναθεώρηση των δημοσιονομικών προοπτικών προβλέπονται ρητά για σχέδια συνεργασίας 80 έως 90 εκατ. ευρώ ετησίως.
Επίσης, - παρέπεμψα ήδη σε αυτό - και για φέτος προβλέπονται στον προϋπολογισμό 40 εκατ. ευρώ για τη χορήγηση βοήθειας στη Σερβία, που ωστόσο χρησιμοποιούνται στοχοθετημένα μόνο στα σημεία όπου οι δημοκρατικές δυνάμεις της αντιπολίτευσης προσπαθούν να επιβάλουν ένα δημοκρατικό καθεστώς και το αντίστοιχο κράτος δικαίου.
Για τη συνολική περιοχή προβλέπονται στον φετινό προϋπολογισμό 540 εκατ. ευρώ.
Στη Διάσκεψη των χορηγών που έλαβε χώρα στο πλαίσιο του Συμφώνου Σταθερότητας, ο κ. Patten έδωσε την έγκρισή του για ορισμένα σχέδια και κατέστησε σαφές ότι η Επιτροπή μπορεί να ενεργήσει με τη λήψη συγκεκριμένων μέτρων επί τόπου.
Αυτά τα 540 εκατ. ευρώ βρίσκονται στον προϋπολογισμό προπάντων χάρη στην έντονη υποστήριξη του Ευρωπαϊκού Κοινοβουλίου και των προσπαθειών του να ανταποκριθεί πραγματικά στον δέοντα βαθμό στο καθήκον αυτό.
Επιτρέψτε μου εν προκειμένω να ευχαριστήσω για άλλη μια φορά το Ευρωπαϊκό Κοινοβούλιο που μερίμνησε τόσο εντατικά, ώστε να έχουν εγγραφεί στον προϋπολογισμό του 2000 οι απαιτούμενοι πόροι.
Κυρία Πρόεδρε, κυρία Επίτροπε, μπορώ ουσιαστικά να είμαι πολύ σύντομη μια και όλες μου οι ερωτήσεις στρέφονται τελικά προς την ίδια κατεύθυνση.
Ακούσαμε λοιπόν ότι στο Βερολίνο αποφασίσθηκαν 1,8 δις και σήμερα αποφασίσθηκαν 1,4 δις, όπως είπατε, και συνεχώς αναφέρονται τα 300 εκατ. από τον προϋπολογισμό του γεωργικού τομέα για τα έτη 2001 και 2002.
Κυρία Επίτροπε, είχατε την ευκαιρία να μας τα παρουσιάσετε όλα αυτά στην Επιτροπή Γεωργίας και Ανάπτυξης της Υπαίθρου, αλλά το δικό μου ερώτημα είναι απλώς το εξής: πώς μπορώ να εξηγήσω την αναστάτωση που έχει δημιουργηθεί στον γεωργικό τομέα;
Όταν μας λέτε σήμερα ότι εξοικονομούμε πολλά κονδύλια μέσω των μηχανισμών των συναλλαγματικών ισοτιμιών, όταν εσείς, ή μάλλον ο Επίτροπος Fischler, μας λέτε ταυτόχρονα ότι μπορούμε να εξοικονομήσουμε κονδύλια στην ΚΟΑ ζάχαρης, τότε η αναστάτωση πρέπει να έγκειται στο ότι το ζήτημα αυτό δεν μεταφέρθηκε σωστά, ότι οι επαγγελματικές ενώσεις του γεωργικού τομέα δεν κατάλαβαν καλά.
Ή μήπως στην πολιτική επιβάλλεται κατ' αρχήν να διεξάγουμε πρώτα, για μερικές εβδομάδες, ανταλλαγή πυρών;
Θα ήμουν λοιπόν πολύ ευτυχής αν μπορούσαμε να καθησυχάσουμε τους γεωργούς, αλλά αυτή τη στιγμή μου φαίνεται ακόμη αδύνατον!
Κυρία βουλευτά, επιτρέψτε μου να σας διαβεβαιώσω ότι εκμεταλλεύθηκα το διάστημα των τελευταίων εβδομάδων πολύ εντατικά για να συζητήσω την πρόταση της Επιτροπής με τις επαγγελματικές ενώσεις και τις ενώσεις συμφερόντων του γεωργικού τομέα και να τους την εξηγήσω.
Όπως ήδη ανήγγειλα, θα υποβάλω την επόμενη εβδομάδα στην Επιτροπή την πρόταση για τον προϋπολογισμό του έτους 2001 και εκεί καθίσταται σαφές ότι οι πόροι για τη γεωργία θα σημειώσουν σημαντική αύξηση, αντίστοιχα με τις αποφάσεις του Βερολίνου.
Ως εκ τούτου, πιστεύω ότι με βάση τους συγκεκριμένους αριθμούς θα μπορέσει κανείς να καταστήσει πραγματικά σαφές ότι η γεωργία δεν πρέπει να ανησυχεί πως θα θιγούν από την απόφαση της Επιτροπής οι σημαντικές αποφάσεις του Βερολίνου, ειδικά όσον αφορά τις άμεσες ενισχύσεις του εισοδήματος των γεωργών.
Η συζήτηση γι' αυτό το θέμα της ημερήσιας διάταξης έληξε.
ΨΗΦΟΦΟΡIΕΣ
Κύριε Πρόεδρε, μπορώ να κάνω συγκεκριμένη πρόταση για την ψηφοφορία για κάθε μία από τις 4 τροπολογίες.
Ως εισηγητής τις απορρίπτω, καθώς αυτές συζητήθηκαν και στην Επιτροπή Οικονομικής Πολιτικής, όπου απορρίφθηκαν.
Για αυτό τις απορρίπτω με τη σειρά μου και εγώ.
Ευχαριστώ πολύ για τη διευκρίνιση.
(Το Σώμα εγκρίνει την πρόταση ψηφίσματος)
ΑΙΤΙΟΛΟΓΗΣΕΙΣ ΨΗΦΟΥ - Έκθεση Pesδlδ (A5-0081/2000)
Κύριε Πρόεδρε, η συμβουλή σας να σταθούμε και να ακούσουμε τις ενδιαφέρουσες αιτιολογήσεις ψήφου δυστυχώς δεν εισακούστηκε, αλλά παρ' όλα αυτά εξακολουθώ να είμαι ικανοποιημένος και ευχαριστημένος.
Ψήφισα υπέρ της έκθεσης του κυρίου Pesδlδ σχετικά με την πρόταση για τροποποίηση του κανονισμού του Συμβουλίου περί κοινής οργάνωσης της αγοράς στον τομέα του γάλατος και των γαλακτοκομικών προϊόντων γιατί είναι σίγουρα μια θετική τεχνική πτυχή.
Δεν μπορούμε να μη δώσουμε στην Επιτροπή τη δυνατότητα να παρεμβαίνει σε τόσο στενά τεχνικά θέματα όπως αυτό.
Δράττομαι ωστόσο της ευκαιρίας της αιτιολόγησης ψήφου για να θυμίσω ότι θα ήταν καλό το Κοινοβούλιο αυτό, καθώς και το Συμβούλιο, να τροποποιούσαν πλήρως τον κανονισμό σχετικά με τις ποσοστώσεις γάλατος και τον καταμερισμό των γεωργικών προϊόντων που στους κόλπους της Ευρωπαϊκής Κοινότητας ρυθμίζονται στα πλαίσια της ποσότητας παραγωγής και εμπορίας.
Το σύστημα των ποσοστώσεων γάλακτος μπάζει νερά από παντού: θα ήταν καλό να τροποποιηθεί!
Έκθεση Maat (A5-0074/2000)
Κύριε Πρόεδρε, λυπάμαι που κάνω μονάχα δύο αιτιολογήσεις ψήφου επί τη ευκαιρία αυτή, το κάνω όμως ευχαρίστως γιατί ο κανονισμός του κυρίου Maat είναι πολύ σημαντικός: όπως όλοι γνωρίζουμε, αποφάσισε τη συνέχιση της διανομής γάλατος και γαλακτοκομικών προϊόντων στους μαθητές και στους σπουδαστές των σχολικών ιδρυμάτων.
Θυμάμαι ότι - όταν ήμουν παιδί δούλευα στο καφενείο του πατέρα μου - όταν κάποιος ηλικιωμένος έμπαινε στο καφενείο και ζητούσε ένα ποτήρι γάλα, έλεγε: "Εγώ με το γάλα γεννήθηκα, με το γάλα θέλω να πεθάνω!";
Έτσι θα πρότεινα - γι' αυτό και ψήφισα υπέρ - να προσφερόταν και στους ηλικιωμένους, και όχι μόνο στους μαθητές, ένα ποτήρι γάλα κάθε μέρα με έξοδα της Ευρωπαϊκής Ένωσης.
.
(FR) Δεν χρειάζεται να σας υπενθυμίσω πόσο σκληρός ήταν ο αγώνας για τη διατήρηση των αναγκαίων πιστώσεων για τη διανομή γάλακτος στα σχολεία.
Τον Απρίλιο του 1999, το προσχέδιο προϋπολογισμού που υπέβαλε η Ευρωπαϊκή Επιτροπή προέβλεπε τη μείωση κατά το ήμισυ του εν λόγω κονδυλίου του προϋπολογισμού!
Η μείωση αυτή άφηνε να διαφανεί μακροπρόθεσμα την κατάργηση αυτών των ενισχύσεων.
Το γεγονός αυτό είχε ως αποτέλεσμα να υπάρξουν έντονες αντιδράσεις τόσο εντός όσο και εκτός του Ευρωπαϊκού Κοινοβουλίου.
Σύμφωνα με τους εμπειρογνώμονες και τους ειδήμονες στον τομέα της παιδικής διατροφής, πράγματι το γάλα αποτελεί ένα τρόφιμο που είναι βασικό για την καλή πνευματική και σωματική ανάπτυξη των παιδιών, όλων των παιδιών.
Έτσι, τα παιδιά των μη προνομιούχων οικογενειών που δεν έχουν πρόσβαση σε ορισμένα προϊόντα γάλακτος, των οποίων τα θρεπτικά συστατικά είναι ουσιαστικής σημασίας, μπορούν να καλύπτουν αυτές τις ελλείψεις χάρη στα γεύματα που διατίθενται στα κυλικεία των σχολείων τους.
Αυτό που διακυβεύεται από μια τέτοια πρόταση είναι η υγεία των παιδιών μας.
Και πρόκειται για μια απαράδεκτη πρόταση τη στιγμή που ο νέος τίτλος XIII της Συνθήκης του Αμστερνταμ είναι αφιερωμένος στη δημόσια υγεία.
Επιπλέον, ήταν σε πλήρη αντίθεση με τις αποφάσεις του Συμβουλίου Γεωργίας που πραγματοποιήθηκε στις 14 και 15 Ιουνίου 1999.
Οι υπουργοί μας είχαν επιμείνει στο γεγονός ότι η ενθάρρυνση της κατανάλωσης γάλακτος ήταν σημαντική λόγω της υψηλής θρεπτικής του αξίας, ιδιαίτερα για τα παιδιά και τους νέους.
Μόνο μετά από μακρές και επίπονες συνομιλίες, η Ευρωπαϊκή Επιτροπή πρότεινε την αύξηση του κονδυλίου του προϋπολογισμού κατά 31 εκατομμύρια ευρώ, με αποτέλεσμα το συνολικό ποσό των ενισχύσεων που θα διατίθενται για τη διανομή γάλακτος στα σχολεία να ανέρχεται στα 84 εκατομμύρια ευρώ.
Αυτά λοιπόν αφορούν το έτος 2000.
Για το μέλλον, η Ευρωπαϊκή Επιτροπή πρότεινε την εφαρμογή ενός συστήματος συγχρηματοδότησης.
Οι επιδοτήσεις για τη διανομή θα χρηματοδοτούνται κατά 50 %από την Ευρωπαϊκή Ένωση, ενώ για το άλλο μισό αρμόδια θα ήταν τα κράτη.
Απαράδεκτη πρόταση!
Ήταν σαφές ότι η Επιτροπή αποσκοπούσε στην κατάργηση μακροπρόθεσμα του καθεστώτος ενίσχυσης της διανομής γάλακτος στα σχολεία!
Η πρόταση του Ευρωπαϊκού μας Κοινοβουλίου, την οποία στηρίζω ανεπιφύλακτα, συνίσταται στην κοινοτική χρηματοδότηση του 95% των ευρωπαϊκών επιδοτήσεων για τη διανομή γάλακτος στα σχολεία!
Η πρόταση αυτή αποτελεί τη μοναδική εγγύηση για τη διατήρηση αυτού του συστήματος.
Επιπλέον, εγκρίνω την απόφαση να συμπεριληφθούν στον κανονισμό το ρευστό γιαούρτι και τα ροφήματα γάλακτος.
Είναι απαραίτητο προκειμένου να ληφθούν υπόψη οι αλλαγές στις συνήθειες και τις προτιμήσεις διατροφής και να καταστεί το πρόγραμμα αυτό ελκυστικότερο στα μάτια των καταναλωτών.
Σήμερα, μπορώ να πω ότι είμαι ικανοποιημένος από τη συμμετοχή μου σε αυτή τη διαμάχη και από τη διαπίστωση ότι οι πολυάριθμες επιστολές προς τα αρμόδια υπουργεία, οι ερωτήσεις προς την Ευρωπαϊκή Επιτροπή και τα ανακοινωθέντα τύπου απέδωσαν καρπούς!
.
(FR) Το ζήτημα αυτό των κοινοτικών επιδοτήσεων υπέρ της διανομής γάλακτος στα σχολεία χρονολογείται από το 1997 και προκαλεί αυξανόμενο ενδιαφέρον σε κάθε ένα από τα κράτη μέλη μας, δεδομένου ότι αφορά τους τομείς της δημόσιας υγείας και της οικονομίας, ζητήματα που αγγίζουν τους Ευρωπαίους πολίτες.
Για να πειστεί κανείς, δεν έχει παρά να ξαναδιαβάσει τις πολυάριθμες επιστολές που λάβαμε όταν είχε φανεί ότι η Ευρωπαϊκή Επιτροπή ήθελε να διακόψει αυτό το πρόγραμμα!
Για τον λόγο αυτό δεν μπορώ παρά να σας παροτρύνω να συμφωνήσετε με τη γνώμη του εισηγητή μας, ο οποίος δεν εύχεται μόνο τη συνέχιση του προγράμματος αλλά επιπλέον αντιτίθεται στην πρόταση συγχρηματοδότησης (50-50) που προβάλλει η Ευρωπαϊκή Επιτροπή.
Πράγματι, μια τόσο κακή συγχρηματοδότηση ενέχει τον κίνδυνο να δούμε ορισμένα κράτη να μην χρηματοδοτούν το εθνικό τους μερίδιο, γεγονός που μπορεί να προκαλέσει την διακριτική εφαρμογή του μέτρου στην επικράτεια της Ένωσης.
Δίχως να αρνούμαι την ανάγκη για βελτίωση της διαχείρισης αυτής της θέσης του προϋπολογισμού, θεωρώ, ωστόσο, ότι μια βελτίωση του συστήματος μπορεί και πρέπει να πραγματοποιηθεί με ήπιο τρόπο και για αυτό σας καλώ να στηρίξετε την Επιτροπή Γεωργίας και Ανάπτυξης της Υπαίθρου του Ευρωπαϊκού Κοινοβουλίου καθώς και τον εισηγητή της, εγκρίνοντας αυτή την έκθεση.
.
(PT) Εκφράζουμε τη συμφωνία μας με την παρούσα έκθεση, διότι θεωρούμε σημαντικό να συνεχίσει να χορηγείται γάλα που θα επιδοτείται κατά 95% από την Ευρωπαϊκή Ένωση σε εκατομμύρια παιδιά που φοιτούν στα σχολικά ιδρύματα της Ευρωπαϊκής Ένωσης.
Ως γνωστόν, η έναρξη της επιδότησης, από την Ευρωπαϊκή Κοινότητα, του γάλακτος που διανέμεται στα σχολεία χρονολογείται από το 1977.
Αλλά το 1999 η Επιτροπή έκρινε πως έπρεπε να θέσει υπό αίρεση το συγκεκριμένο πρόγραμμα.
Πλην όμως, αφού εκδηλώθηκε σθεναρή αντίθεση, ιδίως από μεριάς του Ευρωπαϊκού Κοινοβουλίου, η Επιτροπή υπέβαλε μια νέα πρόταση σύμφωνα με την οποία, παρ' ότι διατηρείται το πρόγραμμα, το ποσοστό της κοινοτικής συγχρηματοδότησης περιορίζεται στο 50%, με την επιδίωξη ότι τα κράτη μέλη θα καλύψουν, εξ ολοκλήρου ή εν μέρει, το υπόλοιπο 50%.
Συμβαίνει ωστόσο ότι, μέχρι σήμερα, το συγκεκριμένο καθεστώς προβλέπει μια κοινοτική χρηματοδότηση, η οποία ανέρχεται στο 95% της ενδεικτικής τιμής του γάλακτος.
Οπότε ο εισηγητής προτείνει, στο πλαίσιο της έκθεσης της Επιτροπής Γεωργίας και Ανάπτυξης της Υπαίθρου, τη διατήρηση του παραπάνω ποσοστού χρηματοδότησης, απορρίπτοντας την πρόταση για 50%.
Από την πλευρά μας, θεωρούμε πολύ σημαντική τη θέση του εισηγητή, δεδομένου ότι διαφωνούμε με την επανεθνικοποίηση του κόστους χρηματοδότησης της ΚΓΠ.
Καταψηφίσαμε την έκθεση Maat, η οποία εξετάζει την επιδότηση του κοινοτικού προγράμματος της προσφοράς γάλακτος στα σχολεία.
Στην Ευρώπη, σε πολλά σχολεία παρέχεται στους μαθητές δωρεάν γάλα ώστε να καλυφθεί η ανάγκη λήψης διαφόρων θρεπτικών ουσιών.
Στηρίζουμε ολόψυχα την προσφορά γάλακτος, όπως επίσης και φαγητού, κάτι που εφαρμόζεται στη Σουηδία, στα παιδιά και στους νέους στα σχολεία.
Απεναντίας, θεωρούμε ότι η επιδότηση της προσφοράς γάλακτος στα σχολεία δεν πρέπει να ανήκει στις αρμοδιότητες της ΕΕ.
Σύμφωνα με την αρχή της επικουρικότητας, πρέπει να καταργηθεί η επιδότηση της προσφοράς γάλακτος στα σχολεία.
Ως εκ τούτου, βλέπουμε την πρόταση της Επιτροπής για συγχρηματοδότηση ως ένα βήμα προς τη σωστή κατεύθυνση.
Στα σουηδικά σχολεία προσφέρεται γάλα και φαγητό στους μαθητές από τη δεκαετία του ' 50, και αυτό γινόταν χωρίς κοινοτικές επιδοτήσεις.
Η ένταξη στην ΕΕ είχε ως συνέπεια να συμμετέχει και η Σουηδία στο κοινό πρόγραμμα προσφοράς γάλακτος στα σχολεία και, σήμερα, η Σουηδία καταναλώνει το 1/10, περίπου, του ενιαίου προϋπολογισμού για το γάλα στα σχολεία.
Εδώ και κάποια χρόνια, σε πολλά σουηδικά σχολεία έχει αρχίσει να σερβίρεται κανονικό γάλα αντί του γάλακτος με λίγα λιπαρά, απλώς και μόνο για να πληρούνται οι προϋποθέσεις επιδότησης, κάτι που καταδεικνύει με σαφήνεια τα μειονεκτήματα αυτού του συστήματος, όπως επίσης και το γεγονός ότι πολλές χώρες που σήμερα κάνουν χρήση των επιδοτήσεων δεν έχουν, στην πραγματικότητα, ανάγκη επιπλέον πόρων.
Θεωρούμε ότι στην Κοινή Γεωργική Πολιτική πρέπει να καταργηθεί η οικονομική ενίσχυση στον τομέα των εξαγωγών και της παραγωγής.
Ο αγροτικός τομέας πρέπει να τεθεί σε ισότιμη βάση με άλλες μορφές επιχειρηματικών δραστηριοτήτων και να εκτεθεί στον ανταγωνισμό σε μια ελεύθερη αγορά.
Σήμερα, η Ευρώπη βρίσκεται ενώπιον πολλών προκλήσεων οι οποίες απαιτούν τη διάθεση περισσότερων κονδυλίων.
Τα κονδύλια που σήμερα τοποθετούνται στη γεωργική πολιτική πρέπει, αντιθέτως, να διατεθούν για την ανοικοδόμηση του Κοσσυφοπεδίου, τη διεύρυνση προς τις χώρες της Κεντρικής και Ανατολικής Ευρώπης και την οικονομική βοήθεια σε χώρες του τρίτου κόσμου.
.
(ΕΝ) Ο λόγος αυτής της παρέμβασης είναι να αποσαφηνισθεί για ποιο λόγο αυτό το Σώμα πρέπει να αντιταχθεί στις προτάσεις της Επιτροπής για περικοπή κατά το ήμισυ των επιδοτήσεων για το γάλα που διανέμεται στα σχολεία.
Με ικανοποίηση διαπιστώνω ότι η Επιτροπή Γεωργίας και Ανάπτυξης της Υπαίθρου του Κοινοβουλίου απέρριψε τις παραπάνω προτάσεις, προτείνοντας αυτές τις τροπολογίες για να παραμείνουν ακέραιες οι επιδοτήσεις, και παροτρύνω όλους τους βουλευτές να τις υποστηρίξουν.
Υπάρχουν αρκετά επιχειρήματα γι' αυτό.
Διατρέφοντας τους μαθητές μας, υποστηρίζουμε επίσης τους παραγωγούς μας του γαλακτοκομικού τομέα που χρειάζονται την υποστήριξή μας.
Επιπλέον, αποτρέπουμε τη συσσώρευση πλεονασμάτων σαν εκείνα που είχαμε στο παρελθόν.
Διευρωπαϊκά δίκτυα (ετήσια έκθεση 1998)
Η ημερήσια διάταξη προβλέπει τη συζήτηση επί της έκθεσης (A5-0076/2000) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την έκθεση της Επιτροπής στο Συμβούλιο, στο Ευρωπαϊκό Κοινοβούλιο, στην Οικονομική και Κοινωνική Επιτροπή και στην Επιτροπή των Περιφερειών "Διευρωπαϊκά Δίκτυα - Ετήσια Έκθεση 1998", σύμφωνα με το άρθρο 16 του κανονισμού (ΕΚ) αριθ.
2236/95 περί καθορισμού των γενικών κανόνων για τη χορήγηση κοινοτικής ενίσχυσης στον τομέα των Διευρωπαϊκών Δικτύων CΟΜ(1999) 410 - C5-0010/2000-2000/2004 (CΟS))
Κύριε Πρόεδρε, να πω πρώτα από όλα ότι είμαι ιδιαίτερα ευτυχής που άκουσα την επεξήγηση ψήφου του κ. Fatuzzo, με την οποία συμφωνώ απολύτως.
Εν πάση περιπτώσει, σοβαρά τώρα.
Κύριε Πρόεδρε, κυρία Αντιπρόεδρε της Επιτροπής, η απόφαση του Ευρωπαϊκού Συμβουλίου Κορυφής του Έσσεν το 1994 σχετικά με τα διευρωπαϊκά δίκτυα μεταφορών, σε συνδυασμό - και θέλω να το υπογραμμίσω - με την κοινή απόφαση Συμβουλίου και Ευρωπαϊκού Κοινοβουλίου της 23ης Ιουλίου 1996 για τον καθορισμό κοινοτικών προσανατολισμών για τα διευρωπαϊκά δίκτυα, θεωρήθηκε την εποχή εκείνη ένα από τα σημαντικότερα βήματα προς την κατεύθυνση της ουσιαστικής ευρωπαϊκής ενοποίησης.
Η κατασκευή σύγχρονων αυτοκινητόδρομων, καθώς και σιδηροδρομικών δικτύων υψηλής ταχύτητας που θα διασχίζουν χωρίς εμπόδια και με μεγάλη ταχύτητα περισσότερες χώρες μέλη, η κατασκευή σύγχρονων διεθνών αεροδρομίων και λιμένων που θα διευκολύνουν την κινητικότητα των προσώπων, των εμπορευμάτων και των υπηρεσιών μεταξύ των διαφόρων χωρών μελών, αλλά και με τρίτες χώρες, θεωρήθηκε πολύ σωστά ότι αποτελεί απαραίτητο συμπλήρωμα, αλλά και αναγκαία προϋπόθεση για την ομαλή και επιτυχημένη λειτουργία της εσωτερικής αγοράς, που τότε είχε μόλις τεθεί σε ισχύ.
Εσωτερική αγορά χωρίς εκτεταμένο σύστημα διευρωπαϊκών δικτύων πραγματικά δεν μπορεί να υπάρχει.
Σήμερα ωστόσο, πέντε περίπου χρόνια μετά την έναρξη αυτής της διαδικασίας, αποδεικνύεται στην πράξη ότι τα προβλήματα για την πλήρωση του φιλόδοξου αυτού στόχου είναι πολλά, με πρώτο και σπουδαιότερο βέβαια αυτό της επαρκούς χρηματοδότησης.
Όπως διαπιστώνω στην έκθεσή μου, είναι ιδιαίτερα ανησυχητικό το γεγονός ότι για επτά ακόμα από τα συνολικά δεκατέσσερα έργα προτεραιότητας του Έσσεν δεν έχει εξασφαλιστεί ακόμη επαρκής χρηματοδότηση, αλλά ούτε και υπάρχει και οριστικό χρονοδιάγραμμα για την ολοκλήρωσή τους.
Είναι γνωστό βεβαίως ότι η χρηματοδότηση από τα κοινοτικά ταμεία είναι σαφώς κατώτερη των πραγματικών αναγκών και σε καμιά περίπτωση δεν επαρκεί για την ολοκλήρωση των έργων.
Δεν είναι όμως αυτός και ο κύριος στόχος της.
Η άμεση κοινοτική επιχορήγηση για την κατασκευή των έργων αποτελεί μέρος μόνο, και μάλλον μικρό, της κοινοτικής χρηματοδότησης.
Κύριος στόχος της τελευταίας είναι η χρηματοδότηση μελετών σκοπιμότητας και τεχνικών μελετών, καθώς και η επιδότηση επιτοκίων και η εγγύηση για την λήψη δανείων.
Είναι δηλαδή η υποστήριξη και συμπλήρωση των μέτρων που θα λάβουν οι χώρες μέλη στην κύρια ευθύνη των οποίων και ανήκει η χρηματοδότηση για την κατασκευή των διευρωπαϊκών δικτύων, και όχι η αμιγής ολοκλήρωση των έργων.
Από την άλλη όμως είναι κατανοητός ο προβληματισμός και οι δυσκολίες των κυβερνήσεων των χωρών μελών, ιδίως αν αναλογιστεί κανείς τις περικοπές των δημοσίων δαπανών στις οποίες όλες οι χώρες μέλη, σχεδόν αναγκαστικά, κατέφυγαν κατά την δεκαετία του 90 για να πετύχουν τα κριτήρια του Μάαστριχτ και την ένταξη στην ΟΝΕ.
Το πρόβλημα όμως υπάρχει.
Και πρέπει να παραδεχθούμε, κύριε Πρόεδρε, ότι χωρίς χρηματοδότηση δεν μπορεί να γίνουν διευρωπαϊκά δίκτυα.
Για αυτόν τον λόγο και η κύρια ίσως πρόταση της έκθεσής μου είναι ότι θα πρέπει να αυξηθούν οι δημοσιονομικοί πόροι που αφιερώνονται στην κατασκευή διευρωπαϊκών δικτύων.
Και θα πρέπει να δουν το ζήτημα και η Επιτροπή και, κυρίως, τα κράτη μέλη.
Η δεύτερη πρόταση που κάνουμε είναι η ενίσχυση της συνεργασίας δημόσιου και ιδιωτικού τομέα για την κατασκευή των διευρωπαϊκών δικτύων, γιατί πιστεύουμε ότι ο δημόσιος τομέας, διαθέτοντας τα ίδια κεφάλαια, με αυτόν τον τρόπο μπορεί να κάνει παραπάνω έργα με την κινητοποίηση δηλαδή των κεφαλαίων του ιδιωτικού τομέα.
Και εδώ θέλω να υπογραμμίσω πόσο σημαντικός είναι ο ρόλος της Τράπεζας Επενδύσεων.
Μια τρίτη πρόταση είναι το ποσοστό των χρημάτων που αφιερώνεται από τον κοινοτικό προϋπολογισμό για τις μελέτες όσον αφορά τα διευρωπαϊκά δίκτυα να πέσει από το 47% στο 30%, ούτως ώστε να περισέψουν κάποια λεφτά για επιδοτήσεις για την κατασκευή των δικτύων και για δάνεια.
Η τέταρτη πρόταση είναι να υπάρξουν μέτρα και κίνητρα για τα επτά προβληματικά δίκτυα και, κυρίως, να υπάρξει ένα χρονοδιάγραμμα για την ολοκλήρωσή τους και γι' αυτόν τον σκοπό καλούμε την Επιτροπή να συνεργαστεί με τα αρμόδια κράτη μέλη.
Μια πέμπτη πρόταση είναι η Επιτροπή να αποδώσει μεγαλύτερη σημασία για την επικείμενη αναθεώρηση των προσανατολισμών των διευρωπαϊκών δικτύων προκειμένου να βελτιωθεί η πρόσβαση από τις νήσους και από τις περιφερειακές περιοχές της Ευρώπης στις κεντρικές.
Μου συγχωρείται φαντάζομαι η ευαισθησία, δεδομένου ότι προέρχομαι και από νήσο και από περιφερειακή περιοχή.
Μια άλλη πρόταση της έκθεσής μου είναι να υπάρξει μια στενή συνεργασία μεταξύ Επιτροπής, Γερμανίας, Αυστρίας και Ιταλίας για την σήραγγα του Brenner, ένα κομβικής σημασίας συγκοινωνιακό έργο, που εντάσσεται βεβαίως στα διευρωπαϊκά δίκτυα.
Θεωρούμε επίσης ότι θα πρέπει να δωθεί έμφαση στην αρχή της αποτελεσματικότητας, με ενθάρρυνση εναλλακτικών λύσεων αντί για νέες επενδύσεις, προώθηση νέων τεχνολογιών και έξυπνων συστημάτων μεταφοράς, όπως η τηλεματική για τους χρήστες οδικών δικτύων και η νέα σηματοδότηση για τα σιδηροδρομικά δίκτυα.
Ζητούμε, τέλος, από την Επιτροπή στις μελλοντικές ετήσιες εκθέσεις της να παρέχει περισσότερες πληροφορίες για την χρηματοδότηση από τα κράτη μέλη της περιφέρειας και τον ιδιωτικό τομέα.
Επειδή βεβαίως είναι ευθύνη των κρατών μελών και των περιφερειών να δίνουν τέτοια στοιχεία, καλούμε και αυτούς, δηλαδή τα κράτη μέλη και τις περιφέρειες, να δίνουν στην Επιτροπή τα αντίστοιχα στοιχεία.
(Χειροκροτήματα)
.
(IT) Κύριε Πρόεδρε, αξιότιμοι συνάδελφοι, η Ομάδα του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών τάσσεται υπέρ της έκθεσης του κυρίου Χατζηδάκη.
Η κοινοτική πολιτική στον τομέα των διευρωπαϊκών δικτύων είναι πολύ σημαντική γιατί δεν είναι δυνατόν να έχουμε μια κοινή πολιτική για τις μεταφορές χωρίς μια συγκλίνουσα πολιτική για τις υποδομές, όπως διευκρινίζεται από τη Συνθήκη του Μάαστριχτ.
Οι αποτελεσματικές υποδομές στις μεταφορές είναι απαραίτητες για την οικονομική ανάπτυξη και την απασχόληση, καθώς και για την ανταγωνιστικότητα των επιχειρήσεων που συνδέονται με την κινητικότητα των προσώπων, των εμπορευμάτων και των μεταφορικών μέσων.
Η Ευρώπη, σύμφωνα με τα όσα είπαμε σήμερα, είναι κυρίως η πολιτική εκείνη Ευρώπη για την οποία εργαζόμαστε, αλλά είναι επίσης και καρπός οικονομικής και κοινωνικής συνοχής.
Είναι αλήθεια ότι οι δημοσιονομικοί πόροι της Ευρωπαϊκής Ένωσης δεν είναι επαρκείς γι' αυτό και χρειάζεται να τους αυξήσουμε.
Είναι αλήθεια επίσης ότι χρειάζεται να αυξήσουμε τη συμβολή που προέρχεται από τους δημόσιους οργανισμούς, αλλά και από τα εταιρικά σχήματα μεταξύ δημόσιου και ιδιωτικού τομέα.
Ως προς αυτό η Ομάδα μου επεσήμανε στην Επιτροπή ότι η έκθεση δεν περιέχει πληροφορίες σχετικά με τις πηγές χρηματοδότησης εκτός κοινοτικού προϋπολογισμού και Ευρωπαϊκής Τράπεζας Επενδύσεων, καθώς επίσης και την ανησυχία ότι εφτά ολόκληρα από τα προγράμματα του Έσσεν δεν είναι σίγουρο ότι θα υλοποιηθούν μέσα στις προβλεπόμενες προθεσμίες.
Λέμε και εμείς "ναι" για τη σήραγγα του Brenner, καθώς επίσης και για τη χρησιμοποίηση των νέων τεχνολογιών.
Τα κράτη μέλη πρέπει όμως να σεβαστούν τις ανειλημμένες δεσμεύσεις και η Επιτροπή πρέπει επίσης να λάβει υπόψη τις κατευθύνσεις που καθορίστηκαν για το κονδύλι B5-700 του προϋπολογισμού - ένα σημαντικό κονδύλι που ενεγράφη το 1998 - προωθώντας επίσης μοντέλα που θα είναι λιγότερο βλαβερά για το περιβάλλον και, κυρίως, λαμβάνοντας υπόψη τα συμφέροντα του κόσμου εκεί όπου μια διευρωπαϊκή γραμμή θα διέρχεται από ζώνες με υψηλή πυκνότητα πληθυσμού ή περιοχές που είναι ιδιαίτερα βιομηχανοποιημένες.
Για το λόγο αυτό λέμε επίσης ότι δεν πρέπει να ξεπεράσουμε το 50 τοις εκατό των πιστώσεων που έχουν καθοριστεί για τα προγράμματα αυτά και ότι, έπειτα από μια ενδεχόμενη μελέτη σκοπιμότητας, τα ποσά που εξακολουθούν να είναι διαθέσιμα για προγράμματα που δεν έχουν προχωρήσει, μπορούν να χρησιμοποιηθούν για άλλα προγράμματα που έχουν αυτές τις προτεραιότητες, με κριτήριο και το σεβασμό του περιβάλλοντος.
Κύριε Πρόεδρε, αξιότιμοι συνάδελφοι, όπως εξήγησαν ήδη στις παρεμβάσεις τους οι δύο εισηγητές - ο κ. Χατζηδάκης και η κ. Sbarbati - τόσο η αρμόδια επί της ουσίας επιτροπή όσο και η Επιτροπή Προϋπολογισμών έδωσαν σαφώς τη συγκατάθεσή τους για το έργο της σήραγγας του Brenner, ένα πρόγραμμα που είχε τεθεί στην κορυφή των προτεραιοτήτων του Έσσεν.
Ωστόσο ο τότε σχεδιασμός δεν εμπεριέχει κατάλογο προτεραιοτήτων, πράγμα που αποτελεί μεγάλη έλλειψη.
Θεωρώ ότι είναι οπωσδήποτε απαραίτητο να υιοθετήσει η Επιτροπή τα σημεία που κατέδειξε και ανέπτυξε ο εισηγητής και μάλιστα με αυτή τη μορφή.
Το Brenner, μια περιοχή που ενδιαφέρει τρία κράτη, είναι μια πολύ ευαίσθητη περιοχή από περιβαλλοντικής άποψης, που χρειάζεται ιδιαίτερη προσοχή.
Επί του παρόντος περνούν ετησίως 1,2 εκατομμύρια φορτηγά από το πέρασμα αυτό.
Η μεταφορά εμπορευμάτων έχει αναπτυχθεί με ρυθμούς που ξεπερνούν κατά πολύ τους ρυθμούς ανάπτυξης προηγούμενων ετών.
Η μεταφορά προσώπων, ως έκφραση μίας εκ των βασικών ελευθεριών που προσφέρει η Ευρωπαϊκή Ένωση δεν μπορεί να διεκπεραιωθεί με ικανοποιητικό τρόπο.
Τη Μεγάλη Παρασκευή είχε δημιουργηθεί στη σχετική οδική αρτηρία κυκλοφοριακή συμφόρηση που διήρκεσε ώρες.
Εμείς, ο συνάδελφος Jarzembowski, ο συνάδελφος Swoboda και εγώ, υποβάλαμε μια πρόταση - και για αυτό δόθηκε μια εξήγηση στην αιτιολόγηση της αντίστοιχης πρότασης στην Επιτροπή Περιφερειακής Πολιτικής, Μεταφορών και Τουρισμού - στην οποία αιτιολογούμε την εν λόγω πρωτοβουλία, παρουσιάζοντας την υλοποίηση ενός νέου προτύπου και την ανάπτυξη ενός νέου προγράμματος.
Εν προκειμένω ακολουθήθηκε ένας νέος δρόμος που θα μπορούσε να αποτελέσει παράδειγμα για την Ευρωπαϊκή Ένωση.
Την εποχή ακόμα της κυβέρνησης Prodi προβλέφθηκε και εγκρίθηκε στην Ιταλία, σε νομοθετικό επίπεδο, η δυνατότητα μιας οριζόντιας χρηματοδότησης των δρόμων - δηλαδή η επιβολή τελών - και των σιδηροδρόμων.
Θεωρώ ότι τούτο μπορεί να αποτελέσει ένα επιπλέον πρότυπο και τη δυνατότητα να ανοιχθούν νέοι ορίζοντες.
Αυτό είναι απόλυτα αναγκαίο, προπάντων σε μια περιοχή οικολογικά ευαίσθητη και ελπίζω ότι η Επιτροπή θα επιδείξει την αντίστοιχη ευαισθησία.
(Χειροκροτήματα)
Κύριε Πρόεδρε, κυρία Επίτροπε, κυρίες και κύριοι, αρχικά θέλω να συγχαρώ τον εισηγητή, συνάδελφο Χατζηδάκη, για την πολύ καλή έκθεση.
Η έκθεση είναι τόσο καλή και τόσο προσεκτική, όπως και ο τρόπος που ασκεί την προεδρία στην επιτροπή και αξίζει οπωσδήποτε να του το αναγνωρίσουμε και να τον ευχαριστήσουμε.
Με αυτή την ευκαιρία θέλω να υποστηρίξω τα λεγόμενά του, και συγκεκριμένα ότι οι δημοσιονομικοί πόροι που αφιερώνονται στην κατασκευή διευρωπαϊκών δικτύων δεν επαρκούν.
Προτείνει να αυξηθούν οι αντίστοιχες πιστώσεις στον προϋπολογισμό.
Μετά από αυτά που μας είπε σήμερα η Επίτροπος Schreyer, αυτό δεν θα είναι εύκολο.
Ως εκ τούτου, ο συνάδελφος Χατζηδάκης δικαιολογημένα υπέβαλε στην επιτροπή την πρόταση να αντληθούν πόροι και από ιδιωτικούς ή άλλους ημιδημόσιους φορείς.
Ο προκάτοχος της κ. Επιτρόπου, ο κ. Kinnock, είχε ήδη αναθέσει σε μια ομάδα εργασίας να εκπονήσει διάφορες ιδέες και ελπίζω ότι η κ. Επίτροπος θα μπορέσει να αναπτύξει περαιτέρω μερικές από τις ιδέες αυτές και να τις υιοθετήσει, διότι χωρίς επιπλέον πόρους από τον ιδιωτικό τομέα μέσω ενός προτύπου που θα παρέχει κίνητρα, θα είναι αδύνατον να επιτευχθεί αυτό που προτείνει ο κ. Χατζηδάκης, και τώρα η Eπιτροπή και ελπίζω αύριο και το Κοινοβούλιο.
Είναι προφανές ότι ενόψει των επιπλέον καθηκόντων που θα έχουμε να αντιμετωπίσουμε και στον τομέα των μεταφορών λόγω της διεύρυνσης, θα είναι αδύνατον να επιτευχθεί αυτό που ζήτησε μόλις τώρα ο συνάδελφος Ebner, δηλαδή τη μετάθεση από τις οδικές στις σιδηροδρομικές αρτηρίες, ιδιαίτερα στις στενές διαβάσεις.
Δεν πρόκειται για πολιτική εναντίον των οδικών μεταφορών, εφόσον με τον τρόπο αυτό θα απελευθερωθούν οι οδικές αρτηρίες για τις μεταφορές εκείνες που έχει νόημα να τις χρησιμοποιούν.
Για τον λόγο αυτό θα πρέπει να γίνει αυτή η μετάθεση.
Στάθηκε δυνατόν να επιτευχθούν μερικά πράγματα, ιδιαίτερα σε σχέση με τη σύναψη της σύμβασης με την Ελβετία, άλλα πράγματα όμως δεν έχουν ακόμα επιτευχθεί.
Θα ήθελα να πω ακόμα κάτι για τη σήραγγα βάσης του Brenner.
Η Ευρωπαϊκή Ένωση έχει ήδη χρηματοδοτήσει τη μελέτη σκοπιμότητας και μάλιστα έχει χορηγήσει υψηλότερη χρηματοδότηση απ' ό,τι σε άλλα σχέδια.
Αλλά οι μελέτες και μόνον δεν λύνουν το πρόβλημα.
Δεν πρόκειται λόγω της μελέτης να υπάρχουν επιπλέον μεταφορικά μέσα, ή να κινούνται λιγότερα αυτοκίνητα ή να υλοποιείται η μετατόπιση των μεταφορών στους σιδηροδρόμους.
Πρέπει λοιπόν να ξεκινήσει η υλοποίηση των σχεδίων και να προσελκυσθούν επενδύσεις.
Υποβάλαμε την πρόταση αυτή λόγω του κοινού αιτήματος που διατυπώθηκε στην επιτροπή.
Οι τρεις κυβερνήσεις στις οποίες αναφέρεται το σχέδιο αυτό καθώς και η Επιτροπή καλούνται πραγματικά να ενεργοποιηθούν και να προβούν σε δράσεις, να μπει μπροστά το όλο έργο και φυσικά να διασφαλίσουν παράλληλα την αντίστοιχη χρηματοδότηση.
Πιστεύω ότι η σήραγγα βάσης του Brenner αποτελεί ένα από τα σημαντικότερα ευρωπαϊκά έργα που πρέπει να γίνουν ώστε να διεξάγονται οι μεταφορές στον άξονα βορά νότου κατά τρόπο εύλογο από οικολογική άποψη και αποτελεσματικό.
Αν το συνδυάσουμε αυτό με τα επιπλέον μέτρα σε σχέση ειδικά με τις χώρες της διεύρυνσης τότε θα μπορούσε να δημιουργηθεί σε πέντε με δέκα χρόνια ένα αποτελεσματικό σύστημα μεταφορών στην Ευρώπη, πράγμα που έχουμε επειγόντως ανάγκη.
Αξιότιμε κύριε Πρόεδρε, θα ήθελα καταρχάς να ευχαριστήσω τον εισηγητή κ. Χατζηδάκη για την εξαίρετη έκθεσή του.
Ο εισηγητής έχει μελετήσει επισταμένως το θέμα και έθιξε ζητήματα ουσιαστικής σημασίας.
Η Ομάδα μας υποστηρίζει τον εισηγητή, μεταξύ άλλων ως προς τον συντονισμό της χρηματοδότησης μεταξύ περιοχών των κρατών μελών της Ένωσης και του ιδιωτικού τομέα.
Θα ήθελα ωστόσο να τονίσω ακόμη μερικά σημεία.
Η ετήσια έκθεση αποδεικνύει ότι υπάρχουν ελλείψεις στον έλεγχο των χρημάτων που χρησιμοποιήθηκαν για την ανάπτυξη των διευρωπαϊκών δικτύων και επιπλέον δεν υπάρχουν αρκετά ακριβείς εκθέσεις για τα αποτελέσματα της χρήσης των πόρων.
Χρειαζόμαστε ακριβέστερες εκθέσεις, μεταξύ άλλων σχετικά με τον τρόπο που χρησιμοποιήθηκαν οι πόροι του Ευρωπαϊκού Ταμείου Περιφερειακής Ανάπτυξης, του Ταμείου Συνοχής και επίσης των πηγών χρηματοδότησης εκτός προϋπολογισμού της Ένωσης, όπως και πόρων προερχόμενων από τα κράτη μέλη για τη βελτίωση των διευρωπαϊκών δικτύων.
Χρειαζόμαστε επίσης εκθέσεις σχετικά με την επίδραση των υφιστάμενων δικτύων μεταφορών στη βιωσιμότητα της οικονομίας και της απασχόλησης.
Ο εισηγητής πολύ σωστά παρατήρησε ότι μεταξύ των δεκατεσσάρων ειδικών έργων του Έσσεν υπάρχουν επτά έργα-στόχοι των οποίων η χρηματοδότηση και το χρονοδιάγραμμα υλοποίησης δεν έχουν ακόμη επικυρωθεί.
Εκτός αυτού, τα έργα του Έσσεν απορρόφησαν μεγαλύτερο μερίδιο της κοινοτικής χρηματοδότησης για τις μεταφορές από το συμφωνηθέν.
Πρέπει εφεξής να είμαστε προσεκτικότεροι κατά την επιλογή τέτοιων έργων προτεραιότητας.
Συγχρόνως πρέπει να βεβαιωθούμε ότι τα κράτη μέλη δεσμεύονται απέναντι στα έργα, εξασφαλίζουν επαρκές χρηματοδοτικό μερίδιο και τους δίνουν προτεραιότητα απέναντι στα δικά τους προγράμματα.
Η ετήσια έκθεση αποδεικνύει ότι, για την ανάπτυξη και την ασφάλεια των μεταφορών, χρειαζόμαστε περισσότερα χρήματα και από τον προϋπολογισμό της Ένωσης, διότι οι συγκοινωνίες είναι πολύ σημαντικές για την οικονομία, την απασχόληση και ακόμη για την κοινωνική αλληλεγγύη.
Πρέπει εφεξής να επιστήσουμε όλο και περισσότερο την προσοχή μας στον συντονισμό των διαφόρων μέσων μεταφορών.
Ταυτόχρονα πρέπει να προσέξουμε επίσης τη σχέση μεταξύ περιφερειακής πολιτικής και μεταφορών.
Με μια ισορροπημένη περιφερειακή ανάπτυξη μπορούμε να επιβραδύνουμε τη συγκέντρωση και να ελαττώσουμε τα προβλήματα που προκαλεί η κυκλοφοριακή συμφόρηση.
Εκτός από την επίλυση των κυκλοφοριακών προβλημάτων των περιφερειών που παρουσιάζουν συμφόρηση πρέπει επίσης να φροντίσουμε ώστε τα διευρωπαϊκά δίκτυα να εκτείνονται και να αναπτύσσονται επίσης στις περιφέρειες με μικρότερο κυκλοφοριακό ρεύμα - στις περιφέρειες που παρουσιάζουν λιγότερη κίνηση, στις απομακρυσμένες περιοχές και στις δύσκολες ως προς τις φυσικές συνθήκες τους περιοχές.
Οι καλές συγκοινωνίες αποτελούν πραγματικά ζωτική προϋπόθεση για τις περιφέρειες αυτές.
Κύριε Πρόεδρε, αγαπητοί συνάδελφοι, σε ένα πράγμα είμαστε απόλυτα σύμφωνοι: το σύστημα των διευρωπαϊκών δικτύων χρειάζεται επειγόντως μεταρρύθμιση.
Το σύστημα των διευρωπαϊκών δικτύων μεταφορών, αλλά προπάντων τα 14 έργα προτεραιότητας, δεν έχουν επιτύχει κανέναν από τους στόχους για τους οποίους σχεδιάστηκαν, μολονότι έχουν ήδη επενδυθεί σε αυτά πάρα πολλά χρήματα.
Δύο από τους στόχους αυτούς έχουν πραγματικά κομβική σημασία για την Ευρωπαϊκή Ένωση.
Ο πρώτος είναι ο κεντρικός στόχος, ο συνδετικός κρίκος της Ευρωπαϊκής Ένωσης, η οικονομική και κοινωνική συνοχή.
Τα διευρωπαϊκά δίκτυα αποσκοπούσαν στην υπέρβαση του διαχωρισμού ή αντίστοιχα του κινδύνου του διαχωρισμού μεταξύ φτωχών και πλουσίων, πράγμα που δεν πέτυχαν.
Αντίθετα, ειδικά αυτά τα 14 επιλεγμένα έργα, συνέβαλαν μάλιστα ώστε να απομακρυνθούν οι περιφέρειες μεταξύ τους, και επιπλέον συνέβαλαν σε μια τάση ανάπτυξης, όπου η οικονομική δραστηριότητα των ευημερούντων περιφερειών αυξάνεται, καθώς συνδέονται μεταξύ τους, ενώ οι φτωχότερες περιφέρειες απομονώνονται όλο και περισσότερο.
Δεύτερο, εξακολουθεί να αποτελεί ψευδαίσθηση το ότι τα διευρωπαϊκά δίκτυα θα συμβάλουν στη μείωση της μαζικής ανεργίας.
Αντίθετα!
Η ανεργία αυξήθηκε - αν ήταν το 1995 στις δέκα φτωχότερες περιφέρειες 7 φορές μεγαλύτερη απ' ό,τι στις δέκα πλουσιότερες, σήμερα είναι αντίστοιχα 8 φορές μεγαλύτερη και παρουσιάζει ανοδική τάση.
Αναρωτιέμαι λοιπόν, έχουμε άραγε τα περιθώρια να συνεχίσουμε να μεταγγίζουμε τα χρήματα των ευρωπαίων φορολογουμένων στο μπετόν χωρίς να έχουμε σημαντικά αποτελέσματα ως προς την απασχόληση;
Είναι πράγματι λογικό να επενδύονται και να απαιτούνται επιπλέον πόροι;
Δεν πρόκειται μάλλον για μια από διαρθρωτική άποψη λανθασμένη απάντηση, εφόσον με αυτά τα χρήματα θα μπορούσαν να γίνουν πολύ πιο λογικά πράγματα στον τομέα της απασχόλησης;
Αναρωτιέμαι επίσης αν αξίζει η καταστροφή που υφίσταται το περιβάλλον σε αναλογία με τα όσα πέτυχαν τα σχέδια.
Δεν πέτυχαν τίποτα.
Ένα πολύ μεγάλο τμήμα του ζωτικού χώρου των ευρωπαίων πολιτών καταστράφηκε και θα πρέπει να παίρνουμε σοβαρά τις μαζικές διαμαρτυρίες κατά των αυτοκινητοδρόμων, επειδή σε αυτές τις διαμαρτυρίες των πολιτών συχνά καταδεικνύονται και εναλλακτικές προτάσεις που έχουν πολύ περισσότερο νόημα και είναι λιγότερο καταστροφικές.
Το ερώτημα είναι μήπως έχουν δίκιο οι πολίτες που διαμαρτύρονται εν προκειμένω.
Η Ευρώπη χρειάζεται μια ουσιαστικά εξυπνότερη και πιο βιώσιμη πολιτική μεταφορών που θα στηρίζεται στη σύγχρονη σκέψη η οποία λαμβάνει υπόψη την επόμενη γενεά και έχει επίγνωση του ότι δεν είναι ανεξάντλητα τα φυσικά αποθέματα.
Δεν έχει εκπληρωθεί το αίτημα το Ευρωπαϊκού Κοινοβουλίου να εκπονηθεί μια κριτική ανάλυση κόστους-ωφέλειας για τα 14 έργα.
Το αίτημα για αξιολόγηση των επιπτώσεων στο περιβάλλον για το σύνολο των έργων επίσης δεν έχει εκπληρωθεί, υπήρξαν μόνο αποσπασματικές αξιολογήσεις των επιπτώσεων στο περιβάλλον και τούτο αντίκειται στην αντίστοιχη οδηγία.
Θεωρώ ότι πρέπει πράγματι να βελτιώσουμε τις μεταφορές εμπορευμάτων οι οποίες πρέπει να μετατεθούν στους σιδηροδρόμους και με τον τρόπο αυτό να γίνουν βιώσιμες.
Πρέπει να ξεκινήσουμε την αναθεώρηση αυτής της προσέγγισης που συνδέει την κινητικότητα με τη βιωσιμότητα.
Κύριε Πρόεδρε, τα διευρωπαϊκά δίκτυα χαρακτηρίζονται συχνά ως μία από τις σημαντικότερες επιτυχίες της ευρωπαϊκής ολοκλήρωσης.
Αφενός η άποψη αυτή είναι σωστή, αφετέρου δε τα ΔΕΔ καθιστούν πιο ευάλωτη την κοινωνία μας.
Συνεισφέρουν στη στενότερη διασύνδεση των οικονομιών των κρατών μελών της Ευρωπαϊκής Ένωσης.
Κάθε χώρα καθίσταται ωστόσο συγχρόνως και πιο εξαρτημένη από την εισαγόμενη ενέργεια, ενώ παράλληλα διατίθεται πολλή ενέργεια και χρόνος για διαβουλεύσεις και νομικές αποφάσεις.
Από όλα αυτά τι βλέπουν οι Ευρωπαίοι;
Διαπιστώνουν ίσως βραχυπρόθεσμα μία αύξηση των θέσεων απασχόλησης.
Λίγο πιο μακροπρόθεσμα μπορούν ίσως, παρά τις αντίθετες προθέσεις, να πληγούν οι επιχειρήσεις από τα τεχνικά προβλήματα αυτού του δαπανηρού συστήματος μεταφορών, ενώ μπορεί να μεταφερθούν ταχέως και θέσεις απασχόλησης προς περιοχές με χαμηλότερους μισθούς, χειρότερες συνθήκες εργασίας και λιγότερο αυστηρές περιβαλλοντικές προδιαγραφές.
Ιδού λοιπόν ένας λόγος για να μη βιαστούμε να πανηγυρίζουμε.
Αλλά και η κατάσταση των διαφόρων μεγάλων σχεδίων στον τομέα των μεταφορών είναι λιγότερο ευνοϊκή από ό,τι αναφέρει η ετήσια έκθεση.
Στη γραμμή υψηλής ταχύτητας Βορρά-Νότου από το Βερολίνο ως τη Βερόνα έχουν εξασφαλισθεί μόνο λίγα μικρά τμήματα.
Στην Αγγλία καθυστερεί εδώ και χρόνια η σύνδεση της γραμμής μεγάλης ταχύτητας που διασχίζει τη Μάγχη με το ευρύτερο σιδηροδρομικό δίκτυο εξαιτίας της ιδιωτικοποίησης και της κατάτμησης των σιδηροδρομικών επιχειρήσεων της χώρας.
Η Ισπανία παραιτήθηκε από το να χρησιμοποιήσει σιδηροτροχιές με εύρος ευρωπαϊκών προδιαγραφών για τη γραμμή υψηλής ταχύτητας Μαδρίτης - Βαρκελώνης, όπως είχε γίνει στο παρελθόν για τη γραμμή Μαδρίτης - Σεβίλλης.
Η κατασκευή της γραμμής Betuwe στις Κάτω Χώρες αντιμετωπίζει όλο και περισσότερες αντιδράσεις.
Οι οικονομολόγοι υπολόγισαν ότι αυτή η δαπανηρή γραμμή δεν θα μπορέσει ποτέ να καταστεί κερδοφόρος.
Το κόστος της αυξάνει διαρκώς, η εσωτερική ναυσιπλοΐα θεωρεί την κατασκευή της γραμμής αυτής ως στρέβλωση του ανταγωνισμού, οι οδικές μεταφορές φορτίων δεν φαίνεται να μειώνονται, ενώ οικολόγοι διαδηλωτές προκαλούν καθημερινές διακοπές των κατασκευαστικών εργασιών.
Υπάρχουν δηλαδή πάρα πολλοί λόγοι να εγκαταλειφθούν τα σχέδια κατασκευής της γραμμής Betuwe.
Δυστυχώς δεν διεξάγεται ο αναγκαίος κοινωνικός διάλογος σχετικά με τις προτεραιότητες που καθορίζονται και τις επιλογές που γίνονται.
Οι πολίτες της Ευρώπης έχουν το δικαίωμα να πληροφορηθούν λεπτομερέστερα για τις συνέπειές των ΔΕΔ, για τη βιωσιμότητα, το κόστος και τις συνέπειές τους στο περιβάλλον καθώς και τους ρυθμούς κατασκευής τους.
Κύριε Πρόεδρε, θα ήθελα να ξεκινήσω εκφράζοντας τις ειλικρινείς ευχαριστίες μου και την εκτίμησή μου προς τον συνάδελφο Χατζηδάκη για την εξαίρετη έκθεσή του εδώ στο Κοινοβούλιο σήμερα το απόγευμα.
Η ετήσια έκθεση 1998 της Επιτροπής σχετικά με τα Διευρωπαϊκά Δίκτυα Μεταφορών (ΔΕΔ-Μ) προσφέρει μια σαφή συνολική εικόνα της προόδου που σημειώθηκε σε ορισμένα συγκεκριμένα έργα, όπως επίσης περιέχει πολύτιμες πληροφορίες για τις συνεισφορές των διαφόρων πηγών κοινοτικής χρηματοδότησης σε αυτά τα έργα υποδομής.
Βεβαίως, είναι απολύτως αναγκαία η αύξηση των διαθέσιμων πόρων για την ανάπτυξη αυτών των Διευρωπαϊκών Δικτύων (ΔΕΔ).
Επί του παρόντος, η χρηματοδότηση είναι αδιαμφισβήτητα ανεπαρκής, εάν θέλουμε να προσπαθήσουμε σοβαρά να τηρήσουμε τις δεσμεύσεις που εγκρίθηκαν στο Ευρωπαϊκό Συμβούλιο του Essen το 1994.
Συμμερίζομαι την ανησυχία του εισηγητή για το γεγονός ότι 7 από τα 14 έργα του Essen αντιμετωπίζουν ακόμη δυσκολίες, διότι η χρηματοδότησή τους δεν είναι απόλυτα εγγυημένη και δεν έχουν καταρτισθεί χρονοδιαγράμματα για την υλοποίησή τους.
Θα ήταν χρήσιμο η Επιτροπή να προσδιορίζει, στις μελλοντικές ετήσιες εκθέσεις της, το ύψος της χρηματοδότησης που προσφέρουν τα εθνικά, περιφερειακά και τοπικά δημόσια όργανα, καθώς και ο δημόσιος τομέας, επιπροσθέτως της ευρωπαϊκής χρηματοδότησης, με σκοπό τη συγκρότηση των ΔΕΔ-Μ.
Η Επιτροπή θα αναλάβει σύντομα την αναθεώρηση των προσανατολισμών των ΔΕΔ.
Ελπίζω αυτοί οι νέοι προσανατολισμοί να αποδώσουν μεγαλύτερη σημασία στη βελτίωση της πρόσβασης των νησιωτικών και απομακρυσμένων περιφερειών της Ευρώπης στη χρηματοδότηση των ΔΕΔ.
Είναι σημαντικό να δοθεί ιδιαίτερη έμφαση στην προώθηση βιώσιμης σύνδεσης, σε ό,τι αφορά τις μεταφορές, αυτών των μειονεκτικών περιφερειών, εάν πρόκειται να μοιράζονται ισότιμα τα οφέλη μιας ενιαίας αγοράς.
Εάν η αναθεώρηση των προσανατολισμών των ΔΕΔ επικεντρωθεί μόνο στις υπάρχουσες δυσχέρειες, όπως ανακοίνωσε η Επιτροπή στο πρόγραμμα εργασιών της για το 2000, τότε η χρηματοδότηση θα εστιασθεί μόνο στις περισσότερο αναπτυγμένες οικονομικά κεντρικές περιφέρειες της Ένωσης, ενδεχομένως εις βάρος των εξαιρετικά απομακρυσμένων περιφερειών.
Χρειάζεται να αναπτυχθεί μια δέσμη ολοκληρωμένων οικονομικών μέτρων, προκειμένου να συνεχισθεί αποφασιστικά η υλοποίηση του δικτύου.
Η Επιτροπή και η ΕΤΕπ θα πρέπει συνεπώς να δράσουν από κοινού με τις εθνικές κυβερνήσεις για την εκτέλεση των χρηματοδοτικών πακέτων των ΔΕΔ, μέσω της χρήσης εγγυήσεων δανείων και άλλων χρηματοπιστωτικών επενδύσεων.
Κύριε Πρόεδρε, και εγώ επίσης, θα ήθελα να συγχαρώ πολύ τον κ. Χατζηδάκη, κυρίως γιατί εκπόνησε μια πραγματικά ρεαλιστική έκθεση.
Εντούτοις, ορισμένες μάλλον ανησυχητικές διαπιστώσεις θα πρέπει να μας απασχολήσουν ιδιαιτέρως.
Σκόπιμο είναι να θυμηθούμε ότι οι αποφάσεις που οδήγησαν στην επιλογή των 14 μεγάλων έργων ελήφθησαν κατά τη Σύνοδο Κορυφής του Έσσεν, μια Σύνοδο Κορυφής η οποία πραγματοποιήθηκε το 1994, δηλαδή πριν από έξι χρόνια.
Έξι χρόνια μετά από αυτή την απόφαση, μόνο τα μισά έργα έχουν προωθηθεί, έργα που τις περισσότερες φορές βρίσκονται στο βόρειο τμήμα της ηπείρου.
Αυτό είναι θετικό, είναι όμως ιδιαιτέρως αρνητικό για τα άλλα έργα κυρίως για τις περιφερειακές περιοχές, όπως επεσήμανε πριν από εμένα ο συνάδελφος κ. Collins.
Αναφέρομαι κυρίως στη νότια σήραγγα, η οποία θα πρέπει να συνδέει τη Γαλλία, συγκεκριμένα τη Λυών, το Τορίνο, την Τεργέστη με όλα τα Βαλκάνια, τα οποία θέλουμε να συνδέσουμε με την Ευρώπη με στέρεο τρόπο, και από την άλλη πλευρά της Ευρώπης, την Αυστρία με τα ειδικά προβλήματα που επεσήμαναν και άλλοι συνάδελφοι, την Ουγγαρία και τις άλλες χώρες της Κεντρικής Ευρώπης.
Από αυτή την άποψη, υπενθυμίζω ότι δεν πρόκειται μόνο για τον τερματισμό της οικονομικής απομόνωσης του Πεδεμοντίου που ζει στο σκοτάδι, ενός Πεδεμοντίου εγκλωβισμένου στις Αλπεις, αλλά για τη σύνδεση κάθε ενός τμήματος της ηπείρου, των Βαλκανίων και της Κεντρικής Ευρώπης, με το νότιο τμήμα της Ευρώπης, τη Γαλλία, την Ιταλία, την Ισπανία και την Πορτογαλία, και στο έργο αυτό δεν σημειώνεται καμία απτή πρόοδος.
Συνεπώς, για να απαντήσω σε αυτό που έλεγε η συνάδελφος κ. Schroedter, νομίζω ότι δεν πρέπει να ξεχνάμε αυτά τα μεγάλα έργα που προβλέπουν κυρίως την ανάπτυξη των υποδομών των σιδηροδρομικών δικτύων.
Πρόκειται ιδιαιτέρως για την περίπτωση αυτή του νοτίου άξονα, που θα συνδέει το Παρίσι με το Μιλάνο σε τρεισήμισι ώρες.
Το πρόβλημα έγκειται στις επιλογές που θα πρέπει να κάνουμε, ώστε να αποφευχθούν τα μεγάλα προβλήματα της ρύπανσης, που βρίσκονται στην ημερήσια διάταξη της Αυστρίας, καθώς επίσης και της Ιταλίας και της Γερμανίας.
Πρέπει να κάνουμε ορισμένες επιλογές, πρέπει να κάνουμε επενδύσεις και όσον αφορά αυτή την απόφαση, αυτή την επιλογή που είχε γίνει στο Έσσεν, σήμερα, έξι χρόνια μετά, εξακολουθούμε να μην έχουμε καμία συγκεκριμένη ένδειξη της υλοποίησής τους.
Αυτό βέβαια αφορά τα κράτη μέλη και οπωσδήποτε κυρίως την Ιταλία η οποία δεν στήριξε αυτό το έργο με αρκετή ισχύ, όμως πρόκειται επίσης για ένα ζήτημα που αφορά την Επιτροπή, πράγμα που ο εισηγητής επισημαίνει πολύ καλά.
Η Επιτροπή οφείλει να επινοήσει μέτρα που θα παρακινούν τόσο τις δημόσιες αρχές όσο και τις ιδιωτικές επιχειρήσεις να επενδύσουν σε αυτά τα μεγάλα διευρωπαϊκά δίκτυα.
Ως εκ τούτου, θεωρώ ότι είναι επιτακτική ανάγκη η Επιτροπή να διατυπώσει νέες προτάσεις, ώστε τα έργα αυτά που εξακολουθούν να μένουν μπλοκαρισμένα να μπορέσουν να απεμπλακούν το συντομότερο δυνατό.
Κύριε Πρόεδρε, αγαπητοί μου συνάδελφοι, η ανάπτυξη μιας αποτελεσματικής υποδομής μεταφορών στην ευρωπαϊκή επικράτεια είναι πρωταρχικής σημασίας, κυρίως για τις απομονωμένες περιοχές και τις αγροτικές ζώνες, τόσο στη Γαλλία όσο και σε πολλά άλλα κράτη.
Για αυτό τον λόγο στηρίζουμε την έκθεση Χατζηδάκη και θα ήθελα να συγχαρώ τον εισηγητή για τη σαφήνειά του, παρά τον τεχνικό χαρακτήρα του θέματος.
Είναι σημαντικό οι γενικοί κανόνες που αφορούν την χορήγηση κοινοτικών ενισχύσεων στα διευρωπαϊκά δίκτυα να τηρηθούν αυστηρά.
Στην πραγματικότητα, η πολιτική των διευρωπαϊκών μεταφορών έχει σημαντικές επιπτώσεις στην αειφόρο ανάπτυξη της τοπικής οικονομίας και στην ανάκαμψη της απασχόλησης.
Επιπλέον, επιθυμούμε την ύπαρξη διαφάνειας στις δημόσιες συμβάσεις κατά τη δρομολόγηση δημοσίων και ιδιωτικών συμπράξεων, προκειμένου να μπορούν να συμμετέχουν όλοι στην ανάπτυξη των δικτύων.
Εγκρίνουμε το σημείο 9 της έκθεσης το οποίο θεωρεί ότι η Επιτροπή πρέπει να ακολουθεί πιστά τις κατευθυντήριες γραμμές του προϋπολογισμού που ορίζονται για τα έργα των ΔΕΔ.
Η έκθεση αυτή εγγράφεται στη λογική συνέχεια της κριτικής ανάλυσης της ετήσιας έκθεσης, προκειμένου να υπάρξει μέριμνα για τη χρηματοδοτική στήριξη της Κοινότητας για τα έργα κοινού ενδιαφέροντος.
Όσον αφορά αυτό το θέμα, αναρωτιόμαστε γιατί το κόστος των μελετών σκοπιμότητας και τα μέτρα τεχνικής βοήθειας αντιπροσωπεύουν το 47% του προϋπολογισμού, δηλαδή περίπου 223 εκατομμύρια ευρώ.
Επιπλέον, η κοινοτική χρηματοδότηση των ΔΕΔ-Μ αντιπροσωπεύει ένα μικρό μόλις ποσοστό του συνολικού κόστους, ενώ το μεγαλύτερο τμήμα της χρηματοδότησης βαρύνει τα κράτη μέλη.
Γιατί όμως διαθέτουμε μόνο εκτιμήσεις;
Πράγματι, στα εφτά από τα δεκατέσσερα έργα, δηλαδή στα μισά, διατίθεται μια χρηματοδότηση η οποία εξακολουθεί να μην διασφαλίζεται και το χρονοδιάγραμμά της δεν έχει καθοριστεί ακόμη.
Η Επιτροπή πρέπει να προτείνει ουσιαστικά μέτρα και κίνητρα για να προωθήσει το συντομότερο αυτά τα έργα προτεραιότητας και για να καθορίσει, σε συνεργασία με τα εμπλεκόμενα κράτη μέλη, ένα χρονοδιάγραμμα για την ολοκλήρωσή τους.
Κύριε Πρόεδρε, αξιότιμοι συνάδελφοι, υπάρχουν σημαντικά προβλήματα σε επτά από τα έργα στον τομέα των μεταφορών τα οποία αποφασίσθηκαν στο Έσσεν, γεγονός που με ανησυχεί, παρόμοια όπως και τον εισηγητή.
Το ένα από τα εγχειρήματα αυτά αφορά τη σύνδεση του βορά με τον νότο και ειδικότερα τη σήραγγα βάσης του Brenner.
Με το έργο αυτό η Ευρωπαϊκή Ένωση θα μπορούσε να αποδείξει, ότι δεν είναι χωρίς περιεχόμενο οι ανακοινώσεις της για τη μετάθεση των μεταφορών από τις οδικές στις σιδηροδρομικές αρτηρίες.
Η εν λόγω μετάθεση είναι μια ευκαιρία να μειωθεί η επιβάρυνση του περιβάλλοντος για τη θιγόμενη περιοχή και τον πληθυσμό της.
Πέραν τούτου, το εγχείρημα αυτό έχει θετικές επιπτώσεις και στην ανταγωνιστικότητα όλης της Ένωσης.
Ωστόσο, απέχουμε δυστυχώς πολύ από την υλοποίηση του έργου.
Μόλις στα τέλη του προηγούμενου έτους ιδρύθηκε μια θυγατρική εταιρία με σύμπραξη της αυστριακής σιδηροδρομικής εταιρείας του Brenner και των ιταλικών σιδηροδρόμων, η οποία πρόκειται να εκπονήσει εντός 18 μηνών τον σχεδιασμό του έργου.
Δηλαδή περισσότερο από 5 χρόνια μετά το Έσσεν δεν υπάρχει ακόμα συγκεκριμένος σχεδιασμός προς διαπραγμάτευση.
Οι κάτοικοι της περιοχής δεν έχουν καμία κατανόηση για την καθυστέρηση, εφόσον αυτοί είναι εκείνοι που είναι αναγκασμένοι να ζουν υπό το καθεστώς των εκρηκτικά αυξανόμενων μεταφορών.
Η ρύθμιση που ισχύει σήμερα, σύμφωνα με την οποία η Ένωση είναι δυνατόν να αναλάβει μόνο το 10% των συνολικών επενδύσεων, είναι απλά ανεπαρκής και άδικη καθώς αφορά ένα εγχείρημα που θα έχει τεράστιες επιπτώσεις στο μέλλον ολόκληρου του Ευρωπαϊκού Οικονομικού Χώρου.
Τα κράτη μέλη που θα ωφεληθούν από την κατασκευή της σήραγγας βάσης του Brenner δεν είναι δυνατόν να αποφεύγουν τις ευθύνες τους και να αφήνουν το οικονομικό βάρος να πέφτει αποκλειστικά και μόνο στα άμεσα ενεχόμενα κράτη όπως η Γερμανία, η Αυστρία και η Ιταλία.
Σε τελική ανάλυση, μια τέτοια συμπεριφορά είναι ξένη προς την αρχή της αλληλεγγύης.
Κύριε Πρόεδρε, καλή σας ημέρα κυρία Αντιπρόεδρε της Επιτροπής, αγαπητοί συνάδελφοι, αρχικά θέλω να αντικρούσω κατηγορηματικότατα την αδιαφοροποίητη κριτική που άσκησε η συνάδελφος Schroedter στα διευρωπαϊκά δίκτυα.
Εξάλλου μας προσέβαλε και εμάς τους ίδιους, δεδομένου ότι η κατευθυντήρια γραμμή του 1996 αποφασίσθηκε βάσει διαδικασίας συναπόφασης του Κοινοβουλίου και του Συμβουλίου κατόπιν προτάσεως της Επιτροπής.
Αν όλα ήταν τόσο φοβερά, τότε θα έπρεπε οι Πράσινοι να είχαν εκφράσει την αντίθεσή τους ήδη τότε.
Αλλά δεν ήταν αντίθετοι.
Θέλω να αναφερθώ και σε δύο έργα που είχαν επιτυχία.
Θεωρώ ότι η σιδηροδρομική σύνδεση που περνά πάνω από το Ψresund είναι από περιβαλλοντικής άποψης ακριβώς η σωστή λύση.
Θέλουμε να έχουμε σιδηροδρόμους και θέλουμε επίσης τη σύνδεση με τις απομακρυσμένες περιφέρειες.
Αλλά και οι νέες σιδηροδρομικές συνδέσεις στον χώρο Αγγλίας - Ιρλανδίας παρουσιάζουν μεγάλα πλεονεκτήματα για το περιβάλλον και την περιοχή.
Αυτή η κριτική από τις γραμμές των Πρασίνων, ότι δήθεν τα διευρωπαϊκά δίκτυα είναι όλα κάτι που ωφελεί μόνο τα κεντρικά και με μεγάλο πληθυσμό κράτη είναι απλά λανθασμένη.
Δεύτερον, συμμερίζομαι την άποψη του συναδέλφου Ebner και άλλων συναδέλφων, ότι πρέπει να επινοήσουμε νέες ιδέες όσον αφορά τη σήραγγα βάσης του Brenner.
Εμείς, ως επιτροπή προτείνουμε τη σύναψη τετραμερούς σύμβασης ανάμεσα στα τρία ενεχόμενα κράτη και την Ένωση.
Η σήραγγα βάσης του Brenner είναι έργο με ασυνήθιστα μεγάλες διαστάσεις αλλά και έργο με ασυνήθιστα μεγάλη σημασία από περιβαλλοντική άποψη, επειδή οι Αλπεις δεν μπορούν να συγκριθούν με τις χαμηλές πεδιάδες των Κάτω Χωρών και της Γερμανίας και της περιοχής Friesland.
H κατάσταση του περιβάλλοντος στις Αλπεις είναι ιδιαίτερα δύσκολη.
Ο θόρυβος και η δυσωδία των αυτοκινήτων εγκλωβίζονται με πολύ διαφορετικό τρόπο στις κοιλάδες σε σύγκριση με το επίπεδο έδαφος των πεδιάδων.
Ως εκ τούτου πρέπει εν προκειμένω να γίνει κάτι.
Προπάντων πρέπει να βρούμε έναν τρόπο να μην επιρρίπτουν τις ευθύνες η μια κυβέρνηση στην άλλη.
Οι Ιταλοί λένε ότι θα αρχίσουν το έργο όταν θα αρχίσουν και οι Αυστριακοί.
Οι Γερμανοί λένε ότι θα αρχίσουν, όταν ξεκινήσουν οι Αυστριακοί και οι Αυστριακοί λένε ότι θα αρχίσουν, όταν ξεκινήσουν οι Ιταλοί και οι Γερμανοί.
Τούτο σημαίνει ότι πρέπει να έχουμε σαφή κριτήρια και σαφή στοιχεία σχετικά με το ποιος πληρώνει τι και πότε, και η Κοινότητα πρέπει να συμβάλει κατά πολύ, ώστε να αρχίσει να κινείται το όλο σχέδιο.
Επιτρέψτε μου δύο τελευταίες παρατηρήσεις.
Κυρία Αντιπρόεδρε της Επιτροπής, μη βιασθείτε με την αναθεώρηση των διευρωπαϊκών δικτύων!
Κοιτάξτε πρώτα όλα τα σχέδια, λαμβάνοντας υπόψη τη σημερινή συζήτηση.
Δεν θέλουμε πάλι τα έχουμε σχέδια για το θεαθήναι, δηλαδή 14 ή 15 σχέδια των οποίων η χρηματοδότηση δεν έχει διασφαλισθεί.
Κατά την αναθεώρηση θα πρέπει να χαρακτηρισθούν ως έχοντα προτεραιότητα μόνον εκείνες οι δράσεις, των οποίων η χρηματοδότηση έχει εξασφαλισθεί για ένα διάστημα 10 - 15 ετών.
Ειδάλλως οι πολίτες δεν θα μας εμπιστεύονται πια, όταν θα δηλώνουμε ότι κάποια έργα έχουν προτεραιότητα και κατόπιν δεν τα εκτελούμε.
Πρέπει να υπενθυμίσουμε στα κράτη μέλη ότι επιφυλάχθηκαν να εξασφαλίσουν τη χρηματοδότηση και να εκτελέσουν τον σχεδιασμό.
Πρέπει να στηριχθούμε επακριβώς στα λεγόμενά τους και να τους πούμε ότι δίνουμε προτεραιότητα σε έργα, μόνον όταν είναι πραγματικά ώριμα από την άποψη του σχεδιασμού και της χρηματοδότησης.
Μην βιαστείτε λοιπόν και να επαναλάβετε τη δύσκολη συζήτηση με τα κράτη μέλη ώστε να μην προτείνετε ως Επιτροπή έργα, με τα οποία ντροπιάζετε όλους μας στα μάτια των πολιτών, αλλά έργα που μπορούν να εκτελεσθούν!
Κύριε Πρόεδρε, αυτή την φορά θα προσπαθήσω να μιλήσω σε πιο αργό ρυθμό, αφού την προηγούμενη φορά είχα ταλαιπωρήσει τους διερμηνείς μας μιλώντας σε μεσογειακό τέμπο.
Κύριοι συνάδελφοι, προέρχομαι από μια χώρα που λόγω της γεωγραφικής της θέσης έχει μεγάλο πρόβλημα σχετικά με τις μεταφορές, με την δυνατότητα να στέλνει τους ανθρώπους και τα προϊόντά της στα κέντρα και τις αγορές της Ευρώπης, να δίνει και να παίρνει.
Είναι εύκολο λοιπόν να αντιληφθεί κανείς ότι το ενδιαφέρον αυτής της χώρας και άρα των εκπροσώπων της για τα διευρωπαϊκά δίκτυα μεταφορών, για τα οποία θα μιλήσω σήμερα, είναι μεγάλο.
Αλλά όχι μόνο ως Έλληνες, αλλά κυρίως ως Ευρωπαίοι, δεν μπορεί παρά να τα αντιμετωπίζουμε ως σοβαρό μέσο στην προσπάθεια ενίσχυσης της κοινωνικής και οικονομικής συνοχής, της απασχόλησης, της αειφόρου ανάπτυξης στον αγώνα για την ευρωπαϊκή ολοκλήρωση και, βέβαια, διαφωνώ με αυτά που είπε η κ. Schrφder προηγουμένως.
Να αναγνωρίσουμε λοιπόν έμπρακτα την σοβαρότητα των διευρωπαϊκών δικτύων στο βαθμό που τους αξίζει.
Να μεριμνήσουμε δηλαδή για την αύξηση των δημοσιονομικών πόρων που δαπανώνται για αυτά.
Εξάλλου, ας μου επιτραπεί να πω ότι την οφείλουμε αυτήν την αύξηση, μια και στην προηγούμενη δεκαετία η ανάγκη περιορισμών ενόψει της υποχρέωσης της ανταπόκρισης στα κριτήρια και τους στόχους της Οικονομικής και Νομισματικής Ένωσης είχαν τις επιπτώσεις τους και στην χρηματοδότηση των δικτύων.
Να βελτιώσουμε την ταχύτητα εκτέλεσης των έργων βελτιώνοντας τις διαδικασίες, διευκολύνοντας την χρηματοδότησή τους μέσω ευέλικτων σχημάτων συνδυασμού των δυνατοτήτων του δημόσιου και του ιδιωτικού τομέα.
Να φροντίσουμε για το ξεπέρασμα των εμποδίων που κάνουν να καθυστερούν τα 7 από τα 14 έργα του Έσσεν και μας εκθέτουν.
Και βέβαια, να δώσουμε βάρος με την αναθεώρηση των προσανατολισμών των διευρωπαϊκών δικτύων στην προσπέλαση προς τα νησιά και τις δύσκολες ως προς την πρόσβασή τους προς την θάλασσα περιφέρειες.
Με την ετήσια έκθεσή της του 1998, η Ευρωπαϊκή Επιτροπή μας έδωσε μια ανάγλυφη εικόνα της πορείας κατασκευής των δικτύων, μια εικόνα που την θέλει περισσότερο λεπτομερή και κατατοπιστική η Επιτροπή Περιφερειακής Πολιτικής, Μεταφορών και Τουρισμού, η οποία με την συζητούμενη έκθεση ζητεί μεγαλύτερη αποτελεσματικότητα στο όλο εγχείρημα της κατασκευής των δικτύων.
Πρώτο ρόλο σε αυτήν την σημαντικότατη για το μέλλον της Ευρώπης επιχείρηση έχει η Επιτροπή, από την οποία ζητούμε σε συνεργασία με τα κράτη μέλη να δώσει απόλυτη προτεραιότητα, με ό,τι αυτό σημαίνει και συνεπάγεται στην εγκατάσταση των αιμοφόρων αυτών αρτηριών στο σώμα της Ευρώπης, προκειμένου να λειτουργήσει όπως όλοι θέλουμε και να δώσει στον κάθε ευρωπαίο πολίτη αυτό που προσδοκά.
Τελειώνοντας, θέλω να ευχαριστήσω και να συγχαρώ τον πρόεδρο της επιτροπής μας συντάκτη της έκθεσης, συντοπίτη συνάδελφο Κωστή Χατζηδάκη για την πολύ δουλειά που μας παρουσίασε και που πρέπει βέβαια να υπερψηφισθεί.
Κύριε Πρόεδρε, κυρία Αντιπρόεδρε της Επιτροπής, αγαπητοί συνάδελφοι, όλοι γνωρίζουμε ότι στους κόλπους της Ευρωπαϊκής Ένωσης παρατηρείται, σε περιφερειακό επίπεδο, ένας στενός συσχετισμός ανάμεσα στα χαμηλά εισοδήματα ανά κάτοικο, τα υψηλά ποσοστά ανεργίας και τον απόκεντρο χαρακτήρα ή την απομακρυσμένη γεωγραφική θέση.
Ο συσχετισμός αυτός είναι σήμερα πολύ πιο έντονος και εμφανής, αλλά ήδη υπήρχε από την εποχή της βιομηχανικής επανάστασης του 19ου αιώνα, και αυτό λόγω των καθυστερήσεων στην ανάπτυξη των επικοινωνιών.
Πρόκειται για έναν φαύλο κύκλο που δεν θα μπορέσει να σπάσει παρά μόνον εάν προωθηθεί μια κοινή δράση πολιτικού και οικονομικού χαρακτήρα, η οποία θα εμπίπτει σε όλους τους παράγοντες που προκαλούν την καθυστέρηση.
Όμως η υλοποίηση της πολιτικής στον τομέα των διευρωπαϊκών δικτύων δεν οδεύει προς την ενδεδειγμένη κατεύθυνση ώστε να επιλύσει αυτό το νευραλγικής σημασίας πρόβλημα, και αυτό παρά το γεγονός ότι σχεδιάστηκε επιζητώντας ρητώς το στόχο να συνδέσει τις χώρες της περιφέρειας με τις κεντρικές περιοχές της Ένωσης.
Όλα τα έργα και τα ειδικά κονδύλια που διατίθενται για τα διευρωπαϊκά δίκτυα, όπως και τα έργα που χρηματοδοτούνται από τα διαρθρωτικά ταμεία και το Ταμείο Συνοχής, τα οποία υλοποιούνται στο πλαίσιο μιας πολιτικής που επιδιώκουν να προωθήσουν τα κράτη μέλη και την οποία, δυστυχώς, αποδέχεται ή στηρίζει η Επιτροπή, έθεταν ως βασικό στόχο τη διασύνδεση των περιοχών που εμφανίζουν τα υψηλότερα εισοδήματα ανά κάτοικο, παρακάμπτοντας ακόμη και τους ισχύοντες κανονισμούς, με τις γνωστές αρνητικές συνέπειες.
Η συζήτηση επί της έκθεσης Χατζηδάκη ­ και απευθύνω τα συγχαρητήριά μου στον συντάκτη ­ μας παρέχει μια καλή ευκαιρία ώστε να συνειδητοποιήσουμε, από πολιτικής σκοπιάς, την υφιστάμενη κατάσταση και να προσπαθήσουμε να βρούμε κάποιον τρόπο να την επανορθώσουμε ενόψει της καθοριστικής σημασίας προβλεπόμενης μεταρρύθμισης της πολιτικής στον τομέα των διευρωπαϊκών δικτύων, που θα λάβει χώρα κατά την περίοδο 2000-2006.
Υπό αυτή την έννοια, πρόθεση της πολιτικής μας ομάδας, όπως διαφαίνεται από τις κατατεθείσες τροπολογίες, είναι να διασφαλίσουμε ότι τα δίκτυα θα συμβάλλουν στην προώθηση μιας βιώσιμης ανάπτυξης, να υπάρξουν εγγυήσεις ότι η μεταρρύθμιση θα ανταποκρίνεται στο στόχο της διασύνδεσης όλων των περιφερειών της Κοινότητας, προσδίδοντας προτεραιότητα στις απόμακρες και απόκεντρες περιοχές, που μέχρι τώρα έχουν παραμεληθεί, και τέλος, να δώσουμε έμφαση στην ανάπτυξη των σιδηροδρόμων και στην αποκέντρωση των δικτύων, και ειδικότερα όσον αφορά τους αερολιμένες και τα λιμάνια.
Η συγκέντρωση των οδικών δικτύων, καθώς και των δικτύων των αερολιμένων και των λιμανιών, οδηγεί σε σοβαρότατα προβλήματα συμφόρησης και προκαλεί σοβαρά περιβαλλοντικά προβλήματα, τα οποία οφείλουμε να αποφύγουμε.
Ευελπιστώ, αγαπητοί συνάδελφοι, ότι θα σταθούμε ικανοί να συμβάλουμε στη δρομολόγηση των αλλαγών που χρειάζεται η Ευρωπαϊκή Ένωση ώστε να επιτύχει την ισορροπία μεταξύ των περιφερειών και την κοινωνική συνοχή που τόσο επαγγελλόμαστε.
Θα πρέπει να έχουμε κατά νου ότι αυτήν ακριβώς τη στιγμή βρίσκονται σε στάδιο έγκρισης Προγράμματα Περιφερειακής Ανάπτυξης για την περίοδο 2000-2006, τα οποία θα οδηγήσουν σε ακόμη μεγαλύτερη απομόνωση τις περιφέρειες που εντάσσονται στο Στόχο 1, που έχουν επιτακτική ανάγκη διασύνδεσης με κάθε γωνιά της Ευρώπης με σύγχρονα μέσα, ακόμη και με τρένα μεγάλης ταχύτητας.
Μεταξύ αυτών των περιφερειών συγκαταλέγεται η δική μου χώρα, η Γαλικία, όπως επίσης και όλο το βορειοδυτικό τμήμα της Ιβηρικής Χερσονήσου, στην Ισπανία και στην Πορτογαλία, μια ατλαντική περιφέρεια θεμελιώδους σημασίας για την ίδια την Ευρώπη.
Κύριε Πρόεδρε, σε αυτή την ετήσια έκθεση, καθίσταται σαφές ότι η Ευρώπη δεν διαθέτει τα μέσα της πολιτικής της όσον αφορά τα διευρωπαϊκά δίκτυα μεταφορών.
Ωστόσο, πέρα από τις απλές δημοσιονομικές και χρηματοδοτικές σκέψεις, γενικότερα, αυτό που επιδέχεται κριτική είναι οι κατευθυντήριες γραμμές της Επιτροπής σε αυτό τον τομέα.
Είναι σαφές ότι προσυπογράφουμε την αρχή της αναγκαίας κατασκευής των διευρωπαϊκών δικτύων προς όφελος των λαών της Ευρώπης, τόσο για την κινητικότητα των προσώπων και των αγαθών, όσο για την οικονομική και κοινωνική συνοχή και για τις εναλλακτικές λύσεις των σιδηροδρομικών δικτύων έναντι της χρήσης εξολοκλήρου οδικών δικτύων.
Ωστόσο, δεν μπορούμε να δεχθούμε ούτε την μέθοδο που έχει επιβληθεί ούτε τις προτεινόμενες λύσεις.
Τα δεκατέσσερα έργα που έχουν στοχοθετηθεί είναι όλα ορθά ή πρωτεύουσας σημασίας ως προς τις ανάγκες των πληθυσμών;
Ήταν όλα αποτέλεσμα συμφωνίας και συνεννόησης ή, όπως αφήνει να εννοηθεί η έκθεση, τα διευρωπαϊκά δίκτυα ανταποκρίνονται αποκλειστικά στην μοναδική λογική της ελεύθερης αγοράς;
Εξάλλου, δεν είναι τυχαίο το γεγονός ότι από τα δεκατέσσερα έργα, τα επτά, που το χρονοδιάγραμμα και η χρηματοδότησή τους δεν έχουν ακόμη αποσαφηνισθεί, είναι εκείνα ακριβώς που δεν ανταποκρίνονται αποκλειστικά στις απαιτήσεις της αποδοτικότητας.
Ωστόσο, το πιο αρνητικό σημείο κατά τη γνώμη μας είναι η χρηματοδότηση.
Ξεκινά από την αρχή ότι τα κρατικά κεφάλαια δεν είναι δυνατό να αυξηθούν, πράγμα αμφισβητήσιμο.
Προτείνει συνεπώς, να χρησιμοποιηθούν ιδιωτικά κεφάλαια, με τη μορφή κοινοπραξιών και αυτό επιπλέον αποτελεί ένα θεμελιώδες στοιχείο του έργου.
Αυτή η προσέγγιση των σιδηροδρομικών μεταφορών θέτει εν αμφιβόλω τη δημόσια υπηρεσία.
Είναι προφανές ότι οι ιδιωτικοί φορείς, εάν συνδεθούν με την χρηματοδότηση, θα επιδιώξουν τη μέγιστη αποδοτικότητα.
Οι ιδιωτικές επιχειρήσεις πρέπει να συνεισφέρουν εφόσον χρησιμοποιούν τις υποδομές προς όφελός τους, όμως αυτό πρέπει να γίνει με τη μορφή φορολογικών εισφορών και όχι με τη συμμετοχή τους στο κεφάλαιο των σιδηροδρομικών εταιρειών.
Πρέπει να αναπτύξουμε την έννοια της ευρωπαϊκής δημόσιας σιδηροδρομικής υπηρεσίας και απορρίπτουμε την ιδιωτικοποίηση και το άνοιγμα του κεφαλαίου των δημοσίων επιχειρήσεων, ακόμη και για τα νέα έργα.
Στην αληθινή ανάγκη των λαών, να αποκτήσουν ένα ευρωπαϊκό σιδηροδρομικό μεταφορικό δίκτυο το οποίο να είναι αποτελεσματικό και ποιοτικό για τους χρήστες και για το προσωπικό, η Ευρώπη, για μια ακόμη φορά, απαντά με έναν αγώνα για το κέρδος.
Κύριε Πρόεδρε, κυρία Επίτροπε, αξιότιμοι κυρίες και κύριοι, αρχικά θέλω να ευχαριστήσω θερμά τον εισηγητή για την έκθεσή του.
Στην ετήσια έκθεση της Επιτροπής σχετικά με τα διευρωπαϊκά δίκτυα επισημαίνονται και πάλι πρόοδοι σε πολλά έργα μεταφορών και υπογραμμίζεται η σημασία των εν λόγω δικτύων για την προστασία του περιβάλλοντος.
Είμαι της άποψης ότι τα 14 έργα που αποφασίσθηκαν στο Έσσεν παίζουν πολύ σημαντικό ρόλο στην επέκταση των ευρωπαϊκών δικτύων μεταφορών και όπως και μερικοί προηγούμενοι ομιλητές παραπέμπω στην τεράστια σημασία της σήραγγας βάσης του Brenner.
Η διέλευση δια μέσω των Αλπεων θα πρέπει να εννοηθεί ως συνολικό πρόβλημα και να αντιμετωπισθεί στη συνολική του προβληματική.
Τα κράτη που εμπλέκονται κυρίως είναι ασφαλώς η Αυστρία και η Γαλλία καθώς και οι γειτονικές τους χώρες.
Για να σας γνωρίσω ή για να σας διευκρινίσω το σοβαρό της υπόθεσης μπορώ να σας πω ότι περίπου 30% της διακομιστικής διέλευσης που παρακάμπτει την Ελβετία περνάει μέσω του Brenner και ως εκ τούτου η Αυστρία επιβαρύνεται περισσότερο από όλους.
Επιπλέον πρέπει να σημειωθεί ότι στην Αυστρία το 80% των εμπορευμάτων μεταφέρονται οδικώς και μόνο το 20% σιδηροδρομικώς, ενώ στην Ελβετία συμβαίνει το αντίθετο.
Όταν μερικοί αναρωτιούνται προς τι η όλη αναστάτωση στην Αυστρία, υπάρχουν και αλλού ανάλογα μεγάλοι αριθμοί στις μεταφορές, για παράδειγμα στην περιοχή του Ruhr, οφείλω να πω ότι αυτό είναι σωστό.
Όμως από τοπογραφική άποψη στο Τιρόλο και στην κοιλάδα του Inn οι συνθήκες είναι διαφορετικές, απ' ό,τι σε άλλες περιοχές, π.χ. σε πεδιάδες.
Εξάλλου, η κοιλάδα του Inn ανήκει στις πιο πυκνοκατοικημένες περιοχές.
Το πρόβλημα της διαμετακόμισης μέσω των Αλπεων είναι ένα πρόβλημα σφαιρικό και θα πρέπει να ειδωθεί στο σύνολό του.
Δεν μπορεί να διαχωρίσει κανείς το Brenner, τα τέλη και τη διαμετακόμιση μέσω των Αλπεων.
Όσον αφορά την υλοποίηση των φάσεων της κατασκευής μπορώ να πω ότι στην κάτω κοιλάδα του Inn υλοποιούνται ήδη συγκεκριμένες φάσεις.
Πρέπει να υπάρξει και σαφής πολιτική βούληση όχι μόνο από την πλευρά των κρατών μελών.
Παρακαλώ προπάντων την Επιτροπή να ξεκινήσει επιτέλους αυτό το έργο.
Χρειαζόμαστε μιαν οριζόντια χρηματοδότηση.
Ως νομική βάση μπορώ να φανταστώ την οδηγία για το κόστος των έργων υποδομής στις οδικές μεταφορές.
Πιστεύω ότι θα ήταν ένα καλό πρότυπο για μια σταθερή χρηματοδότηση.
Συνηγορώ υπέρ εταιρικών σχέσεων μεταξύ του δημοσίου και του ιδιωτικού τομέα, επειδή φαντάζομαι ότι το 'από κοινού' είναι ο καλύτερος δρόμος.
Έχουμε εν προκειμένω ένα μεγάλο πρόβλημα με τη διαμετακόμιση μεταξύ βορά και νότου.
Είμαι αντίθετη στην εκπόνηση περαιτέρω μελετών για το πέρασμα του Brenner, επειδή υπάρχουν ήδη αρκετές.
Αυτό που χρειαζόμαστε είναι η ταχεία υλοποίηση της σήραγγας βάσης του Brenner προς όφελος του πληθυσμού, της προστασίας του περιβάλλοντος και στο πνεύμα μιας αειφόρου και μελλοντοστραφούς πολιτικής μεταφορών.
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα πρώτα απ' όλα να συγχαρώ τον πρόεδρο Χατζηδάκη για την εξαίρετη έκθεσή του.
Τα διευρωπαϊκά δίκτυα έχουν ουσιαστική σημασία για την πραγμάτωση της εσωτερικής αγοράς, αλλά και για την επίτευξη της οικονομικής και κοινωνικής συνοχής μέσα στην Ευρωπαϊκή Ένωση.
Η έκθεση της Επιτροπής αναφορικά με την εκτέλεση των διευρωπαϊκών δικτύων το 1998 παρέχει την εικόνα, από συνολικής σκοπιάς, της απορρόφησης των αντίστοιχων κονδυλίων, όπου εμφανίζεται ότι οι τομείς προτεραιότητας που είχαν προσδιορισθεί, όπως οι σιδηροδρομικές μεταφορές, έχουν υπερβεί ακόμη και το 50% που είχε ορισθεί ως ελάχιστο ποσοστό.
Αυτό είναι μια καλή ένδειξη.
Έχει σημασία, ωστόσο, να γνωρίζουμε ποια είναι τα αντίστοιχα στοιχεία ανά χώρα και όχι συνολικά, διότι η ίδια λογική θα πρέπει να εφαρμόζεται για όλες τις περιφέρειες.
Αν και θεωρούμε ενδεδειγμένη την κατανομή των επενδύσεων στον κάθε επιμέρους τομέα, το ίδιο δεν θα μπορούσαμε να πούμε όσον αφορά άλλα ζητήματα που οφείλουμε να επισημάνουμε και σχετικά με τα οποία θα επιθυμούσα να ακούσω την άποψη της κ. Επιτρόπου Loyola de Palacio.
Πρώτον: την αναγκαιότητα επενδύσεων με στόχο την ανάπτυξη των διευρωπαϊκών δικτύων, έτσι ώστε να αντισταθμισθεί η πτωτική τάση που σημειώθηκε στη δεκαετία του '90.
Αυτές θα διατεθούν όχι μόνο με την αύξηση των πιστώσεων, αλλά επίσης μέσω της συμμετοχής του ιδιωτικού τομέα και με τη χρηματοδότηση μέσω της έκδοσης ευρω-ομόλογων.
Δεύτερον: την ανάληψη ουσιαστικών μέτρων και την παροχή κινήτρων με στόχο την υποστήριξη των επτά έργων προτεραιότητας που συνεχίζουν να αντιμετωπίζουν δυσχέρειες, κατά τρόπο ώστε να καθορισθεί ένα χρονοδιάγραμμα για την εκτέλεση και την αποπεράτωσή τους.
Τρίτον: μια μεγαλύτερη μέριμνα για το πρόβλημα της διασύνδεσης των περιφερειακών περιοχών με τις κεντρικές περιοχές, καθώς και για τις νησιωτικές περιφέρειες, στο πλαίσιο της μελλοντικής μεταρρύθμισης των διευρωπαϊκών δικτύων
Τελειώνοντας, θα ήθελα να υπογραμμίσω πως οι προτάσεις επί του συγκεκριμένου θέματος, που περιλαμβάνονται στο πρόγραμμα εργασίας της Επιτροπής για το έτος 2000, ουδόλως συμβιβάζονται με την προαγωγή της οικονομικής και κοινωνικής συνοχής, δεδομένου ότι, εφόσον επιδιώκεται η συγκέντρωση των προβλεπόμενων επενδύσεων στα υφιστάμενα σημεία συμφόρησης, ευνοούνται οι κεντρικές περιοχές της Ευρώπης σε βάρος των περιφερειακών περιοχών, όπως είναι η περίπτωση της Πορτογαλίας, οι οποίες είναι προφανώς εκείνες που εμφανίζουν τις περισσότερες ελλείψεις σε δίκτυα μεταφορών που θα τις φέρνουν πιο κοντά στις περισσότερο ανεπτυγμένες περιοχές.
Κύριε Πρόεδρε, κυρία Επίτροπε, θέλω να συμπληρώσω μερικά πράγματα στα όσα ειπώθηκαν σήμερα για τη σήραγγα βάσης του Brenner τα οποία μπορώ σε γενικές γραμμές να συνυπογράψω.
Στο Brenner γίνονται σήμερα εμφανείς οι αδυναμίες των διευρωπαϊκών μεταφορών.
Οι σιδηρόδρομοι δεν λειτουργούν, τουλάχιστον στη νότια πλευρά του Brenner, καθώς επίσης δεν λειτουργούν οι διεθνείς συνδέσεις.
Για τον λόγο αυτό έχουμε σήμερα μεγάλα προβλήματα και αν χρειαζόμαστε σήμερα και μια σήραγγα βάσης λόγω αυτών των λαθών και προβλημάτων, τότε υποστηρίζω πως πρέπει να δείξουμε μεγάλη ευαισθησία, δηλαδή πρέπει να προχωρήσουμε πολύ προσεκτικά επειδή πρόκειται για έργο του αιώνα.
Αφού πρόκειται να γίνει, θα χρειαστεί η από οικολογική άποψη καθαρότερη λύση, η από οικονομική άποψη λογικότερη και η λειτουργικότερη λύση.
Για τον λόγο αυτό υπέβαλα στην παράγραφο 7 μια μικρή τροπολογία.
Ίσως να μην πρέπει να γίνει μια νέα μελέτη, αλλά θα πρέπει να σταθμιστούν οι διάφορες λύσεις και να επιλεχθεί η καλύτερη πρόταση για το έργο.
Έθεσα ένα από αυτά τα σχέδια στη διάθεση των μελών της Επιτροπής Μεταφορών.
Υπάρχουν και καλύτερα ή εξίσου καλά.
Πρέπει να επιλέξουμε το καλύτερο, μια και η πολιτική μεταφορών και κατά προέκταση και η Ευρωπαϊκή Ένωση θα κριθεί και με βάση αυτό το μικρό έργο.
Κύριε Πρόεδρε, είμαστε υπέρ της ανάπτυξης ενός διευρωπαϊκού δικτύου μεταφορών το οποίο θα προωθεί τις σιδηροδρομικές μεταφορές σε βάρος των οδικών μεταφορών.
Με την προϋπόθεση, ωστόσο, ότι η ανάπτυξη των μεγάλων διευρωπαϊκών γραμμών δεν θα πραγματοποιηθεί εις βάρος των μεταφορών της περιφέρειας ούτε των λεγόμενων δευτερευουσών γραμμών.
Εντούτοις, οι σιδηροδρομικές μεταφορές, τόσο όσον αφορά τους μεγάλους άξονες όσο και τους μικρούς, θα πρέπει να αποτελούν μια δημόσια υπηρεσία, σκοπός της οποίας θα πρέπει να είναι η κάλυψη των αναγκών του πληθυσμού και όχι η συμβολή στο ιδιωτικό κέρδος.
Η συμμετοχή των ιδιωτικών κεφαλαίων σημαίνει κατ' ανάγκην επιδίωξη της αποδοτικότητας εις βάρος τόσο των χρηστών όσο και των εργαζομένων σε αυτόν τον τομέα.
Πάρα πολλές πρόσφατες καταστροφές, κυρίως αυτή στο σταθμό του Paddington στη Μεγάλη Βρετανία, αναδεικνύουν την ασυμβατότητα μεταξύ της αναζήτησης της αποδοτικότητας και της ασφάλειας.
Όμως, όπως επισημαίνεται στην αιτιολογική έκθεση της έκθεσης, οι δημόσιες επενδύσεις μειώνονται συνεχώς και έχουν περάσει, σε διάστημα μικρότερο των είκοσι ετών, από το 1,5% του ΑΕΠ της Ευρωπαϊκής Ένωσης στο 0,9%.
Αυτό συνεπάγεται την υποβάθμιση των μαζικών σιδηροδρομικών συγκοινωνιών και τη μείωση του εργατικού δυναμικού, γεγονός που επιτείνει την ανεργία.
Εάν τα κράτη της Ευρωπαϊκής Ένωσης δεν αλλάξουν πολιτική, εάν δεν δώσουν, δηλαδή, προτεραιότητα στις επενδύσεις στον τομέα των δημοσίων υπηρεσιών σε σχέση με της επιδοτήσεις που χάνονται στα χέρια της μεγάλης εργοδοσίας, τότε οποιαδήποτε απόφαση για μια γνήσια δημόσια υπηρεσία στον τομέα των μεταφορών, που θα λειτουργεί στο πλαίσιο των βέλτιστων συνθηκών ασφάλειας σε ευρωπαϊκή κλίμακα, θα αναδειχθεί σε ευσεβή πόθο.
Κύριε Πρόεδρε, κυρία Επίτροπε, αγαπητοί συνάδελφοι, στην έκθεση της Επιτροπής διαπιστώνεται ότι το έτος 1988 χαρακτηρίστηκε από την εδραίωση των διευρωπαϊκών δικτύων και επισημαίνονται οι πρόοδοι που σημειώθηκαν σε πολλά έργα στον τομέα των μεταφορών, της ενέργειας, των τηλεπικοινωνιών και της τηλεπληροφορικής.
Παρ' όλα αυτά, είναι ανάγκη να επισημάνουμε ότι οι δημοσιονομικοί πόροι της Ευρωπαϊκής Ένωσης σαφώς δεν ανταποκρίνονται στο ύψος των αναγκών και της πρόκλησης που αφορά την υλοποίηση ενός διευρωπαϊκού δικτύου μεταφορών.
Χωρίς κάποια αύξηση της χρηματοδοτικής συνεισφοράς των εθνικών, περιφερειακών, τοπικών δημόσιων οργανισμών καθώς και των οργανισμών του ιδιωτικού τομέα, δεν θα μπορέσουμε να διαπιστώσουμε σε αυτόν τον τομέα σημαντικές προόδους, σε ένα εύλογο χρονικό διάστημα.
Ωστόσο, θέλω να επιμείνω στο γεγονός ότι η προσφυγή στην ιδιωτική χρηματοδότηση σε καμία περίπτωση δεν πρέπει να αποτελέσει εμπόδιο στην ανάπτυξη των επικοινωνιών στις περιοχές εκείνες όπου, σήμερα, το κατά κεφαλήν εισόδημα είναι πολύ κατώτερο από το μέσο κοινοτικό όρο.
Με την προοπτική της μελλοντικής αναθεώρησης των κατευθυντήριων γραμμών των διευρωπαϊκών δικτύων, κατά τη γνώμη μου, είναι για μια ακόμη φορά απαραίτητο να επιστήσουμε την προσοχή της Επιτροπής στην αναγκαιότητα να δοθεί ακόμη μεγαλύτερη σημασία στη βελτίωση της πρόσβασης των απομακρυσμένων και των απομονωμένων περιοχών, επικεντρώνοντας το ενδιαφέρον πιο συγκεκριμένα στην προώθηση των διατηρήσιμων δικτύων μεταφοράς.
Ο αντίκτυπος τέτοιων επενδύσεων στην οικονομία των περιοχών αυτών καθώς και στην απασχόληση αποτελεί θεμελιώδη παράγοντα της κοινωνικο-οικονομικής ανάπτυξης αυτών των περιοχών.
Το πρόγραμμα εργασίας της Επιτροπής για το έτος 2000 προβλέπει ότι η αναθεώρηση των κατευθυντήριων γραμμών των διευρωπαϊκών δικτύων μεταφοράς πρέπει να επικεντρώνεται στην σταδιακή εξάλειψη των εμποδίων, προκειμένου να καταστεί η ευρωπαϊκή κυκλοφορία πιο ρευστή και ορθολογική.
Ο στόχος αυτός, κατά τη γνώμη μου, σημαίνει ότι η αναθεώρηση η οποία μελετάται σήμερα θα αφορά κυρίως τις κεντρικές περιοχές της Ευρωπαϊκής Ένωσης, οι οποίες είναι τα βασικά θύματα αυτών των προβλημάτων συμφόρησης.
Ευελπιστώ ότι μια παρόμοια υπόθεση δεν σημαίνει πως η αναθεώρηση αυτή αφορά δευτερευόντως μόνο τις απομακρυσμένες περιοχές και ακόμη περισσότερο τις ιδιαίτερα απομακρυσμένες περιοχές.
Ο φόβος αυτός, τον οποίο υπενθύμισαν επανειλημμένα οι αρκετοί συνάδελφοί μου, με ώθησε να καταθέσω μια τροπολογία προς αυτή τη κατεύθυνση, η οποία εγκρίθηκε από την Επιτροπή Περιφερειακής Πολιτικής, Μεταφορών και Τουρισμού και η οποία συμπεριλαμβάνεται στην άριστη έκθεση του κ. Χατζηδάκη.
Κυρία Επίτροπε, θα σας ήμουν ευγνώμων εάν διασκεδάζατε τις ανησυχίες μου σήμερα κιόλας.
Κύριε Πρόεδρε, η ανάπτυξη και η απασχόληση στην Ευρώπη εξαρτώνται σε μεγάλο βαθμό από την αποτελεσματική αξιοποίηση της ευρωπαϊκής υποδομής.
Γι' αυτό πρέπει να δρομολογήσουμε τα προγράμματα των Διευρωπαϊκών Δικτύων που ακόμη βρίσκονται στο τραπέζι σχεδιασμού.
Δεν είναι μυστικό ότι είμαι ένθερμος υποστηριχτής της κατασκευής μιας σταθερής σύνδεσης μεταξύ της Δανίας και της Γερμανίας και χαίρομαι που ο νέος υπουργός Συγκοινωνιών της Δανίας τίθεται επίσης υπέρ του έργου.
Αντιθέτως, λυπάμαι κάπως που οι Γερμανοί πολιτικοί έχουν μια πιο χλιαρή στάση απέναντι στο θέμα.
Πρωτύτερα υπήρχαν αμφιβολίες εάν μια σταθερή σύνδεση στο Femer Bζlt θα αποτελούσε βήμα προόδου, αλλά οι αμφιβολίες αυτές έχουν πλέον διασκεδαστεί παντελώς.
Όλες οι μελέτες του δανικού και του γερμανικού υπουργείου Συγκοινωνιών δείχνουν ότι δεν υπάρχει κανένα πρόβλημα για την κατασκευή μιας γέφυρας, ούτε περιβαλλοντικής ούτε οικονομικής φύσης.
Με μια γρηγορότερη και ευκολότερη σύνδεση μεταξύ Δανίας και Γερμανίας χτίζουμε γέφυρες προς τις νέες δημοκρατίες στα ανατολικά.
Δεν χτίζουμε απλώς μια πρακτική, απτή γέφυρα.
Χτίζουμε μια γέφυρα που ενώνει χώρες και βιομηχανίες, από άποψη ανθρώπινη, πολιτική, κοινωνική και πολιτισμική.
Η κατασκευή μιας σταθερής σύνδεσης μεταξύ Γερμανίας και Δανίας θα δημιουργήσει πολλές νέες απαραίτητες θέσεις εργασίας στην περιοχή.
Σχεδόν πάντα υπάρχουν άνθρωποι που αυτόματα λένε όχι σε κάθε τι καινούργιο.
Όλα όσα επιφέρουν αλλαγές φοβίζουν κάπως, ανεξάρτητα από το εάν πρόκειται για την ΟΝΕ, το ευρώ, την οικολογία ή μια γέφυρα.
Όμως δεν πρέπει να φοβόμαστε κάτι που είναι καλό.
Η σύνδεση στο πορθμείο του Femer Bζlt δεν πρέπει να προκαλεί φόβο αλλά ενθουσιασμό.
Τελειώνοντας θα ήθελα να συμφωνήσω με την άποψη να αυξηθούν οι πιστώσεις για τα διευρωπαϊκά δίκτυα μεταφορών, διότι είναι εντελώς ανεπαρκείς.
Η βελτίωση της ανάπτυξης και της απασχόλησης απαιτεί εντελώς άλλα κονδύλια.
Κύριε Πρόεδρε, οι αναγκαίες εκτεταμένες επενδύσεις υποδομής που καθορίστηκαν στη Σύνοδο Κορυφής του Έσσεν αφορούσαν πρωτίστως αυτοκινητοδρόμους και τρένα μεγάλης ταχύτητας που θα διασχίζουν τα σύνορα, σε μια Ευρώπη όπου οι επενδύσεις παραδοσιακά γίνονταν σε έργα υποδομής εντός των συνόρων της κάθε χώρας.
Γι' αυτόν ακριβώς τον λόγο ήταν τόσο εξαιρετικά σημαντική αυτή η απόφαση, διότι χωρίς εκτεταμένες επενδύσεις σ' αυτόν τον τομέα δεν μπορεί ποτέ να καταστεί δυνατόν να δημιουργηθεί μια αποτελεσματική ενιαία αγορά.
Η σημερινή έκθεση δημιουργεί, ωστόσο, πολλά ερωτηματικά αναφορικά με τη διαδικασία παρακολούθησης από μέρους μας των διαφόρων αποφάσεών μας.
Λίγα από αυτά τα προγράμματα διευρωπαϊκών δικτύων έχουν υλοποιηθεί εντός λογικών χρονικών πλαισίων.
Προσωπικά, είμαι πολύ χαρούμενος για το γεγονός ότι υλοποιείται ένα από αυτά τα προγράμματα, συγκεκριμένα, η σταθερή σύνδεση της Σουηδίας με τη Δανία στην περιοχή του Φresund, η οποία θα εγκαινιαστεί σύμφωνα με το χρονοδιάγραμμα σε λίγους, μόνο, μήνες.
Όμως, όσον αφορά κάποια άλλα προγράμματα, διατηρώ πολλές επιφυλάξεις.
Πολλά από αυτά τα προγράμματα εξελίσσονται με πολύ αργούς ρυθμούς, όπως πολλοί ανέφεραν εδώ.
Ο εισηγητής, ο οποίος, κατά τα άλλα, έχει κάνει μια εξαιρετική δουλειά, εκφράζει την ανησυχία του γι' αυτό.
Είναι πολύ ανησυχητικό όταν αυτά τα προγράμματα δεν αντιμετωπίζονται με σοβαρότητα.
Επιτρέψτε μου να αναφερθώ σε ένα παράδειγμα.
Αφορά το σκανδιναβικό τρίγωνο, το οποίο αποσκοπεί στη σύνδεση, μέσω τρένων υψηλών ταχυτήτων και αυτοκινητοδρόμου των πρωτευουσών στη Σκανδιναβία.
Οι εμπλεκόμενες χώρες έχουν αναλάβει τη δέσμευση να υλοποιήσουν αυτό το πρόγραμμα το οποίο, όμως, εξελίσσεται με πολύ αργούς ρυθμούς.
Κονδύλια μεταφέρονται συνεχώς σε άλλα προγράμματα, τα οποία προφανώς θεωρούνται ως σημαντικότερα από αυτό το μεγάλο ευρωπαϊκό πρόγραμμα.
Ο λόγος είναι ότι υπάρχει πλήρης δυνατότητα επανατοποθέτησης αυτών των κονδυλίων, εφόσον δεν υπάρχει ένα ουσιαστικό χρονοδιάγραμμα σχετικά με την καταληκτική ημερομηνία υλοποίησης των προγραμμάτων.
Συνεπώς, ούτε οι οδικές ούτε οι σιδηροδρομικές εργασίες ολοκληρώνονται εντός ενός λογικού χρονικού πλαισίου.
Θα ήθελα, λοιπόν, να θέσω κάποιες ερωτήσεις στον σημερινό εκπρόσωπο της Επιτροπής εδώ: πότε θεωρεί η Επιτροπή ότι θα πρέπει να έχουν ολοκληρωθεί το πρόγραμμα του σκανδιναβικού τριγώνου και τα υπόλοιπα προγράμματα διευρωπαϊκών δικτύων;
Τι κάνει στην πραγματικότητα η Επιτροπή για να επιτευχθεί αυτό;
Προτίθεται η Επιτροπή να ενεργήσει για να τεθούν πραγματικά χρονοδιαγράμματα σε ό,τι αφορά την καταληκτική ημερομηνία αυτών των εναπομεινάντων προγραμμάτων και, επίσης, να φροντίσει κατόπιν να υλοποιηθούν;
.
(ES) Κύριε Πρόεδρε, κατ' αρχάς θα ήθελα να εκφράσω τις θερμές μου ευχαριστίες προς τον κύριο Κωνσταντίνο Χατζηδάκη, πρόεδρο της Επιτροπής Περιφερειακής Πολιτικής, Μεταφορών και Τουρισμού για την εργασία του σχετικά με την αναθεώρηση των Διευρωπαϊκών Δικτύων που θα πρέπει να παρουσιάσω εντός των επόμενων μηνών σε αυτό το Σώμα.
Πιστεύω πως η συμβολή του θα είναι αποφασιστικής σημασίας στα έγγραφα που θα υποβάλει η Επιτροπή.
Θα ήθελα επίσης να ευχαριστήσω την κυρία Sbarbati, συντάκτρια γνωμοδότησης της Επιτροπής Προϋπολογισμών, καθώς και τις κυρίες και τους κύριους ομιλητές που συμμετείχαν σε αυτή τη συζήτηση.
Πέραν της διάγνωσης της κατάστασης, πιστεύω πως θα πρέπει να εστιάσουμε στο μέλλον που είναι και το σημαντικότερο.
Από αυτήν την άποψη, θα ήταν συμφέρον να επωφεληθούμε της ευκαιρίας για να κάνουμε κάποιες διευκρινίσεις εξ ονόματος της Επιτροπής.
Κατ' αρχάς συμφωνώ πλήρως με τον πρόεδρο κύριο Χατζηδάκη ως προς τη σπουδαιότητα που προσδίδεται στην κοινοτική πολιτική των ΔΔ και συμμερίζομαι επίσης την ανησυχία του Κοινοβουλίου, που δεν εκφράστηκε μόνο μέσω του κυρίου Χατζηδάκη, αλλά επίσης από τη συντάκτρια γνωμοδότησης της Επιτροπής Προϋπολογισμών, καθώς και από άλλους βουλευτές σχετικά με την ανάγκη να διαθέτει αυτή η πολιτική επαρκή οικονομικά μέσα.
Από αυτήν την άποψη θα ήθελα να ευχαριστήσω το Κοινοβούλιο για την υποστήριξη του στην απόκτηση ενός συνολικού ποσού 4,6 δισ.
Ευρώ για την περίοδο 2000-2006 για αυτό το κονδύλιο του προϋπολογισμού.
Ωστόσο, θα πρέπει να σας θυμίσω πως η Επιτροπή λαμβάνει ετησίως σχέδια τα οποία απαιτούν περισσότερο από το τριπλό του ετήσιου ποσού.
Παράλληλα, όλοι συμφωνούμε ως προς το ότι δεν θα πρέπει να αυξηθούν οι συνολικοί προϋπολογισμοί και σχετικά με αυτό ακούσατε επίσης και τη συνάδελφό μου, κυρία Schreyer, να σας μιλάει για τις δημοσιονομικές δυσκολίες που αντιμετωπίζουμε αυτήν τη στιγμή ενώπιον νέων αναγκών και κατεπειγουσών καταστάσεων, όπως μπορεί να είναι η αντιμετώπιση των πολιτικών δεσμεύσεων πρώτου βαθμού που ανέλαβε η Ένωση μετά τον πόλεμο στο Κοσσυφοπέδιο.
Από αυτήν την άποψη, συμμερίζομαι και εγώ την ανησυχία του Ευρωπαϊκού Κοινοβουλίου σχετικά με την επαρκή χρηματοδότηση των δικτύων μεταφορών, ωστόσο πιστεύω πως υπάρχουν ευθύνες που όλοι μας μπορούμε να αναλάβουμε.
Θα ήθελα να σας θυμίσω πως κατά τη διάρκεια αυτών των χρόνων η κοινοτική στήριξη των έργων που διεξήχθησαν κατά τη διάρκεια των χρόνων 1996, 1997 και 1998 αποτελούσε το 30% του συνόλου, ήτοι ένα πολύ σημαντικό ποσοστό.
Είναι αλήθεια πως σε αυτά τα έργα συμπεριλαμβάνονται έργα που πραγματοποιήθηκαν στις περιοχές του Στόχου 1 και σε χώρες της κοινωνικής και οικονομικής συνοχής, κάτι που επέτρεψε ένα αυξημένο ποσοστό συγχρηματοδότησης.
Θα ήθελα ωστόσο να σας πω πως δεν μπορούμε να παρέχουμε συνολικές πληροφορίες γιατί δεν πρόκειται μόνο για την κοινοτική χρηματοδότηση, αλλά επίσης και για χρηματοδότηση εκ μέρους των χωρών και σε κάποιες περιπτώσεις επίσης εκ μέρους του ιδιωτικού τομέα των περιφερειών και των φορέων τοπικής αυτοδιοίκησης.
Συνεπώς, μπορούμε μόνο να σας παράσχουμε τις πληροφορίες που διαθέτουμε και θα προβώ σε ανάλυση αυτών των στοιχείων.
Κατά συνέπεια, επιμένουμε σε κάτι που είπε ο κ. Jarzembowski, ότι υπάρχουν διάφοροι υπεύθυνοι της Επιτροπής και βέβαια είναι ύψιστης σημασίας και αποφασιστική η βούληση των διαφόρων κρατών μελών της Ευρωπαϊκής Ένωσης να ωθήσουν και να προωθήσουν τέτοια έργα.
Λέγεται πως υπάρχουν διάφορα έργα που έχουν μείνει πίσω.
Σχετικά με αυτό θα ήθελα να πω πως η προθεσμία είναι το έτος 2010.
Συνεπώς, υπάρχει ακόμη ένα περιθώριο για την ολοκλήρωσή τους εμπρόθεσμα.
Επιπλέον, κάποια έργα αντιμετωπίζουν πολύ μεγάλες τεχνικές δυσκολίες.
Θα σταθώ για λίγο σε ένα από τα πιο πολυσυζητημένα έργα, τη σήραγγα του Brenner.
Η εν λόγω σήραγγα αποτελεί συμβολικό έργο εντός του πλαισίου των τεχνολογικών δυνατοτήτων και δράσεων της Ευρωπαϊκής Ένωσης.
Μιλάμε για μια σήραγγα μήκους 54 χιλιομέτρων σε ορεινό όγκο πρώτης τάξης, με έναν αριθμό αγνώστων παραγόντων και αβεβαιοτήτων που λέγεται πως ενισχύουν στο μέγιστο το εν λόγω έργο πριν γίνει μια επένδυση πρώτης τάξης όπως αυτή που απαιτεί η σήραγγα του Brenner.
Για την υλοποίηση του έργου της Σήραγγας της Μάγχης, χρειάστηκε μια σειρά πάρα πολύ σημαντικών μελετών πριν από τον τελικό σχεδιασμό, την παγίωση και εκκίνηση του έργου.
Ίσως είναι καλύτερο να αργήσουμε λίγο, αλλά να αρχίσουμε έχοντας στη διάθεσή μας κάθε εγγύηση, παρά στα μισά να διαπιστώσουμε πως οι μελέτες δεν μας είχαν προειδοποιήσει σχετικά με κάποιες δυσκολίες και να πρέπει να σταματήσουμε, κάτι που θα προκαλούσε μεγαλύτερες καθυστερήσεις.
Θα ήθελα να σας πω πως είναι βέβαιο ότι μέσω μιας συμφωνίας, στην οποία συμμετείχε μια ομάδα συμφερόντων, ξεκίνησαν νέες μελέτες για τον καθορισμό του οριστικού σχεδιασμού της σήραγγας του Brenner.
Κυρίες και κύριοι, δεν έχει εγκαταλειφθεί το έργο, αλλά πρόκειται για ένα πάρα πολύ περίπλοκο έργο και πρέπει να αντιληφθούμε πως το πιθανότερο είναι ότι οι εν λόγω μελέτες θα καθυστερήσουν μια επιπλέον πενταετία έως την ολοκλήρωσή τους.
Και το λεω στα ίσια.
Μιλάμε για πολύ μεγάλες προθεσμίες, αλλά αυτό δεν σημαίνει πως υπάρχει έλλειψη βούλησης.
Δεν είναι έτσι.
Υπάρχει συνολική βούληση.
Η βούληση όμως θα πρέπει να βασίζεται στην ασφάλεια ότι το έργο αυτό θα μπορεί να συνεχίσει ούτως ώστε να μη βλαφτεί η αξιοπιστία μας.
Επιπλέον θέλω να πω πως το επίπεδο χρηματοδότησης των συνολικών πιστώσεων που προορίζονται για τα 14 κύρια έργα των ΔΕΔ ήταν 60%.
Αυτό ήταν το ποσοστό που εσείς κυρίες και κύριοι στα ψηφίσματα του Κοινοβουλίου θεωρούσατε επαρκές.
Αποτελεί τον μέσο όρο μεταξύ της αρχικής πρότασης και αυτής του Συμβουλίου.
Απατώντας σε κάποια από τα ερωτήματα που τέθηκαν εδώ, όσον αφορά τις τροποποιήσεις του οικονομικού κανονισμού των Διευρωπαϊκών Δικτύων που είχαν εγκριθεί πέρυσι, θα ήθελα να σας πω πως δημιουργήθηκαν νέες δυνατότητες χρηματοδότησης μέσω συμπράξεων μεταξύ του δημοσίου και ιδιωτικού τομέα.
Οι συμπράξεις αυτές θα προωθηθούν κατά διαφόρους τρόπους: κατ' αρχάς χάρη στην εισαγωγή ενός ενδεικτικού πολυετούς προγραμματισμού που θα επιτρέψει μια σίγουρη υποστήριξη του ιδιωτικού τομέα, οι προωθητές θα εξασφαλίσουν κοινοτική υποστήριξη για πολλά χρόνια, και το πρόγραμμα θα ισχύσει για την περίοδο 2001-2006, κατά δεύτερον το κονδύλιο του προϋπολογισμού για τα ΔΕΔ θα συμβάλει στη χρηματοδότηση του κεφαλαίου υψηλού κινδύνου, κάτι που ελπίζω πως θα μπορέσει να προωθήσει τη δημιουργία πόρων επενδύσεων για τα ΔΕΔ και από αυτήν την άποψη έχουμε ήδη ζητήσει την εκδήλωση ενδιαφέροντος.
Θα αναθεωρήσουμε εν συντομία τις κατευθύνσεις σχετικά με τα διευρωπαϊκά δίκτυα μεταφορών.
Σύντομα θα υποβάλω αυτή την έκθεση αναθεώρησης και μια αρχική πρόταση.
Θα πρέπει όμως να πω πως ότι οι στόχοι των ΔΕΔ είναι η ανάπτυξη της ενιαίας αγοράς και η οικονομική και κοινωνική συνοχή, αυτό ας είναι σαφές.
Συνεπώς οι περιφερειακές περιοχές, οι άκρως απομακρυσμένες και λιγότερο ανεπτυγμένες περιοχές θα πρέπει να αποτελούν το επίκεντρο των δράσεων της Κοινότητας.
Ωστόσο, η επίλυση των κωλυμάτων δεν είναι ενάντια στις περιφερειακές περιοχές.
Θα σας δώσω ένα σαφέστατο παράδειγμα: η παρακώλυση του σιδηροδρόμου στο Μπορντώ (Bordeaux) επηρεάζει σε τίποτα τη Γαλλία;
Ναι, αναμφίβολα, επηρεάζει κάπως τη νοτιοδυτική Γαλλία αλλά σχετικώς.
Είναι η κεντρική και δυτική Ιβηρική Χερσόνησος που επηρεάζεται, δηλαδή μεγάλο μέρος της Ισπανίας και της Πορτογαλίας.
Από αυτήν την άποψη επιλύοντας μια τέτοια κατάσταση στο Μπορντώ ευνοούμε την ανάπτυξη μιας περιοχής της Ιβηρικής Χερσονήσου.
Εννοώ πως η ανάληψη κάποιας δράσης σε κάποια κεντρική περιοχή δεν βλάπτει πάντα τα συμφέροντα των περιφερειακών περιοχών, αλλά τουναντίον πολλές φορές υπάρχει ένας τέλειος συσχετισμός.
Τέλος, κύριε Πρόεδρε, θα ήθελα να αναφερθώ στην έξυπνη διαχείριση του κυκλοφοριακού.
Η πτυχή αυτή θα ενσωματωθεί επίσης ως στοιχείο κλειδί στην αναθεώρηση των ΔΕΔ.
Θα ήθελα να συγχαρώ εκ νέου τον κύριο Χατζηδάκη και να τον ευχαριστήσω για το έργο του, καθώς επίσης θα ήθελα να ευχαριστήσω και τους υπόλοιπους ομιλητές για τη δική τους εργασία.
Ευχαριστώ πολύ, κυρία Επίτροπε de Palacio.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Βιομηχανία των αερομεταφορών
Η ημερήσια διάταξη προβλέπει τη συζήτηση επί της έκθεσης (A5-0075/2000) του κυρίου Sterckx, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών - Η Ευρωπαϊκή Βιομηχανία Αερομεταφορών: από την Ενιαία Αγορά στις προκλήσεις της παγκόσμιας αγοράς (COM(1999) 182 - C5-0110/1999 - 1999/2113(COS)).
.
(NL) Κύριε Πρόεδρε, κυρία Επίτροπε, στην ανακοίνωσή σας θέτετε το ερώτημα: ποιο θα είναι το μέλλον του ευρωπαϊκού τομέα των αερομεταφορών;
Ιδού το μέγα πρόβλημα, δέκα χρόνια περίπου μετά την έναρξη της ελευθέρωσης του τομέα.
Όπως αναφέρετε στην ανακοίνωσή σας, ξεκίνησε μία διαδικασία ανάπτυξης, δημιουργήθηκαν νέες επιχειρήσεις, άνοιξαν νέες γραμμές, αλλά είχαμε και μειώσεις στις τιμές των αεροπορικών εισιτηρίων, και τελικά δημιουργήθηκε ένα νέο κοινό.
Οι μεγάλες και μικρές εθνικές αεροπορικές εταιρείες κατέστησαν περισσότερο κερδοφόρες και μπόρεσαν να βελτιώσουν τις αποδόσεις τους χωρίς κρατικές ενισχύσεις.
Όλα αυτά τα στοιχεία αποδεικνύουν ότι η ελευθέρωση έθεσε σε κίνηση την αγορά.
Μπορούμε να πούμε γενικά ότι η ελευθέρωση επέφερε πλεονεκτήματα για τους επιβάτες, αν και όχι για όλους.
Για παράδειγμα, τα πλεονεκτήματα στη business class είναι πολύ μικρότερα από ό,τι για άλλες κατηγορίες επιβατών.
Τίθεται λοιπόν το ερώτημα: πόσο ισχυρή είναι σήμερα η βάση του ευρωπαϊκού τομέα των αερομεταφορών;
Διαπιστώνετε στην ανακοίνωσή σας ότι εξακολουθεί να επικρατεί στον τομέα πολύ μεγαλύτερη κατάτμηση από ό,τι στις ΗΠΑ.
Διαθέτουμε περίπου τον ίδιο αριθμό αεροπορικών εταιρειών στην Ευρώπη, ωστόσο οι εταιρείες μας έχουν μόνο το 27% της παγκόσμιας αγοράς, ενώ οι αμερικανικές το 38%, πρόκειται δηλαδή για μία τεράστια διαφορά.
Διαπιστώνετε στην ανακοίνωσή σας ότι η αποδοτικότητα, δηλαδή η κερδοφορία των επιχειρήσεών μας, είναι σημαντικά χαμηλότερη από αυτή των αμερικανικών.
Δεν γνωρίζουμε επίσης τη βιωσιμότητα των νέων επιχειρήσεων που εισέρχονται στην αγορά, δηλαδή για πόσο διάστημα μπορούν να αντέχουν τον ανταγωνισμό και επίσης, είναι πραγματικά ισχυρές;
Διερωτάται κανείς: πόσες από αυτές θα παραμένουν στην ευρωπαϊκή αγορά δέκα χρόνια από σήμερα;
Και πόσο βιώσιμη είναι η ανάπτυξη που σημείωσε ο τομέας κατά την τελευταία δεκαετία;
Αντιμετωπίζουμε μήπως κορεσμό των αεροδιαδρόμων ή δεν γίνεται σωστά η διαχείρισή τους;
Τα αεροδρόμια επίσης έχουν κορεσθεί και για αυτό είναι εξαιρετικά σημαντικό, κυρία Επίτροπε, να υποβάλετε επιτέλους μία πρόταση σχετικά με τη διαχείριση του διαθέσιμου χρόνου χρήσης στα αεροδρόμια.
Το ζήτημα είναι ζωτικής σημασίας κυρίως για τις μικρές εταιρείες που εισέρχονται στην αγορά.
Ακούσαμε ερωτήσεις για την κοινωνική ανάπτυξη, για τα δικαιώματα των επιβατών.
Εγώ σας ερωτώ: ποιες είναι οι συνέπειες της συμφωνίας που συνάφθηκε στο Γιβραλτάρ για το ζήτημα αυτό;
Τι σημαίνει αυτή για την αεροπορία;
Έχουμε λοιπόν πολλά ερωτήματα στο σημείο αυτό.
Μετά την ελευθέρωση χρειάζεται να γίνουν πολλά ακόμη.
Πρώτα απ' όλα, φυσικά, ο εξευρωπαϊσμός των ελέγχων της εναέριας κυκλοφορίας.
Στο ζήτημα αυτό αναφέρεται η έκθεση Atkins και θα υποβάλω κι εγώ προφορικά αύριο μία τροπολογία σχετικά, προκειμένου να αντικατασταθεί η λέξη ιδιωτικοποίηση με τη λέξη ελευθέρωση.
Έχουμε συμφωνήσει σχετικά με τις μεγάλες Ομάδες.
Είναι προφανές ότι θα πρέπει να εξευρωπαϊσθεί και ένας άλλος τομέας: η ασφάλεια.
Χρειαζόμαστε επειγόντως μία ευρωπαϊκή υπηρεσία για την ασφάλεια των αεροπορικών συγκοινωνιών.
Τα κράτη μέλη οφείλουν να παραιτηθούν από ορισμένες αρμοδιότητές τους στα δύο αυτά σημεία.
Και έρχομαι τώρα στο σημαντικότατο σημείο της ανακοίνωσής σας, στο γεγονός δηλαδή ότι δεν υφίσταται κοινή εξωτερική πολιτική για την ευρωπαϊκή αεροπορία, πράγμα που σημαίνει ότι θα πρέπει να διεξάγονται κάθε φορά διμερείς διαπραγματεύσεις με τρίτες χώρες.
Αυτό το γεγονός διαμορφώνει, προφανώς, τη δομή του συνόλου της ευρωπαϊκής αεροπορικής βιομηχανίας.
Διότι μετά από μιαν ελευθέρωση περιμένει βέβαια κανείς ότι θα υπάρχουν εταιρείες με μέγεθος ανάλογο αυτού της αγοράς στην οποία λειτουργούν, κάτι που ωστόσο ελάχιστα συμβαίνει στον τομέα της αεροπορίας.
Συγχωνεύσεις δεν πραγματοποιήθηκαν!
Έγιναν κάποιες προσπάθειες, βεβαίως, μεταξύ KLM και Alitalia, οι οποίες ωστόσο εγκαταλείφθηκαν εξαιτίας κάποιων δυσκολιών σχετικά με την εθνικότητα, να το πω έτσι.
Η Swissair και η SABENA διεξάγουν ακόμα διαπραγματεύσεις σχετικά, όμως θα πρέπει να συναφθεί πρώτα συμφωνία με την Ελβετία, συμφωνία η οποία συζητείται ακόμα αυτή την εβδομάδα και θα πρέπει να επικυρωθεί στη συνέχεια και από δημοψήφισμα που θα πραγματοποιηθεί σύντομα.
Όταν οι ευρωπαϊκές εταιρείες συνάπτουν συμμαχίες με αμερικανικές, βλέπουμε ότι αναλαμβάνουν έναν υποδεέστερο ρόλο σε σχέση με τις τελευταίες.
Για αυτό έχω ως εισηγητής να θέσω ορισμένες ερωτήσεις σχετικά με την πρότασή σας για δημιουργία του λεγόμενου Transatlantic Common Aviation Area.
Καταρχήν η ιδέα είναι καλή πιστεύω.
Διερωτώμαι ωστόσο: δεν είναι ακόμη πρόωρο να γίνει αυτό το μεγάλο βήμα εφόσον ακόμη η ευρωπαϊκή αεροπορική βιομηχανία δεν διαθέτει στέρεες βάσεις;
Θα πρέπει να επιλυθούν πρώτα ορισμένα εξαιρετικά περίπλοκα ζητήματα πριν μπορέσουμε να κάνουμε το επόμενο βήμα.
Ως εισηγητής εξακολουθώ να βλέπω με κάποια καχυποψία τον εθνικισμό των Αμερικανών στον τομέα των μεταφορών περιλαμβανομένων και των εναέριων μεταφορών.
Θα πρέπει οπωσδήποτε να πραγματοποιηθούν διαπραγματεύσεις στη βάση της αμοιβαιότητας και οι ευρωπαϊκές εταιρείες οφείλουν να εξασφαλίσουν τα ίδια δικαιώματα με τις αμερικανικές, ειδάλλως δεν μπορούμε να προχωρήσουμε.
Μόνο έτσι θα μπορέσει η ευρωπαϊκή αεροπορία να συναγωνισθεί του Αμερικάνους στην ελεύθερη αγορά.
Τίθεται το εξής σημαντικό ερώτημα: τι θα κάνουμε εφόσον δεν καταλήξουμε πουθενά με τους Αμερικάνους;
Τι το πρακτέον;
Πόσο βιώσιμη είναι η ευρωπαϊκή βιομηχανία εφόσον περιορισθεί στα ευρωπαϊκά σύνορα και στις διμερείς συμφωνίες;
Και κυρίως, κάτι στο οποίο δεν αναφέρθηκα ιδιαίτερα στην έκθεσή μου, αλλά θα αναφερθεί στην έκθεση για το περιβάλλον της κ. Lucas, θα πρέπει να καταλάβουμε ότι υπάρχουν όρια.
Και το περιβάλλον έχει τα όριά του, ένα σημαντικότατο ζήτημα που θα πρέπει να μας απασχολήσει, ίσως όχι στα πλαίσια της έκθεσής μου, αλλά σίγουρα κατά τη συζήτηση της έκθεσης της κ. Lucas.
Δεύτερον: η σημασία των συνδυασμένων μεταφορών υπογραμμίζεται και στη δική μου έκθεση.
Πιστεύω ότι και η Ευρωπαϊκή Επιτροπή οφείλει να λάβει σαφή στάση σχετικά και να υποβάλει προτάσεις υπέρ των συνδυασμένων μεταφορών.
Το τρένο και το αεροπλάνο μπορούν συχνά να συνεργασθούν μια χαρά μεταξύ τους.
Καταλήγοντας, κύριε Πρόεδρε, θέλω να υπογραμμίσω τη μεγάλη σημασία της ελευθέρωσης.
Διαπιστώνω τις σημαντικές συνέπειες για την αεροπορία, όμως ακόμη βρισκόμαστε στα μισά του δρόμου.
Θα πρέπει να υποβληθούν προτάσεις το ταχύτερο δυνατόν από την Επιτροπή, συγκεκριμένα προγράμματα δράσης, κείμενα βάσει των οποίων να συζητήσουμε προκειμένου να βελτιώσουμε την κατάσταση του τομέα.
Φυσικά και τα κράτη μέλη οφείλουν να διαδραματίσουν έναν αποφασιστικό ρόλο, προκειμένου να αποκτήσουμε μία γνήσια ευρωπαϊκή αεροπορία και μία γνήσια ευρωπαϊκή αεροπορική βιομηχανία.
Αλλά και το Κοινοβούλιο, από κοινού με την Επιτροπή και το Συμβούλιο, οφείλει να αναλάβει δράση ταχύτατα, διότι οι εξελίξεις δεν θα μας περιμένουν.
Ας σπεύσουμε λοιπόν, εάν δεν θέλουμε να μείνουμε τελευταίοι και καταϊδρωμένοι.
(ΕΝ) Κύριε Πρόεδρε, ως συντάκτρια γνωμοδότησης της Επιτροπής Βιομηχανίας θέλω απλώς να επανέλθω σε δύο τομείς που θεωρώ ότι χρειάζεται να αναφερθούν σήμερα.
Οι αερομεταφορές είναι χωρίς αμφιβολία μια από τις πιο συναρπαστικές και ενθαρρυντικές βιομηχανίες.
Την τελευταία δεκαετία, οι ευκαιρίες για εμπορικές δραστηριότητες και για δημιουργία απασχόλησης διαδραμάτισαν σημαντικό ρόλο στις οικονομίες των χωρών της Ευρώπης και παγκοσμίως.
Επί παραδείγματι, η βιομηχανία των αερομεταφορών στο Ηνωμένο Βασίλειο συνεισφέρει 10,2 δις στερλίνες ετησίως στο ΑΕγχΠ του Ηνωμένου Βασιλείου, ενώ δημιουργεί και στηρίζει 380.000 έμμεσες και παρεπόμενες θέσεις εργασίας στο Ηνωμένο Βασίλειο.
Μεταφέρει εξαγωγές του Ηνωμένου Βασιλείου αξίας 35 δις στερλινών, διατηρώντας μια ασυναγώνιστη πρόσβαση στην παγκόσμια αγορά, και αυτά τα στοιχεία δεκαπλασιάζονται στο σύνολο της Ευρωπαϊκής Κοινότητας.
Όταν ξεκίνησα τη σταδιοδρομία μου στον κλάδο των αερομεταφορών 30 χρόνια πριν, ελάχιστοι άνθρωποι είχαν την οικονομική ευχέρεια να ταξιδεύουν αεροπορικώς.
Σήμερα, όμως, με την ελευθέρωση της αγοράς, οι αεροπορικές μετακινήσεις έχουν γίνει τρόπος ζωής για τους περισσότερους ανθρώπους.
Η έκθεση καλύπτει ορισμένους τομείς και σκιαγραφεί με μεγάλη ακρίβεια την εξελικτική πορεία της βιομηχανίας των αερομεταφορών την τελευταία δεκαετία.
Ωστόσο, σε ορισμένους τομείς η Επιτροπή αναγνωρίζει ελάχιστα τα πλεονεκτήματα που έχει επιφέρει η βιομηχανία των αερομεταφορών, συμπεριλαμβανομένης της αεροναυτικής, και είμαι απογοητευμένη από την αρνητική στάση που υπάρχει σε αυτό το έγγραφο απέναντι στην εν λόγω βιομηχανία.
Ένας από τους καίριους παράγοντες για την επιτυχία των τελευταίων 20 ετών υπήρξε η ιδιωτικοποίηση των εθνικών κρατικών αερομεταφορέων που ξεκίνησε στη δεκαετία του 1980.
Χαιρετίζω επίσης τη δήλωση της Επιτροπής ότι οι επιδοτήσεις έχουν τώρα σταματήσει.
Όταν εξετάζουμε την επιλογή των διαδρομών και των λοιπών ζητημάτων που αφορούν τον καταναλωτή, παρατηρούμε ότι οι αεροπορικοί ναύλοι έχουν μειωθεί σημαντικά τα τελευταία χρόνια.
Οι ναύλοι από το Ηνωμένο Βασίλειο είναι μεταξύ των φθηνότερων, καταδεικνύοντας το αποτέλεσμα που μπορεί να επιφέρει στον ανταγωνισμό και στις τιμές η λειτουργία τριών μεγάλων αερομεταφορέων σε μια χώρα.
Το γεγονός αυτό έχει αποφέρει πραγματικά οφέλη, και οι άλλες χώρες χρειάζεται να παραδειγματισθούν από αυτό.
Η έκθεση σκιαγραφεί σε κάποιο βαθμό την επέκταση του δυναμικού που πραγματοποιήθηκε στην ευρωπαϊκή βιομηχανία αερομεταφορών, ιδιαίτερα σε σχέση με την άλλη πλευρά του Βόρειου Ατλαντικού, αλλά αυτό είναι προφανώς ένα αρκετά πολύπλοκο ζήτημα.
Αποδέχομαι πλήρως ότι υπάρχουν προκλήσεις που πρέπει να αντιμετωπισθούν, όπως τα προβλήματα της συμφόρησης, και πιο συγκεκριμένα ο έλεγχος της εναέριας κυκλοφορίας.
Θεωρώ ωστόσο ότι η Επιτροπή έχει την ευθύνη να παρουσιάσει πιο ισορροπημένες απόψεις, που δεν θα υπονομεύουν την αξία και την επιτυχία μιας βιομηχανίας, της οποίας η συμβολή υπήρξε τεράστια όχι μόνο για τις χώρες της Ευρωπαϊκής Ένωσης, αλλά και παγκοσμίως.
Κύριε Πρόεδρε, κυρίες και κύριοι, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών είχε υποστηρίξει την έκθεση του συναδέλφου Sterckx ήδη στην Επιτροπή Περιφερειακής Πολιτικής, Μεταφορών και Τουρισμού και θα την υποστηρίξει και τώρα στην Ολομέλεια.
Το κεντρικό της σημείο είναι ότι η ελευθέρωση έχει ουσιαστικά πετύχει και ο συνάδελφος Sterckx το κατέστησε για ακόμα μια φορά σαφές.
Πετύχαμε να επικρατήσει σημαντικά μεγαλύτερος ανταγωνισμός.
Ο εν λόγω ανταγωνισμός οδήγησε σε μια πιο ελεύθερη διαμόρφωση του επιπέδου τιμών, βέβαια όχι σε όλους αλλά σε αρκετούς τους τομείς της αγοράς.
Επιπλέον δεν συνέβη αυτό για το οποίο ανησυχούσαν πολλοί, ότι δηλαδή θα μειωθούν οι θέσεις και θα επιδεινωθούν οι συνθήκες εργασίας.
Έχουμε αντίθετα μια ανοδική τάση του αριθμού των εργαζομένων.
Εντός περίπου οκτώ ετών ο αριθμός των εργαζομένων αυξήθηκε κατά σχεδόν 50.000 και όσον αφορά τις συνθήκες εργασίας δεν υπάρχει πραγματικά διαρκής επιδείνωσή τους.
Εκτός και αν θέλει να συσχετίσει με αυτά τα όσα συνέβησαν σε εθνικό επίπεδο, δηλαδή με τη μετατροπή των κρατικών αεροπορικών εταιρειών σε σύγχρονες επιχειρήσεις παροχής υπηρεσιών, γεγονός που συνεπάγεται βέβαια αλλαγές και εκσυγχρονισμό στις συνθήκες εργασίας.
Ωστόσο, είμαι ευγνώμων που στην έκθεση αναφέρεται ότι περιμένουμε φυσικά ενιαίες ρυθμίσεις - ακόμα και αν το περιμένουμε για έναν εντελώς διαφορετικό λόγο και συγκεκριμένα λόγω της ασφάλειας - όσον αφορά λ.χ. τις ώρες εργασίας και τις ώρες πτήσεως, επειδή σε τελική ανάλυση η εκπαίδευση και οι αντίστοιχες συγκεκριμένες συνθήκες εργασίας θα διαδραματίσουν και αυτές μακροπρόθεσμα σημαντικό ρόλο στο βαθμό ασφάλειας με τον οποίο θα μπορέσουν να διαμορφωθούν οι αερομεταφορές στην Ευρώπη.
Ο συνάδελφος Sterckx κατέστησε όμως επίσης σαφές ότι η ελευθέρωση δεν μπορεί παρά να αποτελεί ένα πολύ μικρό τμήμα στην προβληματική των ευρωπαϊκών αερομεταφορών το οποίο μπορεί να χαρακτηριστεί σε μεγάλο βαθμό ως επιτυχημένο.
Υπάρχουν όμως πολλοί άλλοι τομείς που εξακολουθούν εν προκειμένω να μας επιβαρύνουν είτε πρόκειται για παλιά προβλήματα που ακόμα δεν έχουν λυθεί είτε για νέα.
Απέχουμε πολύ από το να μπορούμε ουσιαστικά να πούμε ότι διαθέτουμε μια ενιαία κοινοτική ευρωπαϊκή αγορά των αερομεταφορών.
Κατά τη δική μου άποψη θα πρέπει στο μέλλον να αντιμετωπισθούν τέσσερα σημεία.
Ο συνάδελφος Sterckx αναφέρθηκε ήδη σε μερικά από αυτά και εγώ ευχαρίστως θα ήθελα να επανέλθω σε αυτό.
Από τη δική μου σκοπιά οι εταιρείες αερομεταφορών των κρατών μελών θα πρέπει φυσικά να αποκτήσουν τη δυνατότητα ίδιας πρόσβασης στη διεθνή αγορά όπως και άλλες εταιρείες.
Ταυτόχρονα πρέπει να μεριμνήσουμε ώστε οι εταιρείες αυτές να αποκτήσουν οικονομική σταθερότητα, δηλαδή πρέπει να προσπαθήσουμε να διασφαλίσουμε με τις αντίστοιχες συνθήκες ανταγωνισμού στο έδαφος τη μείωση του τεράστιου κόστους υπηρεσιών εδάφους αρχίζοντας από τα τέλη προσγείωσης μέχρι και τα τέλη ελέγχου σε ένα επίπεδο συγκρίσιμο με εκείνο άλλων κρατών στον κόσμο.
Δεύτερον, υπογραμμίζω ρητά ότι είναι επιθυμητή η αύξηση των εναέριων μεταφορών.
Αυξάνει την ατομική κινητικότητα.
Από την άλλη πλευρά όμως δεν πρέπει να ξεχνάμε τις περιβαλλοντικές συνθήκες.
Στο σημείο αυτό η θέση μου είναι σχετικά σαφής.
Ο σωστός δρόμος δεν είναι οι απαγορεύσεις, αλλά πρέπει να υπάρχουν κίνητρα και υποστήριξη, όταν οι αεροπορικές εταιρείες αρχίζουν να καταβάλουν προσπάθειες μείωσης των εκπομπών ρύπων, διαθέτοντας σύγχρονα αεροσκάφη και με τον τρόπο αυτό καταναλώνοντας λιγότερη κηροζίνη και προκαλώντας τελικά λιγότερη ηχορύπανση.
Τρίτον, κατά την άποψή μου θα πρέπει να επεκταθεί η προστασία των καταναλωτών, επειδή με την αυξανόμενη πελατεία θα προκύψουν φυσικά περισσότερα προβλήματα και στον τομέα αυτό ο πελάτης πρέπει να τύχει μεγαλύτερης προστασίας από τον αερομεταφορέα.
Το τέταρτο και τελευταίο, αλλά από τη δική μου σκοπιά σημαντικότερο σημείο είναι ότι πρέπει να διασφαλίσουμε επιτέλους και στον ουρανό μιαν κοινή Ευρώπη, και να υπάρξει ενιαία οργάνωση του ελέγχου πτήσεων ώστε να μειωθούν οι καθυστερήσεις και η συμφόρηση της εναέριας κυκλοφορίας.
Κύριε Πρόεδρε, θα ήθελα να συγχαρώ τον κύριο Sterckx για την έκθεσή του.
Είναι η πρώτη σε μία σειρά εκθέσεων για τις αεροπορικές μεταφορές που θα συζητήσουμε εφέτος.
Υποστηρίζουμε τη δημιουργία του ευρωπαϊκού αεροπορικού χώρου, εντός του οποίου θα ρυθμίζονται όλα τα προβλήματα της αεροπορίας, από τις καθυστερήσεις μέχρι τη ρύπανση του περιβάλλοντος.
Πιστεύουμε επίσης ότι η Ένωση οφείλει να μιλά προς τα έξω με μία φωνή στον τομέα αυτόν.
Και εμείς βλέπουμε με καχυποψία τα εθνικά αντανακλαστικά και τα εμπόδια που δημιουργούν τα διάφορα κράτη, τα οποία εξακολουθούν να παίζουν ένα τόσο σημαντικό ρόλο στην ευρωπαϊκή αεροπορία, όπως φάνηκε για παράδειγμα στις αποφάσεις των κρατών μελών για την αεροπορία: αυτά τα εθνικά αντανακλαστικά και οι προτιμήσεις εμποδίζουν επίσης διάφορες μορφές συνεργασίας, όπως διαπιστώσαμε πρόσφατα με την παταγώδη αποτυχία της συνεργασίας μεταξύ KLM και Alitalia.
Όπου η ελευθέρωση μπορεί να συνεισφέρει στην επίτευξη μίας αποτελεσματικότερης πολιτικής, εμείς δεν θα πρέπει να φέρουμε εμπόδια, ωστόσο οφείλουμε να υιοθετούμε μία ρεαλιστική και όχι δογματική στάση.
Διότι εκεί όπου το απαιτούν οι ανάγκες των δημόσιων υπηρεσιών ή του περιβάλλοντος, θα πρέπει χωρίς δισταγμό να επιζητούμε έναν ενεργό ρόλο του κράτους.
Δεν θα πρέπει βέβαια να λησμονούμε και τον ανθρώπινο παράγοντα στις γενικότερες εξελίξεις με αερομεταφορές.
Τρία ζητήματα θα πρέπει να λάβουμε εδώ υπόψη πρώτα από όλα: καταρχήν την ασφάλεια.
Υποστηρίζουμε τη δημιουργία μίας ευρωπαϊκής υπηρεσίας για την ασφάλεια, στην οποία να συμμετέχουν όσο το δυνατόν περισσότερες χώρες.
Η τροπολογία μας σχετικά με τον ευρύ χαρακτήρα ενός τέτοιου οργάνου έγινε δεκτή από την Επιτροπή Μεταφορών.
Οι κοινές προδιαγραφές και οι συμφωνίες για τους ελέγχους και επιθεωρήσεις αποτελούν παράγοντες που αυξάνουν την ασφάλεια.
Τα στοιχεία αυτά δεν θα πρέπει βέβαια να περιορισθούν στην ΕΕ.
Μπορούμε και οφείλουμε να συνεισφέρουμε στη βελτίωση των συμφωνιών για την ασφάλεια στην Ευρώπη.
Δίδεται η εντύπωση ότι ο περιορισμός του κόστους ως συνέπεια της φιλελευθεροποίησης έχει μόνο θετικές συνέπειες.
Ίσως για ορισμένους επιβάτες.
Αν ωστόσο δούμε τις πρόσφατες ετήσιες εκθέσεις των μεγάλων αεροπορικών εταιρειών, το συμπέρασμα αυτό δεν φαίνεται πλέον αυτονόητο.
Και το προσωπικό υφίσταται συγχρόνως τις αρνητικές κοινωνικές συνέπειες των περικοπών.
Δεν θέλουμε να τεθεί η κατάσταση εκτός ελέγχου, και μάλιστα εφόσον διακυβεύεται η ίδια η ασφάλεια των πτήσεων, όταν για παράδειγμα οι πιλότοι υποχρεούνται να πετάνε για υπερβολικά μεγάλα διαστήματα.
Τέλος, οι τιμές των εισιτηρίων βρίσκονται ίσως σε χαμηλά επίπεδα, όμως λίγο λαμβάνονται υπόψη τις περισσότερες φορές τα άλλα συμφέροντα των επιβατών.
Δεν είναι η πιο ευχάριστη εμπειρία να αναγκάζεσαι να περιμένεις ώρες ολόκληρες εξαιτίας μίας καθυστέρησης της πτήσης σου, χάρη στην οποία μπορεί να χάσεις και την ανταπόκρισή σου.
Και ακόμη λιγότερο ευχάριστο είναι όταν πέφτεις θύμα των υπεράριθμων κρατήσεων θέσεων (overbooking).
Η έκθεση του συναδέλφου κυρίου Sterckx ζητά, υπερβολικά ήπια θα έλεγα, να παρέχονται στους επιβάτες πληροφορίες σχετικά με τέτοια προβλήματα.
Είναι σημαντικό για τους επιβάτες να πληροφορούνται, είναι αναφαίρετο δικαίωμά τους η πληροφόρηση και μάλιστα η έγκαιρη πληροφόρηση.
Ακουσα ότι τα αεροδρόμια θα αναρτήσουν εφέτος το καλοκαίρι ενημερωτικούς πίνακες στους οποίους θα αναγράφονται τα δικαιώματα των επιβατών, π.χ. σε περιπτώσεις καθυστερήσεων.
Αυτό αποτελεί ένα βήμα προς τη σωστή κατεύθυνση.
Ακόμη καλύτερο θα ήταν βέβαια να υιοθετήσει το Κοινοβούλιο την τροπολογία του ΕΣΚ σχετικά με το δικαίωμα ενημέρωσης που έχει κάθε επιβάτης.
Μιλούμε διαρκώς για την προστασία του καταναλωτή, ιδού λοιπόν μία ευκαιρία να την εξασφαλίσουμε.
Κύριε Πρόεδρε, έχω στη διάθεσή μου μόνο λίγα λεπτά, έτσι θέλω να επικεντρωθώ μόνο σε ένα συγκεκριμένο σημείο της ανακοίνωσης της Επιτροπής.
Ας θυμηθούμε ότι ο τίτλος αυτής της ανακοίνωσης είναι "Από την ενιαία αγορά στις προκλήσεις της παγκόσμιας αγοράς".
Ωστόσο, ένα αξιοπρόσεκτο στοιχείο αυτής της ανακοίνωσης είναι πως δεν φαίνεται να αναγνωρίζει ότι μία από αυτές τις προκλήσεις της παγκόσμιας αγοράς πρέπει να είναι ο τρόπος με τον οποίο θα ανταποκριθεί η αεροπορική βιομηχανία στις αυξανόμενες περιβαλλοντικές ανησυχίες και πιθανώς στην περιβαλλοντική νομοθεσία.
Από όλο το μακροσκελές κείμενο αυτής της ανακοίνωσης, μόνο μια μικρή παράγραφος αφιερώνεται σε αυτό το θέμα.
Ως εισηγήτρια αναφορικά με μια πολύ καλή ανακοίνωση της Επιτροπής για την αεροπλοΐα και το περιβάλλον, γνωρίζω ότι το ζήτημα του περιβάλλοντος και της ανταγωνιστικότητας είναι ένα πολύ έντονο θέμα με σθεναρές απόψεις και από τις δύο πλευρές της συζήτησης.
Επί παραδείγματι, η εν λόγω ανακοίνωση ξεκινά, λέγοντας ότι η ανάπτυξη της βιομηχανίας των αερομεταφορών στερείται - και το παραθέτω - "βιωσιμότητας και πρέπει να αναστραφεί εξαιτίας των επιπτώσεών της στο κλίμα και στην ποιότητα ζωής και υγείας των Ευρωπαίων πολιτών" και συνεχίζει λέγοντας με μεγάλη σαφήνεια ότι "η επιστροφή στην πρότερη συνήθη κατάσταση" δεν συνιστά επιλογή.
Είναι αρκετά προφανές ότι η ανταπόκριση της βιομηχανίας των αερομεταφορών στις περιβαλλοντικές ανησυχίες θα έχει επιπτώσεις στην ανταγωνιστικότητα, ορισμένες θετικές και ορισμένες αρνητικές.
Ας μην υποτιμούμε επίσης τον αντίκτυπο της αεροπλοίας στο περιβάλλον.
Μια έκθεση που δημοσιεύθηκε μόλις χθες στο Ηνωμένο Βασίλειο από ορισμένες περιβαλλοντικές ΜΚΟ, συμπεριλαμβανομένης της οργάνωσης Friends of the Earth, παρέχει ισχυρά επιχειρήματα ότι μια πτήση στις ΗΠΑ μετ' επιστροφής μπορεί να προκαλέσει μεγαλύτερη ρύπανση από αυτή που προκαλεί ο μέσος οδηγός του Ηνωμένου Βασιλείου σε έναν χρόνο.
Υποστηρίζει ότι τα 16.000 εμπορικά αεριωθούμενα αεροσκάφη που υπάρχουν παγκοσμίως παράγουν περισσότερους από 600 εκατ. τόνους CO2 ετησίως - σχεδόν όσο παράγουν όλες μαζί οι χώρες της Αφρικής.
Υποστηρίζει ότι ο αριθμός των ατόμων που μετακινούνται αεροπορικώς σχεδόν θα διπλασιασθεί τα επόμενα δεκαπέντε χρόνια.
Κατά συνέπεια, θα ήθελα να ζητήσω να υπάρξει κάπως μεγαλύτερη ενσωμάτωση του περιβάλλοντος στις πολιτικές και τις δράσεις της ΕΕ.
Αντί να περιορίζονται οι περιβαλλοντικές πτυχές της αεροπλοίας σε μια έκθεση αφιερωμένη αποκλειστικά σε αυτό το θέμα, θα πρέπει να δούμε το περιβάλλον να διαποτίζει όλες τις προσεγγίσεις σε αυτόν τον τομέα πολιτικής, ιδιαιτέρως αυτή που εμφανίζεται να ασχολείται με τα ζητήματα ανταγωνιστικότητας.
Ο κ. Sterckx ενσωμάτωσε το περιβάλλον στην έκθεσή του.
Χαιρετίζω πολύ θερμά αυτό το γεγονός, ωστόσο θα ήθελα να δω το περιβάλλον να ενσωματώνεται αυτομάτως σε όλες τις εκθέσεις και τις ανακοινώσεις της Επιτροπής.
Κύριε Πρόεδρε, το πρώτο ήμισυ του 20ού αιώνα ισχυρίσθηκαν πολλοί ότι οι αιθέρες πρόσφεραν έναν απεριόριστο χώρο για την ανάπτυξη των διεθνών μεταφορών.
Οι επίγειες οδοί είχαν ήδη κορεσθεί, η δε κατασκευή νέων υποδομών ήταν ιδιαίτερα δαπανηρή, οι αιθέρες ωστόσο αποτελούσαν ακόμα ένα παρθένο πεδίο όπου όλα ήταν δυνατά.
Σήμερα οι χώρες του κέντρου της Ευρωπαϊκής Ένωσης αντιμετωπίζουν προβλήματα που κανείς δεν περίμενε πριν από μερικές δεκαετίες.
Χάρη στον ελεύθερο ανταγωνισμό, στην πτώση των τιμών και στα φθηνά, αφορολόγητα καύσιμα, έχουν κορεσθεί και οι αιθέρες.
Κοντά στο Παρίσι, το Λονδίνο, τη Φραγκφούρτη και το Αμστερνταμ κατασκευάσθηκαν γιγαντιαία αεροδρόμια όπου γίνονται πολλές ανταποκρίσεις πτήσεων για επιβάτες εκτός Ευρώπης.
Τα αεροδρόμια αυτά επεκτείνονται διαρκώς, προκαλώντας τεράστια επιβάρυνση στον περιβάλλοντα χώρο τους.
Σημειώνονται όλο και περισσότερες καθυστερήσεις.
Έτσι οι αιθέρες κορέσθηκαν σιγά-σιγά.
Ίσως με τις νέες τεχνικές της αεροπλοΐας και τα αθόρυβα αεροσκάφη μπορέσει να αυξάνεται ο αριθμός των πτήσεων για ένα διάστημα ακόμα, όμως αυτό θα συμβεί αναγκαστικά εις βάρος του περιβάλλοντος, της ασφάλειας και της αξιοπιστίας των παρεχομένων υπηρεσιών.
Η ανάπτυξη έχει αγγίξει τα όριά της.
Η συνέχιση της αύξησης των μεταφορών προσώπων και αγαθών θα πρέπει να πραγματοποιηθεί με άλλο τρόπο: σιδηροδρομικώς ή δια της υδάτινης οδού.
Τη στιγμή αυτή ωστόσο παρατηρούμε ένα ανηλεή ανταγωνισμό εκ μέρους των αεροπορικών μεταφορών, οι οποίες έχουν μάλιστα το πλεονέκτημα των κρατικών ενισχύσεων, κατά των σιδηροδρόμων και των πλοίων.
Ο ανταγωνισμός αυτός έχει ως συνέπεια τη σημαντική μείωση του ποσοστού των διεθνών μεταφορών που πραγματοποιούνται μέσω σιδηρόδρομου ή πλοίων.
Οι άμεσες διεθνείς σιδηροδρομικές συνδέσεις εντός της Ευρωπαϊκής Ένωσης είναι σήμερα κάπως λιγότερες απ' ό,τι προ εικοσαετίας.
Στις περιφερειακές περιοχές της Ευρωπαϊκής Ένωσης φαίνεται ωστόσο ότι υπάρχουν ακόμα κάποια μικρά περιθώρια ανάπτυξης των αερομεταφορών, σαν να έχει σταματήσει ο χρόνος.
Εκεί ακούγονται ακόμη και σήμερα παράπονα σχετικά με την προβληματική προσβασιμότητα τέτοιων περιφερειακών περιοχών και νήσων.
Οι κάτοικοί τους προσδοκούν θαύματα από την κατασκευή μικρών αεροδρομίων στις περιοχές τους, διότι περιμένουν έτσι να τους επισκεφθούν ορδές πλούσιων επιχειρηματιών και τουριστών.
Βέβαια, την ίδια στιγμή, στις περιοχές γύρω από τις τουριστικές παραλίες της Μεσογείου αυξάνονται διαρκώς τα προβλήματα, όπως τα ατυχήματα, η ηχορύπανση, η ατμοσφαιρική ρύπανση και η καταστροφή των φυσικών περιοχών.
Κατά τη συζήτηση της έκθεσης Sterckx στην Επιτροπή Μεταφορών και από τις σχετικές τροπολογίες που υπεβλήθησαν κατέστη σαφές ότι στο Κοινοβούλιο επικρατούν δύο έντονα αντιτιθέμενες απόψεις για το ζήτημα.
Σύμφωνα με τη μία άποψη, θα πρέπει να πετούν όλο και περισσότερα αεροπλάνα, και θα πρέπει να καταργηθούν όλα τα νομικά εμπόδια προς το σκοπό αυτό, ενώ οι τιμές των αεροπορικών εισιτηρίων θα πρέπει να μειώνονται διαρκώς.
Υπέρμαχοι της άποψης αυτής είναι κυρίως εκείνοι οι βουλευτές, οι οποίοι διαρκώς διαμαρτύρονται στην Επιτροπή Μεταφορών ότι καθυστέρησε πάλι σήμερα η πτήση τους και διαμορφώνουν την άποψή τους για την πολιτική μεταφορών βάσει τέτοιων προσωπικών εμπειριών.
Σύμφωνα με την άλλη άποψη, οι αεροπορικές μεταφορές αυξήθηκαν υπερβολικά κατά τις προηγούμενες δεκαετίες.
Η διατήρηση και προστασία του περιβάλλοντος είναι στόχοι πολύ σημαντικότεροι από τις ταχείς ή φθηνές μεταφορές, λένε, και οι αεροπορικές μεταφορές έχουν αρπάξει ένα δυσανάλογα μεγάλο μερίδιο από τους σιδηροδρόμους.
Είναι καιρός πλέον να δοθεί προτεραιότητα στην ασφάλεια και την υγεία των επιβατών, του προσωπικού και των περιοίκων των αερολιμένων.
Η ομάδα μου επιλέγει φυσικά υπέρ της δεύτερης άποψης, υπέρ του περιβάλλοντος, της ασφάλειας και του συμφέροντος του προσωπικού.
Είναι αδύνατο να συνεχισθεί η αχαλίνωτη αύξηση της εναέριας κυκλοφορίας και να θυσιάζονται στο βωμό της ανάπτυξης όλα τα άλλα.
Η έκθεση του κυρίου Sterckx πιστεύουμε ότι δεν αρκεί προκειμένου να αντιμετωπισθούν τα πραγματικά προβλήματα, όμως αποτελεί ένα πρώτο βήμα προς τη σωστή κατεύθυνση.
Χαίρομαι που ο εισηγητής εκδήλωσε αμέσως την προθυμία του να κάνει δεκτές ορισμένες τροπολογίες για το περιβάλλον και την ασφάλεια.
Κύριε Πρόεδρε, η έκθεση του κυρίου Staes είναι πραγματικά καλογραμμένη και εμβαθύνει σε ένα θέμα εξαιρετικής σημασίας, εξαιρετικού ενδιαφέροντος.
Ίσως κάποιοι να μην μπορούν να το καταλάβουν, αλλά οι αερομεταφορές δεν είναι αυτοσκοπός: η αερομεταφορά κινεί τα κεφάλαια, κινεί τη βιομηχανία - είτε την τουριστική είτε άλλου είδους - φέρνει σε επαφή τα άτομα, όχι μόνο για λόγους αναψυχής, διασκέδασης αλλά και για τη σύναψη επαγγελματικών συμφωνιών: η αύξηση συνεπώς που η αερομεταφορά προσφέρει στην ευρωπαϊκή και την παγκόσμια οικονομία αποτελεί πραγματικά ένα σημαντικό γεγονός, το οποίο πρέπει κατά συνέπεια να ενθαρρυνθεί και συγχρόνως να ρυθμιστεί.
Και αυτό γιατί γνωρίζουμε ότι πάρα πολλές φορές απουσιάζει ένας προγραμματισμός, πάρα πολλές φορές τα αεροδρόμια δεν βρίσκονται σε κατάλληλες περιοχές, πάρα πολλές φορές οι αεροπορικές γραμμές συναντούν δυσκολίες στην ανάπτυξή τους λόγω ακριβώς της παρουσίας στρατιωτικών διαδρόμων, λόγω της παρουσίας περιορισμών.
Προφανώς χρειάζεται να λάβουμε υπόψη ότι η αεροπορική βιομηχανία είναι ίσως η πιο παγκοσμιοποιημένη, δεδομένου ότι ένα αεροπλάνο σήμερα, και κυρίως εκείνα που διαθέτουν μεγάλη αυτονομία, μπορεί άνετα να διασχίσει ολόκληρο τον πλανήτη.
Συνεπώς, από τη στιγμή που είναι εύκολο, σήμερα, να μεταφέρουμε μια βιομηχανική εγκατάσταση, είναι ακόμα πιο εύκολο να μεταφέρουμε μια αεροπορική εταιρία, δεδομένου ότι το ίδιο το μέσο παραγωγής είναι εξ ορισμού κινητό.
Έχουμε έπειτα ένα πρόβλημα ανταγωνισμού, με τις Ηνωμένες Πολιτείες κυρίως, με αυτούς τους μεγάλους μεταφορείς που διαθέτουν μια ρυθμιστική ομοιομορφία που δυστυχώς απουσιάζει ακόμα από την Ευρωπαϊκή Ένωση.
Για την ακρίβεια θα ήθελα να τονίσω ότι, στην Ευρωπαϊκή Ένωση, αυτή η ρυθμιστική ομοιομορφία, απουσιάζει τόσο ως προς τον έλεγχο της αερομεταφοράς - δεν απουσιάζει λοιπόν μόνο μια ρυθμιστική αλλά και μια επιχειρησιακή ομοιομορφία - όσο και ως προς την αναγνώριση των επαγγελματικών τίτλων.
Ακόμα και σήμερα, για παράδειγμα, στο Βέλγιο ένας ιταλός πιλότος δεν μπορεί να εξασκήσει, με τους επαγγελματικούς τίτλους που έχει αποκτήσει στην Ιταλία, το επάγγελμά του.
Ένα άλλο ζήτημα που πρέπει να λυθεί έχει σχέση με την ηλικία.
Σε ορισμένες χώρες της Ευρωπαϊκής Ένωσης μπορεί κανείς να εξασκήσει το επάγγελμα του αεροπόρου έως τα 65 χρόνια, ενώ σε άλλες χώρες είναι αναγκασμένος να εγκαταλείψει το επάγγελμά του στα 60.
Η πρόσκληση που απευθύνω συνεπώς στην Επιτροπή είναι να εγκρίνει το γρηγορότερο ομοιόμορφα ρυθμιστικά μέτρα για ολόκληρη την Ένωση.
Κύριε Πρόεδρε, φυσούν θυελλώδεις άνεμοι στις αεροπορικές μεταφορές.
Η έκθεση του συναδέλφου κυρίου Sterckx υπογραμμίζει τις συνέπειες από τη σημαντική ανάπτυξη του τομέα.
Ο εντονότατος ανταγωνισμός είχε ως αποτέλεσμα τη σημαντική πτώση των τιμών.
Ο εισηγητής αναζητά τη λύση του προβλήματος μέσω της συμφόρησης στη δημιουργία ενός κοινοτικού αεροπορικού χώρου και της δημιουργίας μίας ευρωπαϊκής αρχής ελέγχου της εναέριας κυκλοφορίας.
Συμφωνώ μαζί του.
Ο ανταγωνισμός προκαλεί και πτώση των τιμών.
Η πίεση στους εργαζόμενους στον τομέα αυξάνει επομένως, τόσο κοινωνικά όσο και οικονομικά.
Είναι ανάγκη να εξασφαλισθούν τα δικαιώματα των ανθρώπων αυτών.
Συμφωνώ με τις παρατηρήσεις του εισηγητή σχετικά με την ανάγκη υποβολής προτάσεων σχετικά με τις κοινωνικές πτυχές.
Αλλά και το επιβατικό κοινό γίνεται θύμα του ανταγωνισμού των εταιρειών.
Προκειμένου να μειωθούν οι τιμές των εισιτηρίων, καταπατούνται συχνά σοβαρά τα δικαιώματα των επιβατών, όπως συμβαίνει λόγω χάρη με την έκδοση υπεράριθμων εισιτηρίων (overbooking).
Και εδώ θα πρέπει επομένως να ληφθούν μέτρα.
Σημαντικές είναι οι συνέπειες των εξελίξεων αυτών στο περιβάλλον.
Οι τεχνικές εξελίξεις σχετικά με τις εκπομπές καυσαερίων, την ηχορύπανση και τις επικίνδυνες ουσίες αντισταθμίζονται από την έντονη αύξηση της εναέριας κυκλοφορίας, ενώ δεν διαγράφεται καμία ανακούφιση της κατάστασης στο άμεσο μέλλον.
Θα πρέπει λοιπόν να σκεφθούμε σχετικά με τη θέση που θέλουμε και μπορούμε να δώσουμε στην εναέρια κυκλοφορία.
Ένα μέρος των μεταφορών μπορεί να πραγματοποιηθεί αποκλειστικά αεροπορικώς.
Η αυξανόμενη ζήτηση για μετακινήσεις κατά τις διακοπές για παράδειγμα, μπορεί να ικανοποιηθεί και με άλλους τρόπους.
Στα πλαίσια της έκθεση αυτής θα πρέπει να προστεθεί και η σκοτεινή πλευρά των παγκόσμιων αεροπορικών αγορών.
Η σκοτεινή αυτή πλευρά μπορεί να αντιμετωπισθεί με τη δημιουργία ενός κοινού συστήματος καθοδήγησης της εναέριας κυκλοφορίας, με ενθάρρυνση των τεχνολογικών καινοτομιών στις μηχανές των αεροσκαφών και με ενθάρρυνση της μεταφοράς επιβατών και εμπορευμάτων με άλλα μέσα μεταφοράς, ιδιαίτερα με το σιδηρόδρομο για τους επιβάτες και δια θαλάσσης και άλλων υδάτινων οδών για τη μεταφορά εμπορευμάτων.
Η επιβολή ΦΠΑ στις αεροπορικές υπηρεσίες και ειδικού φόρου κατανάλωσης στην κηροζίνη, ακόμα και εντός της Ευρώπης, όπως συμβαίνει και σε άλλα μέσα μεταφοράς, θα συμβάλει πιστεύω στην επίτευξη ισορροπίας στο κόστος των διαφόρων μέσων συγκοινωνίας.
Καταλήγοντας: ο τομέας της εναέριας κυκλοφορίας θα αντιμετωπίσει δύσκολους καιρούς.
Από εμάς εξαρτάται αν θα αντιμετωπίσει δύσκολους καιρούς.
Από εμάς εξαρτάται αν θα αντιμετωπισθούν τα προβλήματά του προς όφελος της κοινωνίας.
Πιστεύουμε ότι ο εισηγητής με την έκθεσή του κάνει προτάσεις προς τη σωστή κατεύθυνση στα πλαίσια αυτά.
Καταλήγοντας: ο τομέας της εναέριας κυκλοφορίας θα αντιμετωπίσει δύσκολους καιρούς.
Από εμάς εξαρτάται αν θα αντιμετωπισθούν τα προβλήματά του προς όφελος της κοινωνίας.
Πιστεύουμε ότι ο εισηγητής με την έκθεσή του κάνει προτάσεις προς τη σωστή κατεύθυνση στα πλαίσια αυτά.
Κύριε Πρόεδρε, κυρία Αντιπρόεδρε, αγαπητοί συνάδελφοι, θέλω να ρίξω λίγο φως σε μία μόνο πτυχή της έκθεσης Sterckx και συγκεκριμένα στο ζήτημα του ελέγχου του εναέριου χώρου και της εναέριας κυκλοφορίας.
Πιστεύω ότι στην έκθεση Sterckx, στην παράγραφο 8 έχει γίνει επιλογή μιας πολύ καλής προσέγγισης και μάλιστα πρέπει να ειδωθεί μεσοπρόθεσμα και βραχυπρόθεσμα.
Αρχίζω με τη μεσοπρόθεσμη διάσταση.
Μεσοπρόθεσμα θα πρέπει να μεταβιβάσουμε στην Ευρωπαϊκή Ένωση τις ρυθμιστικές αρμοδιότητες για τον έλεγχο εναέριας κυκλοφορίας.
Είναι κάτι το εφικτό.
Δεν θα πρέπει να λέγεται ότι η Eurocontrol έχει πολύ περισσότερα μέλη και είναι πολύ καλύτερη.
Η Eurocontrol δεν λειτουργεί και αυτό είναι αποδεδειγμένο.
Ένας από τους λόγους έγκειται στο ότι λειτουργεί σύμφωνα με την αρχή της ομοφωνίας και σύμφωνα με τις ανάγκες του πιο αδύναμου σκέλους.
Πιστεύω ότι το πρότυπο του Ευρωπαϊκού Οικονομικού Χώρου είναι ένα καλό πρότυπο.
Όταν η Ένωση των δεκαπέντε θα έχει τη ρυθμιστική αρμοδιότητα και όταν τα επόμενα χρόνια θα προσχωρήσουν 12 νέα κράτη θα είμαστε 27.
Εάν πάρουμε το παράδειγμα του ΕΟΧ, μαζί με τη Νορβηγία και την Ισλανδία, τότε δεν υπάρχει πρόβλημα να εντάξουμε και την Ελβετία στο σύστημα αυτό.
Χρειαζόμαστε λοιπόν την αρμοδιότητα της Ένωσης για τα ζητήματα αυτά, ώστε να καταστεί δυνατόν να λαμβάνονται αποφάσεις κατά πλειοψηφία και με βάση το κοινοτικό δίκαιο και να μην υπάρχει εξάρτηση από την ομοφωνία και το διεθνές δίκαιο συμβάσεων.
Πέραν τούτου χρειαζόμαστε ιδιωτικές επιχειρήσεις παροχής υπηρεσιών που θα εκτελέσουν τη συγκεκριμένη λειτουργία.
Οφείλω να ομολογήσω ότι ο συνάδελφος Sterckx θα προτιμούσε να αντικαταστήσει τη λέξη "ιδιωτικοποίηση" με τη λέξη "ελευθέρωση".
Νομίζω ότι σε αυτό θα τον ακολουθήσουμε ευχαρίστως.
Χρειαζόμαστε όμως τον ανταγωνισμό - και εδώ συμφωνεί με τη δική μας άποψη.
Πρέπει να απομακρυνθούμε από τις μονοπωλιακές καταστάσεις και πρέπει να λάβουμε υπόψη - μολονότι αυτό δεν είναι κάτι επαναστατικό - πως όταν έχουμε μιαν εσωτερική αγορά στο έδαφος θα μπορούσαμε να έχουμε μιαν εσωτερική αγορά και στον αέρα, καθώς επίσης ότι θα μπορούσε κανείς σε κάθε περίπτωση να προσφέρει τη δυνατότητα σε συνεργαζόμενες ή ανταγωνιζόμενες επιχειρήσεις παροχής υπηρεσιών να ελέγχουν ορισμένους διαδρόμους του ευρωπαϊκού εναέριου χώρου πέρα από εθνικά σύνορα και τον κατακερματισμό που επιφέρουν τα πολλά μικρά κράτη και να προσφέρουν τις υπηρεσίες τους στις αεροπορικές εταιρείες.
Πρέπει να εμβαθύνουμε την ιδέα αυτή.
Θα μιλήσουμε και πάλι επ' αυτού με την ευκαιρία της έκθεσης Atkins.
Τώρα, όσον αφορά τις βραχυπρόθεσμες πτυχές, είμαστε όλοι ευγνώμονες στην Αντιπρόεδρο που έθεσε σε λειτουργία τη σύσταση ομάδας εργασίας σε ανώτατο επίπεδο προκειμένου να επιτευχθούν μερικά πράγματα και βραχυπρόθεσμα.
Απευθύνω έκκληση στις 15 κυβερνήσεις να δώσουν στους στρατιωτικούς και μη στρατιωτικούς συμβούλους τους την εντολή να καταθέσουν στην Αντιπρόεδρο μέχρι το τέλος του μηνός προτάσεις με πραγματικές λύσεις, ώστε να έχουμε τον Ιούνιο κάτι συγκεκριμένο και εκείνη να έχει τη δυνατότητα να υλοποιήσει συγκεκριμένα αιτήματα και να λάβει συγκεκριμένα μέτρα, π.χ. όσον αφορά την προσωρινή χρήση στρατιωτικών περιοχών για μη στρατιωτικές πτήσεις.
Πρέπει λοιπόν να προχωρήσουμε σε πρακτικές λύσεις, επειδή δεν είναι δυνατόν να έχουμε και αυτό το καλοκαίρι την ίδια κατάσταση όπως πέρυσι: συμφόρηση στον εναέριο χώρο, αναμονές με τους κινητήρες εν λειτουργία, άσκοπη καύση κηροζίνης απεριόριστα, δηλαδή μια πρώτης τάξεως ρύπανση του περιβάλλοντος.
Ας ελπίσουμε ότι, εάν τα κράτη μέλη της καταθέσουν αυτά που χρειάζεται, η Αντιπρόεδρος θα μπορέσει να μας υποβάλει μια καλή πρόταση και για βραχυπρόθεσμα μέτρα που θα ισχύσουν το καλοκαίρι.
Κύριε Πρόεδρε, καταρχάς θα ήθελα να ευχαριστήσω τον κ. Sterckx για την έκθεσή του, η οποία ασχολείται με μια σημαντική πτυχή της βιομηχανίας πολιτικής αεροπορίας.
Αναμφίβολα, η πολιτική αεροπορία έχει αναπτυχθεί σημαντικά τα τελευταία δέκα χρόνια και προβλέπεται ότι θα συνεχίσει να αναπτύσσεται στο εγγύς μέλλον.
Υπάρχουν κάποιοι που θα υποστηρίξουν ότι αυτό οφείλεται αποκλειστικά στη διαδικασία ελευθέρωσης σε αυτόν τον τομέα.
Μολονότι εγώ και η Ομάδα μου αναγνωρίζουμε ότι αυτό το γεγονός είχε σημαντική επίδραση στην ανάπτυξη των αερομεταφορών, συνέβαλαν εντούτοις και άλλοι παράγοντες.
Στα αρχικά στάδια της ελευθέρωσης, πολλοί άνθρωποι έχασαν τις δουλειές τους, εκείνοι που παρέμειναν έπρεπε να εργάζονται περισσότερες ώρες και άλλοι αντιμετώπισαν την επιδείνωση των συνθηκών εργασίας τους.
Επίσης, σε μερικές διαδρομές οι ναύλοι αυξήθηκαν, ενώ άλλοι ήταν τόσο φθηνοί που οι αεροπορικές εταιρείες χρεωκόπησαν ή συσσώρευσαν τεράστιες ζημίες.
Ένα άλλο αποτέλεσμα της ελευθέρωσης ήταν η πρακτική της κοινής εκμετάλλευσης πτήσεων, των αεροπορικών συμμαχιών και σε ορισμένες περιπτώσεις ακόμη και των εξαγορών.
Αρχίζουμε να παρατηρούμε τώρα μια αύξηση των αεροσκαφών που καταχωρούνται σε χώρες εκτός της ΕΕ, παρόμοια με τις σημαίες ευκαιρίας του ναυτιλιακού τομέα.
Στον αερολιμένα της περιφέρειάς μου, στο Μanchester, υπάρχουν αεροσκάφη καταχωρημένα στην Ισλανδία, και εγώ έχω πάει περισσότερες φορές στην Ισλανδία από ό,τι εκείνα.
Ο λόγος για τον οποίο αναφέρω αυτά τα σημεία είναι απλώς για να εξισορροπήσουμε κάπως τα επιχειρήματα.
Είναι πολύ εύκολο να λέμε ότι η ελευθέρωση των αερομεταφορών υπήρξε λαμπρή επιτυχία, χωρίς να αναγνωρίζουμε ποτέ ότι υπάρχει και μια αρνητική πλευρά.
Η Ομάδα μου αποδέχεται ότι η σταδιακή ελευθέρωση αποτελεί έναν τρόπο για να προχωρήσουμε, αλλά μόνον εάν η ασφάλεια, οι συνθήκες εργασίας και τα δικαιώματα των επιβατών προστατεύονται και ενισχύονται.
Δεχόμαστε ότι ένας αυξανόμενος αριθμός πολιτών της ΕΕ ζητά καλύτερες υπηρεσίες.
Η Ομάδα μου χαιρετίζει την πρόσφατη απόφαση της Επιτροπής να ξεκινήσει εκστρατεία προκειμένου να ενημερώσει τους επιβάτες για τα δικαιώματά τους - πράγμα που ιδιαίτερα οι αεροπορικές εταιρείες παρέλειψαν να πράξουν για πολλά χρόνια.
Θεωρούμε ότι χρειαζόμαστε περισσότερα για να διασφαλισθεί η καλύτερη προστασία των επιβατών από τις καθυστερήσεις και τις ματαιώσεις πτήσεων.
Όλοι μας έχουμε ακούσει τις δικαιολογίες που προβάλλουν οι αεροπορικές εταιρείες, οι οποίες κυμαίνονται από "το αεροσκάφος περνά από τεχνικό έλεγχο", το οποίο στη γλώσσα των αερομεταφορών σημαίνει ότι "Φοβάμαι πως δεν έχουν γίνει αρκετές κρατήσεις, έτσι θα υπάρξει συγχώνευση πτήσεων".
"Καθυστερήσεις λόγω εναέριας κυκλοφορίας" είναι η επόμενη δικαιολογία, αλλά βεβαίως αυτή είναι μια εύκολη δικαιολογία, εφόσον δεν υπάρχει ποτέ κανείς εκεί από το τμήμα ελέγχου εναέριας κυκλοφορίας για να τους διαψεύσει.
Στη συνέχεια υπάρχει βεβαίως το σενάριο "επιβιβάστε τους στο αεροπλάνο", ανεξαρτήτως του αν θα φύγει το αεροσκάφος ή όχι.
Χωρίς αμφιβολία, η αεροπλοία έχει σημειώσει σημαντική πρόοδο, αλλά θεωρώ επίσης ότι έχει ευθύνες απέναντι στους επιβάτες της, στο εργατικό δυναμικό της, καθώς και απέναντι στο περιβάλλον.
Εν κατακλείδι, η Ομάδα μου αναμένει να λάβει από την Επιτροπή τις νέες προτάσεις της σχετικά με την κατανομή του χρόνου αερολιμένα, μολονότι αναμένονται εδώ και καιρό.
Ελπίζω ότι αυτό το έγγραφο θα περικλείει την άποψη της ισότιμης πρόσβασης στην αγορά για όλους, αποσαφηνίζοντας ιδιαίτερα την παρούσα νομοθετική θέση που αφορά την εμπορία των χρονοθυρίδων.
Κύριε Πρόεδρε, η έκθεση που εξετάζουμε σήμερα αφορά στα αποτελέσματα της ελευθέρωσης του τομέα των αερομεταφορών στην Ευρωπαϊκή Ένωση, που έχει οριστικοποιηθεί από το 1993.
Υποστηρίξαμε αυτήν την απελευθέρωση ούτως ώστε να αρθούν τα διμερή εμπόδια, να αλλάξουν οι περιορισμοί ιδιοκτησίας, να εναρμονιστούν τα τεχνικά πρότυπα και να θεσπισθούν επαρκείς κανόνες ασφαλείας και προκειμένου οι συνθήκες της απελευθέρωσης να προωθήσουν μεγαλύτερη διαφάνεια στον τρόπο άσκησης της πολιτικής ανάπτυξης των αερομεταφορών και κυρίως να επιτρέψουν την εισαγωγή των περιβαλλοντικών παραγόντων στην παραγωγή της βιομηχανίας αερομεταφορών, στη δασμολογική πολιτική και τη διαχείριση της εναέριας κυκλοφορίας.
Κύριο σημείο που έθιξε ο εισηγητής είναι η τρέχουσα κατάσταση στην οποία, ενώ έχουμε την απελευθέρωση της βιομηχανίας αερομεταφορών, λειτουργώντας σε μια ανοιχτή ευρωπαϊκή αγορά, οι αρχές που ελέγχουν τον εναέριο χώρο, οι αερολιμένες και οι ρυθμιστικές αρχές, καθώς επίσης και οι εταιρίες που παρέχουν τις υπηρεσίες τους στον τομέα των αερομεταφορών λειτουργούν ακόμη υπέρ το δέον μυωπικά.
Ο εισηγητής ανέφερε επίσης, ως θέμα που βρίσκεται σε εκκρεμότητα, κάποια σχετική κρατική παρουσία στην ιδιοκτησία των εθνικών αερομεταφορέων.
Ιδιαίτερα όσον αφορά την εναέρια κυκλοφορία, καλή μελλοντική πρόκληση αποτελεί η ανάπτυξη ενός κοινού συστήματος εναέριας ασφάλειας.
Δεν θα πρέπει να ξεχνάμε πως ο ευρωπαϊκός εναέριος χώρος είναι ένα μωσαϊκό αποτελούμενο από 15 κυρίαρχα κράτη μέλη, τα οποία για μια σειρά από λόγους, κυρίως στρατιωτικούς, δυσκολεύονται να αφήσουν μέρος της κυριαρχίας τους όσον αφορά αυτό το θέμα.
Και από αυτήν την άποψη, η πολιτική ιδιωτικοποίησης των φορέων που είναι αρμόδιοι για τον έλεγχο εναέριας κυκλοφορίας θα πρέπει να αποτελεί μια ανησυχία για την οποία θα πρέπει να βρεθεί μια λύση.
Όσον αφορά τις επιβαρύνσεις, συμφωνούμε με την άποψη της Επιτροπής, ότι οι περικοπές τις οποίες οι αεροπορικές εταιρίες δεν μπορούν να ελέγξουν, οι θέσεις προσωπικού εδάφους, τα τέλη αεροδρομίου και οι ατμοσφαιρικές δαπάνες, θα πρέπει να διέπονται από διαφάνεια και να μην οδηγούν σε διακρίσεις.
Επιστρέφοντας στην έκθεση Sterckx, η συνεισφορά μας επικεντρώθηκε στις σχετικές περιβαλλοντικές πτυχές.
Η κύρια κριτική μας εστιάζεται στο γεγονός ότι η Επιτροπή στην συνολική της ανάλυση προσπαθεί να τοποθετήσει τις περιβαλλοντικές πτυχές, την ασφάλεια και την υγεία στην αεροπορία στα πλαίσια μιας ξεχωριστής συζήτησης, μέσω ξεχωριστής ανακοίνωσης, όταν στην πραγματικότητα ο αντίκτυπος αυτών των παραγόντων στο μέλλον της εν λόγω βιομηχανίας είναι κρίσιμος.
Τέλος θα ήθελα να αναφερθώ σε κάποια βασικά σημεία.
Η πολιτική τιμών των αεροπορικών εταιριών θα πρέπει να συμπεριλάβει τις περιβαλλοντικές δαπάνες εκτός από την εναέρια μεταφορά, η ρύθμιση της κατανομής του χρόνου θα πρέπει να γίνεται βάσει περιβαλλοντικών κριτηρίων, λαμβάνοντας υπόψη τον θόρυβο και τις εκπομπές στην ατμόσφαιρα, και θα πρέπει να αναλαμβάνονται συγκεκριμένες δράσεις για την ενδυνάμωση της ανταλλαγής μέσων με τα υπόλοιπα διευρωπαϊκά δίκτυα, και ιδιαίτερα με τους σιδηροδρόμους υπό το φως των πορισμάτων της έκθεσης για την αεροπορία και την ατμόσφαιρα, σύμφωνα με την οποία εκτιμάται ότι περισσότερο από 10% της ευρωπαϊκής εναέριας κυκλοφορίας μικρών αποστάσεων θα μπορούσε να περάσει από το αεροπλάνο στον σιδηρόδρομο.
Κύριε Πρόεδρε, πρώτος διακηρυγμένος στόχος κατά την πρόταση της Επιτροπής, που υιοθετεί ο εισηγητής μας κ. Sterckx, είναι η παραπέρα απελευθέρωση των αερομεταφορών και η πλήρης υποταγή τους στους κανόνες της ανεξέλεγκτης αγοράς.
Έτσι θα έχουμε, μας λέει η Επιτροπή και συμφωνεί ο εισηγητής μας, μείωση των εξόδων των αεροπορικών εταιρειών, καλύτερες υπηρεσίες στους επιβάτες και μεγαλύτερη καινοτομία.
Έτσι, προτείνεται η παράδοση των αεροδρομίων, με όλη την στρατηγική σημασία που έχουν αυτά για την ασφάλεια μιας χώρας, στο πολυεθνικό κεφάλαιο, παρά τις αρνητικές επιπτώσεις που θα έχει κάτι τέτοιο, και με την προώθηση της επιδίωξης του μέγιστου κέρδους από τους ιδιώτες ιδιοκτήτες των αεροδρομίων.
Προτείνεται η εκχώρηση στην Ευρωπαϊκή Ένωση των κυριαρχικών δικαιωμάτων της κάθε χώρας στον έλεγχο των πτήσεων στον εναέριο χώρο της, στο όνομα της δημιουργίας ενιαίου συστήματος εναέριας ασφάλειας, αλλά ταυτόχρονα ζητείται η ιδιωτικοποίηση των επιχειρησιακών φορέων του ελέγχου εναέριας κυκλοφορίας που θα έχουν, λέει, αρμοδιότητα σε όλο τον εναέριο χώρο της Ευρωπαϊκής Ένωσης και θα ανταγωνίζονται μεταξύ τους.
Αυτή η πρόταση, πέρα από την κατάργηση του κυριαρχικού δικαιώματος της κάθε χώρας στον εναέριο χώρο της, θα προκαλέσει συγχύσεις και θα έχει ιδιαίτερα αρνητικές και επικίνδυνες επιπτώσεις για την ασφάλεια των πτήσεων, αφού αντικειμενικά η ανταγωνιστικότητα που προβάλλεται και εδώ ως ατού θα γίνεται στο πεδίο της επίτευξης του μέγιστου δυνατού κέρδους και όχι της μέγιστης ασφάλειας των πτήσεων.
Προβάλλεται επίσης το επιχείρημα ότι με όλα αυτά θα περιοριστούν οι καθυστερήσεις των πτήσεων και έτσι θα μειωθούν τα έξοδα των αεροπορικών εταιρειών.
Και αυτό είναι ίσως σωστό.
Είναι όμως αναμφίβολο ότι, όπως μας δείχνει η πείρα για άλλες παρόμοιες περιπτώσεις, ενώ θα έχουμε αύξηση των κερδών, αυτό δεν θα σημάνει και μείωση των εισιτηρίων ή βελτίωση των προσφερόμενων υπηρεσιών.
Αντίθετα, θα έχουμε επιδείνωση.
Προτείνεται ακόμη ο τερματισμός των κρατικών ενισχύσεων στις αεροπορικές εταιρείες, αυτό όμως θα έχει ολέθριες συνέπειες για τις αεροπορικές συνδέσεις των προβληματικών περιοχών.
Έχουμε το παράδειγμα της Ελλάδας, πολύ χαρακτηριστικό.
Αγνοείται το αναμφίβολο γεγονός, όπως αποδεικνύει η διεθνής πείρα επίσημων οργανισμών και συνδικάτων των εργαζομένων στις αερομεταφορές, ότι η συνεχής μείωση του κόστους λειτουργίας των αεροσκαφών και των επίγειων υπηρεσιών, σε συνδυασμό με την ιδιωτικοποίηση των πάντων και την επιδίωξη του μέγιστου κέρδους από το ιδιωτικό κεφάλαιο, είναι η αιτία της συνεχούς αύξησης των αεροπορικών ατυχημάτων.
Για όλους αυτούς τους λόγους, κύριε Πρόεδρε, εμείς θα καταψηφίσουμε την έκθεση.
Κύριε Πρόεδρε, αγαπητοί συνάδελφοι, παρατηρήσαμε ότι η έκθεση του συναδέλφου μας είχε ως στόχο να εγγυηθεί την ασφάλεια, την προστασία των καταναλωτών, τον θεμιτό ανταγωνισμό και την προστασία του περιβάλλοντος.
Είμαστε σύμφωνοι με αυτούς τους στόχους, ωστόσο, δεν μπορούμε να στηρίξουμε το σχέδιο για την δημιουργία μιας ρυθμιστικής αρχής για την ασφάλεια των αεροπορικών μεταφορών.
Θα θέλαμε να έχουμε περισσότερες πληροφορίες, κυρίως σχετικά με τη σύνθεση αυτής της αρχής και να γνωρίζουμε ποιος θα διασφαλίζει τον έλεγχο και με ποιον τρόπο.
Επιπλέον, το σημείο 8 ζητεί, παραθέτω ακριβώς: "να ιδιωτικοποιηθούν οι επιχειρησιακοί φορείς ελέγχου της εναέριας κυκλοφορίας".
Η πρόταση αυτή δεν είναι καθόλου ευκταία κατά τη γνώμη μας.
Είμαστε εκ διαμέτρου αντίθετοι με οποιαδήποτε αρχή αυξημένης ελευθέρωσης, η οποία μπορεί να επιτείνει την υφιστάμενη υποβάθμιση των συνθηκών εργασίας, σε αυτό τον τομέα που συνδέεται με την προστασία των ταξιδιωτών.
Η ιδιωτικοποίηση αυτή θα έχει ως αποτέλεσμα μια σημαντική απώλεια θέσεων εργασίας και θα έχει οπωσδήποτε ολέθριες συνέπειες στην ασφάλεια.
Ο ουρανός της Ευρώπης σε σχέση με άλλους είναι ένας ασφαλής ουρανός και αυτή την ασφάλεια θέλουμε να διατηρήσουμε.
Τέλος, προκειμένου να διασφαλίσουμε την κυριαρχία των κανόνων ασφάλειας έναντι κάθε άλλης επιδίωξης, ο έλεγχος της εναέριας κυκλοφορίας πρέπει να παραμείνει μια δημόσια και εθνική υπηρεσία.
Κύριε Πρόεδρε, θα ήθελα καταρχήν να συγχαρώ ειλικρινά το συνάδελφο κύριο Sterckx για την εξαιρετική έκθεση που εκπόνησε.
Η έκθεση αυτή συζητείται σε μία στιγμή κατά την οποία ο τομέας της αεροπορίας βρίσκεται στο επίκεντρο της προσοχής της κοινής γνώμης μετά τη συμφωνία εξαγοράς μεταξύ Swissair και Sabena, τη ματαίωση του γάμου KLM και Alitalia και τις διαμάχες για το αεροδρόμιο της Malpensa.
Ο τομέας βρίσκεται λοιπόν σε αναβρασμό, γεγονός που καθιστά την έκθεση ιδιαίτερα επίκαιρη.
Παρά τα τόσα πλεονεκτήματα που περιγράφει ο συνάδελφος κ. Sterckx, η ελευθέρωση του τομέα των εναέριων συγκοινωνιών δεν μας έφερε ακόμη τον παράδεισο επί γης.
Όπως ακριβώς η Ευρώπη και η ΟΝΕ οφείλουν να βελτιωθούν για να καταστούν φιλικότερες προς το περιβάλλον και κοινωνικότερες, θα πρέπει και η ελευθέρωση να αντιμετωπισθεί με μέτρα που να εξασφαλίζουν την καλύτερη διαχείριση του εναέριου χώρου, περισσότερη ασφάλεια και αποτελεσματικότερη προστασία του καταναλωτή και του περιβάλλοντος.
Κατά τη συζήτηση στο Στρασβούργο πριν από δύο εβδομάδες σχετικά με τις νυκτερινές πτήσεις, είδαμε πόσο ανεπαρκής είναι η ευρωπαϊκή νομοθεσία για την εναέρια κυκλοφορία.
Η ελευθέρωση χωρίς μία κοινή πολιτική στον τομέα και χωρίς ενιαίο εναέριο χώρο θα δημιουργήσει σίγουρα προβλήματα.
Κατά τα επόμενα 15 χρόνια υπολογίζεται ότι οι αεροπορικές μεταφορές θα αυξηθούν κατά 100%.
Αν δεν ληφθούν αποτελεσματικά μέτρα, σύντομα θα νοσταλγούμε τη σημερινή εποχή όπου καθυστερεί "μόνο" το ένα τρίτο των πτήσεων και χάνονται "μόνο" 450.000 ώρες πτήσεις ετησίως.
Τι μας εμποδίζει αλήθεια να υιοθετήσουμε τα αναγκαία μέτρα;
Πέρα βέβαια από τις ισχυρές πιέσεις των αεροπορικών εταιρειών και μία κακώς εννοούμενη αίσθηση της εθνικής κυριαρχίας σε ορισμένες χώρες οι οποίες δεν θέλουν να παραιτηθούν από τη διαχείριση του εναέριου χώρου τους.
Έχουμε μία ενιαία αγορά.
Έχουμε ελεύθερη κυκλοφορία των ατόμων.
Έχουμε κοινό νόμισμα.
Γιατί δεν μπορούμε λοιπόν να δημιουργήσουμε γρήγορα ένα ευρωπαϊκό εναέριο χώρο;
Εγώ συμφωνώ απολύτως με την ιδέα δημιουργίας ενός κοινού διατλαντικού αεροπορικού χώρου, με την προϋπόθεση βέβαια ότι αυτό δεν θα συνεπάγεται μονομερείς ευρωπαϊκές παραχωρήσεις.
Αυτό είναι ένα από τα διδάγματα που θα πρέπει να εξαγάγουμε από τα προβλήματα που αντιμετωπίσαμε με τα λεγόμενα "hushkits" ­ διατάξεις μείωσης θορύβου στο παρελθόν.
Πιστεύω ότι κατά την κατανομή του διαθέσιμου χρόνου χρήσης θα πρέπει να ληφθούν σοβαρότερα υπόψη τα περιβαλλοντικά κριτήρια, όπως η ηχορύπανση και οι εκπομπές καυσαερίων.
Τα κράτη μάλιστα θα πρέπει να λάβουν περισσότερα μέτρα, προκειμένου να βελτιωθεί η ποιότητα ζωής των περιοίκων των αεροδρομίων.
Συχνά τέτοια μέτρα χρειάζονται περισσότερο στα μικρά περιφερειακά αεροδρόμια.
Καταλήγοντας, θα ήθελα να ζητήσω τη σύναψη μίας pax avianautica (αεροπορικής ειρήνης).
Ένας ενιαίος εναέριος χώρος, μία κοινή πολιτική στις εναέριες μεταφορές, βιώσιμα αεροδρόμια με βιώσιμο περιβάλλοντα χώρο, περισσότερη ασφάλεια και ισχυρές ευρωπαϊκές αεροπορικές εταιρείες, ιδού τα στοιχεία που πρέπει να περιλαμβάνει η pax avianautica που προτείνουμε.
Μόνο αν επιτύχουμε τους στόχους αυτούς θα μπορέσουν να συνειδητοποιήσουν πλήρως οι κάτοικοι της εκλογικής μου περιφέρειας, της Οστάνδης, με το θορυβώδες και ανασφαλές περιφερειακό της αεροδρόμιο, το νόημα της Ευρωπαϊκής Ένωσης.
Κύριε Πρόεδρε, πρωτίστως θα ήθελα να ευχαριστήσω τον συνάδελφό μας κ. Dirk Sterckx, ο οποίος έφερε σε πέρας μια γιγάντια εργασία όσον αφορά μια εξαιρετικά σημαντική έκθεση, γιατί πρόκειται για μια ιδεολογική έκθεση η οποία πρόκειται να περιλάβει και άλλες σκέψεις.
Προσωπικά, σε ό,τι αφορά αυτή την έκθεση της επιτροπής, συντάσσομαι απολύτως με την ανάγκη να ανοίξουμε τον ευρωπαϊκό ουρανό και να τον ενοποιήσουμε, γιατί ο δρόμος είναι ενοποιημένος·οι σιδηροδρομικές, οι θαλάσσιες και οι εναέριες μεταφορές δεν είναι ακόμη.
Θεωρώ ότι είναι πολύ σημαντικό να κινηθούμε προς αυτή την κατεύθυνση.
Εντούτοις, κάτι τέτοιο δεν πρέπει να περιοριστεί μόνο στη δημιουργία μιας νέας αγοράς.
Προσωπικά, θεωρώ ότι το γενικότερο ύφος της έκθεσης έχει ικανοποιηθεί σε μεγάλο βαθμό όσον αφορά την προηγούμενη ελευθέρωση.
Για πολλούς λόγους.
Κατά πρώτον, ο ανταγωνισμός που γνωρίζουμε δημιούργησε παρόλα αυτά δύο εναέριους χώρους, αφενός, αυτόν των μεγάλων γραμμών, στις οποίες παρατηρούμε σήμερα συμφορήσεις, καθυστερήσεις, λίστες αναμονής, περιορισμένα γενικώς δικαιώματα των καταναλωτών, αλλά οπωσδήποτε και μια μείωση των τιμών και αφετέρου, τον χώρο των μικρών γραμμών, ο οποίος, κατά τη γνώμη μου, εξακολουθεί σήμερα να μην ικανοποιείται από την αγορά και ο οποίος είναι ακριβός.
Εγώ μένω στο Bordeaux, όμως για μένα είναι ακριβότερα να πάω από εκεί στη Λισσαβόνα από το να πάω στη Νέα Υόρκη μέσω Παρισιού και είμαι υποχρεωμένος, προκειμένου να μεταβώ σε άλλες πόλεις της Γαλλίας, να περάσω από το Παρίσι.
Πιστεύω ότι δεν μπορούμε να αγνοήσουμε αυτές τις συνέπειες της ελευθέρωσης.
Δεύτερον, πιστεύω ότι είναι εξαιρετικά σημαντικό να πούμε, όπως το έκαναν ήδη ορισμένοι συνάδελφοι ότι η ασφάλεια δεν είναι εμπορεύσιμο είδος και ότι η ευρωπαϊκή εναρμόνιση του εναέριου ελέγχου πρέπει να εντάξει και αυτή τη διάσταση της ασφάλειας και να μην αφεθεί αποκλειστικά στις ορέξεις των εμπόρων.
Αυτό είναι κάτι εξαιρετικά σημαντικό.
Ανήκω σε εκείνους που θεωρούν ότι πρέπει να θεσπίσουμε ευρωπαϊκές προδιαγραφές, αναμφίβολα έναν οργανισμό αλλά όχι κατ' ανάγκη ένα καθεστώς ιδιωτικοποιήσεων και έναν ανταγωνισμό μεταξύ των υφιστάμενων διαφορετικών εναέριων ελέγχων.
Τέλος, τρίτος λόγος, η περιφερειακή πολιτική της Ένωσης, ο δεύτερος προϋπολογισμός της Ένωσης δεν αξίζει χωρίς μια χωροταξική πολιτική.
Παρά ταύτα, οι αεροπορικές πλατφόρμες είναι καθ' όλα αποφασιστικής σημασίας για τον εντοπισμό των δραστηριοτήτων, τις ανώτερες λειτουργίες, τους υπαλλήλους και συνεπώς τις θέσεις απασχόλησης.
Δεν βλέπω θετικά την κατάργηση όλων των επιδοτήσεων τόσο για τις γραμμές όσο και για τις υποδομές, δεδομένου ότι ορισμένες περιφερειακές περιοχές δεν μπορούν να έχουν πρόσβαση σε αεροπορικές πλατφόρμες.
Θεωρώ ότι θα πρέπει να ληφθεί υπόψη αυτή η χωροταξική διάσταση.
Κύριε Πρόεδρε, το ψήφισμα που υπεβλήθη στο Κοινοβούλιο σχετικά με τις αερομεταφορές αντιπροσωπεύει ορισμένους σοβαρούς κινδύνους στους οποίους θα ήθελα να επιμείνω.
Ουσιαστικά, προτείνεται η μεταφορά σε ευρωπαϊκή κλίμακα των αρμοδιοτήτων που αφορούν τον έλεγχο της κυκλοφορίας, η ιδιωτικοποίηση των επιχειρησιακών φορέων ελέγχου, καθώς και η εδραίωση συνθηκών ανταγωνισμού μεταξύ αυτών των υπηρεσιών.
Από το 1986, η εναέρια κυκλοφορία διπλασιάστηκε.
Θα διπλασιαστεί ακόμη μια φορά έως το 2015.
Το ψήφισμα επικροτεί την άρση των ρυθμίσεων στον τομέα των αερομεταφορών και κρίνει θετικά την ιδιωτικοποίηση του μεγαλύτερου μέρους των αεροπορικών εταιρειών και την ανάπτυξη ενός ξέφρενου ανταγωνισμού.
Παρόλα αυτά, όλοι μπορούν να αντιληφθούν ότι η ανάπτυξη αυτή πραγματοποιείται σε πλήρη διάσταση από τις ανάγκες του ευρωπαϊκού πληθυσμού όσον αφορά τις μεταφορές.
Οι ευρωπαϊκές εταιρείες ανταγωνίζονται για τις ίδιες γραμμές, καταλήγοντας η κάθε μια ξεχωριστά σε παγκόσμιες συμμαχίες με μόνο μέλημα την άμεση οικονομική απόδοση, δεδομένου ότι οι πτήσεις των μικρών αεροπορικών εταιρειών πολλαπλασιάζονται και ότι ανταγωνιζόμενοι στις ίδιες ώρες.
Η Ευρωπαϊκή Ένωση, αντί να προωθήσει ένα συνολικό σχέδιο ανάπτυξης των μεταφορών, σύμφωνα με μια "πολυτροπική" λογική συνδυάζοντας τις σιδηροδρομικές με τις εναέριες μεταφορές, αντιθέτως ώθησε στην ιδιωτικοποίηση και την άρση των ρυθμίσεων.
Ως εκ τούτου προέκυψε ένας κορεσμός των μεταφορών και των οχλήσεων και παράλληλα μια υποβάθμιση των συνθηκών εργασίας και της κατάστασης των εργαζομένων στις εναέριες μεταφορές, καθώς οι εταιρείες επιμερίζουν στο μέγιστο τις δραστηριότητές τους σε θυγατρικές εταιρείες προκειμένου να μειώσουν το κοινωνικό κόστος.
Το ψήφισμα υποκύπτει στις προσταγές των μεγάλων εταιρειών που θέλουν την όσο το δυνατό ταχύτερη ιδιωτικοποίηση και των υπηρεσιών εναερίου ελέγχου.
Οι καθυστερήσεις και οι συμφορήσεις δεν υπόκεινται στον έλεγχο.
Η έκθεση ΔΕΚ 2000 συνοψίζει τους οικονομικούς σκοπούς αυτής της επίθεσης γεγονός αρκετά φοβερό.
Οι μέθοδοι που συμβάλλουν στην ασφάλεια πρέπει να εκτιμηθούν οικονομικά, πρέπει να αποφύγουν την υπερβολική χρήση των περιορισμών στις εισροές ή στον περιορισμό της κυκλοφορίας και να μην αυξάνουν παράνομα το κόστος εφαρμογής νέων συστημάτων.
Αμφισβητείται άμεσα η επαγγελματική αυστηρότητα των ελεγκτών εναέριας κυκλοφορίας, οι οποίοι σαν πρώτο μέλημά τους έχουν την ασφάλεια των πτήσεων και των ταξιδιωτών.
Αυτός είναι ο λόγος για τον οποίο είμαστε αντίθετοι με αυτό το ψήφισμα, το οποίο ουσιαστικά ως σκοπό έχει να εξαρτήσει τον έλεγχο των αερομεταφορών από τα οικονομικά συμφέροντα των μεγάλων εταιρειών, εις βάρος της ασφάλειας των ταξιδιωτών.
Κύριε Πρόεδρε, κατ' αρχάς θα ήθελα να ευχαριστήσω τον εισηγητή κύριο Sterckx, καθώς επίσης και όλους τους βουλευτές που παρενέβησαν για την ενεργή τους συμμετοχή στη συζήτηση της οποίας αποτέλεσμα είναι η έκθεση που σήμερα συζητούμε.
Η έκθεση θα επιβεβαιώσει σε μεγάλο βαθμό την ανάλυση που συμπεριλαμβανόταν στην ανακοίνωση της Επιτροπής σχετικά με τον ευρωπαϊκό τομέα των αερομεταφορών ενώπιον των παγκοσμίων προκλήσεων εφόσον χάρη στην απελευθέρωση του εν λόγω τομέα έχει δημιουργηθεί μια πιο ανταγωνιστική αγορά από ότι στο παρελθόν και για να διαπιστώσουμε την σπουδαιότητα αυτού, αρκεί να διαπιστώσουμε την αύξηση του αριθμού των αεροπορικών εταιριών ή ίσως τη λιγότερο εντυπωσιακή αλλά σημαντική αύξηση του αριθμού των διαδρομών όπου υπάρχουν περισσότερο από δύο ανταγωνιστές.
Αυτό μας δίνει μια ιδέα της αύξησης του ανταγωνισμού αυτά τα χρόνια.
Το άνοιγμα των αγορών οδηγεί στην ποικιλόμορφη εξέλιξη του εν λόγω τομέα.
Οι αεροπορικές εταιρείες έχουν αναπτύξει καινοτόμες στρατηγικές με στόχο να προσαρμοστούν στην αναπτυσσόμενη αγορά και στις προκλήσεις που προβάλλει ο ανταγωνισμός, αλλά παρά τις προσπάθειές τους για αναδιάρθρωση συνεχίζει να υπάρχει ένας μεγάλος κατακερματισμός, μια οικονομική ευαισθησία συγκριτικά με τους κύριους ανταγωνιστές τους σε παγκόσμιο επίπεδο και πιο συγκεκριμένα συγκριτικά με τις αεροπορικές εταιρίες των Ηνωμένων Πολιτειών.
Κυρίες και κύριοι, πολλοί από εσάς μιλήσατε για Διατλαντικό Κοινό Εναέριο Χώρο, και θέλω να σας πω πως παρουσιάζει ένα σημαντικότατο πρόβλημα.
Η τρέχουσα κατάσταση αποτελεί αποτέλεσμα της υπογραφής διμερών "συμφωνιών ανοιχτών ουρανών" μεταξύ των Ηνωμένων Πολιτειών και διαφόρων κρατών μελών της Ένωσης, που όντως οδηγούν σε έναν εσωτερικό κατακερματισμό της ευρωπαϊκής εσωτερικής αγοράς, καθώς επίσης μιλήσατε για την έλλειψη δυνατότητας πραγματικής αναδιάρθρωσης των ευρωπαϊκών αεροπορικών εταιριών, προκειμένου να αποκτήσουν οι τελευταίες τις διαστάσεις που θα τους επέτρεπαν να μπορούν να ανταγωνίζονται διεθνώς.
Όπως πολύ καλά γνωρίζετε, κυρίες και κύριοι, η Επιτροπή είναι απολύτως αντίθετη με αυτές τις διμερείς συμφωνίες "ανοιχτών ουρανών" .
Έχει υποβάλλει προσφυγή ενάντια σε αυτές στο Δικαστήριο του Λουξεμβούργου και ελπίζω πως η απόφαση του Δικαστηρίου θα μας επιτρέψει να θέσουμε τέρμα σε αυτήν την κατάσταση και να κάνουμε αυτό που πρέπει: μια διμερή συμφωνία με τις Ηνωμένες Πολιτείες στην οποία η Ευρωπαϊκή Ένωση θα λαμβάνεται ως σύνολο, ως μια εσωτερική αγορά και όχι ως διάφορες χώρες.
Το αντίθετο σίγουρα θα ήταν συμφέρον για τις Ηνωμένες Πολιτείες, αλλά βέβαια όχι για τις ευρωπαϊκές αεροπορικές εταιρίες και για τα ευρωπαϊκά συμφέροντα.
Ένας ακριβώς από τους στόχους των διαπραγματεύσεων για έναν Υπερατλαντικό Κοινό Αεροπορικό Χώρο είναι η από κοινού επίλυση με τις Ηνωμένες Πολιτείες της τρέχουσας κατάστασης που δημιουργείται από τη μονομερή δράση των διαφόρων χωρών που έχουν υπογράψει αυτές τις συμφωνίες.
Κυρίες και κύριοι, θα πρέπει να επισημάνω πως η πραγματικότητα της εσωτερικής αγοράς της πολιτικής αεροπορίας στην Ευρώπη επηρεάζεται πολύ αρνητικά από αυτήν την κατάσταση.
Τελευταία, κάποιοι από εσάς έχετε αναφερθεί στο θέμα KLM-Alitalia, όπου προφανώς υπάρχουν άλλα ζητήματα τα οποία επίσης επηρεάζουν, αλλά όπου αν είχε ήδη γίνει η συγχώνευση των δύο εταιριών δεν θα είχαμε τα προβλήματα που αντιμετωπίζουμε αυτήν τη στιγμή.
Είναι βέβαιο πως ένα σημάδι της ευρωπαϊκής ελευθέρωσης σε αυτόν τον τομέα, σε σύγκριση με την ελευθέρωση στις ΗΠΑ, είναι ότι εγκρίθηκε η εκχώρηση κρατικών ενισχύσεων προς υποστήριξη της αναδιάρθρωσης ορισμένων αεροπορικών εταιριών.
Είναι αλήθεια πως η Επιτροπή ενέκρινε την συνεισφορά δημοσίου κεφαλαίου, μια μόνο φορά και υπό αυστηρούς όρους, με σκοπό να βοηθήσει τις αεροπορικές εταιρίες να πραγματοποιήσουν μια επαρκή μετάβαση από την ελεγχόμενη αγορά στην ανοιχτή αγορά.
Σήμερα μπορούμε να είμαστε χαρούμενοι εφόσον η πλειοψηφία των ευρωπαϊκών αεροπορικών εταιριών έχει ολοκληρώσει τη μετάβαση και αυτή μπορεί να θεωρηθεί ως παγιωμένη.
Όσον αφορά εκείνους που έλεγαν πως θα υπήρχε μείωση των θέσεων εργασίας στον εν λόγω τομέα, πρέπει να πω πως δεν έγινε έτσι και επίσης δεν μειώθηκε καθόλου η ποιότητα των θέσεων εργασίες, τουναντίον, αυξήθηκαν οι θέσεις εργασίας και είχαμε τη δημιουργία πλούτου.
Οι αεροπορικές εταιρίες κατάφεραν να αντιμετωπίσουν την κατάσταση και η απελευθέρωση αυτή ωφέλησε σε μεγάλο βαθμό τους καταναλωτές, παρότι είναι αλήθεια πως όχι όλους κατά τον ίδιο τρόπο.
Για παράδειγμα, ωφέλησε λιγότερο εκείνους που κάνουν μικρής διάρκειας επαγγελματικά ταξίδια όπου οι χαμηλοί ναύλοι σαφώς δεν είναι επαρκείς και δεν μπορούν να χρησιμοποιηθούν.
Κυρίες και κύριοι, θα ήθελα να κλείσω κάνοντας μια αναφορά σε κάποια ζητήματα που τέθηκαν.
Το θέμα του Γιβραλτάρ και οι συμφωνίες που συνήφθησαν προσφάτως μεταξύ των χωρών που εμπλέκονται σε αυτό το θέμα δεν επηρεάζουν τις μεταφορές.
Συνεπώς, από αυτήν την άποψη όλα τα θέματα έχουν ως είχαν πριν από αυτή τη διμερή συμφωνία μεταξύ δύο κρατών μελών.
Από την άλλη, θα ήθελα να πω πως η "διατροπικότητα" που ήδη αναφέρεται αποτελεί βασικό στοιχείο για την ισορροπημένη ανάπτυξη της κινητικότητας και των αερομεταφορών.
Από την άλλη, το θέμα της κατανομής του χρόνου θα πρέπει να αποτελεί αντικείμενο πρότασης της Επιτροπής, εφόσον δεν μπορούμε να επιτρέψουμε την τρέχουσα κατάσταση στην οποία χάνονται πολλοί χρόνοι, δεν χρησιμοποιούνται όλοι οι χρόνοι επαρκώς και επιπλέον, και θα το πούμε στα ίσια, υπάρχει μια μαύρη αγορά αυτών των χρόνων.
Θα υποβάλλουμε μια πρόταση ώστε η κατανομή του χρόνου να αποτελεί διοικητικό δικαίωμα εκχώρησης.
Θα προσπαθήσουμε να επιτύχουμε μεγαλύτερη ευελιξία στην κατανομή αυτή χωρίς αυτό να βλάπτει τις αεροπορικές εταιρίες.
Κυρίες και κύριοι, όσον αφορά την Ισλανδία, θα ήθελα να σας πω πως αποτελεί ακέραιο μέρος του ευρωπαϊκού οικονομικού χώρου και συνεπώς όλη η σχετική νομοθεσία ισχύει και για αυτήν.
Αφησα για το τέλος δύο ζητήματα, όχι επειδή είναι λιγότερο σημαντικά, αλλά επειδή ήθελα να σταθώ λίγο σε αυτά.
Το περιβάλλον αποτελεί ένα θέμα κλειδί στην ανάπτυξη της αεροπορίας και βέβαια η αποτελεσματική κατανάλωση καυσίμων ανά επιβάτη αυξάνεται μέρα με τη μέρα, παρότι είναι αλήθεια ότι η αύξηση των αερομεταφορών είναι μεγαλύτερη από την αποτελεσματικότητα που επιτυγχάνεται.
Για αυτόν τον λόγο πρέπει να εκσυγχρονίσουμε τους στόλους μας.
Το θέμα του θορύβου είναι επίσης ένα σοβαρό πρόβλημα.
Τέλος, θα ήθελα να καταστήσω σαφές πως η κύρια ανησυχία μας, παρότι την άφησα για το τέλος, είναι η ασφάλεια.
Αυτός είναι ο κύριος και πρωταρχικός στόχος και προς αυτόν θα πρέπει να κατευθύνονται όλες οι πρωτοβουλίες που αφορούν την εναέρια κυκλοφορία, τον ενιαίο ουρανό, τη διαχείριση της εναέριας κυκλοφορίας, όλα αυτά θα πρέπει να διέπονται από τον βασικό στόχο της ασφάλειας.
Η Επιτροπή δεν έχει καμία θέση αρχής όσον αφορά την ιδιωτικοποίηση ή μη των υπηρεσιών εναέριας κυκλοφορίας.
Αντιλαμβανόμαστε πως πριν φτάσουμε εκεί υπάρχουν κάποιες σχετικές υπηρεσίες που θα μπορούσαν να ιδιωτικοποιηθούν, όπως είναι για παράδειγμα οι μετεωρολογικές υπηρεσίες που θα επέτρεπαν μεγαλύτερη ευελιξία.
Ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Διορισμός των ανωτάτων υπαλλήλων της Επιτροπής
Η ημερήσια διάταξη προβλέπει την προφορική ερώτηση (B5-0218/2000) του κ. Pomιs Ruiz, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τον διορισμό των ανωτάτων υπαλλήλων της Επιτροπής.
Σας υπενθυμίζω ότι η ψηφοφορία επί αυτού του θέματος θα διεξαχθεί στις 17 Μαΐου 2000.
Κύριε Πρόεδρε, η πολιτική διορισμών της Επιτροπής είναι αναμφίβολα καταλυτικό στοιχείο εντός του πλαισίου μεταρρύθμισης για την οποία δεσμεύτηκε ο Πρόεδρος Prodi.
Και είναι καταλυτικό στοιχείο διότι το Κοινοβούλιο συμμερίζεται τη δέσμευση του κ. Kinnock, του Αντιπροέδρου που έχει αναλάβει τη μεταρρύθμιση, να προβεί σε διορισμούς με βάση όχι την εθνική ποσόστωση αλλά την αξία.
Για τον λόγο αυτό στην παρούσα φάση, όπου το Κοινοβούλιο δεν έλαβε θέση για τη διοικητική μεταρρύθμιση - την οποία παρακολουθούμε με πολύ προσοχή και που όλοι στο Ευρωπαϊκό Κοινοβούλιο επιθυμούμε αυτή τη φορά η μεταρρύθμιση να θριαμβεύσει - θέλω να πω ότι ενδείκνυται σε αυτές τις περιστάσεις να δούμε με ποιο τρόπο η Επιτροπή εφαρμόζει στην πράξη αυτές τις καλές προθέσεις, αυτά τα σχέδια μεταρρύθμισης στην πολιτική διορισμών.
Πιστεύω συν τοις άλλοις ότι η διαφάνεια είναι κάτι πολύ καλό, δεν είναι μόνο καλό για τον αναγκαίο έλεγχο που πρέπει να ασκεί το Σώμα, αλλά είναι καλή αυτή καθαυτή.
Νομίζουμε πως η πολιτική διορισμών ενθαρρύνει και αποθαρρύνει, προωθεί κάποιους υπαλλήλους εις βάρος άλλων και το παράδειγμα που μπορεί να δώσει αυτή η πολιτική σε ό,τι αφορά την επίλυση του βασικού προβλήματος που αντιμετωπίζει η κοινοτική διάρθρωση - χάρηκα πολύ που ο κ. Prodi συμφώνησε με αυτή τη διαπίστωση, όπως και ο κ. Kinnock - την αποθάρρυνση δηλαδή των υπαλλήλων.
Είναι κατά συνέπεια πολύ σημαντικό να επιχειρήσουμε να δούμε ότι οι καλές προθέσεις συνοδεύονται από καλές πρακτικές.
Όλοι συμφωνούμε στην απεμπλοκή από τις εθνικές ποσοστώσεις, στο να γίνονται η διορισμοί αξιοκρατικά, αυτό όμως δεν μπορεί να δικαιολογήσει κάποιες περιφερειακές ανισορροπίες.
Αυτή τη στιγμή, σύμφωνα με τα στοιχεία που διαθέτουμε, για τα οποία εκφράζω τις ευχαριστίες μου διότι θεωρώ ότι η διαδικασία διαφάνειας είναι πολύ θετική, στις ανώτατες θέσεις κατηγορίας Α1 ή Α2 περισσότεροι είναι της εθνικότητας του κ. Επιτρόπου, πολύ περισσότεροι για παράδειγμα από τους Γερμανούς που καταλαμβάνουν ανώτατες θέσεις.
Υπάρχουν προφανείς ανισορροπίες.
Δεν μπορεί να εξηγηθεί αξιοκρατικά το γεγονός ότι υπάρχουν για παράδειγμα 22 Ισπανοί κατηγορίας Α1 ή Α2 και ότι υπάρχουν 16 Βέλγοι.
Είναι σημαντικό η αξία, σε μια διαδικασία που αναγκαστικά πρέπει να είναι διαφανής, να μπορεί να εξηγηθεί και να κατανοηθεί εύκολα.
Η αξία δεν μπορεί να δικαιολογήσει συνολικές ανισορροπίες ή ανισορροπίες σε μερικές γενικές διευθύνσεις, σε κάποιες από τις οποίες υπάρχει προφανής υπεροχή υπαλλήλων συγκεκριμένης εθνικότητας.
Είναι σημαντικό επίσης να υπάρξουν αποτελέσματα στην εξεύρεση ισορροπίας μεταξύ των φύλων.
Κανείς βέβαια δεν θα πει ότι το γεγονός ότι υπάρχουν τόσες λίγες γυναίκες κατηγορίας Α1 ή Α2 οφείλεται σε αξιοκρατικά κριτήρια.
Τουναντίον, περιβαλλόμαστε από γυναίκες πολύ πιο αξιόλογες από εμάς, τη δική μου για να μην πάω παραπέρα.
Οφείλω να πω στους φίλους μου ότι πίσω από μια μεγάλη γυναίκα υπάρχει ένας μεγάλος άνδρας, διότι όλος ο κόσμος λέει ότι η γυναίκα μου αξίζει περισσότερο από όσο εγώ.
Και ευχαριστώ τον σοσιαλιστή εκπρόσωπο, ο οποίος γνωρίζει τη γυναίκα μου, που συμφωνεί μαζί μου.
Είναι βασικό να τηρήσουμε τη δέσμευση για διπλασιασμό των διορισμών γυναικών.
Θα παρακολουθήσουμε στενά την εν λόγω πολιτική διορισμών που πρέπει να είναι περισσότερο ανοικτή και αποφασιστική.
Υποδεχόμαστε με ικανοποίηση τους νέους διορισμούς που έγιναν στους κόλπους της Επιτροπής, συγκεκριμένα του Γενικού Γραμματέα.
Πολλοί ήταν της γνώμης ότι οι νέες πολιτικές χρειάζονται ενίοτε νέα πρόσωπα και σε αυτά τα πλαίσια ενδεχομένως η αλλαγή του Γενικού Γραμματέα πρέπει να υποστηριχθεί.
Τουλάχιστον έτσι το νομίζω προσωπικά.
Θέλω να τελειώσω λέγοντας ότι πιστεύω πως, όταν προσέλθετε τον Ιούλιο να εξηγήσετε τις αλλαγές που θα εισαγάγετε στις διαδικασίες διορισμών με βάση αξιοκρατικά κριτήρια, θα συμφωνήσουν και θα σας υποστηρίξουν όλες οι ομάδες του Σώματος.
.
(ΕΝ) Κύριε Πρόεδρε, επιτρέψτε μου να ξεκινήσω ευχαριστώντας τον αξιότιμο βουλευτή για την ερώτησή του.
Κατ' ουσίαν, συμφωνώ με τα σημεία τα οποία επεσήμανε πολύ αποτελεσματικά.
Στην πραγματικότητα, θα διαφοροποιηθώ μόνο σε ένα σημείο.
Μπορεί να έχει δίκιο ότι πίσω από κάθε μεγάλη γυναίκα βρίσκεται ένας μεγάλος άνδρας - υπάρχει κάποια διαμάχη γι' αυτό.
Αυτό που είμαι σίγουρος ότι αληθεύει είναι ότι πίσω από κάθε μεγάλο άνδρα βρίσκεται μια πολύ, μα πάρα πολύ, έκπληκτη πεθερά.
Ο αξιότιμος βουλευτής είναι, όπως γνωρίζω, πολύ σαφής σχετικά με το γεγονός ότι η ευθύνη για τις πολιτικές και τα πρότυπα απασχόλησης στην Επιτροπή, ως ξεχωριστού θεσμικού οργάνου, βαρύνει την ίδια την Επιτροπή.
Ωστόσο, για να υπάρξει χρήσιμη πληροφόρηση σε αυτό το Σώμα και στο ευρύτερο κοινό, απαντώ ευχαρίστως στις δύο ερωτήσεις που έθεσε ο αξιότιμος βουλευτής.
Προκειμένου να υπάρξουν πλήρεις και λεπτομερείς απαντήσεις στην πρώτη ερώτησή του, εξοικονομώντας παράλληλα κάποιο χρόνο στο Κοινοβούλιο, απέστειλα ένα έγγραφο στον αξιότιμο βουλευτή απαριθμώντας τους διορισμούς ανωτέρων υπαλλήλων που πραγματοποιήθηκαν στην Επιτροπή από τότε που ανέλαβε τα καθήκοντά της, παραθέτοντας επίσης τα ονόματα, τις εθνικότητες και τις προηγούμενες αρμοδιότητες όλων των παραπάνω προσώπων.
Για να είναι απολύτως λεπτομερές, το συγκεκριμένο έγγραφο εκθέτει επίσης τον συνολικό αριθμό των ανωτέρων υπαλλήλων της Επιτροπής ανά εθνικότητα και τους συνολικούς αριθμούς όλου του προσωπικού κατηγορίας Α της Επιτροπής ανά εθνικότητα.
Αντίγραφο αυτού του εγγράφου διαβιβάστηκε επίσης στη γενική γραμματεία αυτού του Κοινοβουλίου για πληροφόρηση, και φυσικά θα είναι ευρέως διαθέσιμο στους αξιότιμους βουλευτές.
Σε αυτή την προφορική απάντηση συνεπώς θα συνοψίσω την κατάσταση σχετικά με τους διορισμούς ανωτέρων υπαλλήλων, όπως είχε διαμορφωθεί μέχρι την περασμένη Πέμπτη, 27 Απριλίου.
Από τη στιγμή που η παρούσα Επιτροπή ανέλαβε τα καθήκοντά της, πραγματοποιήθηκαν 6 διορισμοί που συμπεριλάμβαναν προαγωγές στον βαθμό Α1.
Αφορούσαν 3 υπαλλήλους γερμανικής υπηκοότητας, 2 ιταλικής και 1 ιρλανδικής υπηκοότητας.
Υπήρξαν άλλες 14 μεταθέσεις σε επίπεδο Γενικού Διευθυντή ή Αναπληρωτή Γενικού Διευθυντή, οι οποίες δεν συμπεριλάμβαναν προαγωγή στο βαθμό, μολονότι σε τέσσερις περιπτώσεις που αφορούσαν Ισπανούς, Γάλλους, Γερμανούς και Βρετανούς υπαλλήλους, οι αλλαγές σήμαιναν αύξηση των ευθυνών σε πλήρεις θέσεις Γενικού Διευθυντή.
Την ίδια περίοδο, πραγματοποιήθηκαν 19 διορισμοί που συμπεριλάμβαναν προαγωγή στον βαθμό Α2.
Αφορούσαν υπαλλήλους των εξής εθνικοτήτων: 5 Βρετανούς, 4 Ιταλούς, 3 Βέλγους, 2 Γερμανούς, 1 Ολλανδό, 1 Γάλλο, 1 Ισπανό, 1 Ιρλανδό και 1 Αυστριακό.
Πραγματοποιήθηκαν επίσης 11 μεταθέσεις σε επίπεδο Διευθυντή, οι οποίες δεν συμπεριλάμβαναν προαγωγή στο βαθμό.
Επιπροσθέτως, πραγματοποιήθηκαν 2 εξωτερικοί διορισμοί κατά τη διάρκεια αυτής της περιόδου.
Ο ένας αφορούσε γερμανό υπήκοο σε επίπεδο Γενικού Διευθυντή και ο άλλος αυστριακό υπήκοο σε επίπεδο Διευθυντή.
Συνοψίζοντας, λοιπόν, πραγματοποιήθηκαν συνολικά 25 προαγωγές σε διορισμούς ανωτέρων υπαλλήλων από την ανάληψη των καθηκόντων αυτής της Επιτροπής.
Έξι από τους υπαλλήλους είναι Ιταλοί υπήκοοι, πέντε Γερμανοί, πέντε Βρετανοί, τρεις Βέλγοι, δύο Ιρλανδοί, ένας Ολλανδός, ένας Γάλλος, ένας Αυστριακός και ένας Ισπανός.
Οι αριθμοί αυτοί ίσχυαν την 27η Απριλίου 2000.
Όπως θα γνωρίζει το Σώμα, σε ένα διεθνές και πολυεθνικό θεσμικό όργανο, όπως η Επιτροπή, είναι ουσιαστικό, όπως δήλωσε ο αξιότιμος βουλευτής, η κατανομή των θέσεων εργασίας να αντανακλά σε γενικές γραμμές την ποικιλία της Ένωσης που υπηρετούμε και να αξιοποιεί αποτελεσματικά τις ικανότητες.
Αυτές οι αρχές της ισορροπίας και της ποιότητας καθορίζονται σαφώς στον Κανονισμό Υπηρεσιακής Κατάστασης, και η Επιτροπή δεσμεύεται να τις εφαρμόζει πλήρως σε όλα τα επίπεδα.
Όπως σε κάθε μεγάλο οργανισμό, υπάρχει συνεχής αλλαγή στο προσωπικό της Επιτροπής, καθώς άνθρωποι μετακινούνται, συνταξιοδοτούνται, προσλαμβάνονται ή προάγονται.
Ως αποτέλεσμα, μια σταθερή αποτύπωση του πορτραίτου του προσωπικού σε οποιαδήποτε δεδομένη στιγμή δεν παρέχει, και ούτε μπορεί να παράσχει, πλήρη εικόνα.
Για να υπάρξει σωστή κρίση, πρέπει κατά συνέπεια να αξιολογηθεί και να διατηρηθεί μεσοπρόθεσμα η ισορροπία, και η Επιτροπή δεσμεύεται επίσης ενεργά να διασφαλίσει κάτι τέτοιο.
Απαντώντας στη δεύτερη ερώτηση του αξιότιμου βουλευτή που αφορά τους κανόνες και τα κριτήρια που εφαρμόζονται στους διορισμούς των ανώτερων υπαλλήλων, εφιστώ την προσοχή του Σώματος στις αποφάσεις επί του θέματος, τις οποίες ενέκρινε και δημοσιοποίησε η Επιτροπή τον περασμένο Σεπτέμβριο και Δεκέμβριο.
Αυτές οι αποφάσεις συνιστούν περισσότερο συγκεκριμένους νομικούς κανόνες για το θεσμικό όργανο, παρά έναν γενικευμένο κώδικα δεοντολογίας.
Αντίγραφα αυτών των κανόνων έχουν αποσταλεί στον αξιότιμο βουλευτή και είναι διαθέσιμοι στο Διαδίκτυο.
Στο πλαίσιο αυτό, οι παρακάτω πληροφορίες ενδεχομένως να είναι χρήσιμες στο Σώμα: η κατευθυντήρια αρχή του συστήματος που χρησιμοποιεί η Επιτροπή είναι ότι οι διορισμοί σε όλες τις ανώτερες θέσεις θα αποφασίζονται βάσει της απόδειξης της αξίας των υποψηφίων, συμπεριλαμβανομένης της διευθυντικής ικανότητας και άλλων σχετικών ικανοτήτων.
Προκειμένου να υπάρξει ο απαραίτητος συνυπολογισμός της γεωγραφικής ισορροπίας στην οποία αναφέρθηκα προηγουμένως, και τούτο σύμφωνα με την ουσιαστική αρχή του αξιοκρατικού διορισμού, εκπονείται ειδική διάταξη.
Η Επιτροπή απέρριψε την ιδέα των ποσοστώσεων λόγω της αναποτελεσματικής ανελαστικότητάς της, όπως επίσης επειδή θα παραβίαζαν τον Κανονισμό Υπηρεσιακής Κατάστασης.
Εντούτοις, ενέκρινε μια απόφαση που να διασφαλίζει ότι όλες οι εθνικότητες των κρατών μελών θα αντιπροσωπεύονται από ένα τουλάχιστον, αναλόγων προσόντων, άτομο στην ανώτατη θέση, μια θέση Γενικού Διευθυντή ή αντίστοιχη.
Συνεπής ως προς αυτό, η Επιτροπή έδωσε εκ νέου έμφαση στην αποτελεσματική αξιολόγηση της αποδειχθείσας αξίας ως προϋπόθεση για την ανάληψη ανώτατων θέσεων.
Τα αποτελέσματα θα είναι η διατήρηση υψηλών προτύπων ποιότητας μεταξύ των υπαλλήλων που θα καθοδηγούν το προσωπικό της Επιτροπής στη ζωτικής σημασίας πολιτική της, την εφαρμογή των Συνθηκών και τα διαχειριστικά καθήκοντα, διασφαλίζοντας παράλληλα την ευρεία γεωγραφική ισορροπία που είναι καίριας σημασίας για τη φύση ενός θεσμικού οργάνου που υπηρετεί το σύνολο της Ένωσης.
Το σύστημα προαγωγής στις ανώτατες θέσεις διευκολύνει αυτούς τους σκοπούς της διατήρησης της αξίας και της ισορροπίας, και θα συνοψίσω τη λειτουργία του προς ενημέρωση του Σώματος.
Οι υποψήφιοι για θέσεις της κατηγορίας Α1 και Α2 περνούν από συνέντευξη ενώπιον μιας ομάδας ανώτερων υπαλλήλων, η οποία κατά τη θητεία της παρούσας Επιτροπής επικουρείται από έναν συμβουλευτικό εξωτερικό εμπειρογνώμονα με σχετική εμπειρία στην επιλογή στελεχών.
Η ομάδα αυτή αξιολογεί αντικειμενικά τις επαγγελματικές και διευθυντικές ιδιότητες και ικανότητες που σχετίζονται με τη θέση και προτείνει έναν κατάλογο υποψηφίων.
Οι υποψήφιοι που περιλαμβάνονται στον κατάλογο περνούν εν συνεχεία από συνέντευξη με τον Επίτροπο, του οποίου το χαρτοφυλάκιο σχετίζεται αμεσότερα με τη θέση και, στην περίπτωση υπαλλήλων Α1, με τον Επίτροπο προσωπικού, που αυτή τη στιγμή είμαι εγώ.
Ο αρμόδιος για το προσωπικό Επίτροπος προτείνει στη συνέχεια επίσημα στο Σώμα των Επιτρόπων τον υποψήφιο για τον οποίο υπάρχει συμφωνία με τον αρμόδιο Επίτροπο και τον Πρόεδρο της Επιτροπής.
Στην περίπτωση διορισμού Διευθυντών, πρέπει να υπάρχει επίσης η σύμφωνη γνώμη του σχετικού Γενικού Διευθυντή.
Ανά πάσα στιγμή, η ομάδα των ανώτερων υπαλλήλων, οι Επίτροποι και η Επιτροπή έχουν συνείδηση της δέσμευσης απέναντι στην ποιότητα και την ισορροπία και συνεπώς τηρούν αυτή τη δέσμευση συνεχώς προς το συμφέρον της Επιτροπής και της Ένωσης.
Μπορώ να επιβεβαιώσω ότι όλοι οι διορισμοί που πραγματοποίησε αυτή η Επιτροπή συνάδουν με αυτούς τους κανόνες, οι οποίοι βασίζονται με τη σειρά τους στο άρθρο 29 του Κανονισμού Υπηρεσιακής Κατάστασης και αυτό θα συνεχίσει ασφαλώς να τηρείται.
Ζητώ συγγνώμη για τον χρόνο που ανάλωσα, αλλά φυσικά ήθελα να παράσχω στο Σώμα την πιο ολοκληρωμένη πληροφόρηση.
Κύριε Πρόεδρε, επιδοκιμάζω πολύ θερμά την ευκαιρία που παρουσιάστηκε με την ερώτηση που κατέθεσε ο συνάδελφός μου, κ. Pomιs Ruiz, για να μπορέσουμε να ξεκινήσουμε τη συζήτηση σχετικά με πολλά θέματα των μεταρρυθμίσεων του Επιτρόπου Kinnock.
Θα ήθελα να τον ευχαριστήσω πάρα πολύ για την πλέον ολοκληρωμένη και ειλικρινή απάντηση που έδωσε στην παραπάνω ερώτηση.
Σήμερα επικεντρωθήκαμε δικαίως στους διορισμούς, που είναι απολύτως καίριοι για την κορυφή κάθε οργανισμού.
Στο κάτω κάτω, η μεταρρύθμισή σας, Επίτροπε Kinnock, θα πρέπει να ξεκινήσει από την κορυφή, και χαιρετίζουμε πολύ θερμά την επιβεβαίωση που δώσατε σχετικά με τον τρόπο χειρισμού των διορισμών στην κορυφή της ιεραρχίας.
Αυτό που θα ήθελα να κάνω αναπτύσσοντας το ερώτημα του κ. Pomιs Ruiz είναι να σας θέσω ένα-δύο άλλα σημεία αναφορικά με ορισμένες από τις πιο λεπτομερείς πτυχές της Λευκής Βίβλου και την οργανωτική αλλαγή που έχετε προτείνει.
Σίγουρα, η πολύ φιλόδοξη μεταρρύθμιση που εμπεριέχεται στο έγγραφό σας θα αποτελέσει ένα θαυμάσιο καθήκον για τους διευθυντές που διορίζετε.
Για να επιτευχθούν οι στόχοι σας και να μεταβληθεί η Επιτροπή σε μια παγκοσμίως πρωτοπόρα διεθνή δημόσια υπηρεσία, είναι σαφές ότι οι διορισμοί και οι ικανότητες της ομάδας σας θα είναι αποφασιστικής σημασίας.
Στη Λευκή Βίβλο σας αναφέρετε ότι υπάρχει πραγματική ανάγκη να αυξηθούν οι διοικητικές δεξιότητες και να διαμορφωθεί μια κοινή διοικητική κουλτούρα σε όλη την Επιτροπή.
Θα ήθελα πρώτα από όλα να γνωρίζω πόσο πολύ θεωρείτε ότι έχει αναπτυχθεί τώρα αυτή η διοικητική κουλτούρα από τη νέα ομάδα σας των ανώτερων υπαλλήλων και πόσο πολύ έχει αρχίσει να μεταδίδεται σε όλη την οργάνωση της Επιτροπής.
Τα σημαντικά και ευπρόσδεκτα νέα που είχαμε σήμερα για τον διορισμό ενός νέου Γενικού Γραμματέα, του κ. David O' Sullivan, εγείρουν το ερώτημα εάν συμμετέχει ήδη και εάν αυτό θα έχει αντίκτυπο στην ανάπτυξη που έχετε ήδη δρομολογήσει.
Το δεύτερο σημείο που θα ήθελα να θίξω αφορά όσα προσδιορίζετε στη Λευκή Βίβλο σας - και συμφωνώ απολύτως με αυτό - σχετικά με τις πραγματικές προκλήσεις της οργάνωσης κάθε υπηρεσίας, που είναι οι αποκεντρωμένες και εξουσιοδοτημένες ευθύνες αναφοράς των διευθυντών, που τους παρέχουν τη δυνατότητα να λαμβάνουν αποφάσεις και να διαθέτουν τον υψίστης σημασίας έλεγχο του προϋπολογισμού.
Θα ήθελα τη διαβεβαίωσή σας ότι η νέα συμμετέχουσα ομάδα διαθέτει αυτές τις δεξιότητες όπως επίσης, και αυτό είναι ιδιαιτέρως σημαντικό, ότι έχει αναλάβει την υποχρέωση να αναπτύξει τη ομαδική εργασία στην Επιτροπή.
Τούτο θα καθίσταται όλο και πιο σημαντικό καθώς βρίσκουμε περισσότερες λύσεις μέσω της τεχνολογίας των πληροφοριών, περισσότερη οριζόντια ομαδική εργασία του είδους που γνωρίζω ότι υπάρχει σε τομείς όπως η κοινωνία των πληροφοριών.
Μπορούμε να έχουμε τη διαβεβαίωσή σας ότι η ομάδα σας των ανώτερων υπαλλήλων θα έχει ανοικτό πνεύμα και θα εξετάσει αυτές τις νέες λύσεις;
Τέλος, η Λευκή Βίβλος σας δικαίως επισημαίνει ότι θα πρέπει να αναληφθεί δράση όταν οι διευθυντές δεν αποδίδουν σύμφωνα με το αναμενόμενο πρότυπο.
Δεν θα προκαλούσε έκπληξη, δεδομένων των αλλαγών, το γεγονός ότι υπάρχουν ορισμένοι άνθρωποι που αισθάνονται άβολα με αυτό.
Μπορείτε να επιβεβαιώσετε ότι, όπως καθορίζεται στη Λευκή Βίβλο σας, έχουν συμπεριληφθεί περίοδοι δοκιμασίας στα συμβόλαια των νέων διορισμών, πόσο μακρές είναι αυτές οι περίοδοι και ποιες συστηματικές αξιολογήσεις της επίδοσης συμπεριλαμβάνονται σε αυτούς τους διορισμούς;
Κύριε Πρόεδρε, θα ήθελα να ευχαριστήσω τον επίτροπο για την απάντηση που μας έδωσε.
Το Κοινοβούλιο κατέστησε σαφές προς την Ευρωπαϊκή Επιτροπή ότι ζητούμε την εναλλαγή στις ανώτατες θέσεις.
Ζητήσαμε κάτι τέτοιο προκειμένου να μην καταστούν διάφορες θέσεις εθνικά φέουδα, αλλά να καταλαμβάνονται με αξιοκρατικά κριτήρια.
Η Σοσιαλιστική Ομάδα βλέπει με ιδιαίτερα θετικό μάτι τις μέχρι τώρα αντιδράσεις της Επιτροπής σε αυτά που της ζητήσαμε.
Διαπιστώνουμε συγχρόνως ότι η κατάσταση αρχίζει κάπως να βελτιώνεται, ωστόσο η Επιτροπή εξακολουθεί να φέρει την ευθύνη για τους διορισμούς της και το Κοινοβούλιο δεν επιθυμεί να παίξει το ρόλο της Επιτροπής, σίγουρα όχι στους διορισμούς, διότι τότε θα επικρατήσει και πάλι χάος.
Πιστεύω μάλιστα ότι ορισμένες από τις ερωτήσεις που μόλις υποβλήθηκαν βαδίζουν και πάλι κάπως προς αυτή την κατεύθυνση.
Διερωτώμαι μάλιστα ποια ήταν η πραγματική αιτία για την πραγματοποίηση αυτής της συζήτησης.
Μήπως μόνο και μόνο για να μας δοθούν κάποιοι αριθμοί;
Νομίζω ότι όλοι μας τους γνωρίζαμε ήδη πριν από αυτή τη συζήτηση.
Αν συνέβαινε κάτι άλλο, τότε αυτό το πληροφορηθήκαμε από ό,τι φαίνεται υπογείως, διότι κατά τις προηγούμενες εβδομάδες κυκλοφόρησαν κάποιες φήμες ότι κάτι δεν πήγαινε καλά, ότι κάποιοι διορισμοί ή κάποια άτομα δεν μετατέθηκαν, ότι ορισμένοι δεν ήταν εντάξει.
Όλα αυτά δεν τα ακούμε σήμερα για πρώτη φορά.
Πρόκειται απλώς για κάποιες απόλυτα αθώες, αλλά συγκεκριμένες ερωτήσεις.
Εάν επρόκειτο για το σύνολο των εσωτερικών μεταρρυθμίσεων θα μπορούσε κανείς να απαντήσει: ωραία, υπάρχει η Λευκή Βίβλος, έχουμε συμφωνήσει συγκεκριμένες διαδικασίες.
Πρόκειται για ένα εξαιρετικά ενδιαφέρον ζήτημα, δηλαδή μία ευρύτατη αλλαγή την οποία επιδιώκουμε όλοι μας, όπου ωστόσο το μπαλάκι βρίσκεται στο γήπεδο της Επιτροπής.
Διαθέτουμε ακριβή στοιχεία.
Η Επιτροπή οφείλει να υποβάλει προτάσεις.
Μήπως έχει μείνει πίσω, μήπως κάτι πάει στραβά στην Επιτροπή;
Μήπως ξαφνικά η Επιτροπή δεν μας κάνει πια ή μήπως πρόκειται για ένα είδος αντίστροφης εκδήλωσης υποστήριξης από το ΕΛΚ προς την Επιτροπή με τη μορφή αυτών των ερωτήσεων, όπως είχε φανεί για λίγο, αν και στη συνέχεια δεν έμεινε πάλι κανένα ίχνος υποστήριξης.
Πραγματικά μας μπέρδεψαν κάπως οι συνάδελφοι του ΕΛΚ διότι συμφωνούμε απόλυτα στα σημαντικότερα σημεία.
Κυρίως σχετικά με την εναλλαγή στις ανώτατες θέσεις.
Τα στατιστικά δεδομένα που λάβαμε στο σημείο αυτό δεν μας κάνουν να υποψιαζόμαστε ότι υπάρχει κάποιο πρόβλημα εδώ.
Ούτε και στις διαβουλεύσεις που έγιναν σχετικά άκουσα να θεωρεί κανείς ότι υπάρχει κάποιο πρόβλημα, κάθε άλλο μάλιστα.
Βέβαια, παρόλο που γίνεται λόγος για κατάργηση των ποσοστώσεων, όλοι μας θέλουμε κάποια συνολική γεωγραφική ισορροπία.
Αλλά και η Επιτροπή αναγνώρισε την ανάγκη ύπαρξης αυτής της ισορροπίας, χωρίς βέβαια να κολλά και πάλι εθνικές πινακίδες στις διάφορες θέσεις και στα άτομα που τις καταλαμβάνουν, διότι αν συνέβαινε κάτι τέτοιο δεν θα μπορούσαμε να απομακρυνθούμε από τα προβλήματα του παρελθόντος.
Αυτό θα σήμαινε δηλαδή εκ νέου εγκατάλειψη της αξιοκρατίας και δημιουργία εθνικών φέουδων, κάτι που μπορεί να βολεύει ενίοτε ορισμένους από εμάς, όπως ίσως με βολεύει σήμερα εμένα ως Ολλανδό για παράδειγμα.
Παρόλα αυτά, δεν πιστεύω ότι θα πρέπει να πέσουμε τόσο χαμηλά, αλλά να έχουμε μία ευρεία αντίληψη της κατάστασης.
Αυτή είναι, επαναλαμβάνω, και η καλύτερη προσέγγιση.
Επιτρέψτε μου να προσθέσω και κάτι που δεν συζητήθηκε μέχρι τώρα, αλλά θα ήθελα να το θέσω υπόψη σας.
Ρώτησαν κάποιοι: μπορεί κάποιος ο οποίος είχε ένα υψηλό αξίωμα να καταλάβει έτσι απλά άλλο αξίωμα στο δημόσιο τομέα;
Το ερώτημα αυτό είχε τεθεί παλαιότερα, στη συνέχεια έπαψε να ακούγεται και τώρα αναφέρεται και πάλι κατά κόρον στον Τύπο.
Είναι σωστό κάτι τέτοιο; εμείς πιστεύουμε ότι χρειαζόμαστε πραγματικά νέα κριτήρια.
Ζητήσαμε να μας προτείνει τέτοια κριτήρια η Επιτροπή.
Αυτή είπε: θέλουμε να σας κάνουμε σχετικές προτάσεις.
Το σίγουρο είναι ότι δεν μπορεί κανείς να κρίνει διάφορα άτομα τα οποία ακόμα δεν δοκιμάσθηκαν βάσει τέτοιων κριτηρίων.
Νομίζω ότι έτσι θα σκάβαμε το λάκκο της Επιτροπής, κάτι που θα σήμαινε ότι σκάβουμε το δικό μας το λάκκο τελικά, και αυτό δεν είναι προς το συμφέρον μας.
Με δύο λόγια, υποστηρίζουμε διακαώς τις μεταρρυθμίσεις και ελπίζουμε διακαώς να τηρηθεί το χρονοδιάγραμμα.
Θα θέλαμε, μία και βρίσκεται εδώ ο επίτροπος Kinnock, να μας πει για άλλη μία φορά εάν πιστεύει ότι με το προσωπικό που διαθέτει θα μπορέσει να κινηθεί εντός χρονοδιαγράμματος.
Πρόκειται για ένα τιτάνιο έργο.
Καθήκον μας είναι να παρακολουθούμε τους πάντες με έντονα κριτικό πνεύμα, καθώς επίσης και να φροντίσουμε να πραγματοποιηθεί το έργο αυτό.
Ωστόσο, δεν πιστεύουμε ότι αυτές οι συγκεκριμένες ερωτήσεις, οι οποίες δεν καθιστούν σαφές τι πάει στραβά, συμβάλλουν στην όλη συζήτηση, εκτός και αν είναι άλλοι οι λόγοι για τους οποίους αυτές απευθύνθηκαν προς την Επιτροπή.
Καταλαβαίνω ότι μπορεί τελικά κανείς να ερμηνεύσει ίσως αυτό το salto mortale του Λαϊκού Κόμματος ως επίδειξη υποστήριξης.
Κύριε Πρόεδρε, κύριε Επίτροπε, θα ήταν βέβαια δύσκολο να αναλάβει το Κοινοβούλιο την πολιτική προσωπικού της Ευρωπαϊκής Επιτροπής.
Δε νομίζω ότι κάτι τέτοιο θα συνέβαλε στην επίτευξη της αποτελεσματικότητας που χρειάζεται η Επιτροπή.
Διότι όταν τον Ιανουάριο υποβάλατε τις προτάσεις σας, τις οποίες εμείς μελετήσαμε πολύ προσεκτικά, ήταν σαφές ότι η πολιτική διορισμών στην Επιτροπή αποτελεί υπόθεση της Επιτροπής και ότι δεν θα πρέπει το Κοινοβούλιο να επεμβαίνει διαρκώς σε αυτήν, εκτός και εάν υπήρχαν προφανείς λόγοι για κάτι τέτοιο.
Εξακολουθούμε να υποστηρίζουμε τις κατευθυντήριες γραμμές που είχατε ανακοινώσει τον Ιανουάριο για την πολιτική προσωπικού και διορισμών.
Καταρχήν οι διορισμοί θα πρέπει να γίνονται βάσει των προσόντων των υποψηφίων.
Αυτό έλεγε το έγγραφό σας και αυτό θα πρέπει, πιστεύω, να ισχύει πάντοτε.
Εξακολουθούμε λοιπόν να είμαστε υπέρ αυτής της αρχής.
Οι διοικητικές ικανότητες των υποψηφίων είναι ένα από τα σημαντικότερα κριτήρια, και μόλις υπογραμμίσατε στην απάντησή σας και εσείς την ανάγκη σεβασμού αυτής της αρχής όταν αναφέρατε τις διαδικασίες που πρέπει να ακολουθούν κατά το διορισμό των ανωτάτων υπαλλήλων.
Αναφέρατε και εσείς στο πρόγραμμα δράσης που παρουσιάσατε ότι θα πρέπει να τηρούνται και γεωγραφικές ισορροπίες.
Μου φαίνεται λογικό κάτι τέτοιο, αν και δεν θα ήθελα να δώσουμε υπερβολική έμφαση σε αυτή την αρχή και να εξετάζουμε αυστηρά εάν τηρείται κάθε φορά, διότι αν την εφαρμόσουμε με κάθε αυστηρότητα, πιστεύω ότι μακροπρόθεσμα θα καταστεί αδύνατη η εφαρμογή μίας σωστής πολιτικής προσωπικού, η οποία να χαρακτηρίζεται από την τόσο αναγκαία αποτελεσματικότητα.
Πιστεύω λοιπόν, εξ ονόματος της ομάδας μου, ότι το ζήτημα αυτό ήταν κάπως περιττό.
Μπορούμε να καθόμαστε και να συζητούμε επ' άπειρον εδώ για τις αποφάσεις που λάβατε σήμερα, σχετικά με την εθνικότητα των μετατιθέμενων, των διορισθέντων ή των αποχωρησάντων.
Η συζήτηση αυτή ωστόσο θα ήταν στείρα.
Το ερώτημα είναι: είναι καλό αυτό για τη λειτουργία της Επιτροπής ή όχι, και ακολουθήθηκαν οι διαδικασίες που είχατε καθορίσει στην Επιτροπή;
Αυτό είναι το ουσιαστικό ερώτημα.
Αν τα άτομα αυτά ήταν Ολλανδοί ή από άλλη χώρα, ελάχιστη σημασία έχει πραγματικά.
Αυτό που επικροτώ, κ. επίτροπε, είναι ότι με τις πληροφορίες που μας δώσατε αποδεικνύετε ότι ακολουθείτε μία πολιτική διαφάνειας.
Θα ήθελα να το υπογραμμίσω αυτό, θεωρώ χρήσιμες τις πληροφορίες που μας δώσατε, πληροφορίες που δείχνουν ότι δεν υπάρχουν σημαντικές ανισορροπίες.
Χαίρομαι για αυτό.
Καταλήγοντας λοιπόν θα ήθελα να απευθύνω έκκληση να μη δημιουργήσουμε προσκόμματα στη διαδικασία μεταρρυθμίσεων στην Επιτροπή.
Αντίθετα, ας υποστηρίξουμε τη διαδικασία αυτή και ας μη δυσχεραίνουμε ακόμη περισσότερο την έτσι και αλλιώς τόσο δύσκολη πολιτική προσωπικού με ερωτήσεις οι οποίες δεν έχουν ουσιαστικά τίποτα να προσφέρουν.
Αξιότιμε κύριε Πρόεδρε, η Επιτροπή ενέκρινε τον Σεπτέμβριο άριστες αρχές για την πολιτική της όσον αφορά το προσωπικό της, και συγκεκριμένα για το διορισμό ανώτατων υπαλλήλων, όμως ας εξετάσουμε τώρα τους σημερινούς διορισμούς υπό το φως αυτών των ωραίων αρχών.
Στο μυαλό μου διαμορφώνεται το ερώτημα αν πήρε πράγματι συνέντευξη η ομάδα των πρεσβύτερων υπαλλήλων από τους υποψήφιους, εκ των οποίων επιλέχθηκε ο διευθυντής της μονάδας έρευνας για το μέλλον.
Προσωπικά, έχω κάποιες υποψίες πως ίσως δεν πραγματοποιήθηκε μια τέτοια εκτενής συνέντευξη κατά την πλήρωση της θέσης, στην οποία είχε ιδιαίτερη επιτυχία ο κ. Levi.
Θα ήθελα επίσης να πω ότι όλα τα θεσμικά όργανα θα έπρεπε πράγματι να εγκρίνουν τέτοιους κανόνες για τους διορισμούς ανώτατων υπαλλήλων, και επιτέλους μπορεί κανείς να πει ότι και το Ευρωπαϊκό Κοινοβούλιο έχει εγκρίνει καλές αρχές όσον αφορά τους διορισμούς ανώτατων υπαλλήλων, οι οποίοι πρέπει επομένως να πραγματοποιούνται με απόλυτη διαφάνεια.
Μια παρατήρηση όσον αφορά την γεωγραφική εκπροσώπηση: είναι πολύ σωστό που επιδιώκουμε να ξεφύγουμε από τις εθνικές ποσοστώσεις, όμως αυτό δεν θα πρέπει να σημαίνει πως θα υπάρξει ένα άτυπο κριτήριο το οποίο στην πραγματικότητα θα ευνοεί τους εκπροσώπους των μεγάλων κρατών μελών και των μεγάλων γλωσσικών περιοχών στις ανώτατες θέσεις.
Αυτό πρέπει να γίνει συνείδηση.
Τέλος, όσον αφορά την ισότητα: ο Επίτροπος κ. Kinnock απαρίθμησε με ακρίβεια όλους τους ανώτατους διορισμούς και τις προαγωγές που έκανε η νέα Επιτροπή, όμως αξιότιμε κύριε Επίτροπε δεν μας είπατε πόσες γυναίκες διορίστηκαν σε αυτές τις ανώτατες θέσεις ή πήραν προαγωγή.
Θα σας παρακαλούσα να εξετάσετε αυτόν τον κατάλογό σας με το κριτήριο των φύλων και να μας απαντήσετε, διότι η Επιτροπή πρέπει πραγματικά να τοποθετήσει πολύ υψηλότερα τον στόχο της ισότητας από ό,τι έχει πράξει.
Αντιπρόεδρε Kinnock, υπάρχει ένα περίεργο κλίμα στην Αίθουσα αυτή.
Η προφορική ερώτηση της Ομάδας του Ευρωπαϊκού Λαϊκού Κόμματος έπρεπε να αποτελεί ένα από τα ισχυρά θέματα μιας συνεδρίασης - είχε ζητηθεί εξάλλου, με ιδιαίτερη ένταση, να γίνει τον Απρίλιο- αλλά αυτή τη στιγμή δεν ξέρω πού βρίσκεται η Ομάδα του Ευρωπαϊκού Λαϊκού Κόμματος, γιατί σίγουρα δεν τη βλέπω να παρίσταται στην Αίθουσα.
Δεν ξέρω εάν οι αποφάσεις που λάβατε σήμερα το πρωί έχουν κατά κάποιο τρόπο καταπραΰνει τη δίψα για γνώση αυτής της ομάδας, αλλά μου φαίνεται ότι αυτή η Αίθουσα είναι ασυνήθιστα έρημη για ένα θέμα τόσο σημαντικό.
Ήμουν σύμφωνος στο να παρουσιάσω αυτήν την ερώτηση.
Αναρωτιέμαι σχετικά εδώ και καιρό, κύριε Αντιπρόεδρε.
Από το Σεπτέμβρη ήδη έχω αναρωτηθεί: πώς είναι δυνατό σε αυτά τα κριτήρια - τόσο αντικειμενικά, τόσο τέλεια, με τα οποία συμφωνούν όλοι, την ικανότητα, την αξία, κ.λπ. να ανταποκρίνονται αποκλειστικά, όπως στην περίπτωση αυτή, υπάλληλοι που κατοικούσαν ή κατάγονταν από μερικές νησιωτικές χώρες, ενώ αντίθετα σε υπαλλήλους που προέρχονταν από άλλες χώρες, που είναι κάπως πιο κακοφτιαγμένες, σαν μπότα ας πούμε, δεν συναντώνται αυτά τα ίδια χαρακτηριστικά;
Προχωρώντας πέρα από τους αριθμούς, ας εξετάσουμε τα αξιώματα.
Η κατηγορία Α1 είναι μια έννοια πολύ αόριστη: μπορεί κανείς να κατατάσσεται στην Α1 και να ασκεί σημαντικά καθήκοντα, όπως Γενικός Διευθυντής Ανάπτυξης, Τύπου ή άλλων Γενικών Διευθύνσεων, ή να είναι αναπληρωτής.
Πώς είναι δυνατό - και αυτό είναι ένα ερώτημα που συνεχίζω να θέτω στον εαυτό μου - αυτά τα κριτήρια, όπως στην περίπτωση αυτή, να ευνοούν μονάχα ορισμένες εθνικότητες;
Αυτό ακριβώς προκύπτει από μια προσεκτική ανάγνωση, που δεν είναι απλώς αριθμητική.
Εξακολουθώ λοιπόν να αναρωτιέμαι για αυτό, όπως επίσης αναρωτιέμαι, κύριε Αντιπρόεδρε, εκτός από το ζήτημα των διορισμών στο εσωτερικό της Επιτροπής, και για το ζήτημα των διορισμών υψηλόβαθμων υπαλλήλων της Επιτροπής - υπαλλήλων ή ακόμα και προϊσταμένων γραφείων - που παίρνουν ξαφνικά μια πτήση και, περνώντας από κάποιο ευρωπαϊκό αεροδρόμιο, από το Λονδίνο συχνότερα απ' ότι αυτό της Malpensa, πάνε στον ιδιωτικό τομέα.
Και αυτό πιστεύω ότι είναι ένα ζήτημα που δεν περιλαμβάνεται στην προφορική μας ερώτηση, αλλά το οποίο θα άξιζε τον κόπο να συζητηθεί σε μια άλλη έδρα.
Προσωπικά ενδιαφέρομαι ιδιαίτερα γι' αυτό.
Τέλος, πιστεύω ότι η Επιτροπή κάνει λάθος να παρέχει υπερβολική εξουσία στους ίδιους τους υπαλλήλους κατά την επιλογή του προσωπικού: θα έπρεπε να διατηρήσει την πολιτική της κρίση και να μην την εμπιστευτεί στους υπαλλήλους.
Κύριε Πρόεδρε, κατ' αρχάς ο κ. Dell' Alba έχει βεβαίως δίκιο σχετικά με το πρώτο σκέλος της ερώτησής του.
Το ύφος της ερώτησης όταν τέθηκε φαίνεται πολύ διαφορετικό από το ύφος που αντιλαμβανόμαστε τώρα στο Σώμα.
Πρώτα από όλα, πρέπει να πούμε ότι οι μεταρρυθμίσεις της Λευκής Βίβλου προχωρούν.
Προχωρούν αργά, αλλά η Ρώμη δεν χτίστηκε σε μια μέρα, και πρέπει να το θυμόμαστε αυτό.
Όλοι γνωρίζουμε ότι υπάρχει ένα χρονοδιάγραμμα - στο οποίο συμφωνήσαμε όλοι και πρέπει να τηρηθεί.
Αυτό με το οποίο θα ήθελα να ασχοληθώ, προτού εξετάσω την ουσία, είναι το ζήτημα που υποβόσκει πίσω από αυτή την ερώτηση, - και αυτό θα πρέπει πράγματι να εξετάσουμε εδώ.
Μου προξενεί εντύπωση - και δεν θα είμαι τόσο διακριτική όσο ο κ. van den Berg - που το ύφος αυτής της ερώτησης φαίνεται να είναι το ίδιο με εκείνο της έκθεσης Stauner, της αρχικής έκθεσης Stauner που απορρίφθηκε ολοκληρωτικά στην Επιτροπή Ελέγχου του Προϋπολογισμού - το ίδιο ύφος που υπήρχε στην αιτιολογική έκθεση που απορρίφθηκε συνολικά από το Κοινοβούλιο.
Αναμένουμε όλοι διακαώς να δούμε μεταρρυθμίσεις, αλλά θα πάρουν χρόνο.
Η νέα Επιτροπή έχει ξεκινήσει τη θητεία της εδώ και μόλις επτά μήνες.
Εγκρίθηκε από το Ευρωπαϊκό Κοινοβούλιο με τεράστια πλειοψηφία.
Το ερώτημα που πρέπει πραγματικά να θέσουμε εδώ δεν απευθύνεται στην Επιτροπή αλλά στην Ομάδα του Ευρωπαϊκού Λαϊκού Κόμματος σχετικά με τα κίνητρα που υποκρύπτει αυτή η ερώτηση.
Μου φαίνεται ότι ελαύνεται από καθαρά πολιτικά κίνητρα, ότι προσπαθεί να υπονομεύσει το έργο που επιτελείται αναφορικά με τη μεταρρύθμιση, ότι προσπαθεί να δολοφονήσει αυτόν τον νεοσσό προτού μπορέσει να πετάξει.
Αυτό συμβαίνει επειδή υπάρχει ένα στοιχείο εντός της Ομάδας του Ευρωπαϊκού Λαϊκού Κόμματος, και δεν συμπεριλαμβάνω τον κ. Pomιs Ruiz σε αυτό, που ενδιαφέρεται να καταστρέψει τη στρατηγική της Επιτροπής, να καταστρέψει τη μεταρρύθμιση της Επιτροπής και να καταστρέψει την ΕΕ.
Και η Ομάδα του Ευρωπαϊκού Λαϊκού Κόμματος βρίσκεται υπό την ομηρία αυτού του στοιχείου στο εσωτερικό της Ομάδας.
Θεωρώ ότι αυτή η Επιτροπή είναι πολύ ανοικτή ώστε να λάβει υπόψη ορισμένες - ελπίζω όλες - τις ανησυχίες και τις επικρίσεις του Κοινοβουλίου, διότι διατυπώνουμε και επικρίσεις.
Αλλά υπάρχει ο χρόνος και ο χώρος γι' αυτό, και αυτό θα είναι όταν εξετάσουμε την απάντηση του κ. Pomιs Ruiz στη Λευκή Βίβλο.
Η Ομάδα του Κόμματος των Ευρωπαίων Σοσιαλιστών επιθυμεί να συμμετάσχει σε μια εποικοδομητική συζήτηση, διότι ενδιαφερόμαστε για το αποτέλεσμα της μεταρρύθμισης, όχι για την επίτευξη βραχυπρόθεσμου πολιτικού οφέλους που το μόνο που θα προκαλέσει είναι ζημία στην Ευρωπαϊκή Ένωση.
Θα ασχοληθώ πολύ σύντομα με την ουσία των ερωτήσεων: κατά τις ακροάσεις της Επιτροπής, το Ευρωπαϊκό Κοινοβούλιο ζήτησε περιτροπή των θέσεων Α1 και Α2 και την παύση της ανάληψης ανώτερων θέσεων βάσει της εθνικότητας.
Η Επιτροπή έλαβε θετικά μέτρα από τότε που ανέλαβε την εξουσία, διασφαλίζοντας ότι οι διορισμοί πραγματοποιούνται αξιοκρατικά.
Ασφαλώς, σε ένα πολυεθνικό θεσμικό όργανο πρέπει να είμαστε ευαίσθητοι απέναντι στους εθνικούς παράγοντες, αλλά αυτοί θα πρέπει να εξετάζονται σε μεσοπρόθεσμο και μακροπρόθεσμο πλαίσιο.
Όπως δήλωσε ο Επίτροπος, δεν μπορούμε να έχουμε μια αποτύπωση της εικόνας στα μισά της πορείας.
Θα πρέπει να ενδιαφερθούμε για τον έλεγχο των συστημάτων και όχι των ατόμων.
Ο ρόλος του Ευρωπαϊκού Κοινοβουλίου είναι να διατηρεί την Επιτροπή στα πόδια της.
Θέλουμε να βλέπουμε αξιοκρατικούς διορισμούς, όμως αυτό δεν σημαίνει ότι θα παρεμβαίνουμε και θα ρωτάμε για κάθε διορισμό ανώτερου επιπέδου.
Θα ήθελα να προβώ σε μια σύντομη παρατήρηση για τη βελτίωση της πτυχής της ισότητας των ευκαιριών στις μεταρρυθμιστικές προτάσεις της Επιτροπής.
Η ερώτηση της κυρίας Hautala ήταν πολύ εύστοχη και θα θέλαμε να λάβουμε μια απάντηση επ' αυτού.
Δεν θεωρούμε τώρα ότι οι προτάσεις προχωρούν αρκετά σε ό,τι αφορά την ενσωμάτωση της ισότητας ανδρών και γυναικών και των ίσων ευκαιριών.
Σε ό,τι αφορά τα σημεία 3 και 4 αυτής της προφορικής ερώτησης αντιλαμβάνομαι ότι η Διάσκεψη των Προέδρων συμφώνησε στις 6 Απριλίου ότι αυτές οι δύο ερωτήσεις πρέπει να αποσυρθούν.
Εάν είναι έτσι, θα ήθελα να σας ζητήσω, κύριε Πρόεδρε, να διερευνήσετε για ποιον λόγο οι υπηρεσίες δεν είχαν μέχρι σήμερα αποσύρει αυτά τα τμήματα.
Πρόκειται για ένα σοβαρό πρόβλημα.
Είναι γεγονός ότι η μεταρρύθμιση της Επιτροπής προχωρά.
Ο κ. Prodi έκανε κάποιες ανακοινώσεις σήμερα ως επικεφαλής του οργανισμού.
Και πάλι, η πλειοψηφία τους εξετάζει την κινητικότητα, αλλά θα ήθελα να ρωτήσω τον Επίτροπο για ποιο λόγο δεν αναγγέλθηκε ο ρόλος της νέας θέσης, του Διευθυντή του Οικονομικού και Πολιτικού Συμβουλίου.
Αυτή είναι μια θέση που θα θέλαμε να δούμε να αναγγέλλεται.
Τέλος, θα ήθελα να ζητήσω από την Ομάδα του Ευρωπαϊκού Λαϊκού Κόμματος να απέχει από τέτοιες πολιτικών κινήτρων και διόλου εποικοδομητικές ερωτήσεις, σαν αυτή που έχουμε ενώπιόν μας.
Έχω την πεποίθηση ότι ο κ. Pomιs Ruiz δεν θα έχει τέτοια στάση όταν θα απαντήσει σχετικά με τη Λευκή Βίβλο, αλλά σας παρακαλώ μην αφήνετε την Ομάδα σας υπό την ομηρία μιας μειοψηφίας.
Ευχαριστώ πολύ, κυρία Morgan.
Λυπούμαι που δεν διαθέτω πληροφορίες σχετικά με την ερώτηση που απευθύνατε στην Προεδρία, εν πάση περιπτώσει όμως, θα τη θέσω προκειμένου να λάβετε τη δέουσα απάντηση.
Κύριε Πρόεδρε, θα ήθελα κι εγώ να ευχαριστήσω τον Επίτροπο για την απάντησή του και, όπως άλλες γυναίκες, θα ήθελα να μάθω τους αριθμούς που αφορούν καταμερισμό ανάμεσα στους άντρες και τις γυναίκες.
Αφού η Επιτροπή στις 27 Απριλίου ασχολιόταν με μεγάλη σπουδή με τις λεπτομέρειες, μπορούμε μήπως να πληροφορηθούμε πόσοι άντρες και γυναίκες απασχολούνται στις θέσεις Α, όχι μόνο στη Α1 αλλά πόσοι καταμερίζονται στις Α1, Α2, Α3 κοκ., διότι εκεί ακριβώς έγκειται και το ενδιαφέρον.
Πάρα πολύ συχνά αποδεικνύεται ότι δεν υπάρχουν καθόλου γυναίκες στις υψηλόβαθμες θέσεις.
Σε συνάρτηση δε με αυτό, μήπως θα μπορούσαμε να πληροφορηθούμε ποια είναι η σύνθεση της ειδικής επιτροπής - η οποία πρέπει διέπεται από αντικειμενικότητα - με βάση το φύλο;
Ίσως μάλιστα και με βάση τη χώρα, αλλά εν πάση περιπτώσει με βάση το φύλο.
Ποιος θα αξιολογήσει τελικά το περί ου ο λόγος shortlisting;
Πολύ συχνά την τελική αξιολόγηση την κάνουν αποκλειστικά άντρες.
.
(ΕΝ) Κύριε Πρόεδρε, θα ήθελα να ευχαριστήσω τους αξιότιμους βουλευτές από όλες τις πλευρές του Σώματος για τις εποικοδομητικές παρεμβάσεις τους στη διάρκεια αυτής της συζήτησης.
Ίσως θα μπορούσα να αποδεχθώ τον κίνδυνο, προσπαθώντας να απαντήσω στις συγκεκριμένες ερωτήσεις που τέθηκαν, να υπάρξουν κάποιες πρόχειρες απαντήσεις εξαιτίας του χρόνου.
Κατ' αρχάς, οι ερωτήσεις του κ. Harbour, οι οποίες ήταν χαρακτηριστικά ευφυείς και εποικοδομητικές, αφορούσαν τον βαθμό στον οποίο θεωρούμε ότι έχει εκπληρωθεί η δέσμευση για την ανάπτυξη των διευθυντικών δεξιοτήτων και για απόκτηση της σχετικής παιδείας.
Θα προσδιορίσω απλώς ένα δυο σημεία που καταδεικνύουν την πρόοδο.
Δεν ισχυρίζομαι ότι είναι άψογα και αυτός ο κατάλογος δεν είναι εξαντλητικός.
Σε ό,τι αφορά την κατάρτιση, η οποία, όπως γνωρίζει ο κ. Harbour, είναι θεμελιώδης για το είδος των αλλαγών που επιθυμούμε να επιτύχουμε, το ολοκληρωμένο πρόγραμμα κατάρτισης για όλους τους διευθυντές της Επιτροπής, το οποίο θα συνεχισθεί για δύο χρόνια, ξεκινά αυτόν τον μήνα.
Δεύτερον, έχουμε ήδη δρομολογήσει τη διαδικασία της συλλογής των δηλώσεων αποστολών από κάθε Γενική Διεύθυνση.
Οι περισσότερες έχουν υποβάλει τις δικές τους.
Υπάρχει επίσης η αξιολόγηση των καθηκόντων, που θα πραγματοποιήσουμε μέσω μιας σειράς πειραματικών σχεδίων που θα αφορούν κατ' αρχάς περίπου το ένα τέταρτο των Γενικών Διευθύνσεων, και εν συνεχεία η κατάρτιση περιγραφών καθηκόντων που θα αναληφθεί κατά την περίοδο μέχρι το τέλος του φετινού Ιουλίου.
Η διαδικασία αξιολόγησης του προσωπικού, που περιλαμβάνει ασφαλώς τους διευθυντές όλων των επιπέδων, εκλεπτύνεται και στη συνέχεια θα καθιερωθεί.
Όπως δηλώνει ο κ. Harbour, ο ρόλος και η δραστηριότητα του Γενικού Γραμματέα σε όλες αυτές τις δραστηριότητες, όπως και σε πολλές άλλες, είναι αποφασιστικής σημασίας.
Θεωρώ ότι ο κ. O'Sullivan έχει εκφράσει την έντονη δέσμευσή του προς την κατεύθυνση που καθορίζει η Λευκή Βίβλος και θα αποτελέσει έναν διακεκριμένο διάδοχο του εξαιρετικά ταλαντούχου και αφοσιωμένου προκατόχου του, του κ. Trojan, ο οποίος θα αναλάβει μια νέα θέση από το τέλος του τρέχοντος μηνός.
Σε ό,τι αφορά την ενδυνάμωση των διευθυντών, το καλύτερο παράδειγμα που μπορούμε να δώσουμε είναι πως από την 1η Μαίου καθιερώσαμε τη νέα υπηρεσία εσωτερικού λογιστικού ελέγχου, την κεντρική υπηρεσία οικονομικών και σύντομα θα έχουμε την πρώτη συνεδρίαση της Επιτροπής Παρακολούθησης του Ελέγχου.
Αυτά είναι τα πρώτα κρίσιμα βήματα στην αποκέντρωση του οικονομικού ελέγχου που είναι ασφαλώς αποφασιστικής σημασίας για την ενδυνάμωση της διοίκησης όλων των επιπέδων σε ένα θεσμικό όργανο που διαχειρίζεται κονδύλια.
Ο κ. Harbour θα γνωρίζει την άποψή μου ότι, ως συνέπεια αυτής της θεμελιώδους και μετρήσιμης αλλαγής, που υπόκειται συνεχώς σε εξέταση, θα έχουμε μια επακόλουθη αλλαγή της νοοτροπίας στο ευρύτερο διευθυντικό ύφος και τη λειτουργία του Σώματος.
Τέλος, δικαίως προσδιορίζει ότι η ομαδική ηγεσία, η ομαδική εργασία και η ομαδική οικοδόμηση είναι όλες αποφασιστικής σημασίας για την αποτελεσματική λειτουργία των σύγχρονων διευθυντικών δεξιοτήτων.
Τις διαμορφώνουμε συνδυάζοντας τη διαρθρωτική αλλαγή και τη συμπληρωματική κατάρτιση, την αξιολόγηση και το σύστημα διορισμών.
Προφανώς, ο παράγοντας των περιόδων δοκιμασίας στα συμβόλαια διορισμού των διευθυντών θα αποτελέσει επίσης ένα ισχυρό συμπλήρωμα προς την κατεύθυνση που επιθυμούμε.
Ωστόσο, για να γίνει αυτό αποτελεσματικά θα χρειαστούν τροποποιήσεις στον Κανονισμό Υπηρεσιακής Κατάστασης, και αναμένω με ανυπομονησία τη συνεργασία του Κοινοβουλίου και του Συμβουλίου για να επιτευχθούν οι αλλαγές στην κοινοτική νομοθεσία που είναι απαραίτητες για τη διευκόλυνση αυτής της περαιτέρω ανάπτυξης.
Ο κ. van den Berg είχε δίκιο, και ήταν ακόμη ευγενικός και γενναιόδωρος, υποστηρίζοντας εκ νέου το γεγονός ότι η Επιτροπή πρέπει να ευθύνεται για τους διορισμούς της και τις πολιτικές προσωπικού της.
Υποθέτω ότι θα συνεχίσει μέχρι τέλους τη διερεύνησή του για τον λόγο που τέθηκε αυτή η ερώτηση.
Το μόνο που μπορώ να πω είναι ότι χαιρετίζω την ευκαιρία να παράσχω ολοκληρωμένη πληροφόρηση.
Μου υπενθυμίσατε ότι κατά τις ακροάσεις, ορθά και αποφασιστικά, αρκετοί βουλευτές αυτού του Σώματος έθεσαν το ζήτημα, και ακόμη προέβαλαν κατηγορηματικά αιτήματα για απεμπλοκή του ζητήματος της εθνικότητας στις ανώτερες θέσεις, για ολοκληρωτική εγκατάλειψη των επίσημων ή ανεπίσημων ποσοστώσεων και για περιτροπή των υπαλλήλων των θέσεων Α1 και Α2.
Αυτές είναι αρχές με τις οποίες όχι μόνο συμφώνησα τότε, μαζί με τους συναδέλφους μου στην Επιτροπή, αλλά έκτοτε επιδιώκω ενεργά να τις εφαρμόζω.
Εάν μου επιτρέπετε να επανέλθω στο σημείο που αφορά τα νέα πρότυπα και τις εξωτερικές θέσεις, ένα σημείο που απολύτως σωστά έθεσε ο κ. Dell' Alba, ο οποίος έχει καταθέσει μια ερώτηση γι' αυτά τα ζητήματα και ανυπομονώ να απαντήσω, θα πρέπει να επιστήσω την προσοχή του Σώματος στο γεγονός ότι κατά τη διάρκεια της ενασχόλησής μου με μια συγκεκριμένη υπόθεση, η οποία αφορούσε την αναχώρηση του δικού μου προϊστάμενου γραφείου, του κ. Andrew Cahn, έγινε απολύτως σαφές σε μένα ότι οι τρέχουσες ρυθμίσεις που αφορούν την έγκριση της μετακίνησης μονίμων ή έκτακτων υπαλλήλων σε εξωτερική απασχόληση δεν έχουν επαρκή διαφάνεια ή συνέπεια.
Στην πράξη, οι ενέργειες και ο αυστηρός έλεγχος που ζήτησα να εφαρμοσθούν στην περίπτωση του κ. Cahn σήμαινε ότι η περίπτωσή του αντιμετωπίσθηκε πολύ εξονυχιστικά και με τον απολύτως δέοντα τρόπο.
Δεν θεωρώ, ωστόσο, ότι η Επιτροπή, ή ακόμη και άλλα θεσμικά όργανα, θα πρέπει να βασίζονται στα προσωπικά κίνητρα των υπαλλήλων ή των Επιτρόπων και σε μάλλον ad hoc μέσα εφαρμογής των αρχών, που είναι το λιγότερο αρκετά γενικευμένα.
Κατά συνέπεια, ζήτησα από τον Γενικό Διευθυντή Διοίκησης και Προσωπικού να εκπονήσει ένα σχέδιο κανόνων που θα λαμβάνουν υπόψη τη βέλτιστη πρακτική στις διοικήσεις των κρατών μελών και άλλων διεθνών δημοσίων οργάνων και να δοθεί ακρίβεια στις διαδικασίες.
Η ύπαρξη τέτοιων κανόνων θα ήταν προφανώς ο βέλτιστος τρόπος διασφάλισης της διαφάνειας, της συνέπειας και της πρακτικής καθοδήγησης, που θα ήταν προς το συμφέρον όλων των πλευρών, ιδιαίτερα όταν, όπως μας υπενθύμισαν οι βουλευτές στη διάρκεια της συζήτησης, τα κράτη μέλη και τα θεσμικά όργανα ενδιαφέρονται όλο και περισσότερο να ενθαρρύνουν μεγαλύτερες ανταλλαγές μεταξύ των εθνικών διοικήσεων και της κοινοτικής διοίκησης και μεταξύ του δημόσιου και του ιδιωτικού τομέα.
Φυσικά, όταν θα έχω να διατυπώσω μια πρόταση για νέες και βελτιωμένες ρυθμίσεις θα την παρουσιάσω στους συναδέλφους μου στην Επιτροπή και στη συνέχεια θα την εκθέσω σε αυτό το Σώμα και στα άλλα θεσμικά όργανα για εξέταση.
Επιτρέψτε μου επ' ευκαιρία της παρέμβασης του κ. Sterckx να υπογραμμίσω την παρατήρηση που έκανα νωρίτερα, μια παρατήρηση την οποία σοφά παραδέχεται, ότι κανείς, λαμβανομένης υπόψη της ευρείας γεωγραφικής ισορροπίας για την οποία δεσμεύεται η Επιτροπή, δεν θα πρέπει να προσπαθήσει να αποκτήσει μια σταθερή αποτύπωση του προφίλ του προσωπικού στην Επιτροπή και να την παρουσιάσει καθ' οιονδήποτε τρόπο ως μια μόνιμη κατάσταση.
Μια μεταβαλλόμενη εικόνα είναι η μόνη που αντικατοπτρίζει την πλήρη αλήθεια και η Επιτροπή δεσμεύεται πλήρως να διασφαλίσει ότι θα δίδεται προτεραιότητα στην αξία και ότι θα λαμβάνεται δεόντως υπόψη η γεωγραφική ισορροπία, η οποία είναι θεμελιώδης σε ένα πολυεθνικό θεσμικό όργανο υπηρεσιών, όπως η Επιτροπή.
Σχετικά με την παρατήρηση της κυρίας Hautala, θα ήθελα απλώς να δηλώσω ότι κανένας από τους διορισμούς που ανακοινώθηκαν σήμερα δεν υπήρξε αντικείμενο εξέτασης από ομάδα, και υπάρχει ένας πολύ απλός νομικός λόγος γι' αυτό.
Ο κ. David O' Sullivan, για παράδειγμα, θα αναλάβει τη θέση του με περιτροπή, όπως προβλέπει ο Κανονισμός Υπηρεσιακής Κατάστασης.
Ομοίως, όπως προβλέπει ο Κανονισμός Υπηρεσιακής Κατάστασης, ο κ. Ricardo Levi είναι ένας έκτακτος υπάλληλος και μετακινείται μαζί με τη θέση του στα νέα του καθήκοντα.
Έτσι, από νομική και διαδικαστική άποψη, καθώς και από την άποψη της πολιτικής για την απασχόληση, η χρήση του συστήματος της ομάδας εξέτασης για τον σκοπό της προαγωγής και των διορισμών δεν απαιτείται βάσει του ισχύοντος δικαίου στην περίπτωση τέτοιου είδους διορισμών.
Θεωρώ ότι με αυτό απαντάται επίσης η παρατήρηση που διατύπωσε η κυρία Morgan επί του θέματος.
Τέθηκε επίσης το ζήτημα του διορισμού γυναικών.
Από τους 25 διορισμούς ανωτάτου επιπέδου που πραγματοποίησε αυτή η Επιτροπή από τον περασμένο Σεπτέμβριο, οι 4 αφορούσαν γυναίκες υπαλλήλους.
Προσωπικά, θεωρώ το αποτέλεσμα μέτριο.
Η κυρία Hautala και άλλοι θα γνωρίζουν τις φιλοδοξίες μου σε αυτόν τον τομέα.
Θα πω απλώς ότι εφόσον πρόκειται σχεδόν για το 20% του συνολικού αριθμού των διορισμών, βρισκόμαστε εντός των πλαισίων του στόχου σε ό,τι αφορά τη φετινή δέσμευση να διασφαλισθεί ότι θα επιτύχουμε τουλάχιστον 20% αύξηση του αριθμού των γυναικών που θα διορισθούν.
Κατά το υπόλοιπο του τρέχοντος έτους, μπορώ να δηλώσω με βεβαιότητα ότι θα διατηρηθεί τουλάχιστον αυτή η ταχύτητα.
Προφανώς, θα ήθελα να δω να την υπερβαίνουμε, διότι υπάρχει ένας μεγάλος αριθμός εξαιρετικά ικανών γυναικών, όπως επεσήμανε η κυρία Dybkjζr σε εμάς στην Επιτροπή, και θέλουμε να δούμε τη δέουσα αναγνώριση αυτής της ποιότητας.
Σε ό,τι αφορά τον γεωγραφικό περίπατο του κ. Dell' Alba σε νησιά και σε χώρες που μοιάζουν με μπότες, δηλώνω ότι ανυπομονώ να απαντήσω στην περαιτέρω ερώτησή του και να το πράξω με μεγάλη λεπτομέρεια.
Είναι σημαντικό που η νησιωτική χώρα, η μεγαλύτερη νησιωτική χώρα, δεν εξασφάλισε στη διάρκεια αυτών των μηνών της παρούσας Επιτροπής επιπρόσθετους διορισμούς βαθμού Α1 με προαγωγή.
Η χώρα σχήματος μπότας επέτυχε δύο τέτοιους διορισμούς - η ίδια χώρα επέτυχε 4 προαγωγές Α2 στην προκειμένη περίοδο, ενώ το μεγάλο νησί πέτυχε 5, από τους οποίους, εξ όσων γνωρίζω, κανένας δεν προερχόταν από την Ουαλία.
Ελπίζω αυτό να καθησυχάζει κάπως τον κ. Dell' Alba.
Η κυρία Morgan ρωτά αναπόφευκτα από τις ερημιές της Ουαλίας "Γιατί δεν υπήρχαν καθόλου Ουαλοί;"
Διότι, κυρία Morgan, μολονότι δεσμεύομαι πλήρως απέναντι στη γεωγραφική ισορροπία, αυτό θα σήμαινε για την Ουαλία να υπάρχει ένας βόρειος και ένας νότιος Ουαλός, διαφορετικά θα προκαλούσα ακόμη μεγαλύτερη δυσαρέσκεια στη χώρα που αγαπώ περισσότερο.
Αλλά η κυρία Morgan έθεσε όντως ενδιαφέροντα ερωτήματα σχετικά με τις ερωτήσεις που έχουν υποβληθεί, τα οποία χωρίς αμφιβολία θα εξετασθούν.
Θα ήθελα να πω στην κυρία Dybkjζr ότι, κατά την ολοκληρωμένη επιδίωξη της πολιτικής μας για ίσες ευκαιρίες, θα υπάρχουν αποδείξεις κατά τους επόμενους μήνες και χρόνια ότι δίδουμε προσοχή από τη στιγμή της πρόσκλησης υποβολής υποψηφιότητας μέχρι τον αρχικό διορισμό και τις προαγωγές, που θα δείχνουν ότι καταβάλλουμε σοβαρές προσπάθειες να διασφαλίσουμε ουσιαστικές αυξήσεις στον αριθμό των γυναικών όλων των ηλικιών και όλων των βαθμών που προσλαμβάνονται στην Επιτροπή.
Μπορώ να ζητήσω μόνο από τους αξιότιμους βουλευτές να αναμένουν μέχρι να είναι διαθέσιμα απτά στοιχεία.
Αλλά εάν η δέσμευση και η ισχυρή και δυναμική αφοσίωση των μελών της παρούσας Επιτροπής αποτελεί καθ' οιονδήποτε τρόπο κριτήριο, τότε θα έχουμε επιτυχία σε όλους τους τομείς.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί την Τετάρτη 17 Μαΐου 2000.
Νομικές πτυχές του ηλεκτρονικού εμπορίου
Η ημερήσια διάταξη προβλέπει τη σύσταση για τη δεύτερη ανάγνωση (A5-0106/2000), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση που καθόρισε το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου σχετικά με ορισμένες νομικές πτυχές των υπηρεσιών της κοινωνίας των πληροφοριών, ιδίως του ηλεκτρονικού εμπορίου, στην εσωτερική αγορά ("Οδηγία για το ηλεκτρονικό εμπόριο") [14263/1/1999 - C5-0099/2000 - 1998/0325(COD)] (Εισηγήτρια: η κυρία Palacio Vallelersundi).
Κύριε Πρόεδρε, με τη σύσταση που έχω την τιμή να παρουσιάζω εξ ονόματος της Επιτροπής Νομικών Θεμάτων προτείνεται η έγκριση της κοινής θέσης από την Ολομέλεια χωρίς τροπολογίες.
Οφείλω να πω ότι την ίδια στάση τήρησαν οι διάφορες πολιτικές ομάδες.
Θέλω, κύριε Πρόεδρε, να επισημάνω ότι, επικυρώνοντας αύριο την κοινή θέση του Συμβουλίου σχετικά με το ηλεκτρονικό εμπόριο, το Σώμα θα επιδείξει ευθύνη εξαιρετικά σημαντικού πολιτικού περιεχομένου και μεγάλης θεσμικής σημασίας.
Εκτός των άλλων, με την έγκριση αυτής της οδηγίας το Κοινοβούλιο κάνει ένα αποφασιστικό βήμα υπέρ της ανταγωνιστικότητας των ευρωπαϊκών επιχειρήσεων στην οικονομία on line και υιοθετεί μια απόφαση σταθμό προκειμένου τόσο οι καταναλωτές, όσο και οι επιχειρήσεις να λειτουργούν στην εσωτερική αγορά με τις ίδιες εγγυήσεις και την ίδια ευκολία που λειτουργούν και στις εγχώριες αγορές τους.
Η οδηγία διασφαλίζει στις επιχειρήσεις και στους καταναλωτές τη δυνατότητα παροχής και λήψης υπηρεσιών εκ μέρους της κοινωνίας των πληροφοριών στο σύνολο της Ευρωπαϊκής Ένωσης, που αποτελεί με αυτόν τον τρόπο ένα χώρο πραγματικά χωρίς σύνορα.
Οι ευρωπαϊκές επιχειρήσεις θα έχουν τη δυνατότητα να παρέχουν αγαθά, υπηρεσίες ή πληροφορίες στα πλαίσια της Ένωσης τηρώντας τους κανόνες του κράτους μέλους όπου έχουν την έδρα τους και κατά συνέπεια υπό κανονικές συνθήκες, χωρίς να υπόκεινται σε 14 διαφορετικά νομικά πλαίσια.
Προκειμένου να καταλήξουμε σε αυτά τα αποτελέσματα, η οδηγία εναρμονίζει συγκεκριμένους τομείς, ιδιαίτερα - για να αναφέρω τους βασικούς - τον τόπο όπου έχουν την έδρα τους οι επιχειρηματίες, τις υποχρεώσεις τους σε θέματα διαφάνειας, τις απαιτήσεις διαφάνειας στις εμπορικές επικοινωνίες, τους όρους που απαιτούνται για τη σύναψη και την εγκυρότητα των ηλεκτρονικών συμβάσεων, την ευθύνη των ενδιάμεσων του Διαδικτύου, την επίλυση των διενέξεων, καθώς και τις αρμοδιότητες των εθνικών αρχών.
Σε άλλους τομείς, η οδηγία στηρίζεται στα υφιστάμενα μέσα που στοχεύουν στη διευκόλυνση της εναρμόνισης και της αμοιβαίας αναγνώρισης των εθνικών νομοθεσιών.
Η οδηγία, κύριε Πρόεδρε, περιλαμβάνει - και αυτό είναι σημαντικό - όλες τις υπηρεσίες της κοινωνίας των πληροφοριών, τόσο από επιχείρηση προς επιχείρηση, όσο και από επιχείρηση σε χρήστη, όπως και τις υπηρεσίες που επιτρέπουν την πραγματοποίηση ηλεκτρονικών εργασιών - διαδραστική τηλεαγορά αγαθών και υπηρεσιών, καταστήματα πώλησης on line, για παράδειγμα, υπηρεσίες που παρέχονται δωρεάν, π.χ. αυτές που χρηματοδοτούνται από διαφημιστικά έσοδα ή μέσω υποστήριξης, τον τύπο on line, τις βάσεις δεδομένων, τις χρηματοπιστωτικές υπηρεσίες, τις επαγγελματικές υπηρεσίες - δικηγόρων, γιατρών ή άλλων επαγγελμάτων - τις υπηρεσίες ελεύθερου χρόνου, όπως το βίντεο κατά παραγγελία (on demand), το άμεσο μάρκετινγκ και όλες οι υπηρεσίες πρόσβασης στο δίκτυο.
Η οδηγία αποτελεί επίσης - όπως ήδη ανέφερα - ένα εξαιρετικό παράδειγμα διοργανικής συνεργασίας.
Αυτή η οδηγία είναι το προϊόν ενός εξαιρετικού ομαδικού έργου του Κοινοβουλίου, της Επιτροπής και του Συμβουλίου.
Κατά συνέπεια, η θέση του Κοινοβουλίου σε πρώτη ανάγνωση, ιδιαίτερα η αποφασιστική στήριξη της αρχής της χώρας προέλευσης, κατέστη καίριας σημασίας για το Συμβούλιο προκειμένου να αποφευχθεί η διακύβευση της ισορροπίας του κειμένου.
Σε γενικές γραμμές, η κοινή θέση ακολουθεί τους κανόνες που έθεσε το Κοινοβούλιο και με εξαίρεση κάποιες οριακές περιπτώσεις δεν προστίθενται σημαντικές τροπολογίες στο παράρτημα που περιλαμβάνει τις εξαιρέσεις αναφορικά με την εν λόγω αρχή, διατηρείται δε η ισορροπία σε ό,τι αφορά τις διατάξεις που σχετίζονται με την προστασία του καταναλωτή και σε σχέση με την ευθύνη των ενδιάμεσων.
Θέλω να εκφράσω τις ευχαριστίες μου, ως εισηγητής, για τη συνεργασία όλων των συναδέλφων μου στην Επιτροπή Νομικών Θεμάτων, και ιδιαίτερα στους υπεύθυνους των διαφόρων πολιτικών ομάδων - χαιρετίζω ιδιαιτέρως την υποστήριξη της κ. Berger και του κ. Habour της Ομάδας μου - και των άλλων θεσμικών οργάνων.
Συνεπώς, η κοινή θέση διατηρεί την ισορροπία μεταξύ των διαφόρων γενικών στόχων και των διαφόρων συμφερόντων, και για αυτόν τον λόγο δεν καταθέσαμε τροπολογίες.
Προφανώς, δεν πρόκειται για τέλειο κείμενο, θεωρούμε όμως ότι είναι ένα λογικό και αποδεκτό κείμενο, και ότι επείγει η έγκρισή του το συντομότερο δυνατό.
Δεν θα επαναλάβω - είναι όμως γεγονός - ότι ο χρόνος στο Διαδίκτυο είναι πολύ πιο σύντομος από το χρόνο που γνωρίζαμε μέχρι τώρα.
Πρέπει επίσης να καταλάβουμε ότι αυτή η οδηγία έχει προτεραιότητα προκειμένου να διασφαλιστεί η ανάπτυξη του ηλεκτρονικού εμπορίου.
Πρέπει να λάβουμε υπόψη την παγκοσμιοποίηση της οικονομίας και τον ανταγωνισμό των βορειοαμερικανικών επιχειρήσεων, το νομικό πλαίσιο της εσωτερικής αγοράς που επιζητεί, όπως στο Διαδίκτυο, τη θέσπιση ενός χώρου χωρίς εσωτερικά σύνορα·Όλα αυτά αποτελούν ενεργητικά στοιχεία της Κοινότητας σε ό,τι αφορά την ανταγωνιστικότητα των ευρωπαϊκών επιχειρήσεων.
Τέλος, η ανάπτυξη των νέων τεχνολογιών και οι καινοτομίες που σχετίζονται με την αγορά καθιστούν αναγκαία τη θέσπιση ενός νομικού πλαισίου για την ανάπτυξη του εμπορίου, τη στιγμή που, όπως κάνει αυτή η οδηγία, υπάρχουν τομείς πρόσφοροι στην αυτορρύθμιση, στην ανάπτυξη συγκεκριμένων δεοντολογικών κανόνων.
Αυτή η οδηγία συν τοις άλλοις θα δώσει σημαντικό ερέθισμα στις μικρομεσαίες επιχειρήσεις προκειμένου να στραφούν δίχως καθυστέρηση στο εμπόριο χωρίς σύνορα, πράγμα που στην παρούσα φάση δεν πράττουν λόγω της νομικής ανασφάλειας που προκαλεί η αντιμετώπιση των πολλαπλών καθεστώτων στο ευρωπαϊκό πλαίσιο.
Τέλος, πολλά κράτη μέλη νομοθετούν ήδη σε αυτά τα θέματα, και χωρίς αυτή την οδηγία, ενδεχομένως να καταλήγαμε σε μια πραγματική κατάτμηση της εσωτερικής αγοράς.
Αυτή η οδηγία εκτός των άλλων, κύριε Πρόεδρε, συνιστά ένα σημείο καμπή που θα επιδράσει σε όλες τις κοινοτικές πρωτοβουλίες που έχουν επιπτώσεις στο ηλεκτρονικό εμπόριο.
Το νομικό πλαίσιο που θεσπίζεται με αυτή την οδηγία θα διευκολύνει την υιοθέτηση άλλων κοινοτικών οδηγιών, όπως αυτές για το δικαίωμα του δημιουργού (copyright), την εμπορευματοποίηση εξ αποστάσεως χρηματοοικονομικών υπηρεσιών ή την αμφιλεγόμενη υιοθέτηση της Σύμβασης των Βρυξελλών αναφορικά με τη νομική αρμοδιότητα, και θα συμβάλει αναμφίβολα στην πρόληψη του κινδύνου ασυμβατότητας μεταξύ των εν λόγω πρωτοβουλιών και των αρχών της εσωτερικής αγοράς.
Το Κοινοβούλιο προτίθεται να παρακολουθήσει στενά τη μεταφορά και εφαρμογή της οδηγίας στις εθνικές νομοθεσίες και για τον λόγο αυτόν επέτρεψα στον εαυτό μου να συμπεριλάβει δύο συστάσεις, που εφιστούν την προσοχή στην Επιτροπή, και που ευελπιστώ ότι θα εγκριθούν αύριο, όχι στο πλαίσιο της οδηγίας, αλλά στο πλαίσιο της νομοθετικής απόφασης· μία σχετικά με τις διαδικασίες επισήμανσης και απόσυρσης των παράνομων περιεχομένων, και την άλλη σχετικά με την επεξεργασία δεοντολογικών κωδίκων.
Τέλος, κύριε Πρόεδρε - και με αυτό ολοκληρώνω - είναι συμβολικό ότι το Κοινοβούλιο εγκρίνει αυτή την οδηγία την παραμονή του εορτασμού για την 50η επέτειο της διακήρυξης του Robert Schuman, με την οποία ανήγγειλε ότι η Ευρώπη δεν θα δημιουργείτο σε μια στιγμή αλλά μέσω της επίτευξης συγκεκριμένων πραγμάτων, που θα σφυρηλατούσαν την έμπρακτη αλληλεγγύη μεταξύ πολιτών και επιχειρήσεων.
Πριν από 50 χρόνια τα συγκεκριμένα επιτεύγματα αναφέρονταν στην Ευρωπαϊκή Κοινότητα Ανθρακα και Χάλυβα· τα σημερινά, όπως επεσήμανε αυτή η οδηγία, αναφέρονται στην κοινωνία των πληροφοριών.
Συνεπώς, κύριε Πρόεδρε, πιστεύω πως αύριο για το Κοινοβούλιο θα είναι η ώρα η καλή, η ώρα η καλή που θα μπορεί να επεκταθεί στα υπόλοιπα κοινοτικά θεσμικά όργανα.
Κύριε Πρόεδρε, αξιότιμοι κυρίες και κύριοι, θέλω αρχικά να ευχαριστήσω την εισηγήτρια της οποίας η εργασία γύρω από αυτήν την πολύ δύσκολη θεματική ήταν εξαίρετη.
Η οδηγία για το ηλεκτρονικό εμπόριο είναι ένα πολύ δύσκολο θέμα, προπάντων επειδή έχουμε εν προκειμένω ένα κλασσικό παράδειγμα για το πώς η τεχνολογική ανάπτυξη και οι εξελίξεις στην αγορά ξεπέρασαν σε ταχύτητα τη νομοθεσία.
Οι νομοθετικές διαδικασίες ειδικά σε ευρωπαϊκό επίπεδο έχουν γίνει πολύ περίπλοκες και οι εξελίξεις στην αγορά πολύ πιο γρήγορες.
Ένα επιπλέον πρόβλημα που αντιμετωπίσαμε τόσο κατά την πρώτη όσο και κατά τη δεύτερη ανάγνωση όσον αφορά την εν λόγω οδηγία, ήταν η επίγνωση ότι σε πολλά πεδία η εναρμόνιση προφανώς δεν έχει αναπτυχθεί αρκετά στην ευρωπαϊκή επικράτεια.
Και τούτο διότι πολλά σημεία της συζήτησης σχετικά με την οδηγία έδειξαν ότι υπήρχαν εν προκειμένω μεγάλες ελλείψεις καθώς και μεγάλα προβλήματα.
Ως παράδειγμα θα αναφέρω μόνο τη συζήτηση για τη χώρα προέλευσης ή εναλλακτικά για τη χώρα προορισμού.
Και στις δύο περιπτώσεις, και στις δύο εναλλακτικές κινούμασταν ως νομοθέτες κατά κάποιο τρόπο σαν τον Οδυσσέα ανάμεσα στη Σκύλλα και στη Χάρυβδη, αφού και στις δύο περιπτώσεις θεσμοθετούμε το άδικο, στη μία περίπτωση για εκείνον που παρέχει την υπηρεσία και στην άλλη για εκείνον που δέχεται την υπηρεσία.
Εξάλλου ενδέχεται να δημιουργούμε με αυτό προβλήματα που εκ των υστέρων δύσκολα θα αντιμετωπισθούν στη δικαϊκή πρακτική, π.χ. όταν ξαφνικά ένας Πορτογάλος δικαστής θα πρέπει να εφαρμόσει γερμανικό δίκαιο ή αντίστροφα ακόμα και σε απλούστερες και ευτελέστερες υποθέσεις ή ένας Ισπανός δικαστής ιταλικό δίκαιο, επειδή έτσι έχει προκύψει συγκυριακά.
Ως εκ τούτου δεν θέλω να αμφισβητήσω ότι η παρούσα κοινή θέση δεν με ικανοποιεί σε όλα της τα σημεία.
Υπάρχουν πολλά σημεία τα οποία εξακολουθώ να κατακρίνω.
Από την άλλη πλευρά αυτή τη στιγμή δεν χρειαζόμαστε διαβουλεύσεις σε δεύτερη ανάγνωση ούτε διαδικασίες συνδιαλλαγής.
Το ζητούμενο είναι να καταλήξουμε γρήγορα σε μιαν απόφαση και να διαθέσουμε επιτέλους σε όσους λειτουργούν ήδη στην αγορά μια νομική ρύθμιση ακόμα και αν δεν είναι σε όλα τα σημεία τέλεια, όπως παρατήρησε δικαιολογημένα η εισηγήτρια, ακόμα και αν σε πολλά σημεία παρουσιάζει ελλείψεις.
Για τον λόγο αυτό αναμένω επίσης από την Ευρωπαϊκή Επιτροπή να παρακολουθήσει πολύ προσεκτικά την υλοποίηση της οδηγίας και να μας υποβάλλει ενδεχομένως ήδη στην παρούσα νομοθετική περίοδο συγκεκριμένες προτάσεις για τη βελτίωσή της, στην περίπτωση που αυτό παραστεί αναγκαίο.
Πιστεύω πως τότε θα έχουμε ίσως προχωρήσει στο ζήτημα της εναρμόνισης πολλών νομικών πεδίων και αναφέρω για παράδειγμα την επικείμενη εναρμόνιση του αστικού δικαίου.
Στο σημείο αυτό η Επιτροπή έχει δώσει ήδη αντίστοιχες εντολές.
Το Συμβούλιο του Τάμπερε είχε απαιτήσει γνωμοδοτήσεις τις οποίες και είχε εγκρίνει.
Πολύ σύντομα θα ασχοληθεί και το Κοινοβούλιο με το ζήτημα αυτό και πιστεύω ότι οι αποφάσεις που θα προκύψουν από την εν λόγω διαδικασία θα μπορέσουν ίσως να αποτελέσουν τη βάση για την περαιτέρω ανάπτυξη της οδηγίας για το ηλεκτρονικό εμπόριο.
Κύριε Πρόεδρε, αξιότιμε κύριε Επίτροπε, αρχικά θέλω και εγώ να εκφράσω στην εισηγήτρια τις ευχαριστίες μου και τις ευχαριστίες της πολιτικής μου Ομάδας για την έκθεση της και τη στρατηγική που προτείνει, δηλαδή να εγκρίνουμε την κοινή θέση έτσι όπως μας παρουσιάσθηκε εδώ.
Η εν λόγω στρατηγική ήταν για μας πειστική και μπορούμε να συστήσουμε στην Ολομέλεια να εγκρίνει δίχως τροπολογίες την κοινή θέση του Συμβουλίου για την οδηγία σχετικά με το ηλεκτρονικό εμπόριο.
Και τούτο επειδή θεωρούμε ότι αυτό το τόσο κομβικό στοιχείο του ευρωπαϊκού νομικού πλαισίου όσον αφορά την κοινωνία των πληροφοριών πρέπει να υλοποιηθεί το ταχύτερο δυνατόν.
Το ότι δεν χρειάζονται τροπολογίες, και αυτό θέλω να το υπογραμμίσω εδώ, κατέστη επίσης δυνατό, επειδή το Συμβούλιο - και αισθάνομαι τον πειρασμό να πω κατ' εξαίρεση - έλαβε υπόψη του πάρα πολλές από τις τροπολογίες του Ευρωπαϊκού Κοινοβουλίου που προέκυψαν από την πρώτη ανάγνωση.
Αυτό όμως δεν σημαίνει ότι δεν έχουμε και πάρα πολλές ιδέες για ενδεχόμενες βελτιώσεις και ότι δεν υπολείπονται άλλες επιθυμίες μας - αλλά και αυτό έχει ήδη αναφερθεί.
Είμαστε μεν πρόθυμοι να παραμερίσουμε τώρα τις επιθυμίες αυτές προκειμένου να ψηφισθεί και να μεταφερθεί γρήγορα η εν λόγω οδηγία, αλλά αναμένουμε και εμείς από τα κράτη μέλη ότι κατά την υλοποίηση της οδηγίας αυτής, πέρα από την αντίστοιχη επιτήρηση που θα ασκήσει η Επιτροπή, να μην λυθούν όλα εκείνα τα ζητήματα που δεν έχουν ρυθμισθεί ακόμα με απόλυτη σαφήνεια εις βάρος των αιτημάτων που εμείς θεωρούμε σημαντικά, και ιδιαίτερα της προστασίας των καταναλωτών.
Προπάντων έχω αυτή τη στιγμή κατά νου την ερμηνεία του άρθρου 1, παράγραφος 3 που η διατύπωσή του περιέχει πολλές αμφισημίες.
Θέλω να ελπίζω ότι το άρθρο αυτό δεν θα χρησιμοποιηθεί για την υπονόμευση διατάξεων του εθνικού δικαίου για την προστασία της υγείας, όπως για παράδειγμα η απαγόρευση της εξ αποστάσεως εμπορίας ορισμένων φαρμάκων.
Θεωρώ ότι δικαιολογημένα μπορούμε επίσης να αναμένουμε πως οι προβλεπόμενοι κώδικες δεοντολογίας, με τους οποίους προσφέρουμε στους συμμετέχοντες στο ηλεκτρονικό εμπόριο ένα ευρύτατο πεδίο για την αυτορρύθμιση, θα εκπονηθούν το ταχύτερο δυνατόν και πολύ περιεκτικά, με συμμετοχή των οργανώσεων για την προστασία των καταναλωτών και κατά τρόπο που θα είναι όσο το δυνατόν περισσότερο δεσμευτικός και θα προσφέρεται για την επιβολή τους.
Θεωρώ ότι και οι ρυθμίσεις που υιοθετήσαμε για την ευθύνη των provider, των ενδιάμεσων φορέων παροχής υπηρεσιών, μπορούν να θεωρηθούν πολύ γενναιόδωρες από την πλευρά μας.
Ελπίζω μόνο ότι αυτό θα πετύχει και ότι δεν θα χρειαστεί να επιφέρουμε βελτιώσεις μετά από τις πρακτικές εμπειρίες που θα αποκομίσουμε σε τρία χρόνια.
Με την έγκριση της οδηγίας για το ηλεκτρονικό εμπόριο έγινε μεν τώρα ένα πάρα πολύ σημαντικό βήμα, αλλά εξακολουθούν να λείπουν ακόμα μερικά πολύ κεντρικά στοιχεία για την επίτευξη της ηλεκτρονικής Ευρώπης.
Η κ. εισηγήτρια επεσήμανε ήδη ότι το Συμβούλιο έχει καθυστερήσει με την κοινή θέση για την εξ αποστάσεως παροχή χρηματοπιστωτικών υπηρεσιών και για το δίκαιο των πνευματικών δικαιωμάτων στην κοινωνία των πληροφοριών.
Χρειαζόμαστε επίσης ταχύτερες προόδους στη δημιουργία εξωδικαστικών διαδικασιών διαιτησίας καθώς και στις διαδικασίες εκδίκασης μικροδιαφορών.
Τέλος ελπίζω ότι η οδηγία που πρόκειται να ψηφισθεί αποτελεί μια καλή βάση για να επιτευχθούν παγκοσμίως παρόμοια καλές λύσεις.
Κύριε Πρόεδρε, η πορεία αυτής της οδηγίας σε δεύτερη ανάγνωση είναι ίσως ιστορική.
Καμία τροπολογία!
Συγχαίρω ένθερμα την εισηγήτριά μας για την αρχική στρατηγική της και ελπίζω να επιτευχθεί συνεχής συναίνεση, γεγονός που θα αποτελέσει προσωπικό της κατόρθωμα.
Δεν θεωρώ ότι υπήρξε εύκολο για καθέναν από μας, ως πολιτικών, να χαλιναγωγήσουμε το φυσικό ένστικτό μας είτε για να βελτιώσουμε είτε για να τροποποιήσουμε το κείμενο κάποιου άλλου.
Εντούτοις, ήταν μια προσεκτικά μελετημένη απόφαση.
Γνωρίζουμε ότι η πρόταση δεν είναι άψογη, αλλά η γενική ανατροφοδότηση τόσο σε μια πρόσφατη ακρόαση στην επιτροπή όσο και από εκείνους που άσκησαν πιέσεις στους βουλευτές ήταν: "ας έχουμε μια ενδεχομένως ατελή οδηγία με δυνατότητα αναθεώρησης, παρά να μην έχουμε τίποτα απολύτως".
Η ταχύτητα σε συνδυασμό με την ασφάλεια σε αυτόν τον ταχέως μεταβαλλόμενο νέο κόσμο είναι ουσιαστική.
Τώρα διαθέτουμε μια αρχική γραμμή πλεύσης, ένα σημείο αναφοράς για τις ευρωπαϊκές επιχειρήσεις που ασκούν εμπορικές δραστηριότητες στο Διαδίκτυο· μια γραμμή πλεύσης που καθιέρωσε σαφώς την αρχή της χώρας προέλευσης, ενώ προστατεύει παράλληλα το συμφέρον του καταναλωτή.
Πρόκειται για μια καλή ισορροπία.
Αυτό θα πρέπει πράγματι να ανοίξει την εσωτερική αγορά στις πολλές και αυξανόμενες ευκαιρίες που υπόσχεται το ηλεκτρονικό εμπόριο στις επιχειρήσεις κάθε μεγέθους, αλλά ιδιαίτερα στις ΜΜΕ.
Οφείλουμε να έχουμε συνεχώς στο μυαλό μας ότι το Διαδίκτυο δεν περιορίζεται στην Ευρώπη.
Είναι ασφαλώς παγκόσμιο.
Μεγάλο μέρος των συναλλαγών που πραγματοποιούν οι καταναλωτές από την Ευρώπη στο Διαδίκτυο απευθύνεται σε αμερικανικές ιστοσελίδες και στο μέλλον μπορεί κάλλιστα να απευθύνεται σε ασιατικές ιστοσελίδες.
Οι ευρωπαϊκές επιχειρήσεις πρέπει να συμβαδίζουν, και το κλειδί γι' αυτό είναι η εμπιστοσύνη.
Πρέπει να επιδιώξουμε την καθιέρωση υψηλότατης ποιότητας στις ηλεκτρονικές επιχειρήσεις στην Ευρώπη.
Οι εταιρείες που δημιουργούνται ή μεταβάλλονται προς τον συγκεκριμένο τρόπο διεξαγωγής επιχειρηματικών δραστηριοτήτων πρέπει να εξετάσουν προσεκτικά τον τρόπο λειτουργίας τους, την πληροφόρηση και τις υπηρεσίες που προσφέρουν στους καταναλωτές εάν επιθυμούν να επιβιώσουν.
Πρέπει επίσης να μεριμνήσουμε για να παράσχουμε συνεκτική νομοθεσία.
Η εμπιστοσύνη είναι ουσιαστική.
Υπάρχουν πολλές ευκαιρίες, αλλά τι γίνεται με τις απειλές;
Μόνο αυτό το σαββατοκύριακο είδαμε στο Λονδίνο τη σκοτεινή πλευρά των επικοινωνιών και της επανάστασης της πληροφορίας που δημιούργησε το Διαδίκτυο, φέρνοντας σε αμοιβαία επαφή στοιχεία της κοινωνίας, τα οποία στη συνέχεια προκάλεσαν βίαια επεισόδια στους δρόμους του Λονδίνου.
Αυτό μπορεί να αποτελεί ακραία κατάσταση, αλλά θα υπάρξουν αδίστακτα άτομα που θα στήσουν απάτες στο Διαδίκτυο.
Μια τέτοια αρνητική περίπτωση μπορεί να τινάξει στον αέρα την εμπιστοσύνη στο ηλεκτρονικό εμπόριο για χρόνια.
Το ηλεκτρονικό εμπόριο βρίσκεται σε πρώιμο στάδιο.
Χρειάζεται, ως νομοθέτες, να επαγρυπνούμε, όχι απαραιτήτως να επεμβαίνουμε, αλλά να είμαστε προσεκτικοί ως προς τις συνέπειες καθώς θα αναπτύσσεται το μέσο.
Η εισηγήτριά μας μάς πρόσφερε μια εξαιρετικά καλή βάση.
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα εμμείνει στην αρχική της πολιτική να μην υπάρξουν τροπολογίες.
Κύριε Πρόεδρε, υπάρχει η πρακτική σε αυτό το Σώμα να ευχαριστούμε και να επαινούμε τους εισηγητές, και πρέπει να ομολογήσω ότι ορισμένες φορές θεωρώ πως μπορεί και να υπερβάλλουμε.
Στην προκειμένη περίπτωση ωστόσο, θέλω να πω ότι δεν θα αποτελούσε υπερβολή εάν εγώ, εκ μέρους μου και εκ μέρους της Ομάδας μου, ευχαριστήσω και συγχαρώ ιδιαιτέρως την εισηγήτρια για το έργο της.
Ίσως θα μπορούσα επίσης, ως νέο μέλος του Κοινοβουλίου και συνεπώς της επιτροπής, να την ευχαριστήσω για το θαυμάσιο έργο που επιτελεί ως πρόεδρος της επιτροπής μας - για την αβρότητα και την ευγένεια, αλλά και την αυστηρότητα με την οποία διεκπεραιώνει το έργο της.
Κατανοώ κάπως τον Επίτροπο Bolkestein σήμερα εδώ.
Οι κοινοβουλευτικές συζητήσεις δεν χαρακτηρίζονται πάντοτε από μια εξαιρετικά ζωηρή ανταλλαγή απόψεων, αλλά φοβούμαι ότι σήμερα πρόκειται για "λιτανεία", διότι όλοι λαμβάνουμε τον λόγο και δηλώνουμε ότι συμφωνούμε με τους άλλους.
Πρόκειται, αναρωτιόμαστε, για τον θάνατο της ιδεολογίας;
Υποθέτω ότι θα μπορούσαμε να δικαιολογηθούμε με τη σκέψη ότι οι συζητήσεις μας εδώ αφορούν περισσότερο το μέσο παρά το μήνυμα.
Ασχολούμαστε με τη δημιουργία ενός νέου μέσου, το οποίο κατά συνέπεια εγείρει μια επείγουσα και έντονη ανάγκη ρύθμισης, και μάλιστα κοινής ρύθμισης σε μεγάλη κλίμακα.
Ως εκ τούτου, είναι ζωτικής σημασίας, και νομίζω ότι έχουμε όλοι δίκιο ως προς αυτό, να συνεχίσουμε τη νομοθετική ρύθμιση και να μην διακινδυνεύσουμε περιττές καθυστερήσεις στην έναρξη ισχύος της.
Εντούτοις, είμαι πολύ ευγνώμων στη συνάδελφό μου, κυρία Ahern, που είναι κι αυτή μέλος της επιτροπής, για το γεγονός ότι έθιξε απόψε ορισμένα σημεία συνεχούς ανησυχίας, και θα ήθελα να ευχαριστήσω ξανά την εισηγήτρια για το τέχνασμα με το οποίο εισήγαγε σε μια προσθήκη του ψηφίσματος τα σημεία που αφορούν τους ενδιάμεσους φορείς παροχής υπηρεσιών και τους κώδικες δεοντολογίας.
Είναι σημαντικό, και ελπίζω η Επιτροπή να το λάβει υπόψη της.
Καθώς προέρχομαι από μια εκ των πλέον απομακρυσμένων περιοχών της Ευρώπης, είναι συναρπαστικό να σκέπτομαι την πιθανότητα αυτά τα νέα μέσα να βοηθήσουν να αντιστραφεί το φαινομενικά ακατάπαυστο ρεύμα προς το κέντρο και η παρακμή των απόκεντρων περιοχών όλων των χωρών και των κοινωνιών μας.
Υπό αυτές τις συνθήκες, οφείλουμε να χαιρετίσουμε την ευκαιρία θέσπισης μιας αποτελεσματικής ρύθμισης για το ηλεκτρονικό εμπόριο.
Οφείλουμε επίσης να ενθυμούμαστε ότι υπάρχει και άλλο είδος αποκλεισμού εκτός από τον γεωγραφικό.
Υπάρχει η έλλειψη δεξιοτήτων αναφορικά με αυτές τις νέες τεχνολογίες.
Αντιμετωπίζουμε επίσης την πρόκληση - μολονότι εκτός του πεδίου της προκειμένης οδηγίας - να εξασφαλίσουμε ότι δεν θα υπάρχει αποκλεισμός των ανθρώπων λόγω άγνοιας ή έλλειψης πρόσβασης στα εργαλεία αυτού του μέσου επικοινωνίας.
Ας διασφαλίσουμε λοιπόν ότι θα εγκρίνουμε αυτή την οδηγία, αλλά ας μην ξεχνάμε και τα υπόλοιπα προβλήματα.
Κύριε Πρόεδρε, επιθυμώ να συνταχθώ και εγώ με την πολύ θερμή επιδοκιμασία της προσέγγισης της συναδέλφου μου, της κυρίας Palacio Vallelelersundi, και να την επαινέσω για τον δυναμισμό και την επιμονή με τα οποία υποστήριξε αυτή την οδηγία και την προσέγγιση που ακολουθούμε.
Αποτελεί επίσης ένδειξη της προσέγγισης που θα ακολουθήσει αυτή η επιτροπή σε όλη την επακόλουθη νομοθεσία.
Θα ήθελα να θέσω μια διαφορετική ίσως άποψη γι' αυτή τη νομοθεσία.
Είμαι ένας από τους ελάχιστους μηχανικούς στο Κοινοβούλιο, σίγουρα στην Επιτροπή Νομικών Θεμάτων που κυριαρχείται από δικηγόρους, και ορισμένες φορές μπορώ να εκφράσω μια κάπως διαφορετική άποψη.
Μου φαίνεται ότι αυτή η νομοθετική πράξη μπορεί να παρομοιασθεί στον τεχνολογικό κόσμο με το λειτουργικό σύστημα ολόκληρου του νομοθετικού πλαισίου που θεσπίζουμε στην Ευρωπαϊκή Ένωση για το ηλεκτρονικό εμπόριο.
Πρόκειται για τέτοιο λειτουργικό σύστημα, στο οποίο μπορεί να προσαρμοσθεί και πολλή άλλη βασική νομοθεσία, όπως τα δικαιώματα του δημιουργού, η κοινωνία της πληροφορίας και οι εξ αποστάσεως πωλήσεις χρηματοπιστωτικών υπηρεσιών.
Όλα αυτά τα στοιχεία ενσωματώθηκαν στο συνολικό πλαίσιο αυτής της οδηγίας.
Ουσιαστικά λοιπόν αυτή είναι η κεντρική αρχή.
Διστάζω να την ονομάσω Windows διότι προκαλεί μάλλον δυσάρεστα ανταγωνιστικά ζητήματα στις μέρες μας, αλλά όσοι από σας είστε ειδικοί της πληροφορικής θα γνωρίζετε τι εννοώ όταν χρησιμοποιώ τη λέξη "Linux" .
Για όσους από σας δεν είστε πολύ γνώστες των ζητημάτων της τεχνολογίας, το Linux είναι ανταγωνιστικό πρόγραμμα των Windows το οποίο κατέχουν και αναβαθμίζουν οι χρήστες.
Κατ' ουσίαν για κάτι ανάλογο πρόκειται και εδώ.
Έχουμε ένα σύστημα που θα λειτουργεί από τους χρήστες, και η παρατήρηση που θέλω να κάνω απόψε αναφορικά με το μελλοντικό σκεπτικό μας, διότι είμαστε σίγουροι ότι θα εγκριθεί αυτή η οδηγία, είναι να δηλώσω στην Επιτροπή ότι χρειάζεται να έχουμε μια πολύ ολοκληρωμένη και ταχύτατη ανατροφοδότηση από τους χρήστες για τα προβλήματα και τα ζητήματα που θα αντιμετωπίσουν κατά τη χρήση αυτής της οδηγίας.
Σαφώς, ο κόσμος του Διαδικτύου θα αποτελεί το πλέον ενδεδειγμένο μέρος για να καθιερώσει κάτι τέτοιο η Επιτροπή.
Θέλουμε να γνωρίζουμε τα ζητήματα όταν οι κυβερνήσεις των κρατών μελών εμποδίζουν τις συναλλαγές.
Θέλουμε να γνωρίζουμε όταν η οδηγία ελέγχεται στα δικαστήρια.
Θέλουμε να γνωρίζουμε πού έχουν προβλήματα οι καταναλωτές και πού θεωρούν ότι τα δικαιώματά τους δεν προστατεύονται.
Θέλουμε να γνωρίζουμε για ορισμένες από τις ειδικές περιπτώσεις που δεν στάθηκε δυνατό να καλυφθούν αυτή τη φορά, όπως τα τυχερά παίγνια - την επίδραση στις εθνικές λαχειοφόρες αγορές - τα φαρμακευτικά προϊόντα και τα βιβλία, τα πραγματικά προβλήματα που αντιμετωπίζουν οι χρήστες.
Όλα αυτά χρειάζεται, όπως προτείνω, να καλυφθούν με την ανατροφοδότηση.
Η τελευταία παρατήρηση που θέλω να διατυπώσω αφορά την ταχύτητα.
Η κυρία Palacio αναφέρθηκε στην εισαγωγή της στα χρόνια του Διαδικτύου και στην ταχύτητα της προσέγγισης.
Η Επιτροπή και το Συμβούλιο μας έθεσαν την πρόκληση να ολοκληρώσουμε την εξέταση αυτής της οδηγίας το συντομότερο δυνατόν.
Δηλώνω και στους δύο, και ιδιαιτέρως στους παριστάμενους εκπροσώπους του Συμβουλίου, ότι ανταποκριθήκαμε σε αυτή την πρόκληση και τώρα αναμένουμε από τις κυβερνήσεις των κρατών μελών να κινηθούν με την ίδια ταχύτητα προκειμένου να μεταφερθεί αυτή η οδηγία στο εθνικό επίπεδο.
Ενθαρρύνουμε την Επιτροπή και το Συμβούλιο να μας διαβιβάσουν τα εναπομείναντα τμήματα αυτής της νομοθεσίας το συντομότερο δυνατόν, διότι αυτό χρειάζεται η Ευρώπη.
Κύριε Πρόεδρε, θέλω και εγώ να προσθέσω τα συγχαρητήριά μου στην εισηγήτρια.
Δεν υπάρχει αμφιβολία πως το έργο του Κοινοβουλίου αύριο είναι να υπερψηφίσει ομόφωνα, χωρίς περαιτέρω καθυστέρηση, την έκθεση.
Η Επιτροπή, το Κοινοβούλιο και το Συμβούλιο είχαν άφθονο χρόνο να συζητήσουν και να ανταλλάξουν απόψεις τόσο στην πρώτη όσο και στην δεύτερη ανάγνωση και, όπως δήλωσε η εισηγήτρια, η πλειονότητα των απόψεων του Κοινοβουλίου παρουσιάζεται τώρα στην κοινή θέση του Συμβουλίου.
Πρόκειται κατά συνέπεια για μια ισορροπημένη πρόταση.
Ας θυμηθούμε ότι η έκτακτη Σύνοδος Κορυφής της ΕΕ στη Λισσαβόνα τον Μάρτιο μας θέτει νέους στόχους και προθεσμίες για να βελτιώσουμε τη χρήση του Διαδικτύου και να ενισχύσουμε την ανταγωνιστικότητα της Ευρώπης στην οικονομία της γνώσης.
Τούτο συνεπώς σημαίνει ότι χρειάζεται να δημιουργήσουμε ένα σαφές και απλό, προβλέψιμο και συνεκτικό νομικό πλαίσιο για το ηλεκτρονικό εμπόριο.
Αποτελεί τώρα οικονομική και πολιτική επιταγή.
Η οδηγία θα έχει σημαντική επιτυχία για τη δημιουργία του απαραίτητου πλαισίου για την παροχή της εμπιστοσύνης που επιθυμούν τόσο οι επιχειρήσεις, όσο και οι καταναλωτές για τη μεγιστοποίηση του δυναμικού των ηλεκτρονικών εμπορικών δραστηριοτήτων.
Από το πλήθος των επιστολών και των σχολίων που έλαβα ως μέλος της Επιτροπής Νομικών Θεμάτων, γνωρίζω ότι δεν είναι δυνατό να ικανοποιήσουμε όλες τις ενδιαφερόμενες πλευρές.
Υπάρχουν ακόμη ανησυχίες, αλλά θεωρώ ότι το Συμβούλιο, η Επιτροπή και το Κοινοβούλιο βρήκαν τη σωστή ισορροπία μεταξύ της ανάγκης να προστατευθεί η δημόσια πολιτική και οι καταναλωτές και ταυτόχρονα να προωθηθεί και να υποστηριχθεί η ανάπτυξη των ηλεκτρονικών εμπορικών δραστηριοτήτων.
Κατά συνέπεια, συστήνω σθεναρά το Κοινοβούλιο να επιδοκιμάσει και να εγκρίνει την έκθεση της κυρίας Palacio, που αντιπροσωπεύει μια κοινή θέση.
Το πράττουμε αυτό έχοντας πλήρη συνείδηση ότι η ηλεκτρονική οικονομία εξελίσσεται με ταχύ ρυθμό.
Γινόμαστε μάρτυρες στον 21ο αιώνα μιας επανάστασης αντίστοιχης της βιομηχανικής επανάστασης.
Αυτό σημαίνει ότι, ως δημιουργοί πολιτικής και θεσμικά όργανα, πλέουμε ακόμη σε άγνωστα νερά.
Χρειάζεται επομένως να συνεχίσουμε, όπως δήλωσε ο κ. Harbour να έχουμε πλήρη διαβούλευση και συζήτηση, τόσο για τα εκκρεμή όσο και για τα ανακύπτοντα ζητήματα που αφορούν τις επιχειρήσεις και τους καταναλωτές.
Πιο συγκεκριμένα, τούτο είναι απαραίτητο, δεδομένης της παγκόσμιας φύσης του ηλεκτρονικού εμπορίου.
Διαθέτουμε σε αυτή την οδηγία ένα άρθρο που μας επιτρέπει να πράξουμε κάτι τέτοιο.
Το άρθρο 21 της κοινής θέσης προβλέπει τη δυνατότητα αναθεώρησης και θα πρέπει να χρησιμοποιήσουμε τον μέχρι τότε χρόνο για να εμβαθύνουμε και να επεκτείνουμε τη γνώση μας σε αυτόν τον αποφασιστικής σημασίας τομέα για την ευρωπαϊκή οικονομία.
Θα ήθελα να προειδοποιήσω να μην επιδείξουμε αυτοϊκανοποίηση.
Χρειάζεται να συνεχίσουμε τη διαβούλευση με τα ενδιαφερόμενα μέρη σε αυτή τη συζήτηση και χρειάζεται να διασφαλίσουμε ότι το αποτέλεσμα θα είναι μια εθνική νομοθεσία, και ότι θα παραγάγουμε σαφή, κατάλληλη και ταχεία νομοθεσία.
Κύριε Πρόεδρε, κύριε Επίτροπε, το ηλεκτρονικό εμπόριο προσφέρει μία εξαιρετική ευκαιρία στην Ευρωπαϊκή Ένωση προκειμένου να ενισχυθεί η ανάπτυξη, να αυξηθεί η ανταγωνιστικότητα της βιομηχανίας και να δημιουργηθούν νέες θέσεις απασχόλησης.
Το νομικό πλαίσιο της εσωτερική αγοράς παίζει ένα αποφασιστικό ρόλο στις προσπάθειες αυτές.
Η πρόταση που συζητούμε καταργεί ορισμένα από τα σημερινά εμπόδια και αντιμετωπίζει την ανασφάλεια που διακατέχει ακόμα και σήμερα τις επιχειρήσεις στον τομέα του ηλεκτρονικού εμπορίου, ανασφάλεια η οποία επικρατεί εδώ και πάρα πολύ καιρό, καθώς το Συμβούλιο χρειάσθηκε ένα χρόνο σχεδόν προκειμένου να λάβει θέση.
Αλλά και η οδηγία περί πνευματικών δικαιωμάτων έχει υποβληθεί στο Συμβούλιο εδώ και περισσότερο από ένα χρόνο, το Φεβρουάριο του 1999 για την ακρίβεια.
Καθώς οι εξελίξεις είναι ταχύτατες, η καθυστέρηση αυτή δεν είναι προς το συμφέρον ούτε των επιχειρήσεων, ούτε των καταναλωτών.
Το Κοινοβούλιο εργάζεται πολύ ταχύτερα.
Η αρχή της χώρας προέλευσης αποτελεί ένα από τα θεμέλια της εσωτερικής αγοράς.
Είναι λοιπόν προφανές ότι η αρχή αυτή οφείλει να γίνεται σεβαστή και για το διασυνοριακό ηλεκτρονικό εμπόριο.
Με ανησυχεί ωστόσο το γεγονός ότι θα ισχύει για την ώρα αποκλειστικά για το εμπόριο μεταξύ επιχειρήσεων (business to business).
Για το εμπόριο on line απευθείας με τους πελάτες ετοιμάζονται αυτή τη στιγμή κάποιες αναθεωρήσεις του διεθνούς ιδιωτικού δικαίου.
Στα πλαίσια αυτά είναι ζωτικής σημασίας να γίνεται η διευθέτηση των διαφορών όσο περισσότερο γίνεται εξωδίκως, διότι οι προσφυγές στην δικαιοσύνη είναι συνήθως μακρές και πολυδάπανες.
Για αυτό καλώ την Ευρωπαϊκή Επιτροπή να υποστηρίξει πρωτοβουλίες προς αυτή την κατεύθυνση.
Λυπούμαι που η παρούσα οδηγία δεν συζητείται από κοινού και συγχρόνως με την οδηγία περί πνευματικών δικαιωμάτων.
Το λέω αυτό διότι υπάρχουν αντιφάσεις μεταξύ των δύο οδηγιών όσον αφορά την αστική ευθύνη των παρεχόντων υπηρεσιών.
Τι προτίθεται να πράξει ο επίτροπος προκειμένου να υπάρξουν σαφείς και νομικώς ακλόνητες θέσεις σχετικά με τους παρέχοντες υπηρεσίες;
Παρακαλώ δώστε μου μία απάντηση στο ερώτημα αυτό.
Κύριε Πρόεδρε, θα ήθελα να ευχαριστήσω την εισηγήτρια για την εργασία της.
Δεν ήμουν από τα άτομα εκείνα που συμφώνησαν με τη συναίνεση στην επιτροπή για τη μη υποβολή τροπολογιών.
Αυτό δεν σημαίνει ότι δεν εκτίμησα το πολύ αξιόπιστο έργο της και θα ήθελα να την ευχαριστήσω επίσης πολύ θερμά για το γεγονός ότι έλαβε δεόντως υπόψη της τις ανησυχίες που εξέφρασα στην επιτροπή, ιδιαίτερα την ευθύνη των ενδιάμεσων φορέων παροχής υπηρεσιών, τους κώδικες δεοντολογίας και τη συμμετοχή των καταναλωτών.
Χωρίς την εμπιστοσύνη του καταναλωτή το ηλεκτρονικό εμπόριο δεν έχει μέλλον.
Αυτό είναι ουσιαστικό· μια οριζόντια νομοθεσία που θα αφορά το σύνολο του Διαδικτύου και την εμπορική βιωσιμότητά του.
Αν δεν διαθέτουμε την εμπιστοσύνη του καταναλωτή και δεν μπορούμε να αντιμετωπίζουμε με ταχύτητα το παράνομο περιεχόμενο χωρίς να καταφεύγουμε σε εκτενείς δικαστικές υποθέσεις, δεν θα έχουμε το είδος των βασικών κανόνων που χρειάζονται και απαιτούν οι πολίτες και οι καταναλωτές.
Αναφέρθηκε ήδη σήμερα εδώ η ανάγκη αναθεώρησης.
Προτού ακόμη εγκρίνουμε την οδηγία μιλάμε για αναθεώρηση, και το θεωρώ πολύ συνετό.
Η Επιτροπή χρειάζεται να ασχολείται ήδη, προτού εγκρίνουμε πλήρως την οδηγία ως μια ευρωπαϊκή οδηγία, με ορισμένες από τις ανησυχίες που εκφράστηκαν απόψε εδώ, ιδιαίτερα με εκείνες που αφορούν το παράνομο περιεχόμενο και την αποδοχή του καταναλωτή.
Θα ήθελα τέλος να ευχαριστήσω ξανά την εισηγήτρια για το γεγονός ότι έλαβε υπόψη της τις σοβαρές ανησυχίες που εκφράσαμε στην επιτροπή.
Κύριε Πρόεδρε, με την χωρίς τροπολογίες έγκριση της κοινής θέσης του Συμβουλίου, το Ευρωπαϊκό Κοινοβούλιο απαντά στις προκλήσεις της τρέχουσας αλλαγής, στις απαιτήσεις της "νέας οικονομίας" , θέτοντας επιτέλους κανόνες στη χρήση του Διαδικτύου ως μέσου για την ανταλλαγή αγαθών και την παροχή υπηρεσιών.
Δεν θα σταθώ στις νομικο-τεχνικές λεπτομέρειες, για τις οποίες μίλησε ήδη με τη συνήθη της ικανότητα η εισηγήτρια, κυρία Palacio, την οποία ευχαριστώ γιατί επέτυχε να καθοδηγήσει με μεγάλη επιδεξιότητα τη νομοθετική διαδικασία αυτής της οδηγίας.
Θέλω να διατυπώσω έναν άλλο συλλογισμό.
Η "νέα οικονομία" είναι μια πραγματικότητα με την οποία το ευρωπαϊκό οικονομικό και κοινωνικό μοντέλο πρέπει να αναμετρηθεί, καταφέρνοντας να εκμεταλλευτεί όλες τις δυνατότητες ανάπτυξης και νέας απασχόλησης που αυτή μπορεί να προσφέρει.
Βιώνουμε μια νέα βιομηχανική επανάσταση, και για το λόγο αυτό η υλική συγκρότηση της ευρωπαϊκής οικονομίας απαιτεί νομικές δομές, και εμείς αύριο θα ανταποκριθούμε σε αυτήν την απαίτηση.
Η απουσία τους θέτει εμπόδια στην ανάπτυξη.
Είναι αλήθεια ότι η εσωτερική αγορά είναι μια πραγματικότητα, ότι οι θεμελιώδεις ελευθερίες που η Συνθήκη της Ρώμης υπεδείκνυε ως έναν προς επίτευξη στόχο έχουν υλοποιηθεί, αλλά ενώ στο παρελθόν η οικοδόμηση της εσωτερικής αγοράς ήταν ένας άμεσος αυτοσκοπός που θα επέτρεπε την οικονομική ανάπτυξη, σήμερα τίθενται νέες προκλήσεις σε μια αγορά η οποία, εξαιτίας της παγκοσμιοποίησης, έρχεται αντιμέτωπη με τον υπόλοιπο πλανήτη.
Το ευρωπαϊκό οικονομικό και κοινωνικό πρότυπο - που στηρίζεται στην κοινωνική οικονομία της αγοράς - μπορεί κάλλιστα να αντέξει στην παγκόσμια αντιπαράθεση, υπό τον όρο ότι θα καταφέρει να ανανεωθεί καταργώντας όλες τις άχρηστες δυσκαμψίες που εν μέρει το καθιστούν ακόμα αδύναμο.
Δεν αρκεί πλέον να δημιουργήσουμε μια αγορά ανεξάρτητα από το ποια θα είναι η φύση της: η εσωτερική αγορά πρέπει να είναι ανταγωνιστική, να διαθέτει δηλαδή κανόνες που θα επιτρέπουν στις επιχειρήσεις να παράγουν και να ανταλλάσσουν αγαθά και υπηρεσίες ποιότητας, με κόστος που θα συμβαδίζει με εκείνο των ανταγωνιστών.
Σε αυτό συνίσταται η ιστορική καμπή του ηλεκτρονικού εμπορίου: μια ιστορική καμπή που ίσως να μην καταλαβαίνουμε πλήρως πόσο σημαντική είναι, ούτε και το πού θα μας οδηγήσει.
Ας αναλογιστούμε μονάχα τα σημεία σχετικά με τα οποία εργαστήκαμε κατά τη διάρκεια των προηγούμενων ετών: το πρόβλημα των κεφαλαίων επιχειρηματικών συμμετοχών, τις υπηρεσίες υψηλής επαγγελματικής αξίας, τα μέσα για να παράγουμε καινοτομία, την προστασία της πνευματικής και βιομηχανικής ιδιοκτησίας.
Όλα αυτά μέλλεται όχι μόνο να αναμορφωθούν, αλλά, σε πολλές περιπτώσεις, ακόμα και να μετατραπούν πλήρως.
Και κάνω την εξής πονηρή σκέψη: τι θα γίνει με τους εθνικούς μικροπροστατευτισμούς που έχουμε παρατηρήσει κατά τη διάρκεια των τελευταίων ετών;
Έτσι λοιπόν, στα πλαίσια αυτής της επαναστατικής συγκυρίας, πρέπει να επαναξιολογηθούν πολλά θέματα, για τα οποία τρέφει ιδιαίτερη αδυναμία το Ευρωπαϊκό Λαϊκό Κόμμα.
Η κοινωνική οικονομία της αγοράς σημαίνει επίσης αλληλεγγύη και ενδιαφέρον για τις ασθενέστερες ομάδες της κοινωνίας, οι οποίες, στη βιομηχανική επανάσταση που προκάλεσε το Διαδίκτυο, είναι τώρα και εκείνες που δεν γνωρίζουν τη χρήση του ηλεκτρονικού υπολογιστή.
Αυτή ακριβώς η δυνατότητα ανάπτυξης είναι η πρόκλησή μας για το μέλλον!
Κύριε Πρόεδρε, θέλω να αρχίσω εκφράζοντας τις θερμές ευχαριστίες μου, τόσο προς τον εισηγητή όσο και προς την Επιτροπή για τον εξαιρετικό τρόπο που χειρίζονται αυτό το δύσκολο μεν, πολύ σημαντικό δε θέμα.
Οι νέες τεχνολογίες αλλάζουν με γοργούς ρυθμούς τη ζωή μας και, μαζί με το νέο νόμισμα, μπορούν να διαμορφώσουν μια εντελώς καινούρια Ευρώπη.
Όμως, δεν είμαστε μόνοι μας στον κόσμο - το ηλεκτρονικό εμπόριο συνεπάγεται τον ανταγωνισμό, όχι μόνο μεταξύ των επιχειρήσεων, αλλά, επίσης και μεταξύ των πολιτικών.
Οι εσφαλμένοι κανονισμοί, τα παλαιά ή τα καινούρια εμπόδια μπορούν να έχουν ως αποτέλεσμα το να αποτύχουμε να εκμεταλλευτούμε την ιστορική ευκαιρία μας για μια νέα ελευθερία και πρόοδο.
Η ανάπτυξη της τεχνολογίας των πληροφοριών προσφέρει νέες δυνατότητες για τη διάδοση, με έναν απλό και φθηνό τρόπο, της πληροφορίας και για να επικοινωνήσουμε.
Δεν πρέπει να επιβληθούν περισσότεροι περιορισμοί στην μέσω των εκπομπών ευρείας ζώνης, του ηλεκτρονικού ταχυδρομείου και του Διαδικτύου, αυξανόμενη ροή των πληροφοριών, από ό,τι γίνεται στην παραδοσιακή ροή των πληροφοριών και των δυνατοτήτων επικοινωνίας.
Η αρχή που πρέπει να διέπει τη νέα τεχνολογία είναι ότι όλοι έχουν μεγάλα περιθώρια εκμετάλλευσής της, καθώς και των πλεονεκτημάτων που προσφέρει, όπως και ότι όλοι είναι υπεύθυνοι για αυτό που κάνουν.
Η δημοκρατία πρέπει να έχει ως εφαλτήριο την προάσπιση της ελευθερίας του λόγου και όχι τον περιορισμό της.
Η επικοινωνία δεδομένων θα πρέπει να αντιμετωπίζεται με τον ίδιο τρόπο όπως οποιοδήποτε άλλο μέσο επικοινωνίας.
Σε ένα σημείο της αιτιολογικής έκθεσης, και συγκεκριμένα στο 48, ορίζεται ότι η οδηγία δεν θίγει τη δυνατότητα των κρατών μελών να θέτουν ως προϋπόθεση στους προμηθευτές υπηρεσιών, οι οποίοι αποθηκεύουν πληροφορίες που προέρχονται από τους χρήστες των υπηρεσιών τους, την παρεμπόδιση μιας ορισμένης μορφής παράνομης δραστηριότητας.
Πρότεινα να διαγραφεί αυτή η φράση, καθώς δεν έχει καμία σχέση με τα κριτήρια τα σχετικά με τις δυνατότητες επιβολής περιορισμών.
Τα κράτη μέλη δεν είναι κατάλληλα για να το καθορίσουν αυτό, ή να απαιτούν ευθύνες από τους προμηθευτές υπηρεσιών για το καθαυτό περιεχόμενο των πληροφοριών.
Είναι εξίσου παράλογο όπως αν ανετίθετο σε έναν ιδιοκτήτη καφετέριας η ευθύνη να ελέγχει τι συζητείται στον χώρο της καφετέριας.
Υπάρχει κανείς που επιθυμεί τη δημιουργία μιας ωφελιμιστικής κοινωνίας ελέγχου;
Δεν το πιστεύω.
Αυτός είναι και ο λόγος που στηρίζω την τροπολογία αριθ.
1, η οποία θεωρώ ότι είναι πολύ σημαντική και εξετάζει αυτό ακριβώς το θέμα.
Το ηλεκτρονικό έγκλημα, γνωστό ως cyber crime, θα πρέπει, κατά τη γνώμη μου, να αντιμετωπιστεί με καλύτερες αστυνομικές εργασιακές μεθόδους και όχι μέσω της νομοθεσίας, η οποία ενέχει τον κίνδυνο περιορισμού θεμελιωδών δημοκρατικών αξιών.
Ήρθε η ώρα να υλοποιήσουμε τις αποφάσεις σχετικά με την ποιοτική σήμανση και να βρούμε, σε συνεργασία με τους προμηθευτές υπηρεσιών, πρακτικά αποτελεσματικούς κώδικες συμπεριφοράς, χωρίς, όμως, αυτό να αποτελέσει αιτία να αυξήσουμε το κόστος για τους καταναλωτές, ή να δημιουργήσουμε μια δαπανηρή γραφειοκρατία.
Σ' αυτόν τον τομέα, το ρητό για τη συνέχιση του έργου της ανάπτυξης πρέπει να είναι ελευθερία με υπευθυνότητα.
Κύριε Πρόεδρε, αξιότιμοι συνάδελφοι, και εγώ επιθυμώ να συγχαρώ καταρχάς την εισηγήτρια για την έκθεσή της και τη στρατηγική που μας προτείνει.
Χαιρετίζω τη σύσταση της εισηγήτριας να μην υπάρχουν τροπολογίες για την κοινή θέση.
Όλες οι σύγχρονες δημοσκοπήσεις αποδεικνύουν το μεγάλο δυναμικό που διαθέτουν οι ηλεκτρονικές εμπορικές συναλλαγές για την οικονομία.
Οι προηγούμενοι ομιλητές το επεσήμαναν αυτό ήδη παραστατικά και δεν χρειάζεται να επαναλάβω το θέμα αυτό ή αυτή την πτυχή του.
Στις ηλεκτρονικές εμπορικές συναλλαγές η Ευρώπη εξακολουθεί να υστερεί κατά πολύ έναντι της Αμερικής.
Υπάρχει ωστόσο μια συγκεκριμένη ευκαιρία να καλυφθεί η διαφορά.
Στην Ευρώπη υπάρχει αυτή την εποχή μεγάλο ρεύμα όσον αφορά την ίδρυση επιχειρήσεων στο Internet.
Θ πρέπει να υποστηρίξουμε και από πολιτική άποψη την εξέλιξη αυτή.
Θα πρέπει να μεριμνήσουμε για περισσότερο ανταγωνισμό στις τοπικές αγορές τηλεφωνίας, έτσι ώστε οι σύνδεση με το Internet να γίνει ακόμα πιο φτηνή.
Σε συνάρτηση με αυτά θέλω να ευχαριστήσω την Επιτροπή, τον κ Bolkestein, τον συνάδελφό του κ. Liikanen, του οποίου η εργασία ήταν εξαίρετη όσον αφορά το πακέτο για τις τηλεπικοινωνίες που μας υπέβαλε στο Κοινοβούλιο πριν από λίγους μήνες.
Ευχαριστούμε πολύ.
Πιστεύω ότι στον συγκεκριμένο τομέα είναι πολύ καλή η πολιτική που ασκείται.
Σε ευρωπαϊκό επίπεδο, η δημιουργία της ευρωπαϊκής εσωτερικής αγοράς και η καθιέρωση του ευρώ αποτελούν μεν αποφασιστικής σημασίας παράγοντες για την προώθηση του ηλεκτρονικού εμπορίου.
Αλλά οι ηλεκτρονικές εμπορικές συναλλαγές θα προωθηθούν περαιτέρω αν ψηφίσουμε αύριο ένα νομικό πλαίσιο για το ηλεκτρονικό εμπόριο στην ευρωπαϊκή επικράτεια.
Πρόκειται για ένα σαφές μήνυμα.
Θα αποδειχθεί ότι η Ευρώπη είναι ικανή και ανοικτή για την προώθηση του Internet, ως μιας νέας μορφής επικοινωνιών και εμπορίου.
Πιστεύω ότι αποτελεί καλό μήνυμα και απέναντι σε επενδυτές του εξωτερικού.
Όσον αφορά το περιεχόμενο της οδηγίας, θέλω να υπογραμμίσω μόνο ένα κομβικό σημείο που αναφέρθηκε εν μέρει και από τους προλαλήσαντες.
Πρόκειται για το ερώτημα ποιοι είναι εκείνοι οι κανόνες που θα πρέπει να τηρεί ένας web-trader ένας έμπορος του web, όταν προβαίνει σε διασυνοριακές συναλλαγές.
Η οδηγία προβλέπει εν προκειμένω την αρχή της τήρησης της νομοθεσίας της χώρας προέλευσης.
Με αυτό εννοείται ότι αυτός που προσφέρει τις υπηρεσίες του υπόκειται στον έλεγχο και στη νομοθεσία του κράτους όπου είναι εγκατεστημένη η επιχείρησή του.
Στόχος είναι εδώ να μην είναι αυτός αναγκασμένος να ασχοληθεί με τις διάφορες νομικές διατάξεις των πολλών και διαφόρων κρατών όπου είναι εγκατεστημένοι οι πελάτες του.
Αποτέλεσμα είναι μια ουσιαστική εξοικονόμηση δαπανών για το εμπόριο.
Ωστόσο, έτσι δημιουργείται μια νέα κατάσταση στην οποία θα πρέπει να προσαρμοσθούν η οικονομία και οι η εθνική νομοθεσία.
Οι διαφορετικές διατάξεις στα κράτη μέλη, π.χ. στον τομέα του ανταγωνισμού θα οδηγήσουν στην άνιση αντιμετώπιση των παρόχων υπηρεσίες στο Διαδίκτυο εντός της Ευρωπαϊκής Ένωσης.
Τούτο απαιτεί σε μεγάλο βαθμό αλλαγές στη νομοθεσία και εν μέρει ευρύτερη εναρμόνιση.
Στη Γερμανία για παράδειγμα πρέπει να καταργηθεί ο νόμος περί εκπτώσεων καθώς και η διάταξη περί προσθηκών.
Χαίρομαι που η οδηγία περιέχει και ρήτρα αναθεώρησης.
Παρακαλώ εν προκειμένω την Επιτροπή να την πάρει πολύ σοβαρά.
Φυσικά, και εμείς στο Κοινοβούλιο θα παρακολουθούμε με μεγάλη προσοχή τις εξελίξεις στο ηλεκτρονικό εμπόριο και σε μερικά χρόνια θα υποστηρίξουμε αντίστοιχα τις προτάσεις της Επιτροπής για την αναθεώρηση της οδηγίας.
Κύριε Πρόεδρε, θα ήθελα προτού διατυπώσω τις λίγες παρατηρήσεις μου να επαναλάβω τα σχόλια άλλων ομιλητών ευχαριστώντας την κυρία Palacio για την εργασία που πραγματοποίησε σε αυτή την έκθεση.
Δεν πρόκειται απλώς για το γεγονός ότι δεν προτείνει καμία τροπολογία - μολονότι αποτελεί παράδειγμα το οποίο θα μπορούσαν να εκμεταλλευθούν ορισμένοι εισηγητές - αλλά πρόκειται περισσότερο για το γεγονός ότι αναγνώρισε την ύψιστη σημασία της προώθησης αυτής της νομοθεσίας και της ένταξής της στο γραπτό δίκαιο.
Όπως αναφέρθηκε απόψε, το ηλεκτρονικό εμπόριο και οι επιχειρήσεις σε απευθείας σύνδεση αναπτύσσονται ταχύτατα, και είναι πολύ σημαντικό να θεσπίσουμε ένα νομοθετικό πλαίσιο στην Ευρώπη, εντός του οποίου να μπορούν να αναπτυχθούν και να ευδοκιμήσουν.
Πράγματι, όπως δήλωσε η κυρία Wallis, πρέπει να ενθυμούμαστε ότι δεν περιορίζονται μόνο στην Ευρώπη.
Πρόκειται στην πραγματικότητα για μια παγκόσμια βιομηχανία, και θέλουμε να δούμε την καθιέρωση ενός σωστού πλαισίου σε όλον τον κόσμο.
Είναι πάντοτε εύκολο να επιδεικνύουμε σύνεση κατόπιν εορτής, και αναμφίβολα εάν προχωρήσουμε ταχέως, ίσως δεν επιτύχουμε ένα 100% ικανοποιητικό αποτέλεσμα.
Αποτελεί ένα από τα ενδιαφέροντα χαρακτηριστικά του κοινοτικού νομοθετικού συστήματος, το γεγονός ότι είναι σχετικά εύκολη η υποβολή τροποποιητικής νομοθεσίας.
Αυτό μπορεί να γίνει γρήγορα, εάν θεωρηθεί απαραίτητο, όπως επεσήμανε ο κ. Lehne.
Έτσι δεν υπάρχει λόγος αργοπορίας.
Η ταχύτητα σε αυτή την περίπτωση είναι ουσιώδης.
Είναι σημαντικό να μην αμφιταλαντευτούμε από τη θέσπιση ενός πλαισίου εντός του οποίου να μπορεί να αναπτυχθεί το ηλεκτρονικό εμπόριο προς όφελος τόσο των επιχειρήσεων όσο και των καταναλωτών.
Ο καθηγητής MacCormick είπε ότι φαίνεται πως υπάρχει πολύ μεγάλος βαθμός συμφωνίας σχετικά με την ανάγκη να προχωρήσουμε χωρίς να τροποποιήσουμε αυτή την πρόταση.
Ένας συνάδελφός μου σε άλλο κοινοβούλιο, στο οποίο έχω την τιμή να είμαι μέλος, λέγει πάντοτε ότι "ένας τρόπος για να προσδιορίσεις πότε η θέση σου είναι εσφαλμένη είναι όταν όλοι συμφωνούν με αυτή".
Στην προκειμένη περίπτωση, δεν θεωρώ ότι αυτός ο τρόπος προσέγγισής μας επί του θέματος είναι εσφαλμένος, και ελπίζω αυτό το Κοινοβούλιο να συμφωνήσει μαζί μου με μεγάλη πλειοψηφία.
Κύριε Πρόεδρε, θέλω και εγώ να εκφράσω τις ευχαριστίες και τα συγχαρητήριά μου για το έργο που επιτέλεσε τόσο η εισηγήτρια, η κ. Palacio, όσο και τα άτομα που εργάστηκαν επ' αυτού στο Συμβούλιο και στην Επιτροπή.
Είναι βεβαίως βασικό να θεσπιστεί ένα ρυθμιστικό πλαίσιο το συντομότερο δυνατό.
Παρά ταύτα, θα ήθελα να κάνω μερικές παρατηρήσεις που μπορεί να είναι χρήσιμες ενδεχομένως για αυτή τη δεύτερη φάση που τελικά είναι τόσο αναγκαία.
Το Διαδίκτυο είναι παγκόσμιας εμβέλειας, και αυτό δεν πρέπει να το λησμονούμε.
Μιλάμε για μια οδηγία σχετικά με την εσωτερική αγορά.
Ωστόσο, όπως ορθώς υπονοεί το ιδρυτικό όνομα του δικτύου, Παγκόσμιος Ιστός (World Wide Web), αυτό είναι παγκόσμιας εμβέλειας και, κατά συνέπεια, πρέπει να το λάβουμε υπόψη ως βασικό σημείο αναφοράς.
Πρωτίστως διότι το δίκτυο θα καθορίσει την οικονομική θέση της Ευρώπης στο μέλλον, καθώς και την πολιτική της θέση, την ικανότητά της να επηρεάσει τον παγκόσμιο περίγυρο, τόσο τον κοινωνικό όσο και τον πολιτιστικό.
Για τον λόγο αυτό, πιστεύω πως είναι σημαντικό να αναλογιστούμε ότι μεγάλο μέρος αυτής της επιτυχίας προέρχεται από τη δημιουργία νέων επιχειρήσεων, από τη δημιουργία μικρών και μεσαίων επιχειρήσεων.
Συνακόλουθα, στη μεταρρύθμιση που γίνει, μου φαίνεται βασικό να θυμηθούμε όχι μόνο τους καταναλωτές - που σε κάθε περίπτωση πρέπει να λάβουν αποφάσεις οι ίδιοι, πρέπει να χρησιμοποιήσουν μηχανισμούς κρυπτογράφησης και προστασίας των δεδομένων με την υποστήριξη των νόμων και της τεχνολογίας - αλλά και τις ΜΜΕ, διότι στην αντίθετη περίπτωση αύριο θα υπάρχει περιορισμένο ηλεκτρονικό εμπόριο εντός του ευρωπαϊκού μας πλαισίου.
Συνεπώς, μου φαίνεται βασικό να καταβάλουμε πραγματική προσπάθεια εναρμόνισης των κανόνων της εσωτερικής αγοράς και ταυτόχρονα να καταβάλουμε μεγάλη προσπάθεια προκειμένου να ενοποιήσουμε τα κριτήρια σε παγκόσμιο επίπεδο, σε ό,τι αφορά το ηλεκτρονικό εμπόριο.
Δεν χρησιμεύει σε τίποτα να διαθέτουμε ένα καλό κανονιστικό πλαίσιο για την εσωτερική μας αγορά, εάν λησμονήσουμε το γενικό πλαίσιο αναφοράς.
Μου φαίνεται επίσης σημαντικό να θεωρήσουμε, προκειμένου να οδηγηθούμε σε αυτό το αποτέλεσμα, ότι το κανονιστικό πλαίσιο της χώρας προέλευσης είναι βασικό, δεδομένου ότι χωρίς αυτό οι μικρομεσαίες επιχειρήσεις θα είχαν περιορισμένες ικανότητες, θα συναντούσαν εμπόδια προκειμένου να επιτύχουν τους στόχους τους, μην έχοντας πρόσβαση στα ίδια μέσα με τις μεγάλες επιχειρήσεις.
Κύριε Πρόεδρε, κύριε Επίτροπε, κυρία εισηγήτρια, κυρίες και κύριοι, συμφωνώ με την οδηγία και με τη στρατηγική της εισηγήτριας, στη συνέπεια της οποίας οφείλεται ότι απέσυρα κι εγώ την τροπολογία μου.
Η ηλεκτρονική αγορά είναι η πρώτη σε σημασία αγορά σε ό,τι αφορά την ανάπτυξη, την απασχόληση και το μέλλον, και αυτό όχι μόνο στην Ευρώπη.
Πρέπει επομένως να εκμεταλλευθούμε όλες τις ευκαιρίες και είναι σημαντικό ότι με την παρούσα ρύθμιση για το ηλεκτρονικό εμπόριο απομακρύναμε τα εμπόδια των διαφορετικών νομικών διατάξεων, τα οποία δημιουργούσαν νομική ανασφάλεια.
Η εισηγήτρια αναλύει με καλοπροαίρετη κριτική διάθεση την κοινή θέση.
Θα ήθελα να αναφερθώ σε δύο επιμέρους σημεία που με απασχολούν πολύ και που θα ήθελα να είχαν διατυπωθεί σαφέστερα στην κοινή θέση.
Το πρώτο είναι το θέμα των φαρμάκων και το δεύτερο η προστασία του πολιτιστικού αγαθού "βιβλίο" σε συνάρτηση με την υφιστάμενη προκαθορισμένη τιμή του βιβλίου.
Για το πρώτο σημείο θα αναφέρω εν συντομία ότι στη χώρα μου, την Αυστρία, ισχύει απαγόρευση της εξ αποστάσεως εμπορίας φαρμάκων.
Ως εκ τούτου, υπάρχει η ανησυχία ότι επιχειρήσεις κρατών μελών όπου επιτρέπεται αυτού του είδους η εμπορία φαρμάκων θα μπορούσαν να απευθυνθούν μέσω του Διαδικτύου και σε ασθενείς από την Αυστρία προκειμένου οι τελευταίοι να αγοράσουν φάρμακα παραγγέλλοντάς τα μέσω του Διαδικτύου.
Καθώς αυτό αποτελεί κίνδυνο για την υγεία, ζητώ και σήμερα να προστεθεί στην κοινή θέση η διευκρίνηση ότι οι διαφημιστικές δραστηριότητες και η σύναψη συμβάσεων που έχουν ως στόχο τη διανομή φαρμάκων έχουν εξαιρεθεί ή θα εξαιρεθούν από τον τομέα που συντονίζει η οδηγία.
Ο δεύτερος τομέας είναι εκείνος του βιβλίου ως πολιτιστικού αγαθού.
Στο κείμενο της οδηγίας, το άρθρο 1 παράγραφος 6 είναι η μοναδική διάταξη που αναφέρει, πολύ γενικά όμως, τον τομέα του πολιτισμού, δηλαδή την προστασία και την ενίσχυση της πολιτισμικής πολυμορφίας.
Αυτό δεν είναι κατά τη γνώμη μου αρκετό.
Ως εκ τούτου ζητώ επίσης να διευκρινιστεί ότι η οδηγία δεν αφορά την εφαρμογή των καθεστώτων προκαθορισμένης τιμής του βιβλίου που θεσπίσθηκαν σε ορισμένα κράτη μέλη υπό νομοθετική μορφή ή με συμφωνία ανάμεσα στα ενδιαφερόμενα μέρη.
Ακόμη, το σύστημα αυτό δεν πρέπει να μπορεί να καταστρατηγηθεί κατά την πώληση στον τελικό καταναλωτή από τους επιχειρηματίες που είναι εγκατεστημένοι σε κράτη μέλη διαφορετικά από τις ενδιαφερόμενες αυτές χώρες.
Η εμπορία φαρμάκων και η προστασία της πολιτισμικής πολυμορφίας θα έχουν κατά τη γνώμη μου σημαντικό ρόλο κατά την αξιολόγηση που θα γίνει σε τρία χρόνια και την οποία επιδοκιμάζω.
Παρακαλώ την Επιτροπή να λάβει ιδιαιτέρως υπόψη και αυτούς τους δύο τομείς.
Αξιότιμε κύριε Πρόεδρε, αξιότιμε κύριε Επίτροπε, αγαπητοί εκπρόσωποι του Συμβουλίου, αναγκάστηκα να σπεύσω όταν παρατήρησα, χρησιμοποιώντας ηλεκτρονικά μέσα εκεί στο γραφείο μου στον δωδέκατο όροφο, ότι ο κατάλογος ομιλητών προχωρεί εδώ αστραπιαία.
Μου φάνηκε ότι συγκεκριμένα οι εκπρόσωποι της δικής μας πολιτικής ομάδας έχουν αναπτύξει ταχύτητα σε αυτή τη συζήτηση και δεν το είχα προσέξει.
Έχω λίγο λαχανιάσει.
Ας ελπίσουμε ότι αυτό δεν θα επηρεάσει το περιεχόμενο των όσων θα πω.
Ήταν βεβαίως εύκολο να συμφωνήσω με το σημείο 6 της αιτιολογικής έκθεσης της εισηγήτριας κυρίας Palacio Vellelersundi, σχετικά με τον λόγο που το Κοινοβούλιο επιθυμεί να εγκρίνει την υπό εξέταση οδηγία σύμφωνα με την κοινή θέση.
Όπως και τόσοι άλλοι προηγουμένως, συμφωνώ ότι το θέμα είναι επείγον.
Ιδιαίτερα, η επισήμανση της σημασίας της ρήτρας περί αναθεώρησης είναι εύλογη σε τέτοιου είδους σχέδια νομοθετικών πράξεων που απαιτούν ταχύ χρονοδιάγραμμα.
Είμαι ικανοποιημένη που, όπως όταν παρουσίασα την οδηγία για το ηλεκτρονικό χρήμα, καταλήξαμε και τώρα στην χρήση της ρήτρας περί αναθεώρησης.
Η ανά χείρας οδηγία κατέχει κεντρική θέση από την άποψη της ανταγωνιστικότητας της ΕΕ.
Είναι ανώφελο να ισχυρισθεί κανείς ότι δεν διεξάγεται πραγματικός αγώνας δρόμου μεταξύ των ηπείρων στον τομέα του ηλεκτρονικού εμπορίου.
Δίνουμε αγώνα τόσο για την ταχύτητα όσο και για τις καινοτομίες.
Υπό το πρίσμα της ευρωπαϊκής ανεργίας που παραμένει ακόμη υψηλή, πρέπει να θυμόμαστε ότι "όποιος πρόλαβε τον Κύριον είδε".
Οι νέες θέσεις εργασίας γεννιούνται εκεί όπου η νέα τεχνολογία τίθεται πρώτα σε εφαρμογή.
Δεν μπορούμε να παρακολουθούμε άπραγοι, όταν η Ευρώπη μένει διαρκώς πίσω από τις Ηνωμένες Πολιτείες και τους άλλους παγκόσμιους ανταγωνιστές της.
Το Κοινοβούλιο αφ' ετέρου, με τη δική του έντονη παρέμβαση και τις ρυθμίσεις του, δεν ανταποκρίνεται στις προκλήσεις του ηλεκτρονικού εμπορίου.
Η σύνεση δεν βρίσκεται πάντα στο κεφάλι των πολιτικών είτε αυτοί βρίσκονται στην Επιτροπή, στο Συμβούλιο ή στην αίθουσα αυτή.
Η υπερβολική ρύθμιση καθιστά το εμπόριο στο Διαδίκτυο δύσκαμπτο και εμποδίζει την προσαρμογή του σε νέες συνθήκες και στην τεχνολογική εξέλιξη.
Αυτό θα πρέπει να το θυμόμαστε επίσης ιδιαίτερα στο πλαίσιο της δεύτερης ανάγνωσης της οδηγίας για την πνευματική ιδιοκτησία που έρχεται σύντομα προς εξέταση.
Η πλήρης εκμετάλλευση των πλεονεκτημάτων του ηλεκτρονικού εμπορίου προϋποθέτει ότι υπάρχει αληθινός ανταγωνισμός στα δίκτυα τηλεπικοινωνίας.
Όπως και η βουλευτής κυρία Niebler, έτσι κι εγώ θα ήθελα να εκφράσω τις ευχαριστίες μου στον κ. Liikanen για εκείνο το έργο που πραγματοποίησε αποφασιστικά η Επιτροπή επί του θέματος.
Μόνο με τον ανταγωνισμό μπορούμε να μειώσουμε τις δαπάνες, να αυξήσουμε συνεπώς τον χρόνο που αφιερώνουν οι άνθρωποι στο Διαδίκτυο και να αναπτύξουμε τον όγκο του ηλεκτρονικού εμπορίου.
Εάν μείνουμε στη συζήτηση λεπτομερειών, δεν θα κατορθώσουμε να θεσπίσουμε ούτε τους στοιχειώδεις σύγχρονους κανόνες για το ηλεκτρονικό εμπόριο.
Πώς μπορούμε να φανταζόμαστε ότι θα ήμασταν έτοιμοι για το επόμενο βήμα, το m-commerce, δηλαδή τις ασύρματες εμπορικές συναλλαγές, εάν οι προϋποθέσεις για το ηλεκτρονικό εμπόριο παραμένουν ελλιπείς;
Γι' αυτό υποστηρίζω τους προηγούμενους ομιλητές ως προς την έγκριση της κοινής θέσης χωρίς τροπολογίες.
.
(NL) Κύριε Πρόεδρε, θα ήθελα πρώτα από όλα να ευχαριστήσω και να συγχαρώ την εισηγήτρια, κυρία Palacio, για την προσέγγιση που ακολούθησε στην έκθεσή της.
Έλαβε υπόψη την ανάγκη να υιοθετηθεί επειγόντως αυτή η οδηγία και άνοιξε το δρόμο για την ταχεία και οριστική έγκρισή της.
Εξ ονόματος της Επιτροπής θα ήθελα να εκφράσω την εκτίμησή μου για τον αποφασιστικό ρόλο που έπαιξε το Κοινοβούλιο και ιδιαίτερα η εισηγήτρια κατά τις συζητήσεις για την παρούσα οδηγία.
Η κ. Palacio έκανε λόγο για ορόσημο στην ανάπτυξη της Ευρωπαϊκής Ένωσης.
Πιστεύω ότι έχει δίκιο και αποτελεί μάλιστα ευτυχή σύμπτωση το γεγονός ότι δημιουργείται το ορόσημο αυτό λίγες μέρες μόλις πριν από την 50ή επέτειο της Ημέρας της Ευρώπης την ερχόμενη Τρίτη.
Η στάση του Κοινοβουλίου κατά τη συζήτηση αυτής της οδηγίας και η συνεισφορά σας στην εξεύρεση κοινής θέσης μπορούν να λειτουργήσουν ως υποδείγματα για τη μελλοντική διοργανική συνεργασία.
Θα επανέλθω σε λίγο στο σημείο αυτό, αλλά θα ήθελα επί τη ευκαιρία να ευχαριστήσω τα μέλη του Κοινοβουλίου εκ μέρους των συνεργατών μου οι οποίοι είχαν αναλάβει εντός της Επιτροπής την προετοιμασία της οδηγίας.
Να ευχαριστήσω επίσης με τη σειρά μου εκείνους τους βουλευτές που ευχαρίστησαν την Επιτροπή για το έργο που πραγματοποίησε.
Επαναλαμβάνω ότι οι συνεργάτες μου εκτιμούν ιδιαίτερα τα καλά σας λόγια και σας ευχαριστώ για αυτά.
Δεν νομίζω ότι χρειάζεται να υπογραμμίσω την επιτακτική ανάγκη ύπαρξης σαφούς και ευλύγιστης νομοθεσίας περί ηλεκτρονικού εμπορίου στην Ευρώπη, μιας νομοθεσίας η οποία να εξασφαλίζει νομική ασφάλεια στις επιχειρήσεις και τους καταναλωτές.
Η ταχεία έγκριση αυτής της οδηγίας είναι αποφασιστικής σημασίας προκειμένου να επιτευχθεί ο στόχος αυτός, όπως υπογράμμισαν πρόσφατα και οι αρχηγοί των κυβερνήσεων στη Σύνοδο Κορυφής της Λισσαβόνας, όπως μας θύμισε μεταξύ άλλων και η κυρία McCarthy.
Η οδηγία πρέπει να εξασφαλίσει την τήρηση των αρχών της εσωτερικής αγοράς και για τις υπηρεσίες της κοινωνίας των πληροφοριών και θα πρέπει περαιτέρω να κάνει κυρίως τις μικρομεσαίες επιχειρήσεις να θεωρούν το σύνολο της ευρωπαϊκής αγοράς ως την εσωτερική τους αγορά.
Ακριβώς αυτό το ζήτημα που αφορά τις μικρομεσαίες επιχειρήσεις υπογραμμίσθηκε μάλιστα από πολλούς στη σημερινή συνεδρίαση και ιδιαίτερα από την εισηγήτρια, κυρία Palacio.
Εξάλλου η οδηγία εξισορροπεί με απόλυτη ακρίβεια όλα τα ενεχόμενα δημόσια και ιδιωτικά συμφέροντα.
Αυτό αναγνωρίσθηκε και από διάφορους προλαλήσαντες, λόγου χάρη από την κ. Wallis, η οποία έκανε λόγο για επίτευξη μιας σωστής ισορροπίας ενώ ανάλογα σχόλια έκανε και η κυρία McCarthy.
Ορισμένοι βουλευτές δεν είναι απόλυτα ικανοποιημένοι.
Καταλαβαίνω τη στάση τους.
Όταν επιτυγχάνεται μία σωστή ισορροπία, πάντα κάποιο από τα ενεχόμενα μέρη αισθάνεται ζημιωμένο.
Ο κύριος Lehne ανέφερε ότι δεν είναι απόλυτα ικανοποιημένος, ενώ η κυρία Wallis υπογράμμισε ότι είναι καλύτερα να διαθέτουμε μία ελλιπή οδηγία από το να μην έχουμε οδηγία.
Φυσικά συμφωνώ.
Καταλαβαίνω ότι δεν μπορεί κανείς να ικανοποιεί τους πάντες όταν θέλει να βρει μία σωστή ισορροπία, δεν μπορείς δηλαδή να έχεις και την πίττα ακέραια και το σκύλο χορτάτο, ή, όπως λένε οι Γάλλοι: on ne peut pas contenter tout le monde et sa belle-mθre (δεν μπορείς να ικανοποιείς τους πάντες και την πεθερά σου).
Το Κοινοβούλιο δεν υπέβαλε καμία τροπολογία ανοίγοντας έτσι το δρόμο για ταχεία έγκριση της οδηγίας.
Πρόκειται για μία σοφή απόφαση, την οποία εκτιμούμε ιδιαίτερα, απόφαση στην οποία κατέληξαν όλες οι μεγάλες πολιτικές ομάδες.
Θέλω να εκφράσω την εκτίμησή μου κι εγώ προσωπικώς για την απόφαση αυτή.
Το Κοινοβούλιο, επιτρέψτε μου να πω ότι τήρησε εξαιρετικά σώφρονα στάση, η οποία δεν δικαιολογείται μόνον από την επείγουσα ανάγκη υιοθέτησης της οδηγίας, αλλά και εξαιτίας του ότι η κοινή στάση αποτελεί μία καλή και, επαναλαμβάνω, ισόρροπη συμβιβαστική πρόταση.
Η συμβιβαστική αυτή πρόταση διατηρεί την ευθεία προσέγγιση κατά την πρώτη ανάγνωση και αποτελεί τη βάση πάνω στην οποία οικοδομεί περαιτέρω το Κοινοβούλιο.
Στην κοινή στάση συνέβαλαν σημαντικά διάφορες τροπολογίες που υπέβαλε το Κοινοβούλιο κατά την πρώτη ανάγνωση, τροπολογίες οι οποίες διευκρινίζουν και ενισχύουν την αρχική πρόταση της Επιτροπής.
Οι τροπολογίες αυτές έχουν περιληφθεί στην τροποποιημένη πρόταση της Επιτροπής και στη συνέχεια στην κοινή θέση.
Θα πρέπει να υπογραμμίσω ότι η ταχεία έγκριση αυτής της οδηγίας από το Κοινοβούλιο χωρίς τροπολογίες έγινε δυνατή χάρη στην υποδειγματική συνεργασία μεταξύ της εισηγήτριας, της φινλανδικής Προεδρίας και της Επιτροπής, όπως τόνισε και η ίδια η εισηγήτρια.
Η Επιτροπή εκφράζει την ευγνωμοσύνη της για τη συνεργασία αυτή.
Η κοινή θέση απηχεί επομένως πλήρως την υποστήριξη που εξέφρασε το Κοινοβούλιο κατά την πρώτη ανάγνωση στην προσέγγιση της εσωτερικής αγοράς.
Θεωρώ ότι όλοι μας οφείλουμε και μπορούμε να διδαχθούμε από την αγαστή συνεργασία μεταξύ του Κοινοβουλίου, της Προεδρίας και της Επιτροπής με στόχο την ταχεία ολοκλήρωση της διαδικασίας λήψης αποφάσεων σε ένα τομέα στον οποίο ισχύει η διαδικασία συναπόφασης.
Χρειάζεται, πιστεύω, να συζητήσουμε περισσότερο προκειμένου να βρούμε τρόπους περαιτέρω βελτίωσης αυτής της προσέγγισης στο μέλλον.
Ως ουσιαστική συνέχεια σε όλες αυτές τις προσπάθειες, η Επιτροπή θα αναλάβει την υποχρέωση, όπως εξάλλου της ζήτησε και το Κοινοβούλιο, να εξασφαλίσει την ταχεία και προσεκτική εφαρμογή της οδηγίας, λαμβάνοντας πάντα υπόψη την ισορροπία που επετεύχθη μεταξύ όλων των ενδιαφερομένων πλευρών και δίνοντας ιδιαίτερη έμφαση στη σωστή εφαρμογή της οδηγίας.
Αυτό ισχύει κυρίως για την αρχή της χώρας προέλευσης, η οποία αναφέρθηκε πολλάκις απόψε καθώς και για την αστική ευθύνη των μεσαζόντων, πτυχή επίσης πολύ σημαντική στα πλαίσια της οδηγίας.
Η Επιτροπή κάνει εξάλλου ευχαρίστως δεκτό το αίτημα του Κοινοβουλίου και θα προτείνει κατευθυντήριες γραμμές για δεοντολογικούς κώδικες και για τον καθορισμό αποτελεσματικών διαδικασιών προκειμένου να ενισχυθεί η γνωστοποίηση και η απομάκρυνση.
Θα ήθελα στη συνέχεια να αναφερθώ σε ορισμένα συγκεκριμένα ερωτήματα που μου έθεσαν διάφοροι βουλευτές.
Καταρχάς, σε μία παρατήρηση που έκανε ο κύριος Harbour για το feedback, τις πληροφορίες και τα σχόλια από τα κράτη μέλη.
Για να απαντήσω στον κύριο Harbour θα ήθελα να πω ότι η Επιτροπή προτίθεται να παρακολουθήσει με μεγάλη προσοχή το πως εφαρμόζεται η οδηγία στα κράτη μέλη.
Η Επιτροπή σκοπεύει να καλέσει όλα τα ενδιαφερόμενα μέρη να την ενημερώσουν σχετικά με όλα τα προβλήματα που μπορεί να ανακύψουν.
Θα δημιουργήσουμε μία ιστοσελίδα με αυτόν ακριβώς το στόχο, ούτως ώστε να υπάρξει αμφίπλευρη επικοινωνία με όλα τα ενδιαφερόμενα μέρη, έτσι ώστε κατά την αναθεώρηση της οδηγίας να λάβουμε υπόψη όλες τις παρατηρήσεις που θα μας έχουν υποβληθεί μέσα σε τρία χρόνια.
Όσον αφορά την αναθεώρηση, ο κύριος Lehne εξέφρασε την ευχή αυτή να λάβει χώρα πριν λήξει η θητεία αυτής της Επιτροπής.
Η Επιτροπή δεν θα έχει ακόμα εξαντλήσει τη θητεία της σε τρία χρόνια, εφόσον βέβαια της το επιτρέψει το Κοινοβούλιο, διότι χρειαζόμαστε βεβαίως, ως γνωστόν, τη δική σας σύμφωνη γνώμη προκειμένου να εξαντλήσουμε τη θητεία μας.
Να αναφερθώ στη συνέχεια στο ερώτημα της κ. Plooij σχετικά με το συντονισμό μεταξύ των διαφόρων οδηγιών.
Κυρία Plooij, η οδηγία περί πνευματικών δικαιωμάτων στην κοινωνία των πληροφοριών πρόκειται να συζητηθεί στο επόμενο Συμβούλιο Εσωτερικής Αγοράς στις 25 Μαΐου.
Η πορτογαλική προεδρία καταβάλλει κάθε δυνατή προσπάθεια, κυρία Plooij, με στόχο να επιτευχθεί κοινή στάση κατά το επόμενο Συμβούλιο Εσωτερικής Αγοράς.
Ένα από τα σημαντικότερα ζητήματα που συζητείται αυτή τη στιγμή αφορά τις παρεκκλίσεις που μπορούν να γίνουν στα πνευματικά δικαιώματα προκειμένου να παραμείνει δυνατή η ελεύθερη ροή των δεδομένων στο Διαδίκτυο.
Το ζήτημα αυτό συνδέεται βέβαια στενά με τις σχετικές διατάξεις της οδηγίας περί ηλεκτρονικού εμπορίου για την οποία συζητούμε σήμερα, διατάξεις οι οποίες αφορούν την αστική ευθύνη των παρεχόντων υπηρεσιών.
Σας διαβεβαιώνω, κυρία Plooij, ότι η Επιτροπή είναι αποφασισμένη να φροντίσει ώστε να υπάρξει συντονισμός των δύο οδηγιών σε αυτό το σημαντικό ζήτημα προκειμένου να εξασφαλισθεί η απαραίτητη νομική ασφάλεια την οποία χρειάζονται τόσο οι δικαιούχοι, όσο και οι παρέχοντες υπηρεσίες στην κοινωνία των πληροφοριών.
Τέλος, να κάνω μία παρατήρηση σχετικά με κάτι που ανέφερε ο κύριος Karas.
Ο κύριος Karas αναφέρθηκε στο εμπόριο φαρμακευτικών προϊόντων.
Θα ήθελα να υπογραμμίσω ότι η διάθεση φαρμακευτικών προϊόντων στο εμπόριο μέσω διαφημίσεων στο Διαδίκτυο και τα όμοια διέπεται από αυστηρούς κανόνες, τόσο σε κοινοτικό όσο και σε εθνικό επίπεδο.
Ιδιαίτερα η πώληση φαρμακευτικών προϊόντων εξ αποστάσεως περιορίζεται σε μεγάλο βαθμό ή απαγορεύεται ακόμα σε ορισμένα κράτη μέλη.
Οι περιορισμοί αυτοί ισχύουν για την πώληση μέσω του Διαδικτύου.
Βέβαια, δεδομένης της παγκόσμιας διάστασης του Διαδικτύου, υπάρχει όντως ο κίνδυνος παράκαμψης της κοινοτικής νομοθεσίας περί διαφήμισης και πώλησης φαρμακευτικών προϊόντων μέσω του Διαδικτύου από επιχειρήσεις εκτός Ευρωπαϊκής Ένωσης.
Ο κίνδυνος αυτός είναι υπαρκτός.
Η Επιτροπή αναζητά τη στιγμή αυτή από κοινού με τα κράτη μέλη τρόπους αντιμετώπισης του προβλήματος και διεξάγει έρευνα με στόχο τον εντοπισμό σημείων στα οποία χρειάζεται σχετική κοινοτική ρύθμιση.
Αυτές είναι οι παρατηρήσεις που είχα να κάνω εξ ονόματος της Επιτροπής στο τέλος της σημερινής συζήτησης.
Θα ήθελα για άλλη μία φορά να ευχαριστήσω θερμά την εισηγήτρια κυρία Palacio, καθώς και όλους όσους συμμετείχαν στη σημερινή συζήτηση για την εποικοδομητική στάση τους, χάρη στην οποία δεν υπήρξαν τροπολογίες κατά τη δεύτερη ανάγνωση, έτσι ώστε η οδηγία θα μπορέσει να γίνει γρήγορα δεκτή, υποθέτω, καθώς η ψηφοφορία θα διεξαχθεί αύριο, οπότε και θα μπορέσουμε, ελπίζω, να ασχοληθούμε με το μεγάλο ζητούμενο, την πρακτική εφαρμογή της στο ηλεκτρονικό εμπόριο προς όφελος όλων των οικονομιών της Ευρωπαϊκής Ένωσης.
Ευχαριστώ πολύ, κύριε Επίτροπε.
Πιστεύω ότι πρέπει να σας ευχαριστήσω εξ ονόματος του Σώματος για την λεπτομερέστατη απάντησή σας στη συζήτηση.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Επισιτιστική βοήθεια 1999
Η ημερήσια διάταξη προβλέπει τη συζήτηση επί της έκθεσης (A5-0105/2000) της κυρίας Schierhuber, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου που αφορά τη σύναψη, εξ ονόματος της Ευρωπαϊκής Κοινότητας, της σύμβασης του 1999 για την επισιτιστική βοήθεια [COM(1999) 308 - C5-0148/1999 - 1999/0131(CNS)].
.
(DE) Κύριε Πρόεδρε, κύριε Επίτροπε, αξιότιμοι κυρίες και κύριοι, αρχίζοντας θέλω να ευχαριστήσω θερμά όλες τις κυρίες και τους κυρίους που με βοήθησαν να συντάξω την παρούσα έκθεση, ιδιαίτερα δε και τα μέλη της επιτροπής που έκαναν την έκθεση ομόφωνα αποδεκτή.
Εδώ και αρκετές εβδομάδες βλέπουμε καθημερινά σε όλα τα μέσα ενημέρωσης τις εικόνες του τρομακτικού λιμού στην Αιθιοπία.
Ενώ εμείς καθόμαστε όλοι χορτάτοι και ευχαριστημένοι στο τραπέζι μετά το βραδινό μας φαγητό, η τηλεόραση δείχνει στα δελτία της τις θλιβερές ειδήσεις ενός λαού που βασανίζεται από την πείνα και την ξηρασία.
Σήμερα το απόγευμα εγκρίθηκε πρόταση ψηφίσματος του Ευρωπαϊκού Κοινοβουλίου για τον λιμό στην Αιθιοπία με σκοπό την αντίδραση ακριβώς στην κατάσταση αυτήν.
Το Ευρωπαϊκό Κοινοβούλιο, που είναι ένα από τα σημαντικότερα πολιτικά θεσμικά όργανα της Ευρωπαϊκής Ένωσης, έχει υποχρέωση να διατυπώσει θέση και είναι σημαντικό να μην παραμένουμε σιωπηλοί σε παρόμοιες καταστροφές, αλλά να παρέχουμε πολιτική, ηθική και οικονομική βοήθεια, και επειδή η ΕΕ συγκαταλέγεται στους μεγαλύτερους χορηγούς.
Η διεθνής σύμβαση για την επισιτιστική βοήθεια, για την οποία συζητούμε σήμερα στην ολομέλεια, δεν θα μπορούσε να έχει πιο επίκαιρο φόντο και η σημασία και η αναγκαιότητά της δεν θα μπορούσαν να καταδειχθούν πιο παραστατικά.
Σκοπός αυτής της διεθνούς σύμβασης είναι η συμβολή στην παγκόσμια επισιτιστική ασφάλεια, αλλά και να καταστεί δυνατόν να ανταποκρίνεται η διεθνής κοινότητα σε καταστάσεις έκτακτης ανάγκης ως προς τον επισιτισμό και τις λοιπές επισιτιστικές ανάγκες των αναπτυσσομένων χωρών.
Σε γενικές γραμμές, επιδοκιμάζω τη νέα σύμβαση, εφόσον κατά τη γνώμη μου εμπεριέχει ορισμένες πολύ καλές προσεγγίσεις και ένα ευρύτερο φάσμα προϊόντων.
Επιτρέψτε μου όμως να κάνω ορισμένες γενικές παρατηρήσεις.
Πρώτον, πρέπει να διασφαλιστεί οπωσδήποτε η παράδοση τροφίμων σε περιπτώσεις έκτακτης ανάγκης όπως ξηρασία και άλλες κλιματικές καταστροφές.
Εδώ πρέπει να ενεργούμε γρήγορα και χωρίς γραφειοκρατικά εμπόδια, διότι μόνον όταν η βοήθεια φθάνει γρήγορα και έγκαιρα στον πάσχοντα πληθυσμό μπορεί να σώσει πραγματικά ζωές.
Επίσης, ο καλύτερος συντονισμός μεταξύ των χορηγών μέσω μιας δεσμευτικής στρατηγικής θα συμβάλει ώστε η βοήθεια να είναι πραγματικά αποτελεσματική.
Δεύτερον, πρέπει να θέσουμε έναν μακροπρόθεσμο στόχο στην πολιτική τροφίμων, γιατί η επισιτιστική ασφάλεια πρέπει να διασφαλιστεί σε παγκόσμιο επίπεδο και η χορήγηση επισιτιστικής βοήθειας πρέπει να περιορίζεται πλέον μόνον σε περιπτώσεις έκτακτης ανάγκης.
Η παράδοση τροφίμων πρέπει να αντικατασταθεί σταδιακά με μέτρα για την αύξηση της επισιτιστικής ασφάλειας στις συγκεκριμένες χώρες.
Τρίτον, εξαιρετικής σημασίας για την πολιτική τροφίμων είναι και ότι πρέπει να ληφθούν υπόψη οι επιπτώσεις στην εγχώρια παραγωγή τροφίμων και στις εγχώριες αγορές τροφίμων.
Οι επιπτώσεις πρέπει να παρακολουθούνται συνεχώς και όπως ήδη είπαμε δεν πρέπει να θέτουν σε κίνδυνο την εγχώρια παραγωγή, διότι κατά τη γνώμη μου αυτό θα ήταν αντιπαραγωγικό.
Τέταρτον, η Επιτροπή έχει εντολή να προβεί σε αξιολόγηση της επισιτιστικής βοήθειας προκειμένου να διασφαλίσει την απόλυτη συνοχή με άλλους τομείς της συνεργασίας για την ανάπτυξη και με τις αρχές που την διέπουν.
Τα πορίσματα πρέπει φυσικά να ληφθούν υπόψη κατά την μελλοντική εργασία, διαφορετικά δεν έχει ασφαλώς κανένα νόημα η συναγωγή τους.
Πέμπτον, πρέπει οπωσδήποτε να εξασφαλιστεί ότι η βοήθεια θα φθάσει πραγματικά στον πληθυσμό που την χρειάζεται.
Σε συνάρτηση με αυτό είναι ιδιαίτερα σημαντικό για μένα να συμπεριληφθούν κυρίως και οι γυναίκες στη συνεργασία, τον σχεδιασμό και την εκτέλεση των προγραμμάτων αυτών, γιατί πιστεύω ότι αυτό είναι ένα σωστό βήμα προς τη σωστή κατεύθυνση.
Έκτον, θέλω να επισημάνω ένα ακόμη σημείο, συγκεκριμένα την προβληματική της παράδοσης επισιτιστικής βοήθειας βάσει δανείων.
Επιδοκιμάζω συνεπώς τους περιορισμούς που επιβλήθηκαν στο πλαίσιο της νέας σύμβασης, γιατί ο μακροπρόθεσμος στόχος μας πρέπει να είναι να καταργηθεί τελείως το σύστημα χορήγησης επισιτιστικής βοήθειας βάσει δανείων.
Αντίθετα, ο στόχος μας πρέπει να είναι η συνεχής αύξηση του ποσοστού της επισιτιστικής βοήθειας που παρέχεται με τη μορφή δωρεάν χορηγήσεων.
Θέλω επίσης να πω τώρα σχετικά με αυτό ότι υποστηρίζω πλήρως την τροπολογία που υπέβαλε στην ολομέλεια ο κ. Fiori.
Τελειώνοντας, δυο λόγια για τις επικείμενες διαπραγματεύσεις με τον ΠΟΕ.
Θέλω να εκφράσω εδώ τους σοβαρούς μου ενδοιασμούς σχετικά με την άμεση σύνδεση της ελευθέρωσης του παγκοσμίου εμπορίου και των παραδόσεων επισιτιστικής βοήθειας, γιατί θα απέβαινε σε βάρος των ανθρώπων που λιμοκτονούν και αυτό δεν είναι προς το συμφέρον κανενός.
Κύριε Πρόεδρε, αγαπητοί συνάδελφοι, κυρία εισηγήτρια, αναφερθήκατε ήδη στο ψήφισμα για την Αιθιοπία.
Αυτό αποτελεί την καταγραφή της πραγματικότητας και της ανάγκης για επισιτιστική βοήθεια, όπως αυτή έχει μέχρι σήμερα.
Επομένως, δύσκολα θα μπορούσαμε να αρνηθούμε την έγκρισή μας για την αναθεώρηση αυτής της συμφωνίας για την επισιτιστική βοήθεια.
Αλλά δεν πρόκειται να δώσουμε την ψήφο μας μόνο εξαιτίας της ανάγκης για διεθνή αλληλεγγύη προκειμένου να αντιμετωπιστεί ο λιμός, καθώς αυτή η αναθεώρηση περιλαμβάνει μία σειρά βελτιώσεων σε σύγκριση με τις προηγούμενες εκδοχές της.
Δικαίως ασκήθηκε και ασκείται πάντα κριτική για τη φύση και τον τρόπο, με τον οποίο αυτή η επισιτιστική βοήθεια διανέμεται βάσει αυτής της συμφωνίας.
Η συμφωνία αυτή αποτελεί ένα πλαίσιο για την αξιοποίηση των πλεονασμάτων σιτηρών της Ευρώπης και των ΗΠΑ, καθώς και για την απομάκρυνσή τους από τις αγορές μας.
Κατά αυτόν τον τρόπο, η τοπική παραγωγή τροφίμων συχνά διαταράσσεται και αποθαρρύνεται σε μεγάλο βαθμό.
Η συμφωνία χρησιμοποιείται ως μοχλός για εμπορικές συναλλαγές και εφαρμόσθηκε συχνά αντίθετα με τις κοινωνικές και πολιτιστικές συνήθειες και αυτό η εισηγήτριά μας το τόνισε επανειλημμένα, με το σημαντικό ρόλο των γυναικών στην προμήθεια τροφίμων.
Συχνά, κερδίζονται μεγάλα ποσά στην πλάτη των πτωχών, μέσω του καταλογισμού υψηλών δαπανών μεταφοράς και λειτουργίας.
Η Ευρωπαϊκή Ένωση διαθέτει αρχές, οι οποίες βρίσκονται σε αντίφαση με αυτό που συμβαίνει, και θα πρέπει να προσπαθήσει, κατά τη χορήγηση βοήθειας εκ μέρους της να τις καταστήσει σεβαστές.
Αυτές περιλαμβάνονται τώρα και σε αυτή τη διεθνή συμφωνία σχετικά με την επισιτιστική βοήθεια.
Για το λόγο αυτό, η εν λόγω συμφωνία, κατά τη γνώμη μας, βελτιώνεται σημαντικά, εξαιτίας του γεγονότος ότι δεν προβλέπει μόνο τη διάθεση σιτηρών αλλά και άλλων προϊόντων, όπως και τοπικών προϊόντων, ιχθύων και λαχανικών, ότι οι δαπάνες μεταφοράς και λειτουργίας θα πρέπει να σχετίζονται με την αξία της βοήθειας και κυρίως ότι και οι λιγότερο αναπτυγμένες χώρες θα μπορούν να ζητούν αυτή τη βοήθεια.
Πολύ σημαντική θεωρώ και την πρόθεση για την προώθηση της τοπικής γεωργικής ανάπτυξης.
Εντούτοις, εξακολουθούν να υπάρχουν ορισμένες ασάφειες στη νέα συμφωνία.
Οι ευρωπαίοι διαπραγματευτές πέτυχαν να περιορίσουν τη μικτή βοήθεια υπό τη μορφή δανείων στο 20%.
Αλλά οι ΗΠΑ εξακολουθούν να επιμένουν σε αυτή τη μορφή ενίσχυσης, η οποία επιβάλλει στις χώρες που έχουν τις μεγαλύτερες ανάγκες ένα βάρος χρέους, ακόμη και εάν αυτό είναι βάσει μειωμένου επιτοκίου και μπορεί να εξοφληθεί μετά από 30 χρόνια.
Αλλά τι είναι 30 χρόνια για τη ζωή ενός λαού;
Εμείς υποστηρίζουμε πλήρως τις συμφωνίες οι οποίες πρέπει να προλάβουν μία σειρά από καταχρήσεις, όπως, για παράδειγμα, τη μη συσχέτιση της βοήθειας με εμπορικές συναλλαγές και την προτροπή για τη μη αποσταθεροποίηση των τοπικών αγορών.
Και αυτό μπορεί να συμβεί πολύ εύκολα, τόσο κατά την αγορά προϊόντων όσο και κατά την πώληση της επισιτιστικής βοήθειας στις τοπικές αγορές, καθώς πολύ γρήγορα παρατηρούνται κερδοσκοπικές τάσεις και αύξηση των τιμών.
Το παράδειγμα της Αιθιοπίας μας δείχνει ότι δεν είναι μόνο η αγορά, αλλά και η μεταφορά, η διανομή, η διατήρηση κλπ. που θα πρέπει να τύχουν μέριμνας και, κύριε Πρόεδρε, διαπιστώνω το εξής: ήμασταν παρόντες στην Αιθιοπία, οι διανομές πραγματοποιήθηκαν, όλα ήταν διαθέσιμα, αλλά αυτό δεν ήταν στην κατάλληλη θέση και την κατάλληλη στιγμή όπου υπήρχε λιμός.
Και από αυτά προκύπτει η ερώτησή μου, κατά πόσο θα πρέπει να τελειοποιήσουμε τα μέσα που διαθέτουμε.
Κύριε Πρόεδρε, χαιρετώ με μεγάλο ενθουσιασμό την παράταση και τροποποίηση της Σύμβασης για την Επισιτιστική Βοήθεια και ευχαριστώ την εισηγήτρια για το έργο που επιτέλεσε σε αυτή την έκθεση
Η πρόταση της Επιτροπής έχει δεχθεί αρκετή κριτική από την Επιτροπή Προϋπολογισμών διότι δεν υπάρχει πλήρης δημοσιονομικός ισολογισμός.
Οφείλω να πω ότι λόγω του ρευστού χαρακτήρα που έχει η επισιτιστική βοήθεια πρέπει να είναι εξαιρετικά δύσκολο να προβλεφθούν επακριβείς δημοσιονομικά στοιχεία.
Τώρα που το εύρος της βοήθειας έχει επεκταθεί, και πολύ σωστά κατά τη γνώμη μου, και δεν καλύπτει μόνο δημητριακά, η επακριβής αναφορά τέτοιων στοιχείων θα είναι ακόμη δυσκολότερη.
Είμαι ιδιαίτερα ευτυχής που διαβάζω ότι στη νέα Σύμβαση οι λιγότερο αναπτυγμένες χώρες και οι χώρες με χαμηλά εισοδήματα θα έχουν προτεραιότητα στην κατανομή της επισιτιστικής βοήθειας.
Χαίρομαι επίσης που βλέπω πιο δραστήριες διατάξεις για την προώθηση της τοπικής γεωργικής ανάπτυξης και των τοπικών αγορών, καθώς αυτό συνεπικουρεί τις τοπικές οικονομίες και ενθαρρύνει την τοπική γεωργία.
Υπάρχουν τώρα πολλές περιοχές στην νοτίως της Σαχάρας Αφρική όπου εκτός αν προκύψουν δραματικές αλλαγές του κλίματος προς το καλύτερο είναι απίθανο να καλλιεργηθεί πλέον τροφή εκεί.
Σκέφτομαι ειδικά τις περιοχές όπου η έρημος θάβει την παραγωγική γη.
Στην Αιθιοπία βλέπουμε τώρα μια ακόμη πιο απελπιστική κατάσταση, όπου παρέχεται επισιτιστική βοήθεια αλλά δεν υπάρχει νερό για να τη μαγειρέψουν.
Αυτό είναι ένα ζήτημα με το οποίο πρέπει να ασχοληθούμε στο μέλλον.
Το νερό θα γίνει πιο πολύτιμο και από το πετρέλαιο στο μέλλον στις αναπτυσσόμενες χώρες.
Είναι επίσης θετικό το νέο ότι η νέα Σύμβαση καλύπτει τα έξοδα μεταφοράς και τις σχετικές λειτουργικές δαπάνες.
Ακόμη και εάν ασκηθεί κριτική για αυτό από την Επιτροπή Προϋπολογισμών, ποιο είναι το όφελος αν στέλνεις επισιτιστική βοήθεια στα λιμάνια μιας χώρας και στη συνέχεια δεν μπορείς να τη διανείμεις στις απομακρυσμένες περιοχές με φορτηγά ή αεροπορικώς στους ανθρώπους που λιμοκτονούν και τη χρειάζονται.
Δεν υπάρχει καμία αμφιβολία ότι τα προηγούμενα προγράμματα ήταν επωφελή εκεί που εφαρμόστηκαν.
Το γεγονός δε ότι στην νοτίως της Σαχάρας Αφρική το πρόβλημα συνεχώς διογκώνεται και αποκτά ανησυχητικές διαστάσεις αντανακλά την αστάθεια που έχει προκαλέσει ο πόλεμος σε πολλές από τις εν λόγω περιοχές, πράγμα που έχει οδηγήσει σε δραματική αύξηση του αριθμού των προσφύγων και έχει χειροτερέψει το πρόβλημα παροχής επισιτιστικής βοήθειας.
Είναι καταφανής η συνεχιζόμενη ανάγκη για ένα διεθνές, νομικά δεσμευτικό πλαίσιο, το οποίο θα καθορίζει και θα παρέχει δεσμεύσεις και όργανα για την παροχή επισιτιστικής βοήθειας στις αναπτυσσόμενες χώρες.
Η παράταση της Σύμβασης και οι νέοι κανόνες που θεσπίστηκαν πρέπει συνεπώς να τύχουν θερμής υποδοχής.
Κύριε Πρόεδρε, θα ήθελα και εγώ να συγχαρώ την εισηγήτρια.
Είναι πασίδηλο από τα σχόλια που έχουμε ήδη ακούσει ότι οι παγκόσμιες θεσμικές δομές που στοχεύουν στη δημιουργία ενός πλαισίου για την εξασφάλιση τροφίμων χρειάζονται σοβαρή προσοχή, όπως κατέδειξαν οι πρόσφατες εμπειρίες.
Για την ακρίβεια, έχει σημειωθεί απώλεια εμπιστοσύνης σε όλες τις μορφές επισιτιστικής βοήθειας πλην της επείγουσας επισιτιστικής βοήθειας.
Οι δεσμεύσεις που προκύπτουν μέσω των διεθνών διαπραγματεύσεων για την αντιμετώπιση των προβλημάτων που αφορούν την εξασφάλιση τροφίμων δεν γίνονται πλήρως κατανοητές κατά τη γνώμη μου.
Συνεχίζει να υπάρχει θεσμική αντίσταση προς ριζοσπαστικές μεταρρυθμίσεις των πολιτικών επισιτιστικής βοήθειας.
Αυτό καθίσταται προφανές από τις ακροθιγείς μικροαλλαγές που χαρακτηρίζουν την αναδιαπραγματευθείσα Σύμβαση.
Οι θεσμικές δομές για την επισιτιστική βοήθεια που βασίζονται στη Σύμβαση συνεχίζουν κατά τη γνώμη μου να είναι αρκετά ξεπερασμένες και δημιουργημένες, έχοντας κατά νου έναν κόσμο όπου η επισιτιστική βοήθεια θεωρείτο κύριο χαρακτηριστικό της αναπτυξιακής και ανθρωπιστικής αρωγής και ανακούφισης.
Απόψε ακούσαμε επιχειρήματα υπέρ της συμπληρωματικής ενίσχυσης, της βοήθειας για αγροτική ανάπτυξη, των εξαγωγικών πιστώσεων και της εξεύρεσης τοπικών πόρων.
Όλα τα προαναφερθέντα κριτήρια, όλες αυτές οι προτεραιότητες είναι πλήρως κατανοητές.
Κάτι όμως που δεν έχει αναφερθεί είναι ότι η Ευρωπαϊκή Ένωση στην πραγματικότητα έχει προχωρήσει στη μετάφραση της κατανόησης αυτών των ζητημάτων σε πράξη και δράση πολύ περισσότερο από οποιονδήποτε άλλον δωρητή, ειδικά εν συγκρίσει με τις Ηνωμένες Πολιτείες.
Χαιρετούμε το γεγονός ότι στη γραμμή προϋπολογισμού μας για την επισιτιστική βοήθεια ασχολούμαστε με το θέμα εξασφάλισης τροφίμων και ότι ο προϋπολογισμός μας προβλέπει χρηματοπιστωτική βοήθεια για την εξασφάλιση τροφίμων.
Αυτό είναι πάρα πολύ σημαντικό.
Προφανώς η πρόκληση που αντιμετωπίζουμε είναι να καλύψουμε τις ανάγκες των πεινασμένων με τη μεγαλύτερη δυνατή ευαισθησία.
Χρειάζεται να δούμε σχέδια για τα αποθέματα τροφίμων που θα βασίζονται στη γνώση και τη διαφάνεια.
Χρειάζεται να έχουμε τη γνώση πού βρίσκονται τα αποθέματα τροφίμων, χρειάζεται να αξιολογήσουμε πού είναι και χρειάζεται να αποκτήσουμε πρόσβαση σε αυτά τα τρόφιμα μόλις τα εντοπίσουμε.
Επίσης χρειάζεται να εποπτεύουμε όλα τα αποθέματα τροφίμων που υπάρχουν στον κόσμο, τόσο τα δημόσια όσο και τα ιδιωτικά.
Τέλος, στο πλαίσιο των συζητήσεων στον ΠΟΕ, χρειάζεται επίσης να δούμε μια εγγύηση του νομικού δικαιώματος όλων των ανθρώπων να έχουν πρόσβαση σε τροφή.
Αυτό θα σημαίνει, πράγμα που είπαμε πολλοί στις συζητήσεις του Seattle, ότι μεταξύ άλλων θα απαιτείτο μια ρήτρα εξασφάλισης τροφίμων σε όλες τις μελλοντικές συμφωνίες της ΠΟΕ για τη γεωργία.
Κάτι τέτοιο θα σήμαινε αληθινή πρόοδο στις προσπάθειες μας να αντιμετωπίσουμε το ζήτημα της εξασφάλισης τροφίμων.
Αυτή η συμφωνία θα είναι επιτυχής, κύριε Πρόεδρε, εάν από μόνη της σε σύντομο χρονικό διάστημα καταστεί περιττή.
Φυσικά, η διαρθρωτική επισιτιστική βοήθεια είναι αναγκαία, καθόσον θα υπάρχουν τόσοι πολλοί άνθρωποι που υποσιτίζονται σοβαρά.
Ο στόχος αυτής της πρόληψης είναι η διασφάλιση της επισιτιστικού εφοδιασμού στις αναπτυσσόμενες χώρες και η τελική εξάλειψη της εξάρτησής τους από τους δωρητές.
Με άλλα λόγια, στόχο αποτελεί να μην βοηθάται η Ευρώπη να διαθέτει τα γεωργικά πλεονάσματά της ή να ενισχύονται οι εξαγωγές των πλούσιων χωρών μέσω χαμηλότοκων δανείων.
Η πλεονασματική παραγωγή στην ευρωπαϊκή γεωργία θα πρέπει να αντιμετωπιστεί μέσω δραστικών μεταρρυθμίσεων προσανατολισμένων στην προσαρμογή στην αγορά και οι φτωχές περιοχές του κόσμου δεν θα πρέπει να χρησιμοποιούνται ως αποθήκες για τα προϊόντα της ξεροκέφαλης ευρωπαϊκής κακής πολιτικής, ενώ οι ενισχύσεις στις εξαγωγές δεν θα πρέπει να στρέφονται εναντίον των φτωχότερων και περισσότερο ευάλωτων χωρών του κόσμου.
Η τροπολογία Fiori λαμβάνει υπόψη της μόνο το ευρωπαϊκό συμφέρον και χάνει πλήρως το στόχο της.
Καλλιεργεί ακριβώς το αντίθετο από αυτό που πραγματικά απαιτείται, δηλαδή μία στρατηγική που να οδηγεί στην αυτάρκεια.
Αυτό σημαίνει ότι θα πρέπει να δοθεί βαρύτητα στην υποστήριξη της τοπικής παραγωγής.
Εάν αυτό δεν συμβεί, τότε η βοήθεια θα έχει αντίθετο αποτέλεσμα.
Οι τοπικοί παραγωγοί τίθενται εκ των προτέρων εκτός ανταγωνισμού, μέσω της διάθεσης δωρεάν ή πολύ φτηνών προϊόντων και οι ενδιαφερόμενες χώρες παραμένουν εξαρτημένες από τους τόσο γενναιόδωρους δωρητές.
Μία ορθή στρατηγική θα πρέπει να προβλέπει ώστε τα χαμηλότοκα δάνεια να μην συνδυάζονται με την ανάγκη αγορών στη χώρα δωρητή.
Το επιτρεπόμενο ποσοστό 20% πιστώσεων είναι επίσης ανεπιθύμητο, επειδή μπορεί να οδηγήσει στη στρέβλωση του ανταγωνισμού.
Σε αντίθεση με ό,τι συμφωνήθηκε, θα πρέπει η επισιτιστική βοήθεια να παραμείνει περιορισμένη σε μία χρηματοδοτική ενίσχυση και στη διάθεση μιας ποικιλίας πραγματικών τροφίμων.
Τα βιταμινούχα χάπια από τον Καναδά δεν θα ανήκουν, επομένως, σε αυτά.
Κύριε Πρόεδρε, η Επιτροπή, όπως και εγώ, είναι της γνώμης ότι η ευρωπαϊκή επισιτιστική βοήθεια θα πρέπει να εξορθολογιστεί και να απεξαρτηθεί από χρονοβόρες γραφειοκρατικές διαδικασίες.
Βλέπει η Επιτροπή δυνατότητες για να γίνει κάτι τέτοιο και είναι δυνατό η βοήθεια να μην δίνεται από ένα κονδύλιο του προϋπολογισμού για την ανάπτυξη;
Το επισιτιστικό πρόβλημα, κύριε Πρόεδρε, είναι, καταρχήν, επιλύσιμο, ακόμη και στην Αφρική.
Προϋπόθεση αποτελεί μία συνεκτική αναπτυξιακή πολιτική με στόχο τη μείωση εκεί της φτώχειας αντί την αύξηση εδώ του πλούτου.
Δεν θα πρέπει να παρατηρούμε να γεμίζουν τα πορτοφόλια λίγων, αλλά τα στόματα πολλών.
Μόνο τότε, εάν αυτό επιτευχθεί, η βοήθεια δεν θα χρειάζεται πλέον.
Κύριε Πρόεδρε, επιδοκιμάζω απερίφραστα την έκθεση της κυρίας Schierhuber για την επισιτιστική βοήθεια.
Είμαι η ίδια παραγωγός τροφίμων υπό τους όρους που επιβάλλουν οι αποφάσεις του Βερολίνου - που συζητήθηκαν επίσης ευρύτατα στη δημοσιότητα - κι έτσι γνωρίζω καλά τον παραλογισμό της αντίφασης μεταξύ των διαφόρων μεθόδων καταστολής της παραγωγής στην ΕΕ και της πείνας που υπάρχει στον κόσμο.
Πουθενά δεν βρίσκεται γραμμένο ότι εκείνη η μερίδα του πληθυσμού του πλανήτη που ζει σε ένα κατεστραμμένο περιβάλλον, επειδή οι φυσικές καταστροφές ή οι πόλεμοι κάνουν αδύνατη τη ζωή, δεν πρέπει να έχει να φάει.
Ένα ευρώ την ημέρα φτάνει για την επιβίωσή τους και αποτελεί έτσι μια ελπίδα για το μέλλον τους.
Αυτό είναι οπωσδήποτε εφικτό.
Η Ευρωπαϊκή Ένωση, τα κράτη μέλη, η πολιτική, η βιομηχανία και η επιστήμη πρέπει να αναλάβουν τις ευθύνες τους στο ζήτημα αυτό προκειμένου να γκρεμιστεί για πάντα το τείχος που χωρίζει την ευημερία από την πείνα.
Αναρωτιέμαι με ποιο κριτήριο θα μας κρίνουν οι μελλοντικές γενιές.
Θα είναι οι μεγάλης κλίμακας συγχωνεύσεις που οδηγούν σε όλο και πιο μεγάλες επιχειρήσεις, ανεξέλεγκτες σαν τον Γολιάθ, που μας παρασέρνουν στην πορεία τους, ή θα είναι το αν θα επιτύχουμε την επόμενη δεκαετία να ξεκινήσουμε μια συστηματική καταπολέμηση της φτώχειας με πρώτο, αλλά απαραίτητο βήμα τη διαγραφή των χρεών των αναπτυσσομένων χωρών;
Η έκθεση δικαιολογημένα παραπέμπει σε πλήθος κατευθυντηρίων γραμμών για την καταπολέμηση της φτώχειας.
Λόγω του περιορισμένου χρόνου δεν μπορώ να αναφερθώ αναλυτικά σε αυτές.
Ωστόσο ο προσεκτικός παρατηρητής ασφαλώς προσέχει εδώ ότι υπάρχει μια στάθμιση διαφόρων εκτιμήσεων, που εκφράζονται σε φράσεις όπως "να υποστηρίξουμε κυρίως τις λιγότερο ανεπτυγμένες χώρες" ή "καταπολέμηση της φτώχειας και της πείνας στα πιο ασθενή τμήματα του πληθυσμού" .
Χαίρομαι που δεν είμαι αναγκασμένη να κάνω καθημερινά τη διάκριση μεταξύ "μικρής πείνας" και "λιμοκτονίας" , όπως παρουσιάζονται αυτόν τον καιρό στη δημοσιότητα, ενώ παράλληλα δεν γίνονται, δυστυχώς, και πολλά πράγματα για το ζήτημα αυτό.
Στο κύριο μέρος της έκθεσης δικαίως επισημαίνεται ότι στόχος πρέπει να είναι να καταστεί περιττή η επισιτιστική βοήθεια.
Αυτό όμως δεν θα καταστεί δυνατόν παρά μόνον αν μπορέσουν να συμφωνήσουν οι πολιτικοί πως η πείνα δεν είναι πολιτικό όπλο κι επίσης αν μπορούσαν να συμφωνήσουν όλοι οι υπεύθυνοι φορείς σε όλους τους κοινωνικούς τομείς - και στην Ευρώπη - ότι όπως είναι γνωστό, τη γη απλώς την έχουμε δανειστεί από τα παιδιά μας.
Είμαστε θεματοφύλακες των αγαθών της γης για λογαριασμό των απογόνων μας.
Αν συμβούν αυτά, τότε μπορεί πραγματικά να καταπολεμηθεί η φτώχεια, πράγμα για το οποίο είμαι πεπεισμένη!
Κύριε Πρόεδρε, προφανώς τάσσομαι υπέρ της επισιτιστικής βοήθειας προς τους πληθυσμούς που πλήττονται από υποσιτισμό, παρά τις εμπορικές δραστηριότητες που κρύβονται πίσω από αυτή την ενίσχυση και παρά τη σύγκρουση συμφερόντων που αντιμετωπίζουν οι πλούσιες χώρες όσον αφορά αυτό το ζήτημα.
Αρχικά θέλω να καταδικάσω τον γελοίο χαρακτήρα αυτής της βοήθειας, δεδομένων των αναγκών.
Η Ευρωπαϊκή Ένωση περηφανεύεται ότι συμμετέχει στην παροχή ενός εκατομμυρίου τριακοσίων είκοσι δύο χιλιάδων τόνων ισοδύναμο σίτου, όμως ταυτόχρονα η έκθεση κάνει λόγο για εφτακόσια ενενήντα ένα εκατομμύρια ανθρώπων που υποσιτίζονται στις φτωχές χώρες.
Εκατόν ογδόντα εκατομμύρια, μόνο στην νοτίως της Σαχάρας Αφρική όπου η Ευρώπη θεωρείται ότι εμπλέκεται ιδιαιτέρως.
Κάντε τον υπολογισμό: η ευρωπαϊκή βοήθεια καταλήγει σχεδόν σε λίγο περισσότερο από εφτά κιλά, ισοδύναμο σίτου, ανά άτομο κατ' έτος, δηλαδή λιγότερο από είκοσι γραμμάρια ημερησίως και η έκθεση έχει τον κυνισμό να επιμένει στο γεγονός ότι η επισιτιστική βοήθεια δεν πρέπει να αποθαρρύνει την εγχώρια παραγωγή.
Όμως δεν είναι η επισιτιστική βοήθεια αυτή που κατέστρεψε την αγροτική παραγωγή πολλών χωρών της Αφρικής, είναι η επιβολή των μεγάλων βιομηχανικών ή αγροτικών ομίλων της Ευρώπης, της Αμερικής, οι οποίοι επέβαλαν τις φυτείες καουτσουκόδεντρων, καφέ, φιστικιού, βαμβακιού, είτε των πρώιμων οπωροκηπευτικών για την ευρωπαϊκή αγορά, εις βάρος των καλλιεργειών ειδών διατροφής.
Ακόμη και όσον αφορά την παραγωγή ειδών διατροφής, επιβάλαμε σε αυτούς τους πληθυσμούς ορισμένες συνήθειες υποχρεώνοντας τους να καταναλώνουν ρύζι ή παράγωγα προϊόντα σίτου, τα οποία μπορούν να προμηθεύονται μόνο από την παγκόσμια αγορά με αποτέλεσμα να επωφελούνται ορισμένες μεγάλες εταιρείες της Δύσης.
Η σχέση κατά καιρούς έχει εξάρσεις τύπου "φιλάνθρωπης κυρίας" και παρουσιάζει αυτή την ενίσχυση ως πράξη ελεημοσύνης εκ μέρους της Ευρώπης.
Ωστόσο, η Ευρώπη ή ακριβέστερα η προνομιούχα τάξη της είναι υπεύθυνη για την καταστροφή της Αφρικής, ακόμη και όσον αφορά το πεδίο της επισιτιστικής της αυτάρκειας.
Συνεπώς, η Αφρική δεν έχει ανάγκη ελεημοσύνης.
Αυτό που χρειάζεται είναι να πάψουν οι πολυεθνικές της Ευρώπης, των Ηνωμένων Πολιτειών να την πλιατσικολογούν και να επιστρέψει η Ευρώπη στον αφρικανικό λαό, υπό μορφή απλών μηχανημάτων, αντλίες νερού, βιομηχανικών προϊόντων, όλα αυτά που της κλάπηκαν κατά την αποικιοκρατία και στη συνεχεία.
Η Αφρική θα μπορέσει έτσι να αναπτύξει επαρκώς την γεωργία της προκειμένου να παράγει ό,τι χρειάζεται για να θρέψει σωστά τον λαό της.
Προφανώς, δεν είμαι αφελής να πιστεύω ότι αρκεί για αυτό ένα καλό ψήφισμα του Ευρωπαϊκού Κοινοβουλίου.
Κάτι τέτοιο απαιτεί να τεθεί τέλος στην δικτατορία του μεγάλου κεφαλαίου τόσο στην Ευρώπη όσο και στην Αφρική και το νόημα της θετικής μου ψήφου είναι αποκλειστικά η αποφυγή παρακώλυσης αυτής της βοήθειας.
Κύριε Πρόεδρε, εργαζόμενοι για το θέμα της επισιτιστικής βοήθειας δεν μπορούμε να ξεχνάμε ότι, ακόμα και σήμερα, ο αριθμός των υποσιτισμένων ατόμων ανέρχεται σε εκατοντάδες εκατομμύρια.
Οι προσπάθειες που έγιναν από τους προκατόχους μας, ως μέλη των κοινοτικών οργάνων, είχαν ως αποτέλεσμα, μέσα σε τριάντα χρόνια, να μειώσουν κατά 20 και πλέον τοις εκατό το σύνολο των υποσιτισμένων.
Κατά τα τελευταία χρόνια βρισκόμαστε ενώπιον ενός αντίστροφου φαινομένου, που είναι πολύ περίεργο συγκριτικά με τις δεσμεύσεις του δυτικού κόσμου: σε ορισμένες περιοχές του πλανήτη μας ο αριθμός των υποσιτισμένων βρίσκεται σε σταθερή αύξηση, επιβαρημένος από περιβαλλοντικές, ή ακόμα χειρότερα, πολεμικές καταστροφές, που πρόσφατα ακόμα βρέθηκαν στην πρώτη γραμμή της δημοσιότητας.
Πρέπει συνεπώς να είμαστε περήφανοι για το γεγονός ότι αυτό το θέμα εξακολουθεί να βρίσκεται στην καρδιά του ενδιαφέροντος του Ευρωπαϊκού Κοινοβουλίου και των χωρών της Ευρωπαϊκής Ένωσης.
Παρατήρησα με χαρά ότι, πολλές φορές, όπως και στην Σύμβαση την οποία πρόκειται να ψηφίσουμε, ο κοινοτικός νομοθέτης θέλησε πάντοτε να εγγυηθεί τη διατροφική ασφάλεια και όχι μόνο το ελάχιστο επίπεδο διαβίωσης.
Αυτή ακριβώς η διατροφική ασφάλεια είναι ο τελικός σκοπός της ενίσχυσής μας: ενίσχυση η οποία, με την πάροδο των ετών, θα πρέπει σταδιακά να αντικατασταθεί από συγκεκριμένα μέτρα και από μακρόπνοα μέσα, που θα αποβλέπουν στην ενίσχυση αυτής της ασφάλειας, ώστε να καταστήσουν τελικά περιττή κάθε μορφή ενίσχυσης και παρέμβασης.
Είμαι σίγουρος ότι οι συμπατριώτες μας συμφωνούν πλήρως και υποστηρίζουν δυναμικά κάθε πρωτοβουλία που αναλαμβάνεται από τα κοινοτικά όργανα σε θέματα ενισχύσεων, ή ακόμα καλύτερα, στήριξης προς τους λαούς εκείνους που είναι λιγότερο τυχεροί απ' ότι εμείς.
Σε αυτήν την παρέμβασή μου, όμως, δεν μπορώ να ξεχάσω μια πτυχή, μια αρχή που θεωρώ εξαιρετικά υπεύθυνη απέναντι ακριβώς στους συμπολίτες μας.
Κατά τη γνώμη μου, πρέπει να αναγνωριστεί η πραγματική βαρύτητα της ευρωπαϊκής παραγωγής.
Από την ανάγνωση της Σύμβασης δε διέκρινα να αναγνωρίζεται κανένα κριτήριο προτεραιότητας για τα ευρωπαϊκά προϊόντα, και ιδιαίτερα τα γεωργικά, που θα αποστέλλονται ως ανθρωπιστική βοήθεια.
Η Ευρώπη είναι ανέκαθεν μια από τις ηπείρους με τη μεγαλύτερη παραγωγικότητα στο γεωργικό τομέα.
Αν σκεφτούμε για παράδειγμα τα αμυλώδη που είναι απαραίτητα για τη διατροφή, η Ευρωπαϊκή Ένωση συγκαταλέγεται μεταξύ των μεγαλύτερων παραγωγών παγκοσμίως.
Αυτή η παραγωγικότητα δεν μπορεί να υποτιμηθεί και να παραγνωριστεί σε σχέση με εκείνη που διατίθεται στις παγκόσμιες αγορές, ούτε και στη φάση της ενίσχυσης προς τους περισσότερο μειονεκτούντες.
Για τους λόγους αυτούς παρουσίασα μια τροπολογία, όχι στην πρόταση Σύμβασης, που γνωρίζω ότι δεν είναι τροποποιήσιμη, αλλά στο ψήφισμα της συναδέλφου Schierhuber.
Αυτή η τροπολογία θεωρήθηκε μη παραδεκτή, αλλά ο σκοπός για τον οποίο την παρουσίασα ήταν να ξεκινήσω στην Αίθουσα αυτή μια υπεύθυνη συζήτηση σχετικά με ένα θέμα το οποίο θεωρώ ζωτικού ενδιαφέροντος για τους αγρότες μας, και κυρίως κατά τη δύσκολη φάση την οποία διέρχονται έπειτα από τη μεταρρύθμιση της κοινής γεωργικής πολιτικής.
Κλείνοντας, επαναλαμβάνω ότι ο σκοπός της τροπολογίας μου, και της παρέμβασής μου τώρα, είναι να υποστηρίξω τα κοινοτικά προϊόντα, και ιδιαίτερα τα γεωργικά, και κατά τη στιγμή της σύναψης διεθνών συμφωνιών, καλώντας τα ευρωπαϊκά εκτελεστικά όργανα να μην ξεχάσουν τα εκατομμύρια των ατόμων που ζουν από τα ευρωπαϊκά προϊόντα, όχι μόνο ως καταναλωτές αλλά κυρίως ως παραγωγοί.
Αξιότιμε κύριε Πρόεδρε, αξιότιμοι κυρίες και κύριοι βουλευτές, αρχικά θέλω να ευχαριστήσω θερμά την εισηγήτρια κ. Schierhuber για την έκθεσή της και για την πρότασή της να γίνει δεκτή η απόφαση του Συμβουλίου για τη Σύμβαση για την Επισιτιστική Βοήθεια.
Όπως γνωρίζετε, η διεθνής συμφωνία για τον σίτο αποτελείται από δύο χωριστά νομικά κείμενα, συγκεκριμένα από τη Σύμβαση Εμπορίας Σιτηρών, και τη Σύμβαση για την Επισιτιστική Βοήθεια.
Η Σύμβαση Εμπορίας Σιτηρών τροποποιήθηκε εκ βάθρων ήδη από το 1995, ούτως ώστε δεν ήταν αναγκαίο να προβλεφθούν τροποποιήσεις στη νέα σύμβαση.
Ως εκ τούτου, η Επιτροπή ζήτησε επίσης να παραταθεί η ισχύς της σύμβασης αυτής μέχρι την 30ή Ιουνίου 2001.
Αντίθετα, για τη Σύμβαση για την Επισιτιστική Βοήθεια η Επιτροπή Επισιτιστικής Βοήθειας αποφάσισε την εκ νέου διαπραγμάτευση της σύμβασης και κυρίως την τήρηση των σχετικών συστάσεων της διάσκεψης της Σιγκαπούρης.
Σκοπός της νέας Σύμβασης για την Επισιτιστική Βοήθεια του 1999 είναι να συμβάλει στην παγκόσμια επισιτιστική ασφάλεια και να βελτιώσει την ικανότητα της διεθνούς κοινότητας να ανταποκρίνεται σε επείγουσες από επισιτιστική άποψη καταστάσεις και στις άλλες επισιτιστικές ανάγκες των αναπτυσσομένων χωρών.
Στη νέα σύμβαση, δίδεται ιδιαίτερη βαρύτητα στα ακόλουθα σημεία: Πρώτον, πρέπει να ληφθούν περισσότερο υπόψη οι εγχώριες διατροφικές συνήθειες στις παραλήπτριες χώρες.
Δεύτερον, οι χορηγοί μπορούν να εκφράζουν τις υποχρεώσεις τους σε ποσότητες ή αξίες ή συνδυασμό των δύο.
Τρίτον, τα μέλη της Σύμβασης Επισιτιστικής Βοήθειας πρέπει κατά την κατανομή της επισιτιστικής βοήθειας να δίνουν προτεραιότητα στις λιγότερο προηγμένες χώρες και στις χώρες με χαμηλό εισόδημα.
Τέταρτον, προβλέπονται αυστηρότερες διατάξεις για την προώθηση της ανάπτυξης της τοπικής γεωργίας, συμπεριλαμβανομένων ενδεχόμενων "τριγωνικών συναλλαγών" και "τοπικών αγορών" .
Περισσότερο από το μισό των σχετικών πιστώσεων της Επιτροπής αναφέρεται σε αυτό το είδος συναλλαγών.
Πέμπτον, η επισιτιστική βοήθεια προς τις ελάχιστα ανεπτυγμένες χώρες δίδεται αποκλειστικά με τη μορφή δωρεάν χορηγήσεων.
Συνολικά, η επισιτιστική βοήθεια που παρέχεται με τη μορφή δωρεάν χορηγήσεων πρέπει να αντιπροσωπεύει τουλάχιστον το 80% της συνεισφοράς των μελών και τα μέλη επιδιώκουν να αυξήσουν το ποσοστό αυτό.
Έκτον, όταν αποφασίζεται εάν και κατά πόσο η χορήγηση της επισιτιστικής βοήθειας υπό όρους μακροπρόθεσμης πίστωσης και ευνοϊκούς όρους θα πρέπει να εξακολουθήσει να καλύπτεται από τη σύμβαση για την επισιτιστική βοήθεια, τα μέλη της σύμβασης λαμβάνουν υπόψη τα αποτελέσματα των σχετικών πολυμερών διαπραγματεύσεων.
Σε συνάρτηση με αυτά, η Ευρωπαϊκή Ένωση και μερικά άλλα κράτη μέλη διατράνωσαν την πεποίθησή τους ότι η επισιτιστική βοήθεια που χορηγείται υπό όρους πίστωσης δεν θα πρέπει να περιλαμβάνεται πλέον στον κατάλογο των πράξεων επισιτιστικής βοήθειας.
Η δική μας θέση είναι ότι η επισιτιστική βοήθεια πρέπει να διαχωριστεί σαφώς από τις εμπορικές ρυθμίσεις για εμπορικές συναλλαγές.
Έβδομον, στόχος της νέας ΣΕΒ είναι να παρακολουθούνται καλύτερα η αποτελεσματικότητα και η δράση των σχετικών μέτρων και να βελτιωθεί η συνεργασία μεταξύ χορηγών, παραληπτριών χωρών και άλλων ενεχομένων.
Όγδοον, η χορήγηση επισιτιστικής βοήθειας στο πλαίσιο της συγκεκριμένης σύμβασης δεν πρέπει να συνδέεται κατά κανένα τρόπο με εμπορικές εξαγωγές προϊόντων ή υπηρεσιών στις αποδέκτριες χώρες.
Τελειώνοντας θέλω να αναφέρω ακόμη, επειδή αυτό το έθιξαν αρκετοί βουλευτές κατά τη συζήτηση, τα ποσά που διαθέτουμε σήμερα ως βοήθεια προς την Αιθιοπία.
Η Επιτροπή και η Κοινότητα μπορούν να διαθέσουν μεταξύ Απριλίου 2000 και Μαρτίου 2001, δηλαδή άμεσα εντός του έτους, 542.526 τόνους σιτηρών.
Θα ήθελα να επισημάνω ακόμη ότι κατά τις διαπραγματεύσεις διατηρήσαμε διαρκώς την επαφή μας με τις παραλήπτριες χώρες με αποτέλεσμα να είμαστε πάντοτε ενήμεροι για τις θέσεις τους.
Ευχαριστώ πολύ, κύριε Fischler.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Ενίσχυση των εκριζωθέντων πληθυσμών στις αναπτυσσόμενες χώρες της Λατινικής Αμερικής και της Ασίας
Η ημερήσια διάταξη προβλέπει τη συζήτηση επί της έκθεσης (A5-0065/2000) του κυρίου Deva, εξ ονόματος της Επιτροπής Ανάπτυξης και Συνεργασίας, σχετικά με την πρόταση κανονισμού (ΕΚ) του Ευρωπαϊκού Κοινοβουλίου και του Συμβουλίου που παρατείνει την ισχύ του Κανονισμού (ΕΚ) αριθ.
443/97 όσον αφορά τις δράσεις ενίσχυσης των εκριζωθέντων πληθυσμών στις αναπτυσσόμενες χώρες της Λατινικής Αμερικής και της Ασίας [COM(1999) 443 - C5-0146/1999 - 1999/0194(COD)].
Κύριε Πρόεδρε, είναι μεγάλο προνόμιο για εμένα σήμερα να παρουσιάζω τη συγκεκριμένη έκθεση στο Κοινοβούλιο.
Είναι μία από τις πρώτες εκθέσεις της Επιτροπής Ανάπτυξης μέσα από τη διαδικασία συναπόφασης.
Είμαι ιδιαίτερα ευγνώμων σε όλους τους συναδέλφους που προσήλθαν τόσο αθρόα για να ακούσουν την ομιλία μου και την παρουσίαση της πρώτης μου έκθεσης στο Κοινοβούλιο και τα συνωστισμένα θεωρεία.
Όλοι περιμένουν με κομμένη την ανάσα για να ακούσουν την ομιλία μου.
Το ζήτημα ανά χείρας είναι άκρως επείγον.
Ελπίδα μου είναι να μπορέσουμε να περάσουμε αυτή την έκθεση χωρίς ουσιαστικές τροπολογίες πέρα από τις διαδικαστικές, διότι η εν λόγω έκθεση αφορά την παράταση για ένα έτος του υπάρχοντος κανονισμού ο οποίος στηρίζει τέσσερα εκατομμύρια πρόσφυγες σε εκείνες περιοχές του κόσμου που υποφέρουν περισσότερο από τον πόλεμο και τις κακουχίες.
Εάν καθυστερήσουμε να ψηφίσουμε αυτή την έκθεση στην ολομέλεια το ταχύτερο δυνατόν, θα επηρεαστεί σοβαρότατα όλη η περαιτέρω βοήθεια, η προμήθεια τροφίμων, η στέγαση, το καταφύγιο, το νερό, οι εγκαταστάσεις υγιεινής και η εκπαίδευση στους πιο τρωτούς ανθρώπους του πλανήτη, καθώς δεν θα υπάρχει νομική βάση στην Ευρωπαϊκή Ένωση για να στηριχθούν και να χρηματοδοτηθούν.
Αυτό που κάνουμε σήμερα είναι να αποφασίσουμε επί της πρότασης της Επιτροπής να παραταθεί ο κανονισμός για την παροχή βοήθειας στους εκριζωμένους πληθυσμούς της Ασίας και της Λατινικής Αμερικής, ο οποίος εξέπνευσε την 31 Δεκεμβρίου 1999.
Η παράταση που προτείνουμε ισχύει για ένα έτος, μέχρι την 31 Δεκεμβρίου 2000.
Η παράταση του κανονισμού θα καταστήσει εφικτή τη χορήγηση άλλων 40 εκατομμυρίων ευρώ μέχρι το τέλος του έτους.
Μεταξύ του 1997 και του 1999, το Κοινοβούλιο ενέκρινε 240 εκατομμύρια ευρώ.
Ο εν λόγω κανονισμός έληξε την 31 Δεκεμβρίου 1999.
Παρατείνοντας σήμερα τον κανονισμό για ένα ακόμη έτος δίνουμε επίσης στην Επιτροπή χρόνο να προετοιμάσει νέο κανονισμό, ο οποίος ελπίζω να είναι πολυετής, για την αντικατάσταση του υπάρχοντος.
Ο νέος κανονισμός, ο οποίος θα κατατεθεί κάποια στιγμή στο μέλλον, πρέπει να βασίζεται και να λαμβάνει υπόψη τον ισχύοντα κανονισμό, καθώς και την ετήσια έκθεση και αξιολόγηση που η Επιτροπή ανέλαβε να παρουσιάσει στο Κοινοβούλιο και το Συμβούλιο στο εγγύτατο μέλλον και σίγουρα όχι αργότερα από τον Σεπτέμβριο.
Η αρχική έκθεση του Ευρωπαϊκού Κοινοβουλίου για τον ισχύοντα κανονισμό, η έκθεση Howitt, ήταν υποδειγματική ως προς το πώς οργανώθηκε από το Κοινοβούλιο.
Το Ευρωπαϊκό Κοινοβούλιο συνέβαλε επιτυχώς στη βελτίωση του υπάρχοντος προσχεδίου και κατ' αυτό τον τρόπο διαδραμάτισε σημαντικό ρόλο στην υποστήριξη και βελτίωση του κειμένου το οποίο εγκρίθηκε τελικά.
Κατά κύριο λόγο το Κοινοβούλιο συνέβαλε στην ενίσχυση του κανονισμού όσον αφορά τις αναφορές του στα περιβαλλοντικά προβλήματα, στη συμπληρωματική ενίσχυση και συνεργασία που είναι αναγκαίες όσον αφορά τους τοπικούς πληθυσμούς που παρέχουν φιλοξενία, στη μεγαλύτερη παροχή για στοχοθετημένη ενίσχυση και προγράμματα όσον αφορά τις γυναίκες πρόσφυγες, ειδικά των γυναικών που υπήρξαν θύματα βιασμού, και σαφή διάταξη για την υποστήριξη της αρχής του "non-refoulement", ήτοι την προστασία έναντι της δια της βίας επιστροφής.
Ο κύριος Howitt μετείχε σε ένα πολύ θετικό διάλογο με την Ιρλανδική Προεδρία καθώς και με την Επιτροπή προκειμένου να βελτιωθούν οι υπάρχουσες προτάσεις.
Επίσης, κάτι που έχει ακόμη μεγαλύτερη σημασία είναι ότι ζητήθηκε να εκφέρουν γνώμη περισσότερες από πενήντα ΜΚΟ.
Συνεπώς το Ευρωπαϊκό Κοινοβούλιο όντως διαδραμάτισε σημαντικό ρόλο στην προπαρασκευή του κανονισμού με αυτή την έκθεση.
Η παροχή βοήθειας στους εκριζωθέντες, πρόσφυγες, επαναπατριζόμενους και εκτοπισθέντες πληθυσμούς στο εσωτερικό της χώρας, στις αναπτυσσόμενες χώρες της Ασίας και της Λατινικής Αμερικής αποτελεί στοιχείο του κοινοτικού προϋπολογισμού από το 1984.
Η UNHCR υπολογίζει ότι υπάρχουν 4.8 εκατομμύρια στην Ασία και κάπου 88.000 στη Λατινική Αμερική.
Από αυτούς, ο ισχύοντας κανονισμός μαζί με την παράταση κατά ένα έτος που ζητά σήμερα η έκθεσή μας, θα συνεχίσει να παρέχει βοήθεια σε 2.9 Αφγανούς πρόσφυγες από τους οποίους περίπου το 40% βρίσκονται στο Πακιστάν και το Ιράν και το υπόλοιπο 60% στο ίδιο το Αφγανιστάν.
Συνολικά χορηγήθηκαν 24.3 εκατομμύρια ευρώ στους Αφγανούς πρόσφυγες, ενώ άλλα 960.000 ευρώ στην Ταϊλάνδη, 6 εκατομμύρια στη Σρι Λάνκα, 11.8 εκατομμύρια στη Βιρμανία και 1.8 εκατομμύρια στο Νεπάλ.
Στο Αφγανιστάν περίπου 2 εκατομμύρια άνθρωποι βοηθήθηκαν από το πρόγραμμα περισυλλογής ναρκών, το οποίο είναι ζωτικής σημασίας προκειμένου να αποκατασταθεί η ομαλότητα στη χώρα.
Συνεπώς, κατά μια έννοια, η άμεση έγκριση της πρότασης θα ανέβαλε την ανάγκη για μια μακροπρόθεσμη λύση.
Ωστόσο, θα δινόταν συγχρόνως η δυνατότητα στα θεσμικά όργανα να ξεκινήσουν έναν λεπτομερέστερο διάλογο σε αυτόν τον τομέα ευελπιστώντας ότι θα εξευρεθεί μονιμότερη λύση έως το 2001.
Η έκθεση είναι επίσης πολύ καίρια όσον αφορά το θέμα των αιτούντων άσυλο.
Μας παρουσιάζεται τώρα μια λύση από το Κοινοβούλιο, από τα θεσμικά όργανα της Ευρώπης, η οποία μας δίνει τη δυνατότητα να βοηθάμε τους ανθρώπους εκεί όπου βρίσκεται το πρόβλημα.
Μπορούμε να βοηθήσουμε τους ανθρώπους να πάψουν να έχουν ανάγκη ή να θέλουν να έρθουν στην Ευρώπη εάν μπορέσουμε να τους βοηθήσουμε στον τόπο όπου έχει προκύψει το πρόβλημα.
Το κύριο μέλημα της έκθεσής μου είναι να βοηθήσει τους ανθρώπους σε περιοχές που πλήττονται από τον πόλεμο, σε περιοχές που υποφέρουν πολύ, να αποκτήσουν ξανά κανονική ζωή, να έχουν σωστές δομές και εγκαταστάσεις υγιεινής, σωστή υποδομή ώστε να πάψουν να χρειάζονται να ταξιδέψουν σε αναζήτηση ασύλου ή ως πρόσφυγες.
Κύριε Πρόεδρε, επιτρέψτε μου να ξεκινήσω δηλώνοντας πόσο αλλόκοτο είναι να συζητάμε απόψε, τον Μάιο του 2000 για την παράταση ενός κανονισμού που έληξε ήδη από τον Δεκέμβριο και που σύμφωνα με την πρόταση της Επιτροπής θα λήξει ξανά σε επτά μήνες.
Ως εισηγητής του Κοινοβουλίου της αρχικής απόφασης πριν από τέσσερα χρόνια είμαι αναγκασμένος να παρατηρήσω ότι αυτή η εξέλιξη αντανακλά μια αποτυχία της πολιτικής δέσμευσης της Ευρώπης να βοηθήσει πέντε εκατομμύρια πρόσφυγες, τους φτωχότερους των φτωχών, στην Ασία και τη Λατινική Αμερική.
Όπως και να έχει, να ' μαστε σήμερα εδώ, και η Σοσιαλιστική Ομάδα, υποστηρίζει τη σύσταση της εισηγήτριας για έγκριση του κανονισμού με τις ελάχιστες δυνατές τροπολογίες, επί των οποίων ήδη αποφάσισε κατ' αρχήν το Συμβούλιο, ώστε να επιτραπεί μια ταχεία έγκριση της παράτασης σε μία ανάγνωση με απώτερο στόχο να επιτραπεί στα προγράμματα υποστήριξης προσφύγων να συνεχίσουν το τρέχον έτος αντί να ακυρωθούν.
Η ανάγκη αυτού του έργου παραμένει εξίσου αδήριτη όσο και πριν από τέσσερα χρόνια.
Δεν ωφελεί να συζητάμε εδώ στο Κοινοβούλιο για επίλυση των συγκρούσεων και μετά να ανακαλύπτουμε ότι το μόνο μέσο υποστήριξης και βοήθειας προς τους ανθρώπους, όταν σωπάσουν πια τα όπλα και όταν περάσει και η περίοδος της άμεσης ανθρωπιστικής βοήθειας, το ξεχνάμε εντελώς.
Ο ισχύων κανονισμός μάς επέτρεψε να παρέμβουμε σε χώρες όπου υπάρχουν σοβαρότατες συγκρούσεις και όπου σημειώνονται κατάφωρες παραβιάσεις των ανθρώπινων δικαιωμάτων.
Για παράδειγμα στο Αφγανιστάν, το οποίο σήμερα έχει σπάσει όλα τα ρεκόρ προσφύγων, και έξι εκατομμύρια ανθρώπους έχουν εγκαταλείψει τη χώρα από το 1992, δημιουργώντας τον μεγαλύτερο και πιο μακρόχρονο προσφυγικό πληθυσμό στον κόσμο.
Ή πάλι η προστασία των τρομοκρατημένων γηγενών πληθυσμών που φεύγουν κακήν κακώς από τη Βιρμανία.
Καθώς τελειώνει μια σύγκρουση ξεκινά μια άλλη, όπως καταδεικνύει το μισό εκατομμύριο προσφύγων που αναμένεται στο Τιμόρ έως τον Δεκέμβριο εφέτος.
Όσον αφορά τον ισχύοντα κανονισμό, γνωρίζουμε ότι οι γνώμες στο Συμβούλιο διίστανται.
Οφείλω να εκφράσω τη λύπη μου, κύριε Patten, για το γεγονός ότι και η Επιτροπή τηρεί παρόμοια στάση.
Ενώ υποστηρίζει προγράμματα στην Ασία, έχει αποτύχει σε μεγάλο βαθμό να ασχοληθεί κατά τρόπο σωστό και με την απαιτούμενη δέσμευση με τα προβλήματα των προσφύγων και των εσωτερικά εκτοπισμένων ανθρώπων της Λατινικής Αμερικής.
Γνωρίζετε ότι περνώ πολύ καιρό κάνοντας επισκέψεις και μελετώντας τα προβλήματα της βίας, ένοπλης σύρραξης στην Κολομβία.
Μόνο σε αυτή τη χώρα υπάρχουν 800.000 εσωτερικά εκτοπισμένοι άνθρωποι από το 1996, ενώ άλλοι 123.000 εκτοπίστηκαν από τον Ιανουάριο έως τον Ιούνιο πέρυσι.
Αποτελεί όνειδος το γεγονός ότι με τον ισχύοντα κανονισμό η Ευρωπαϊκή Επιτροπή απέτυχε στο παρελθόν να ασχοληθεί με αυτό το πρόβλημα.
Το ίδιο είδος αναγκαστικού εκτοπισμού που βλέπουμε στην Κολομβία έχω επίσης παρατηρήσει και στην περιοχή Τσιάπας του νότιου Μεξικού, όπου η παρουσία της διεθνούς δύναμης βοήθειας είναι απαραίτητη για την προστασία των ανθρώπινων δικαιωμάτων.
Τέλος, θα ήθελα να συγχαρώ τον κύριο Deva για την έκθεσή του, να τον ευχαριστήσω για τα καλά του λόγια και να προσυπογράψω τα όσα λέει.
Ξέρω ότι θα ακούσει με προσοχή τα όσα έχει να πει ο Επίτροπος κατά τη σύνοψή του, για να δει εάν θα καταγραφεί στα πρακτικά η υπόσχεση να διασφαλιστεί ότι στο μέλλον θα επιτευχθεί ένας πολυετής κανονισμός και ότι θα παρασχεθούν οι ετήσιες εκθέσεις.
Κύριε Patten, με τον κύριο Deva σας υποβάλλουμε αυτές τις ερωτήσεις και εάν δεν λάβουμε ικανοποιητικές απαντήσεις, οι Σοσιαλιστές σε αυτή την πλευρά του Κοινοβουλίου θα υποστηρίξουν τον κύριο Deva για να πάρει μια εντελώς διαφορετική στάση επί της έκθεσης.
Κύριε Πρόεδρε, θα ήθελα κι εγώ να ευχαριστήσω τον κύριο Deva για μια πολύ καλή έκθεση, για την οποία θα μπορούσε κανείς να πει ότι είναι τόσο εκτεταμένη όσο το κείμενο της Επιτροπής είναι περιορισμένο.
Το γεγονός ότι έχουμε ένα πολύ βιαστικό και κατά συνέπεια πολύ περιληπτικό και απλουστευμένο κείμενο ανά χείρας, βέβαια, λέει πολλά για τη σχέση ανάμεσα στο Κοινοβούλιο και την Επιτροπή αυτή τη στιγμή.
Και φυσικά δεν είναι, όπως ανέφερε και ο κύριος Howitt, ιδιαίτερα ικανοποιητικό να συμβαίνει τέσσερις πέντε μήνες μετά από τη λήξη του κανονισμού, αλλά έτσι γίνονται συνήθως τα πράγματα, παρ' ότι δεν υποπτεύομαι τον κύριο Patten ότι είχε κακή πρόθεση.
Υποβάλλεται τώρα μια έκθεση που λέει ότι πρέπει να παρατείνουμε την ισχύ του κανονισμού, τέσσερις μήνες μετά την εκπνοή του.
Με αυτόν τον τρόπο πολύ απλά εξαναγκάζεται το Κοινοβούλιο να πει, ναι είμαστε αναγκασμένοι να δεχτούμε την παράταση, ειδάλλως θα πεθάνουν ακόμη περισσότεροι άνθρωποι από πείνα και ένδεια.
Δεν είναι ο σωστός τρόπος χειρισμού των πραγμάτων και γι' αυτό θέλω, όπως ο κύριος Deva και άλλοι, να ακούσω τι έχει να πει ο κύριος Patten.