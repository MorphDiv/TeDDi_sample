# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί την Πέμπτη 21 Σεπτεμβρίου 2000.
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της συνεδρίασης της Πέμπτης 21 Σεπτεμβρίου έχουν διανεμηθεί.
Υπάρχουν παρατηρήσεις;
Το όνομά μου δεν περιλαμβάνεται στον κατάλογο παρουσιών.
Παρακαλώ να υπάρξει διόρθωση.
Διαπιστώνω συγχρόνως ότι είναι τελικά δυνατόν να έλθει κάποιος εδώ στο Στρασβούργο από τη Φινλανδία μέσα σε εννέα μόλις ώρες.
Πρόκειται για το προσωπικό μου ρεκόρ αυτό το φθινόπωρο.
Βεβαίως, κυρία Thors, θα διορθώσουμε τα συνοπτικά πρακτικά.
(Εγκρίνονται τα συνοπτικά πρακτικά)
Ανακοίνωση της Προέδρου σχετικά με την κατάσταση στη Μέση Ανατολή
Αγαπητοί συνάδελφοι, τις τελευταίες ημέρες, όπως γνωρίζετε, η Ιερουσαλήμ, καθώς και άλλες πόλεις και τα παλαιστινιακά εδάφη πυρπολήθηκαν και τα θύματα είναι ήδη πολυάριθμα.
Ακόμα και σήμερα, ελικόπτερα βομβάρδισαν στόχους στη Γάζα, επιδεινώνοντας έτσι την κατάσταση.
Θέλω να εκφράσω, εξ ονόματος του Ευρωπαϊκού Κοινοβουλίου, την πιο βαθιά μου συγκίνηση για τη νέα έκρηξη βίας και να δηλώσω στις οικογένειες των θυμάτων πόσο συμμεριζόμαστε την οδύνη τους και την δοκιμασία τους.
Σε μια χρονική στιγμή όπου η διαδικασία ειρήνευσης βρίσκεται σε κρίσιμη φάση, όπου σημειώνεται πραγματική αλλά εύθραυστη πρόοδος, η επίσκεψη του κ. Ariel Sharon στο προαύλιο των Τεμενών δεν μπορεί παρά να θεωρηθεί σαν μία πρόκληση.
Το καθεστώς της Ιερουσαλήμ και η τωρινή θλιβερή επικαιρότητα το αποδεικνύει, αποτελεί ένα από τα κλειδιά για την ειρήνευση της Εγγύς Ανατολής.
Αυτή η πόλη είναι φορτισμένη από ισχυρά σύμβολα και για τις τρεις μονοθεϊστικές θρησκείες.
Κάθε προκλητική ενέργεια σε αυτήν την πόλη σημαίνει άρνηση της θέλησης για ειρήνευση και παρεμπόδιση της αναζήτησης μιας λύσης κοινώς αποδεκτής.
Κι όμως, γνωρίζουμε ότι υπάρχουν ειρηνόφιλοι και από τις δύο πλευρές που επιθυμούν να προχωρήσουν.
Η κοινή παρουσία του κ. Αhmed Qurie και του κ. Avraham Burg, προέδρου του Παλαιστινιακού νομοθετικού Συμβουλίου και προέδρου της Κνεσέτ αντίστοιχα, εδώ ακριβώς, κατά την σύνοδό μας του Σεπτεμβρίου, αποτελεί μια επιπλέον απόδειξη.
Όσον αφορά στο πρόβλημα της Ιερουσαλήμ, επέδειξαν ευρύτητα πνεύματος και μία ικανότητα να ακούν τους συνομιλητές τους που δημιουργούν ελπίδες.
Κηρύσσοντας την έναρξη της περιόδου συνόδου του Ευρωπαϊκού Κοινοβουλίου, απευθύνω έκκληση στη διεθνή κοινότητα ώστε να γίνει ό,τι είναι δυνατό, για την αποκατάσταση του διαλόγου, το συντομότερο δυνατό.
Η Ευρωπαϊκή Ένωση έχει ήδη αντιδράσει.
Εύχομαι να εντείνει τις προσπάθειες της, από τις οποίες το Ευρωπαϊκό Κοινοβούλιο θα πάρει το μερίδιο που του αναλογεί.
Σας καλώ να τηρήσουμε ενός λεπτού σιγή.
Το Σώμα, όρθιο, τηρεί ενός λεπτού σιγή)
Κυρία Πρόεδρε, καταρχάς θα ήθελα εξ ονόματος της Ομάδας του Ευρωπαϊκού Σοσιαλιστικού Κόμματος να εκφράσω την υποστήριξή μας προς τα λόγια σας και την πλήρη συμφωνία μας με αυτά.
Τώρα θα μου επιτρέψετε εξ ονόματος της πολιτικής μου ομάδας, να προτείνω τη συμπερίληψη αυτού του πολύ σημαντικού θέματος που αφορά τις ευθύνες της Ευρωπαϊκής Ένωσης, όπως πολύ καλά επισημάνατε, στη συζήτηση που θα διεξάγουμε αύριο ενώπιον της διάσκεψης κορυφής του Μπιαρρίτς.
Προφανώς η κατάσταση στη Μέση Ανατολή θα είναι ένα από τα θέματα τα οποία θα πρέπει να συζητηθούν στην εν λόγω διάσκεψη κορυφής παρότι είναι ανεπίσημη.
Επιπλέον, κυρία Πρόεδρε, θα ήθελα να τονίσω ότι πολύ εύστοχα επισημάνατε ότι υπήρξε μια απαράδεκτη πρόκληση εκ μέρους ενός ηγέτη της ισραηλινής ακροδεξιάς που είναι γνωστός για τις εξτρεμιστικές δράσεις του στο παρελθόν.
Τώρα βέβαια πιστεύω επίσης ότι πρέπει να απευθυνθούμε ουσιαστικά στους φίλους μας τους Ισραηλινούς και να τους πούμε ότι μία δημοκρατική κυβέρνηση, μια κυβέρνηση που έχει συσταθεί νομίμως, όπως συμβαίνει με την κυβέρνηση του Ισραήλ, δεν μπορεί να βάλλει εναντίον παιδιών και νέων που πετάνε πέτρες, με τη χρήση όπλων και τανκ.
Κάτι τέτοιο είναι απολύτως υπερβολικό και δε συμβάλλει καθόλου στην ειρηνευτική διαδικασία.
(Χειροκροτήματα) Κυρία Πρόεδρε πιστεύω ότι έπειτα από την επίσκεψη, κατόπιν δικής σας πρόσκλησης των Προέδρων των κοινοβουλίων του Ισραήλ και της Παλαιστίνης τον περασμένο μήνα, έχουμε πλέον επαρκή ηθική ευθύνη να απευθυνθούμε στους συνομιλητές μας στην Μέση Ανατολή κατά τρόπο ενεργητικό κάνοντας επίσης τις δικές μας προτάσεις.
Κυρία Πρόεδρε, σας έχω απευθύνει μία επιστολή εκ μέρους της πολιτικής μου ομάδας ζητώντας τροποποίηση της ημερησίας διατάξεως αναφορικά με το θέμα που μόλις προ ολίγου, με πολύ αξιοπρέπεια, θίξατε.
Εφόσον ο κ. Barόn λαμβάνει το λόγο, προτείνω αυτό το θέμα να θιγεί αμέσως.
Νομίζω, πράγματι, ότι εφόσον το Κοινοβούλιό μας πολύ εγκαίρως, πριν από ένα μήνα, προσκάλεσε συγχρόνως τους Προέδρους της Κνεσέτ και του Παλαιστινιακού Νομοθετικού Συμβουλίου, για να δηλώσει ακριβώς τη θέλησή του να παρέμβει ως πρωταγωνιστής υπέρ της ειρηνευτικής διαδικασίας, δεν μπορούμε, ως Κοινοβούλιο, να σιωπήσουμε σήμερα.
Μας αναφέρατε, με εκφράσεις που βαθιά συμμερίζομαι, τη δραματική κατάσταση που εκτυλίσσεται αυτή τη στιγμή στην Παλαιστίνη και το Ισραήλ.
Αντιλαμβάνομαι πολύ καλά ότι ο κ. Prodi αύριο, το Συμβούλιο, εμείς οι ίδιοι, ορισμένοι από εμάς, θα παρέμβουν στη γενική συζήτηση.
Δεν θα έπρεπε αντιθέτως, να αρκεστούμε, με κανένα τρόπο, να εντάξουμε αυτήν την δραματική υπόθεση ανάμεσα σε άλλα πολύ σημαντικά θέματα και να δοθεί έτσι η δυνατότητα στον ένα να μιλήσει για το Χάρτη, στον άλλο για τη γαλλική Προεδρία και για τη σύνοδο Κορυφής του Μπιαρρίτς, στον τρίτο για το όχι της Δανίας στο δημοψήφισμα για την ΟΝΕ, και στον τέταρτο για την Εγγύς Ανατολή.
Θα αποδεικνυόμασταν κατώτεροι των περιστάσεων.
Προτείνω λοιπόν, εγώ και η πολιτική μου ομάδα, να προσπαθήσουμε να βρούμε, αύριο κιόλας αν είναι δυνατόν, μια άλλη ημέρα εάν είναι αναγκαίο, με ποιο τρόπο θα ήταν δυνατόν να αφιερώσουμε μία ώρα σε αυτό, το τόσο σημαντικό θέμα και να πάρουμε μιαν απόφαση.
Εάν αυτό δεν καταστεί δυνατόν, προτείνω το θέμα αυτό να αποτελέσει τουλάχιστον το αντικείμενο μιας ερώτησης κατά την συζήτηση επειγόντων θεμάτων.
Εν πάση περιπτώσει, δηλώνω ρητώς ότι δε θα πρέπει να υπάρξει κανείς που στο τέλος αυτής της περιόδου συνόδου να μπορεί να ισχυριστεί ότι το Κοινοβούλιο ως Σώμα δεν εκφράστηκε, σύμφωνα με το πνεύμα και στην προέκταση της θαυμάσιας δήλωσής σας, υπέρ της αποκατάστασης της ειρήνης στο Ισραήλ και τη Μέση Ανατολή.
Αγαπητοί συνάδελφοι, θα κάνω εάν το επιθυμείτε ένα είδος διαδικαστικής πρότασης.
Δεν είμαστε ακόμα στην εξέταση της ημερήσιας διάταξης.
Έχω ήδη λάβει το αίτημα που μου απευθύνατε.
Σας προτείνω λοιπόν να συζητήσουμε τότε εάν θα πρέπει ή όχι να εγγραφεί αυτό το θέμα στην ημερήσια διάταξη της Τρίτης.
Έχω όμως, μία σειρά διαδικαστικών προτάσεων, που θα τις συζητήσουμε τώρα.
Έχω να σας κάνω μερικές δηλώσεις, και στη συνέχεια θα εξετάσουμε την ημερήσια διάταξη.
DE) Κυρία Πρόεδρε, αγαπητοί συνάδελφοι, αυτό που συμβαίνει στη Μέση Ανατολή είναι μια τραγωδία.
Σας είμαι ευγνώμων που το αναφέρατε.
Η Ομάδα μας είναι απόλυτα σύμφωνη με όσα αναφέρθηκαν.
Όσον αφορά την εξέταση αυτού του σημαντικού θέματος από την Ολομέλεια, θα θεωρούσα σωστό οι αυριανοί ομιλητές του κοινοβουλίου, οι πρόεδροι των πολιτικών ομάδων ή όσοι τις εκπροσωπούν, να αναφερθούν στο θέμα της Μέσης Ανατολής κατά τη συζήτηση με τους Προέδρους του Συμβουλίου και της Επιτροπής.
Δεν νομίζω πως είναι δυνατό να αλλάξει όλη η ημερήσια διάταξη, καθώς έχουμε πληθώρα θεμάτων να εξετάσουμε αυτή την εβδομάδα.
Θυμίζω επίσης τα γεγονότα της προηγουμένης Πέμπτης στο Βελιγράδι και θέλω να προτείνω να συμπεριληφθεί το θέμα της ειρηνευτικής διαδικασίας στη Μέση Ανατολή στην αυριανή συζήτηση για το Μπιαρρίτς.
Έτσι θα μπορούσαμε να δώσουμε το απαραίτητο βάρος σε ετούτο το πρόβλημα.
FI) Κυρία Πρόεδρε, η ομάδα μου είναι φυσικά και αυτή συγκλονισμένη από τα συμβάντα του Σαββατοκύριακου στη Μέση Ανατολή.
Από όλες τις προτάσεις που έγιναν, θα ήθελα να υποστηρίξω κατά πρώτο λόγο την πρόταση του κ. Wurtz, ώστε να μπορέσουμε να βρούμε μια εύθετη στιγμή να ζητήσουμε από το Συμβούλιο, πιθανόν και από την Επιτροπή, να παρουσιάσουν μια δήλωση.
Η Ομάδα μας συμφωνεί επίσης με την πρόταση να αποφανθεί και το Κοινοβούλιο και επί του θέματος.
Όλοι προσπάθησαν με όλα τα μέσα να φέρουν το θέμα στο προσκήνιο, αλλά αυτή τη φορά η πρόταση του κ. Wurtz είναι η καλύτερη και η πιο ενδεδειγμένη.
Ευχαριστώ, κυρία Hautala, αλλά όπως είχα πει και στον κ. Wurtz, προτρέχετε ελαφρώς όσον αφορά τον καθορισμό της ημερήσιας διάταξής μας.
Κυρία Πρόεδρε, ένα διαδικαστικό θέμα.
Τα λόγια σας εκφράζουν τα συναισθήματα όλου του Σώματος και ειδικά της Ομάδας μου.
Είναι σημαντικό να συζητήσουμε το θέμα και πρέπει να ασχοληθούμε μαζί του αποκλειστικά και όχι ως τμήμα ενός μακρύτερου καταλόγου θεμάτων με τα οποία προσπαθούμε να ασχοληθούμε πριν από τη σύνοδο κορυφής του Μπιαρρίτς.
Η Ομάδα μου θα εκτιμούσε ιδιαίτερα αν βρίσκαμε κάποιον τρόπο να κοιτάξουμε αυτό το θέμα ξεχωριστά.
Πρόεδρε, στις 21 Σεπτεμβρίου του τρέχοντος έτους, στο δήμο De Panne, ο οποίος ευρίσκεται στο δυτικό άκρο της χώρας μου κοντά στα γαλλικά σύνορα, ένας αγρότης βρήκε ένα βράδυ στα χωράφια του 45 πρόσφυγες μεταξύ των οποίων και 15 παιδιά.
Ο δήμος υποδέχθηκε και φρόντισε τους ανθρώπους αυτούς, το παράξενο είναι όμως ότι ισχυρίστηκαν πως η γαλλική αστυνομία ήταν εκείνη που τους υποχρέωσε να περάσουν τα σύνορα.
Η αστυνομία τους συνέλαβε στο Calais, τους μετέφερε στα βελγικά σύνορα και μετά τους άφησε στο Βέλγιο, πράγμα πολύ παράξενο, ιδιαίτερα επειδή από άλλες μαρτυρίες προκύπτει ότι δεν είναι η πρώτη φορά που συμβαίνει.
Ευτυχώς, το θέμα διευθετήθηκε σε ανώτατο επίπεδο μεταξύ Γαλλίας και Βελγίου και προφανώς οι αρμόδιοι βρήκαν έναν τρόπο για να το συζητήσουν.
Ωστόσο, αισθάνθηκα ιδιαίτερη έκπληξη όταν με πληροφόρησε ένας Βέλγος ότι δεν είναι μόνο οι Γάλλοι που το κάνουν αυτό, αλλά και οι Ολλανδοί και οι Γερμανοί.
Όταν τον ρώτησα αν το κάνουν και οι Βέλγοι, η απάντησή του ήταν ναι, πού και πού.
Προφανώς όλοι έχουν ακόμη τα σωστά ευρωπαϊκά αντανακλαστικά που δεν είναι άλλα από το να μεταθέτουν το πρόβλημά τους πέρα από τα σύνορα, σε μια άλλη χώρα.
Κυρία Πρόεδρε, πιστεύω ότι εμείς, ως Νομοθετικό Σώμα, ως Ευρωπαϊκό Κοινοβούλιο, πρέπει να επισημάνουμε την κατάσταση αυτή.
Όπως ακριβώς συνέβη και στην περίπτωση της πετρελαϊκής κρίσης, έτσι και σ' αυτή την περίπτωση η Ευρώπη απουσιάζει.
Ευχαριστώ, κύριε Sterckx, θα λάβουμε υπόψη μας αυτή τη δήλωση.
Κυρία Πρόεδρε, η παρέμβασή μου θα περιστραφεί γύρω από ένα εντελώς διαφορετικό θέμα.
Όπως όμως το Κοινοβούλιο γνωρίζει, η Σύνοδος που είχε αναλάβει τη σύνταξη του Χάρτη των Θεμελιωδών Δικαιωμάτων της Ευρωπαϊκής Ένωσης μόλις ολοκλήρωσε τις εργασίες της.
Μπορούμε να είμαστε ευτυχείς για αυτό.
Εντούτοις, ενώ το Σώμα έπραξε τόσα πολλά για να στεφθούν με επιτυχία οι εργασίες της Συνόδου, και έθεσε, ειδικότερα, στη διάθεσή της , πολλές φορές, τα γραφεία του, ενώ σήμερα κηρύσσεται η έναρξη της περιόδου συνόδου της ολομέλειας, εδώ στο Στρασβούργο, λυπάμαι διότι δεν κατέστη δυνατό να οργανωθεί με τον αρμόζοντα τρόπο η παράδοση του Χάρτη, εδώ στο Στρασβούργο, μετά το πέρας των εργασιών της σύνταξής του.
Και νομίζω ότι είναι κρίμα γιατί θα ήταν μια σημαντική συμβολική ενέργεια για το Σώμα.
Κυρία Πρόεδρε, ως πρόεδρος της Επιτροπής Μεταφορών του Ευρωπαϊκού Κοινοβουλίου αλλά και ως έλληνας βουλευτής θα ήθελα να αναφερθώ στο ναυάγιο του ferry boat Εξπρές Σαμίνα, που έλαβε χώρα την περασμένη Τρίτη.
Μέχρι τώρα έχουμε 79 νεκρούς και δύο αγνοούμενους.
Πρόκειται για ένα ναυάγιο πραγματικά φρικιαστικό και εξοργιστικό.
Ο ανθρώπινος παράγοντας ­ η αμέλεια των μελών του πληρώματος ­ φαίνεται ότι έπαιξε καθοριστικό ρόλο.
Ωστόσο, υπάρχουν σοβαρότατες ενδείξεις για παραβίαση του κοινοτικού δικαίου, ιδιαίτερα όσον αφορά την καταγραφή των επιβατών και την τήρηση των προτύπων ασφαλείας που έχουν καθορισθεί από τις κοινοτικές οδηγίες.
Νομίζω ότι γι' αυτό το λόγο θα πρέπει να καλωσορίσουμε πρώτα απ' όλα την αντίδραση της Ευρωπαϊκής Επιτροπής, η οποία ήδη διερευνά εάν έχει τηρηθεί το κοινοτικό δίκαιο.
Θα πρέπει να δεσμευθούμε ξανά ως Ευρωπαϊκό Κοινοβούλιο το γρηγορότερο δυνατόν να εξετάσουμε τις προτάσεις της Επιτροπής που αφορούν τα πρότυπα ασφαλείας στις θαλάσσιες μεταφορές, ιδίως το πακέτο το λεγόμενο Erika, που αφορά τις προτάσεις της Επιτροπής για τη θαλάσσια ασφάλεια, όπως αυτές διαμορφώθηκαν μετά το περυσινό ατύχημα του δεξαμενόπλοιου.
Και, βεβαίως, νομίζω ότι θα πρέπει να εξετάσουμε ειδικότερα, μαζί με την Επιτροπή, τη δυνατότητα συντόμευσης του χρονοδιαγράμματος της οδηγίας 98/18 για το καθεστώς ασφαλείας των επιβατών των ferry boats, καθώς οι διατάξεις αυτής της οδηγίας φθάνουν, σε ορισμένες περιπτώσεις, μέχρι και το 2009.
Στα πλαίσια αυτά, δε θα πρέπει να υπάρχουν εξαιρέσεις για κράτη μέλη, όπως υπάρχουν αυτή τη στιγμή για την Ελλάδα για τα ferry boats ηλικίας άνω των 27 ετών.
Επίσης, θεωρώ ότι δεν είναι σωστή η εξαίρεση που υπάρχει για την Ελλάδα όσον αφορά την απελευθέρωση των μεταφορών μέχρι το 2004, διότι κατ' αυτόν τον τρόπο νομίζω υποβιβάζονται ακόμη περισσότερο τα πρότυπα ασφαλείας στην εν λόγω χώρα, που τυχαίνει να είναι και η δική μου χώρα.
Νομίζω ότι ο ανταγωνισμός μπορεί να βοηθήσει στην άνοδο των προτύπων.
Έχει κατατεθεί ένα ψήφισμα από την Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών, το οποίο κινείται σε αυτές τις γραμμές και νομίζω ότι όλες οι πολιτικές ομάδες θα συγκατατεθούν να το συζητήσουμε, καθώς πρόκειται για ένα πολύ σοβαρό ζήτημα.
Αφορά το θάνατο 80 συνανθρώπων μας.
Πριν δώσω το λόγο στον κ. Watts για το ίδιο θέμα, θα ήθελα απλώς να σας ενημερώσω ότι αμέσως μετά από αυτήν την φρικτή καταστροφή που συνέβη, απέστειλα βεβαίως αμέσως επιστολή στον Πρόεδρο του ελληνικού Κοινοβουλίου, τον κ. Κακλαμάνη, για να του διαβιβάσω εξ ονόματός σας, τη βαθιά μου θλίψη και την αλληλεγγύη μας προς τις οικογένειες των θυμάτων.
Κυρία Πρόεδρε, δεδομένων των τραγικών γεγονότων που συνέβησαν την περασμένη εβδομάδα στο Αιγαίο, η χθεσινή απαγόρευση απόπλου πάνω από 60 επιβατηγών πλοίων της Ελλάδας που δεν πληρούν τους κοινοτικούς νόμους είμαι σίγουρος πως βρίσκει σύμφωνο όλο το Κοινοβούλιο.
Μαζί με τα συλλυπητήριά μας - τα οποία παρατηρώ με ικανοποίηση ότι τα έχετε ήδη εκφράσει - και την ευγνωμοσύνη μας για όλους όσους συνέβαλαν στη διάσωση των ναυαγών, θα μπορούσατε ως Πρόεδρος να ζητήσετε από την Επιτροπή Περιφερειακής Πολιτικής, Μεταφορών και Τουρισμού να διερευνήσει γιατί έπρεπε να πεθάνουν 79 άτομα προτού απαγορευτούν αυτά τα πλοία;
Η εν λόγω επιτροπή πρέπει να ρωτήσει επειγόντως γιατί τα κράτη μέλη αγνοούν τους κοινοτικούς νόμους ναυτικής ασφάλειας - δεν είναι μόνο η Ελλάδα.
Πρέπει να ζητήσουμε από την επιτροπή να εξετάσει γιατί σε ορισμένα κράτη μέλη παραχωρούνται μακρόχρονες εξαιρέσεις από τους εν λόγω νόμους ναυτικής ασφάλειας.
Κυρία Πρόεδρε, σας ευχαριστώ πολύ για την συμπάθεια που εκφράσατε προς τον Πρόεδρο του Ελληνικού Κοινοβουλίου μπροστά σα αυτή την πρωτοφανή τραγωδία που συνέβη στα ελληνικά ύδατα.
Είναι γεγονός ότι υπάρχουν ατέλειες στην εφαρμογή των κανονισμών, και των εθνικών και των ευρωπαϊκών, και η ελληνική κυβέρνηση έχει επιληφθεί αυτού του θέματος με κάθε δυνατή επιμέλεια.
Όσον αφορά τα 65 πλοία των οποίων απαγορεύτηκε ο πλους, νομίζω ότι αξίζει να διευκρινιστεί ότι ο πλους αυτών των πλοίων θα απαγορευόταν έτσι και αλλιώς την 1η Οκτωβρίου, ανεξαρτήτως του εάν πέθαναν 79 άνθρωποι.
Είναι άσχετα τα δύο πράγματα, διότι έρχεται η προθεσμία των κανονισμών του ΙΜΟ που συνέπεσε να είναι η 1η Οκτωβρίου και να περιλαμβάνει αυτά τα πλοία ως ακατάλληλα.
Για αυτό απαγορεύεται ο πλους των πλοίων αυτών και όχι εξαιτίας του ότι, δυστυχώς, χάθηκαν αυτοί οι άνθρωποι.
Νομίζω , κυρία Πρόεδρε, ότι το θέμα είναι πάρα πολύ σοβαρό ώστε να γίνεται θέμα αντιπολιτευτικής εκμεταλλεύσεως και είναι πάρα πολύ σοβαρό ώστε να αντιμετωπιστεί με ένα κατεπείγον και με ένα πολύ απλό ψήφισμα.
Για αυτό η σοσιαλιστική ομάδα θα καταψηφίσει την εγγραφή του θέματος στα κατεπείγοντα, χωρίς αυτό καθόλου να σημαίνει ότι δεν μας έχει συγκλονίσει η τραγωδία και ότι και σαν κυβέρνηση και σαν σοσιαλιστική ομάδα δεν θα κάνουμε κάθε τι το δυνατό για να αυξηθεί η ασφάλεια των πλόων στο Αιγαίο, που έχει τρεισήμισι χιλιάδες νησιά, έχει έναν μεγάλο αριθμό από ferries και το δυστύχημα αυτό, όσο και αν είναι μεγάλο, εάν σκεφθεί κανείς τον αριθμό των ταξιδιών που γίνονται κάθε καλοκαίρι στο Αιγαίο, είναι ένα δυστύχημα μέσα σε έναν πολύ μεγάλο αριθμό από επιτυχείς πλόες.
Παρόλα αυτά, βεβαίως, είναι τραγικό, είναι οι συνθήκες τέτοιες ώστε να πρέπει να εξετάσουν άλλη μια φορά πολύ βαθύτερα τις συνθήκες της ναυσιπλοΐας στον τόπο μας και σε όλη την Ευρώπη, αλλά δεν σημαίνει ότι οι ελληνικές θάλασσες είναι κατά οποιονδήποτε τρόπο λιγότερο ασφαλείς από τις θάλασσες οποιουδήποτε άλλου κράτους μέλους.
DA) Κυρία Πρόεδρε, σε ένα σχόλιο που κάνατε σχετικά με το δανικό "όχι"; στο ευρώ, κυρία Fontaine, είπατε ότι η πλευρά που διάκειται αρνητικά στο ευρώ εκμεταλλεύτηκε ένα παράλογο άγχος.
Εάν ήσασταν καλύτερα πληροφορημένη, θα γνωρίζατε ότι η περιγραφή σας ταιριάζει μόνο - και μόνο κατά προσέγγιση - περίπου στο 20% των Δανών που ψήφισαν όχι.
Διότι για τη συντριπτική πλειοψηφία των αρνητικώς διακείμενων στο ευρώ, η ψηφοφορία είχε να κάνει με τη δημοκρατική νομιμότητα της λήψης αποφάσεων που αφορούν την οικονομική μας πολιτική.
Αυτό που θέλαμε ακριβώς να αποφύγουμε ήταν να λαμβάνονται διάφορες σημαντικές αποφάσεις σε βάση τόσο απληροφόρητη όσο και ο τρόπος που δυστυχώς εκφραστήκατε εσείς.
Ο λαός της Δανίας επιθυμεί πολύ σαφέστερο καθορισμό των θεμάτων με τα οποία οφείλει να ασχολείται η ΕΕ και των θεμάτων που αποτελούν αντικείμενο αποφάσεων των εθνικών κοινοβουλίων.
Ήδη όμως τον Δεκέμβριο, στη Νίκαια, θα θεσπιστεί η λήψη αποφάσεων κατά πλειοψηφία στον τομέα της αγοράς εργασίας στα άρθρα 42 και 137.
Εάν, σύμφωνα με το άρθρο 42, ως βάση εγκριθεί μια διεύρυνση του προσωπικού κύκλου στον κανονισμό 1408 και εάν, σύμφωνα με το άρθρο 137, θεσπιστεί η λήψη αποφάσεων κατά πλειοψηφία όσον αφορά, λόγου χάρη, τα κριτήρια καταβολής των επιδομάτων ανεργίας, αυτό θα έχει σοβαρές συνέπειες στην κοινωνική πολιτική και στην πολιτική για την αγορά εργασίας της Δανίας.
Είμαστε το μόνο κοινοτικό κράτος του οποίου οι κοινωνικές παροχές χρηματοδοτούνται μέσω φόρων και η αγορά εργασίας ρυθμίζεται μέσω συλλογικών συμβάσεων.
Αυτή είναι πολύ απλά η βάση του τρόπου που δομείται η δανική κοινωνία.
Εξάλλου, το "όχι" στο ευρώ αποτελεί επίσης έκφραση της επιθυμίας μας να διατηρήσουμε την αρμοδιότητα που έχει η δανική βουλή για λήψη αποφάσεων στους εν λόγω τομείς, πράγμα που θέλουμε να διατηρηθεί και μετά τη Νίκαια.
Αγαπητοί συνάδελφοι, θα ήθελα να κάνω έκκληση στην κατανόηση σας.
Όλοι αντιλαμβάνονται ότι δεν επρόκειτο περί προτάσεως επί της διαδικασίας.
Συγνώμη, αλλά οι προτάσεις επί της διαδικασίας δεν μπορεί να χρησιμοποιούνται για να προβάλλει κανείς τις απόψεις του εκ των υστέρων.
(Χειροκροτήματα)
Κυρία Πρόεδρε, ευχαριστώ για τα συλλυπητήρια που στείλατε εκ μέρους του Ευρωπαϊκού Κοινοβουλίου εκφράζοντας τα αισθήματα όλων μας.
Δυστυχώς, τα 79 ή 80 θύματα έπεσαν στον βωμό του κέρδους του εφοπλιστικού κεφαλαίου.
Όσο και αν κάποιοι προσπαθούν να ρίξουν τις ευθύνες στο πλήρωμα, κανείς δεν μπορεί να αμφισβητήσει ότι το σκάφος είχε ηλικία πάνω από 35 χρόνια, ότι δεν θα έπρεπε κανονικά να είναι σε λειτουργία και ότι βυθίστηκε πάρα πολύ γρήγορα, χωρίς να μπορέσουν να σωθούν περισσότεροι άνθρωποι.
Στην ασυδοσία τους, οι εφοπλιστές είχαν και έχουν στο πλευρό τους τις ελληνικές κυβερνήσεις.
Δεν είναι η πρώτη, είναι η πολλοστή φορά που θρηνούμε θύματα και καμία από τις ελληνικές κυβερνήσεις δεν έχει πάρει κάποια μέτρα που θα μπορούσαν να αποτρέψουν παραπέρα δυστυχήματα.
Τέλος, θέλω να πω ότι μου κάνει εντύπωση η άρνηση της σοσιαλιστικής ομάδας να συζητηθεί το θέμα σαν κατεπείγον.
Ανεξάρτητα από το ότι μια κατεπείγουσα συζήτηση δεν μπορεί να εισέλθει σε βάθος, το ατύχημα ήταν πάρα πολύ σοβαρό, 80 άνθρωποι έχασαν την ζωή τους και νομίζω είναι ιδιαίτερα επιβεβλημένη μια άμεση τοποθέτηση από την μεριά του Ευρωπαϊκού Κοινοβουλίου.
Κυρία Πρόεδρε, θα ήθελα να επανέλθω για λίγο, στο δράμα που έθιξε ο Βέλγος συνάδελφός μας, και το οποίο ζουν σήμερα, στην Ευρώπη, σε ορισμένα σύνορά μας, κάποιοι πρόσφυγες, για να σας ενημερώσω ότι πήγα, πριν από οκτώ ημέρες, στο κέντρο της Sangatte, το οποίο εγκατέστησε η γαλλική κυβέρνηση και το διαχειρίζεται ο Ερυθρός Σταυρός.
Αυτό το κέντρο υποδέχεται πρόσφυγες που προσπαθούν να περάσουν στη Μεγάλη Βρετανία, επειδή ελκύονται, καθώς φαίνεται, από τις ευνοϊκότερες συνθήκες υποδοχής, καθώς επίσης επειδή οι δυσκολίες εισόδου σε άλλα σύνορα είναι μεγαλύτερες.
Θα ήθελα να σας κάνω γνωστό, ότι από αυτό το κέντρο περνούν 800 έως 1000 πρόσφυγες κατά μέσο όρο την ημέρα, που προέρχονται από ολόκληρο τον κόσμο και, ιδίως, από το Ιράν, το Ιράκ, και από ένα τμήμα της Τουρκίας, δηλαδή από το κουρδικό τμήμα της Τουρκίας και από την ημέρα που άνοιξε, πριν από έντεκα μήνες, πέρασαν από αυτό το κέντρο 16 000 πρόσφυγες.
Το γεγονός αυτό αποτελεί άμεση συνέπεια της μη εναρμόνισης των συνθηκών υποδοχής και της απουσίας κοινού καθεστώτος για τους πρόσφυγες στην Ευρώπη.
Βεβαίως, η γαλλο-βελγική υπόθεση που αναφέρθηκε πριν από λίγο είναι σημαντική.
Εν τούτοις, δεν πρέπει να κάμπτει, αλλά αντιθέτως να ενδυναμώνει την θέλησή μας.
Έγραψα στον επίτροπο Vitorino με αυτό το πνεύμα, για να του κάνω γνωστή τη θέλησή μας, την απαίτησή μας για μια κοινή ευρωπαϊκή πολιτική σε αυτόν τον τομέα, πριν συμβούν νέα δράματα.
Κυρία Πρόεδρε, σας ευχαριστώ πολύ που μου δώσατε τον λόγο τελευταίο, παρότι ήμουν ο πρώτος βουλευτής που τον ζήτησα.
Θα ήθελα καταρχάς να σας συγχαρώ για τη δήλωση που κάνατε σχετικά με τα λυπηρά συμβάντα που λαμβάνουν χώρα στην Ιερουσαλήμ.
Δεν μπορώ να πω το ίδιο και για τις δηλώσεις που κάνατε στον ισπανικό τύπο επί τη ευκαιρία της πρόσφατης επίσκεψής σας στη Μαδρίτη, στις οποίες είπατε ότι οι εθνικισμοί είναι ο πόλεμος.
Όσο και αν ο συχωρεμένος κύριος Μιτεράν συμφωνούσε με την άποψή σας, εγώ πιστεύω πως είναι πολύ κλειστή, δείχνει έλλειψη ανοχής, και δεν είναι ανοικτή και δημοκρατική.
Χρησιμοποιώντας την έκφραση του ίδιου του λεξικού της ισπανικής γλώσσας της Βασιλικής Ακαδημίας της Ισπανίας σας λέω ότι: "έθνος είναι το σύνολο των ατόμων της ίδιας καταγωγής, που μιλούν την ίδια γλώσσα, έχουν κοινή παράδοση, κοινή επικράτεια, και την συνείδηση ενός ίδιου πεπρωμένου" , ενώ το ίδιο αυτό λεξικό ορίζει τον εθνικισμό ως "την προσκόλληση των μελών ενός έθνους σε αυτό" και δεν υπάρχει κάτι περισσότερο φυσικό, περισσότερο ανθρώπινο, περισσότερο ίδιο των πολιτών από την προσκόλληση στο ίδιο τους το έθνος.
Κυρία Πρόεδρε, θα πρέπει να παραδεχτώ ότι υπάρχουν υπερβολικοί εθνικισμοί, υπάρχουν εξτρεμιστικοί εθνικισμοί και ότι υπάρχουν βίαιοι εθνικισμοί.
Αλλά δεν μπορούμε να βάλουμε όλους τους εθνικισμούς σε ένα τσουβάλι.
Υπάρχουν πάνω από εκατό ιστορικοί λαοί στην Ευρώπη, οι οποίοι πληρούν τις προϋποθέσεις ώστε να αποτελούν έθνος και υπάρχουν εκατομμύρια άνθρωποι στην Ευρώπη που είναι εθνικιστές και που προσκολλώνται στο έθνος τους.
Επίσης, εθνικισμός είναι η προσκόλληση και η υπεράσπιση του κράτους έθνους.
Κυρία Πρόεδρε, σας ζητώ να σεβαστείτε τους εθνικιστές που βρισκόμαστε σε αυτό το Σώμα, οι οποίοι είμαστε ήπιοι, ειρηνικοί και δημοκράτες.
Σας ζητώ να σεβαστείτε τους ιστορικούς λαούς της Ευρώπης και σας ζητώ να σεβαστείτε τα εκατοντάδες εκατομμύρια Ευρωπαίων που θεωρούνται εθνικιστές κατά τρόπο δημοκρατικό και ειρηνικό.
Κυρία Πρόεδρε, με χαρά μου ενημερώνω το Σώμα ότι από κοινού με τους άλλους δύο ισπανούς Αντιπροέδρους αυτού του Κοινοβουλίου είχα την τιμή και το προνόμιο να συνοδεύσω την κυρία Fontaine στην επίσκεψή της στην Ισπανία και ένοιωσα μεγάλη συγκίνηση που υπήρξα μάρτυρας της ηρωικής, σταθερής, παραδειγματικής δέσμευσής της για τη δημοκρατία και τις αξίες που αυτό το Σώμα υπερασπίζεται.
Η κυρία Fontaine, όταν πρόφερε τη φράση στην οποία αναφέρθηκε ο κύριος Ortuondo, μιλούσε για τους εθνικισμούς του αποκλεισμού, της απομόνωσης και της ξενοφοβίας, μιλούσε για τους εθνικισμούς που πάνω από την αρχή της δημοκρατίας θέτουν τη φυλή, την επικράτεια, ή το αίμα.
Σε αυτό αναφερόταν η κυρία Fontaine γιατί, όπως σας είπα, ήμουν μάρτυς και ήμουν εκεί κάθε στιγμή κατά τη διάρκεια αυτής της επίσκεψης.
Αν ο κύριος Ortuondo, ως εθνικιστής, δεν αποτελεί μέρος αυτού του εθνικισμού τότε δεν υπάρχει κανένας λόγος για να ανησυχεί.
Κυρία Πρόεδρε, πραγματικά μου προξένησε κατάπληξη η θέση των σοσιαλιστών να μην θέλουν να προχωρήσουμε σε ένα ψήφισμα για την ναυτική τραγωδία που συνέβη και χάθηκαν 80 άνθρωποι.
Εγώ νομίζω ότι το Κοινοβούλιο έχει υποχρέωση να κάνει αυτό το απλό ψήφισμα, το οποίο λέει τι;
Ζητούμε ακριβώς από την Επιτροπή να προχωρήσει στο μέγα ζητούμενο, που είναι η ασφάλεια της ναυσιπλοΐας στην Ευρωπαϊκή Ένωση.
Ποιος μπορεί να έχει αντίθετη γνώμη σα αυτό;
Αυτό ζητούμε, αυτό ζητάει το ψήφισμα.
Είναι τόσο κακό;
Λοιπόν, εγώ πιστεύω ότι πρέπει όλοι να το ψηφίσουμε για να προχωρήσουμε και να εξετάσουμε ακριβώς την ασφάλεια της ναυσιπλοΐας στην Ευρωπαϊκή Ένωση.
Αυτό είναι το ζητούμενο, κυρία Πρόεδρε.
Κύριε Τρακατέλλη, το Σώμα θα αποφασίσει σχετικά σε λίγα λεπτά, στα πλαίσια του καθορισμού της ημερησίας διατάξεως.
(PPE-DE).
(EN) Κυρία Πρόεδρε, μόλις έρχομαι από την τελευταία συνεδρίαση για τον Χάρτη Θεμελιωδών Δικαιωμάτων στις Βρυξέλλες.
Τα δικαιώματα αυτά είναι πολύ σημαντικά, αλλά ένα από τα βασικά δικαιώματα των πολιτών της ΕΕ είναι να διασφαλίζεται η ελεύθερη διακίνηση τόσο των ίδιων ,όσο και των αγαθών που ενδεχομένως επιθυμούν να μεταφέρουν μαζί τους.
Τις τελευταίες εβδομάδες, πολλά άτομα στάθηκε αδύνατο να απολαύσουν αυτού του δικαιώματος εξαιτίας των διάφορων διαταραχών σε πολλά σημεία των συνόρων, όπως στα λιμάνια της Μάγχης, αλλά και στην ενδοχώρα.
Η ΓΔ ΙΙ μας προειδοποίησε ότι ίσως υπάρξουν δυσκολίες και σήμερα.
Πολλοί από εμάς αναγκαστήκαμε κατά συνέπεια να αλλάξουμε τα σχέδιά μας για το ταξίδι μας.
Συναντήθηκα με μέλη της Επιτροπής το καλοκαίρι και τους ρώτησα για την αποζημίωση που καταβάλλεται, όταν γίνεται αίτηση και κρίνεται θεμιτή, σε όσους μεταφέρουν αγαθά και παρεμποδίζονται στη διακίνησή τους.
Σύμφωνα όμως με τους κανονισμούς μας, δεν υπάρχει καμία διάταξη για τους πολίτες που ταξιδεύουν, είτε για λόγους τουριστικούς είτε επιχειρηματικούς, ώστε να μπορούν και εκείνοι να ζητούν αποζημίωση.
Ζήτησα να συζητηθεί ως επείγον θέμα αυτή την εβδομάδα.
Καταλαβαίνω ότι υπάρχουν πολλά άλλα επείγοντα θέμα προς συζήτηση.
Η διάσκεψη των προέδρων απέρριψε την αίτησή μου να συζητηθεί το θέμα ως επείγον, αλλά το πρόβλημα συνεχίζεται κάθε ημέρα και κάθε εβδομάδα που περνά.
Σας ζητώ λοιπόν να πιέσετε την Επιτροπή να θεσπίσει το γρηγορότερο δυνατόν κανονισμούς που θα διασφαλίζουν στους πολίτες τα ίδια δικαιώματα με όσους μεταφέρουν αγαθά σε περίπτωση που παρεμποδίζεται η ελεύθερη διακίνησή τους και στερούνται αυτό το αναφαίρετο δικαίωμά τους.
Ευχαριστώ, κύριε Kirkhope.
Ευχαρίστως θα λάβω υπόψη μου την επιθυμία σας.
DA) Κυρία Πρόεδρε, ακούγοντας τη δανή συνάδελφό μου, βλέπετε πολύ καλά σε τι άθλιο επίπεδο διεξήχθη η δημόσια συζήτηση στη Δανία που οδήγησε στο "όχι" .
Ωστόσο, λήφθηκε μια απόφαση την οποία πρέπει να σεβαστούμε.
Θα ήθελα, εξάλλου, να εκμεταλλευτώ την ευκαιρία για να ευχηθώ στην κ. Ulla Sandbζk συγχαρητήρια για τη νίκη, διότι μόνον κάτι χαζοί Αγγλοι συντηρητικοί και ο κ. Jόrgen Haider θεωρούν αυτή την έκβαση θετικό αποτέλεσμα.
Σήμερα, μια ομάδα εργασίας της Επιτροπής Ανθρώπινων Δικαιωμάτων των Ηνωμένων Εθνών αναφέρει την περίπτωση ενός πολίτη της εκλογικής μου περιφέρειας στα βορειοδυτικά της Αγγλίας, του κύριου James Mawdsley, ακτιβιστή υπέρ των ανθρώπινων δικαιωμάτων, που βρίσκεται φυλακισμένος στη Βιρμανία.
Υπάρχει ευρεία πεποίθηση ότι η ομάδα εργασίας του ΟΗΕ θα καταλήξει στο συμπέρασμα ότι οι αρχές της Βιρμανίας έχουν παραβιάσει διεθνείς νόμους με την κράτησή του.
Τις τελευταίες ημέρες, ο Βρετανός πρόξενος ανακάλυψε ότι, σε αντίποινα των διαμαρτυριών του για την κράτηση του κ. Mawdsley σε απομόνωση, οι φύλακες τον υπέβαλαν σε βασανιστήρια επί τρεις ημέρες προκαλώντας του σοβαρές κακώσεις στο πρόσωπο.
Απόψε, θα συζητήσουμε για τη διάσκεψη κορυφής Ασίας-Ευρώπης και δεν έχω αμφιβολία ότι το ψήφισμα που θα υιοθετήσουμε τελικά θα τονίζει τη δέσμευσή μας για τα ανθρώπινα δικαιώματα.
Ο κύριος Mawdsley είναι ένας από τα εκατομμύρια ανθρώπων στη Βιρμανία που υποφέρουν στα χέρια των βιρμανικών αρχών.
Σας ζητώ στην ανακοίνωσή σας των τελικών συμπερασμάτων του Κοινοβουλίου να συμπεριλάβετε την ανησυχία μας για αυτόν τον άνθρωπο, του οποίου η κάκιστη μεταχείριση αποτελεί σύμβολο της σαπίλας που κυριαρχεί σε εκείνη τη χώρα.
Φυσικά και θα το κάνω, κύριε Davies.
Κυρία Πρόεδρε, τα ρατσιστικά γεγονότα που σημειώθηκαν στη Γερμανία στο διάστημα μετά την τελευταία σύνοδο του Κοινοβουλίου καθιστούν δυστυχώς πάλι απαραίτητη την παρέμβασή μου.
Από τότε έχουν τεθεί σε διαθεσιμότητα λόγω ρατσιστικών δηλώσεων ένας υπαξιωματικός του γερμανικού επιτελείου στρατού και τρεις αστυνομικοί της Κολωνίας, οι οποίοι είχαν εξυβρίσει, ξυλοκοπήσει και κλωτσήσει έναν τυνήσιο οδηγό ταξί.
Σε μια εμπρηστική ενέργεια με βόμβες Μολότοφ εναντίον προσωρινού καταυλισμού προσφύγων στο Βούπερταλ, τραυματίστηκαν ελαφρά δύο παιδιά.
Υπάρχουν υπόνοιες ότι τα κίνητρα ήταν ρατσιστικά, ενώ εξακολουθούν οι έρευνες προς αυτή την κατεύθυνση.
Έχουν ήδη συλληφθεί ορισμένοι ύποπτοι για αυτή την ενέργεια.
Στο Ντύσελντορφ, έως και 20 άτομα επετέθησαν εναντίον ενός μαύρου και τον τραυμάτισαν.
Είχε αντιταχθεί σε ρατσιστικά σχόλια, με αποτέλεσμα να πέσει θύμα ξυλοδαρμού.
Δεν μπορώ παρά να υπενθυμίσω ότι αυτά τα περιστατικά έχουν άμεση σχέση με μια ρατσιστική πολιτική!
Έτσι λοιπόν, πρέπει να πάψουμε να ενοχοποιούμε τους ανήκοντες σε διαφορετική φυλή και τους μετανάστες, αλλά να ενοχοποιήσουμε ακριβώς αυτά τα ρατσιστικά προηγούμενα.
Ευχαριστώ, κυρία Schrφder.
Διάταξη τωv εργασιώv
Η ημερησία διάταξη προβλέπει την εξέταση του τελικού σχεδίου ημερήσιας διάταξης, όπως την κατάρτισε η Διάσκεψη των Προέδρων της Πέμπτης 28 Σεπτεμβρίου, σύμφωνα με το άρθρο 110 του κανονισμού.
Όσον αφορά την Τρίτη : Η Ομάδα της Ευρωπαϊκής Ενωτικής Αριστεράς μου έχει απευθύνει αίτηση ζητώντας να εγγραφούν οι δηλώσεις του Συμβουλίου και της Επιτροπής για την κατάσταση στη Μέση Ανατολή.
Εάν αυτή η αίτηση γίνει αποδεκτή, οι δηλώσεις μπορούν να γίνουν από τις 17.00 μέχρι τις 18.00 σήμερα.
Θα δώσω το λόγο στον κ. Wurtz για να παρουσιάσει την αίτηση εκ μέρους της ομάδας του.
Κυρία Πρόεδρε, δεν θα επαναλάβω αυτά που είπαμε πριν από λίγο.
Αναφέρομαι στη δήλωσή σας, για τους λόγους που εσείς η ίδια πολύ καλά εκθέσατε.
Θεωρώ ότι θα ήταν πρέπον το Κοινοβούλιό μας να εκφράσει την άποψή του ως προς αυτήν την κατάσταση, που χαρακτηρίζεται από αυτό που εσείς η ίδια δικαίως ονομάζετε "η αρχική πρόκληση" καθώς επίσης και από τέτοια στρατιωτική καταπίεση, μιας τέτοιας ανήκουστης βιαιότητας, που ήδη οδήγησε σε σαράντα περίπου νεκρούς, συμπεριλαμβανομένων και παιδιών, κάτω από συνθήκες που ο καθένας μας μπόρεσε να διαπιστώσει στην τηλεόραση.
Επομένως, σήμερα, μπορούμε να πούμε ότι τα πάντα μπορούν να συμβούν, ότι οι πιθανότητες για μια διαρκή ειρήνη κινδυνεύουν να καταστραφούν και επομένως ότι επιβάλλεται μία πρωτοβουλία του Κοινοβουλίου.
Είχα πράγματι προτείνει από την αρχή - και επιμένω σ' αυτήν την πρόταση a priori - διακοπή της συζήτησής μας για τη διεύρυνση, αύριο, από τις 17.00 μέχρι τις 18.00, για να επωφεληθούμε της παρουσίας του κ. Moscovici, εκ μέρους του Συμβουλίου, ο οποίος θα μπορούσε να κάνει μία δήλωση και να επακολουθήσει συζήτηση και ψηφοφορία.
Αφού ζητηθεί η γνώμη των διαφόρων ομάδων, για το εάν αυτή η επιλογή παρουσιάζει μείζονα μειονεκτήματα, παρόλο το ενδιαφέρον που θα παρουσίαζε για μένα, τότε, σε ενάντια περίπτωση, δύο άλλες πιθανότητες υπάρχουν.
Τη Πέμπτη το πρωί παρουσία της κυρίας Pιry, η την Πέμπτη το απόγευμα παρουσία του κ. Solana.
Για μένα, αυτό που έχει σημασία, πριν από όλα, είναι να μπορέσει να εκφραστεί το Κοινοβούλιο, να ακούσουμε το Συμβούλιο και να μπορέσουμε να συνεχίσουμε να είμαστε πρωταγωνιστές στην ειρηνευτική διαδικασία στην Εγγύς Ανατολή.
Όλα τα υπόλοιπα είναι δευτερεύοντα.
Κύριε Wurtz, ασφαλώς πρόκειται για την Τρίτη.
Σας πληροφορώ ότι ο κ. Moscovici θα βρίσκεται εδώ την Τρίτη από τις 17.00 έως τις 18.00.
Επιθυμείτε να αποσύρετε το αίτημά σας για να το μεταθέσετε για την Πέμπτη;
Θα ήθελα να καταλάβω.
Κύριε Barσn Crespo, δεν θα το ξανασυζητήσουμε, πολλοί συνάδελφοί σας έχουν ήδη εκφρασθεί με τη μορφή προτάσεων επί της διαδικασίας.
Αλλά εάν ο κ. Wurtz επιμένει στην αίτησή του που αφορά στην Τρίτη, θα ρωτήσω εάν υπάρχει κάποιος ομιλητής που αντιτίθεται, και τότε είστε ελεύθερος να παρέμβετε με αυτήν την αιτιολογία.
Εάν ο κ. Wurtz προτείνει μια συμβιβαστική λύση, δηλαδή μεταφέρει το αίτημά του για την Πέμπτη, τότε το θέμα λύνεται για την Τρίτη.
Νομίζω ότι περί αυτού πρόκειται.
Προτείνω τη μεταφορά της πρότασής μου για την Πέμπτη το απόγευμα παρουσία του κ. Solana
.
Σας ευχαριστώ, δεν έχω άλλες αιτήσεις που να αφορούν την Τρίτη.
Όσον αφορά την Πέμπτη:
Σας προτείνω, στη συζήτηση που θα γίνει με τον κ. Solana, να προσθέσουμε το θέμα της ειρηνευτικής διαδικασίας στη Μέση Ανατολή καθώς και το θέμα των πρόσφατων επεισοδίων.
(Το Σώμα εγκρίνει την πρόταση) Όσον αφορά τη συζήτηση για τα επείγοντα σημαντικά και επίκαιρα θέματα, και μάλιστα το θέμα 4, "Μακεδονία" , έχω δύο αιτήσεις της Συνομοσπονδιακής Ομάδας της Ευρωπαϊκής Ενωτικής Αριστεράς που προτείνουν να αντικατασταθεί το θέμα αυτό με το θέμα που τιτλοφορείται " Παρεμπόδιση της αναχώρησης της πτήσης αλληλεγγύης Παρίσι/Βαγδάτη" και εάν αυτή η αίτηση δεν γινόταν αποδεκτή, τότε να συζητηθεί το θέμα "Τραγικό ναυάγιο του πλοίου Σαμίνα στην Ελλάδα ".
Κυρία Πρόεδρε, όταν οι προτάσεις έρχονται η μία μετά την άλλη, το μεγάλο πρόβλημα είναι ότι δεν ξέρουν όλοι ποια είναι η άλλη πρόταση.
Η πρόταση του ΕΛΚ είναι να αναγραφεί ως σημείο 5 ένα ειδικό σημείο, έτσι ώστε να μπορέσουμε να συζητήσουμε διεξοδικά το ναυάγιο στην Ελλάδα.
Θα ήθελα πάρα πολύ να επιστήσω την προσοχή του Σώματος στο σημείο αυτό.
.
Είναι πράγματι, μία σημαντική διευκρίνηση για να μπορέσουν να αποφασίσουν οι συνάδελφοι.
Θέτω λοιπόν σε ψηφοφορία την αίτηση που προτείνει την αντικατάσταση του σημείου "Μακεδονία" με το θέμα " Παρεμπόδιση της πτήσης αλληλεγγύης Παρίσι/Βαγδάτη".
Θα ήθελα να διευκρινίσω, επειδή όλος ο κόσμος δεν έχει παρακολουθήσει το θέμα, ότι πρόκειται για μία πτήση που είχε όλες τις απαιτούμενες εγκρίσεις, αλλά που, την τελευταία στιγμή, ακυρώθηκε, για διφορούμενους λόγους.
Εν πάση περιπτώσει, για να μην υπάρχει καμία αμφιβολία, τα πρόσωπα που εγώ ο ίδιος γνωρίζω προσωπικά, και τα οποία θα συμμετείχαν σε αυτή την πτήση, δεν πήγαιναν σε καμία περίπτωση για να δώσουν την οποιαδήποτε στήριξη στο καθεστώς του Σαντάμ Χουσεϊν - που είναι ο απόλυτος αντίπαλός μας- αλλά μόνο - και αυτό είναι πολύ σημαντικό - για να τραβήξουν την προσοχή της Διεθνούς κοινής γνώμης στην αληθινή τραγωδία που προκαλεί το εμπάργκο στους πολίτες αυτής της χώρας, ιδίως στα παιδιά.
Να γιατί παίρνω το θάρρος να υποστηρίξω αυτήν την πρόταση.
(To Σώμα απορρίπτει την πρόταση) Πρόεδρος.
Θέτω σε ψηφοφορία την αίτηση που σκοπό έχει να αντικαταστήσει το θέμα "Μακεδονία" με το θέμα που φέρει τον τίτλο " Τραγικό ναυάγιο στην Ελλάδα του πλοίου Σαμίνα ".
(Το Σώμα απορρίπτει την πρόταση)
Έχω λάβει δύο αιτήσεις και η κάθε μία προτείνει να προστεθεί ένα πέμπτο θέμα.
Όπως γνωρίζετε ο κανονισμός επιτρέπει μόνο πέντε θέματα.
Εάν η πρώτη αίτηση γίνει αποδεκτή, τότε η επόμενη θα είναι άκυρη.
Πρόκειται καταρχάς για την αίτηση της ομάδας του Ευρωπαϊκού Λαϊκού Κόμματος και Ευρωπαίων Δημοκρατών που προτείνει να προστεθεί ένα νέο θέμα, το θέμα 5, που φέρει τον τίτλο " Τραγικό ναυάγιο στην Ελλάδα του πλοίου Σαμίνα ".
(Το Σώμα εγκρίνει την πρόταση)
ES) Κυρία Πρόεδρε, έχουν ήδη γίνει επανειλημμένες αναφορές στη θέση της πολιτικής μου ομάδας σχετικά με αυτό το θλιβερό θέμα και θέλω να πω ότι αντιλαμβάνομαι πως επρόκειτο απλώς για μια ψηφοφορία σχετικά με την ευκαιρία της συζήτησης, γιατί το Κοινοβούλιο ενωμένο συμπάσχει και εκφράζει την αλληλεγγύη του προς τις οικογένειες των θυμάτων.
Και επισημαίνω ότι η πολιτική μου ομάδα, όπως υποθέτω και οι υπόλοιπες πολιτικές ομάδες, συμφωνούν να εξεταστεί το συντομότερο δυνατό αυτό το θέμα, το οποίο έχει ήδη συμπεριληφθεί στα θέματα που αφορούν τη θαλάσσια ασφάλεια στην αντίστοιχη επιτροπή του Κοινοβουλίου.
Όσον αφορά πάντα στην Πέμπτη, η ομάδα του Ευρωπαϊκού Σοσιαλιστικού Κόμματος, και η ομάδα των Πρασίνων ζητούν η έκθεση της κυρίας Klass, σχετικά με τα υλικά φυτικού πολλαπλασιασμού της αμπέλου, να αναβληθεί για μεταγενέστερη περίοδο συνόδου.
Έχω μία αίτηση ονομαστικής ψηφοφορίας για το θέμα αυτό.
Κυρία Πρόεδρε, θέλω μόνο να εξηγήσω μέσα σε λίγα λεπτά γιατί ζητάμε αυτήν την αναβολή.
Είναι μία αμφισβητούμενη έκθεση που προσθέτει, σε ένα θέμα που η Επιτροπή δεν το έθιγε, το πρόβλημα των γενετικά τροποποιημένων οργανισμών.
Επί πλέον, προτείνεται, αυτή η έκθεση να συζητηθεί την Πέμπτη το βράδυ και να ψηφιστεί την Παρασκευή το πρωί..
Ενώ, είχαμε υπόψη μας ότι οι αμφισβητούμενες εκθέσεις δεν έπρεπε να τεθούν σε ψηφοφορία την Παρασκευή το πρωί.
Κυρία Auroi, έχετε εξηγήσει αυτήν την αίτηση, πράγμα που είναι εντελώς σωστό, και υποθέτω ότι ο κ. Poettering επιθυμεί να παρέμβει εναντίον της αίτησής σας.
DE) Κυρία Πρόεδρε, ασφαλώς και θέλω να τοποθετηθώ ενάντια σε αυτό.
Αυτή η έκθεση έχει ήδη αναβληθεί πολλές φορές, και δεν συμβαίνει συχνά να συμφωνεί το Συμβούλιο των Υπουργών και η Ομάδα μας, όμως η γαλλική προεδρία ζήτησε ρητώς να εξετασθεί αυτή η έκθεση και να γίνει η ψηφοφορία ετούτη την εβδομάδα.
Όταν η προεδρία απαιτεί κάτι το λογικό, όπως σε αυτή την περίπτωση, τότε το επικροτούμε, και για αυτό παρακαλώ να παραμείνει στην ημερήσια διάταξη.
(Το Σώμα εγκρίνει την πρόταση) Όσον αφορά την Παρασκευή:
Κύριε MacCormick, όσον αφορά στο θέμα της ημερησίας διάταξης της Παρασκευής, η αίτησή σας ελήφθη εκπρόθεσμα.
Eπομένως, μπορώ ήδη να σας απαντήσω ότι δεν θα μπορούσε να ληφθεί υπόψη.
Για το λόγο αυτό δεν υπάρχουν τροποποιήσεις για την Παρασκευή.
Ωστόσο, σας δίνω ευχαρίστως το λόγο επί της ημερήσιας διάταξης, εάν πράγματι το επιθυμείτε.
(Verts/ALE).
(EN) Κυρία Πρόεδρε, παρατηρώ ότι την Παρασκευή η προφορική ερώτηση για τους δασκάλους γλωσσών που συμπεριλήφθηκε στην ημερήσια διάταξη πάρα πολύ αργά δεν συνοδεύεται από πρόταση ψηφίσματος.
Καταλαβαίνω ότι η αίτησή μου να προστεθεί η πρόταση ψηφίσματος έφτασε πολύ αργά εξαιτίας της αρκετά χαοτικής κατάστασης που επικρατούσε τη Δευτέρα.
Είναι σημαντικό ζήτημα και ερωτώ αν, μετά τη λήξη εκείνης της συζήτησης, μπορεί να καθοριστεί προθεσμία για την υποβολή προτάσεων ψηφίσματος επ' αυτού του θέματος.
Δυστυχώς, κύριε MacCormick, αυτό δεν είναι δυνατόν.
Λυπούμαι, αλλά θα ήταν αντίθετο στον κανονισμό.
Κυρία Πρόεδρε, στην ημερήσια διάταξη της Πέμπτης ήθελα να παρακαλέσω να γίνει η εξής διόρθωση: στην ελληνική γλώσσα στα κατεπείγονται αναφέρεται ορθά η Πρώην Γιουγκοσλαβική Δημοκρατία της Μακεδονίας, που είναι και η επίσημη, τουλάχιστον μέχρι τώρα, ονομασία αυτού του κράτους.
Σε 4 όμως γλώσσες που έχω μαζί μου, την ιταλική, αγγλική, γερμανική και γαλλική και πιθανώς και άλλες, ως όνομα αναφέρεται το "Μακεδονία".
Νομίζω ότι είναι σωστό στα επίσημά μας έγγραφα να μην ξαναγίνουν τέτοια σφάλματα και να αναφερόμαστε με βάση τις επίσημες ονομασίες, όπως τουλάχιστον ισχύουν μέχρι σήμερα.
Παρακαλώ λοιπόν να διορθωθεί στην ημερήσια διάταξη της Πέμπτης, αλλά και στο εξής αυτό να ληφθεί υπόψη σε κάθε έγγραφο που διακινείται επισήμως εδώ στο χώρο μας.
Κύριε Σουλαδάκη, έχετε απόλυτα δίκιο, θα αλλάξουμε τον τίτλο.
Πιστεύω πράγματι ότι δεν ανταποκρίνεται στην πραγματικότητα.
Ευρωπαϊκό σύστημα εθνικών και περιφερειακών λογαριασμών (Φόροι και κοινωνικές εισφορές)
Η ημερησία διάταξη προβλέπει σύσταση για δεύτερη ανάγνωση (Α5-0230/2000), εκ μέρους της Οικονομικής και Νομισματικής Επιτροπής, σχετικά με την κοινή θέση του Συμβουλίου για την υιοθέτηση του κανονισμού του Ευρωπαϊκού Κοινοβουλίου και του Συμβουλίου που επιφέρει αλλαγή των κοινών αρχών του Ευρωπαϊκού συστήματος εθνικών και περιφερειακών λογαριασμών στην Κοινότητα (SEC 95) σε ότι αφορά τους φόρους και τις κοινωνικές εισφορές και του κανονισμού (CE) 2223/96 του Συμβουλίου [8276/2/2000 - C5-0328/2000 - 1999/0200 (COD)]
(εισηγητής : κ. Knφrr Borΰs)
Κυρία Πρόεδρε, αγαπητοί συνάδελφοι, κύριε Επίτροπε, θα ήθελα κατ' αρχάς να εκφράσω την ικανοποίησή μου για την πρόταση κανονισμού σχετικά με τις αρχές που διέπουν την καταγραφή των φόρων και των κοινωνικών εισφορών σύμφωνα με τα κριτήρια του ευρωπαϊκού ελεγκτικού συστήματος 95, εθνικά και περιφερειακά.
Μιλώ με ικανοποίηση γιατί η έγκριση του εν λόγω κανονισμού μας οδηγεί σε ένα σύστημα συγκρίσεων και διαφάνειας μεταξύ των διαφόρων κρατών μελών όσον αφορά τον υπολογισμό του δημόσιου ελλείμματος.
Εν γένει, πρέπει να πω ότι η κοινή θέση του Συμβουλίου περιλαμβάνει σε μεγάλο βαθμό τα κριτήρια και τις θέσεις του Ευρωπαϊκού Κοινοβουλίου.
Και λέω εν γένει γιατί παρότι, χάρη στην κραυγαλέα απουσία κάποιων βουλευτών της αριστεράς, επιτεύχθηκε από τα έδρανα της δεξιάς η εισαγωγή μιας τροπολογίας προκειμένου να ληφθεί υπόψη η δυνατότητα χορήγησης περιόδου προσαρμογής εκ μέρους του Συμβουλίου για την εφαρμογή του εν λόγω κανονισμού, το ίδιο το Συμβούλιο φρονεί ότι τα κράτη μέλη θα έχουν το δικαίωμα να ζητήσουν αυτή την αναβολή για την εφαρμογή της εν λόγω μεταβατικής περιόδου αλλά εν πάση περιπτώσει η Επιτροπή θα μπορεί να απορρίψει την εν λόγω αναβολή, αν το αίτημα δεν είναι επαρκώς τεκμηριωμένο.
Αν μιλάμε για μια Ευρώπη ενωμένη όσον αφορά τα οικονομικά και δημοσιονομικά θέματα, η ενοποίηση αυτή θα πρέπει προφανώς να διεξαχθεί βάσει της πίστης και της διαφάνειας, γιατί ειδάλλως δεν μπορεί να γίνει αποδεκτή, και ο κανονισμός, ο οποίος ελπίζω να εγκριθεί, έχει τη δυνατότητα ακριβώς να εξαλείψει εκείνες τις πρακτικές που δυστυχώς εμφανίζονται σε μεγάλο βαθμό στα κράτη μέλη και οι οποίες τείνουν να κρύβουν -και ας μου επιτραπεί αυτή η έκφραση- τα ελλείμματα χρησιμοποιώντας διάφορες μεθόδους λογιστικής.
Τουναντίον, εμείς θα ακολουθήσουμε το δρόμο της σοβαρής λογιστικής προκειμένου να αποτρέψουμε ελάχιστα διαφανείς συμπεριφορές, όπως προείπα, οι οποίες είναι και συμπεριφορές απάτης.
Θα επαναλάβω λοιπόν ότι, κατά τη γνώμη μου, θα πρέπει να υποστηριχθεί η κοινή θέση του Συμβουλίου, γιατί με αυτόν τον κανονισμό εισάγεται ένας μηχανισμός προσαρμογής του ευρωπαϊκού ελεγκτικού συστήματος 95 ο οποίος εξασφαλίζει πραγματικά την δυνατότητα σύγκρισης και τη διαφάνεια στη δημόσια λογιστική των κρατών μελών σε θέματα τόσο λεπτά και σημαντικά όπως είναι αυτά που αφορούν τον υπολογισμό του δημόσιου ελλείμματος.
Με αυτή την έγκριση εξασφαλίζεται επίσης ότι κάθε αίτημα το οποίο δεν είναι επαρκώς τεκμηριωμένο και αφορά την περίοδο προσαρμογής θα μπορεί να απορριφθεί.
Τελειώνοντας, πρέπει να ζητήσω από τον κύριο Επίτροπο που παραβρίσκεται εδώ, και αυτό γιατί το έχω ζητήσει επανειλημμένα, να αναλάβει σε αυτή τη συνεδρίαση της Ολομέλειας δέσμευση ενώπιον αυτού του Κοινοβουλίου σχετικά με την ενσωμάτωση ειδικής διάταξης του κανονισμού για την καταγραφή και τον υπολογισμό του Φόρου Προστιθέμενης Αξίας, γιατί πρέπει να υπενθυμίσω ότι η έγκριση της κοινής θέσης, κατά τη δική μου άποψη, ήταν συνδεδεμένη με αυτή τη δέσμευση.
Συνεπώς επαναλαμβάνω αυτό μου το αίτημα στην παρούσα συνεδρίαση της Ολομέλειας.
Κύριε Πρόεδρε, κύριε Επίτροπε, κυρίες και κύριοι βουλευτές, υπάρχει μια πτυχή της έκθεσης του κυρίου Knφrr η οποία παρουσιάζει ιδιαίτερο ενδιαφέρον για πολιτική μου ομάδα.
Όπως γνωρίζετε κύριε Επίτροπε, στη συνεδρίαση του Απριλίου του τρέχοντος έτους το Κοινοβούλιο ενέκρινε σε πρώτη ανάγνωση μια τροπολογία σχετικά με το μεταβατικό δικαίωμα στην εφαρμογή του και στην οποία είχε λεχθεί ότι τα κράτη μέλη θα μπορούν να αιτούνται από την Επιτροπή μια μεταβατική περίοδο η οποία δεν θα υπερβαίνει τα δύο έτη προκειμένου να προσαρμόσουν τα λογιστικά τους συστήματα στις διατάξεις του εν λόγω κανονισμού.
Η Επιτροπή, σε μεταγενέστερη ανακοίνωσή της προς το Κοινοβούλιο, έλεγε ότι αποδεχόταν την συγκεκριμένη τροπολογία εφόσον θα ερμηνευόταν ότι η ίδια διαθέτει την δυνατότητα να απορρίψει την αίτηση κάποιου Κράτους μέλους όταν υπάρχει επαρκής αιτιολογία.
Παρότι είναι αμφίβολο ότι μια αιτιολογική έκθεση ανακοίνωσης της Επιτροπής μπορεί να αποκλίνει από το ήδη υπάρχον κείμενο, ακριβώς αυτή η έκφραση της Επιτροπής, "όταν είναι επαρκώς αιτιολογημένη" , κύριε Επίτροπε, θα μπορούσε να ερμηνευθεί ως δυνατότητα της Επιτροπής να απορρίπτει την αιτιολογημένη αίτηση ενός κράτους μέλους χωρίς να είναι αναγκαία η αιτιολόγηση αυτής της απόφασης.
Ακριβώς για να αποφευχθεί αυτή η κατάσταση, η πολιτική μου ομάδα υπέβαλε τροπολογία στην οποία λέγεται ότι η Επιτροπή θα παραχωρεί την εν λόγω μεταβατική περίοδο όταν το αιτούν κράτος μέλος αιτιολογεί την ύπαρξη αντικειμενικών κριτηρίων τα οποία δυσχεραίνουν την άμεση εφαρμογή των διατάξεων του εν λόγω κανονισμού.
Πρέπει να σας πω, κύριε Επίτροπε, ότι η συγκεκριμένη τροπολογία έχει ως μοναδικό της σκοπό να καταστήσει αυτού του είδους καταστάσεις αντικειμενικές και να τις υποβάλει σε μια ρυθμιζόμενη διαδικασία η οποία να μην εναπόκειται στην κρίση της Επιτροπής.
Δεδομένου, κύριε Πρόεδρε, ότι η εν λόγω τροπολογία είναι η μοναδική που υπεβλήθη και προκειμένου να απλοποιήσουμε τη διαδικασία και να επισπεύσουμε την έγκριση αυτής της σύστασης, η πολιτική μου ομάδα θα ήταν διατεθειμένη να αποσύρει την εν λόγω τροπολογία, αν η Επιτροπή, κύριε Solbes, προβεί σε δήλωση που να περιλαμβάνει το περιεχόμενο της τροπολογίας, το οποίο επαναλαμβάνω δεν είναι άλλο από το να καταστούν τέτοιου είδους αιτήσεις αντικειμενικές και να υπόκεινται σε μια ρυθμιζόμενη διαδικασία αποφεύγοντας οποιαδήποτε δυνατότητα υποβολής τους στην αποκλειστική κρίση της Επιτροπής.
Κύριε Πρόεδρε, όχι μόνο ως βουλευτής του Ευρωπαϊκού Λαϊκού Κόμματος-των Ευρωπαίων Δημοκρατών, αλλά και ως εκπρόσωπος του Κόμματος των Συνταξιούχων, πιστεύω ότι αυτό το μέτρο είναι σημαντικό, καίριο και απαραίτητο.
Δεν πρόκειται μόνο για εμφανείς λόγους λογιστικής και ικανότητας του Κοινοβουλίου να γνωρίζει τη λογιστική κατάσταση των κρατών μελών - κάτι που, όπως γνωρίζουμε, είναι πολύ σημαντικό - αλλά με αυτό το μέτρο απονέμεται δικαιοσύνη σε μια τυπική συνήθεια διάφορων κρατών της Ένωσης, και ιδιαίτερα του κράτους που εκπροσωπώ σ' αυτό το Κοινοβούλιο, δηλαδή της Ιταλίας, η λογιστική της οποίας, προπαντός όσον αφορά τους φόρους και τις κοινωνικές εισφορές - εισφορές που είναι πολύ σημαντικές για τους συνταξιούχους - μερικές φορές είναι σαν το παιχνίδι του "παπά".
Υπάρχουν ταχυδακτυλουργοί: τα χρήματα εμφανίζονται και εξαφανίζονται εύκολα και γρήγορα.
Για να δώσω ένα παράδειγμα, λέγεται ότι οι εισφορές που καταβάλλουν οι εργαζόμενοι δεν είναι πλέον επαρκείς για να μπορέσει μετά να τους χορηγηθεί δίκαιη και ορθή σύνταξη.
Πολύ συχνά αυτό δεν είναι αλήθεια, επειδή παίζονται πραγματικά λογιστικά παιχνίδια που παρέχουν έπειτα δικαιολογίες, όταν λέγεται σε εργαζομένους που έχουν εργαστεί μια ολόκληρη ζωή και φθάνουν στη στιγμή της είσπραξης της πλέον αναμενόμενης και πολυπόθητης σύνταξης: δεν υπάρχουν πλέον χρήματα!
Στην πραγματικότητα δεν είναι αλήθεια, επειδή έχουν παιχτεί λογιστικά παιχνίδια.
Είναι ευπρόσδεκτη, λοιπόν, η υιοθέτηση της έκθεσης Knφrr Borrΰs.
.
Κύριε Πρόεδρε, θα ήθελα καταρχάς να ευχαριστήσω όλους τους ομιλητές για τα σχόλιά τους.
Είναι προφανές ότι στόχος αυτής της πράξης, όπως είπε ο κύριος Fatuzzo, είναι να καταβληθούν προσπάθειες ώστε τα αριθμητικά δεδομένα να αντιστοιχούν στο μεγαλύτερο δυνατό βαθμό στην πραγματικότητα και να μην δημιουργούνται υποτιμήσεις των εθνικών δημοσίων ελλειμμάτων.
Η εργασία του Κοινοβουλίου και του Συμβουλίου υπήρξε άκρως χρήσιμη.
Η Επιτροπή εγκρίνει πλήρως την κοινή θέση του Συμβουλίου η οποία ήδη περιλαμβάνει τις διάφορες τροπολογίες που έθεσε το Κοινοβούλιο στην πρώτη ανάγνωση.
Ωστόσο, παρουσιάζονται δύο σημεία τα οποία σε κάποιο βαθμό θα πρέπει να διασαφηνιστούν.
Πρώτον, το σημείο που αφορά στην παράγραφο 2 του άρθρου 7, ήτοι στην δυνατότητα να διαθέτει η Επιτροπή κάποιο περιθώριο κρίσης όσον αφορά την παραχώρηση των μεταβατικών περιόδων.
Σε αυτή την περίπτωση, το μοναδικό που απαιτεί η Επιτροπή είναι οι συγκεκριμένες μεταβατικές περίοδοι να είναι πραγματικά αιτιολογημένες.
Για αυτό το λόγο μπορούμε να αποδεχθούμε πλήρως ότι η Επιτροπή θα δεσμευθεί να εξετάζει αυτές τις αιτήσεις, εφόσον τα αιτούντα κράτη μέλη αιτιολογούν κατά τρόπο αντικειμενικό τη δυσχέρεια που θα αντιμετωπίσουν ως προς την άμεση εφαρμογή των διατάξεων του κανονισμού.
Πιστεύουμε ότι πρέπει να υπάρχει σαφήνεια και προς τις δύο κατευθύνσεις.
Η Επιτροπή προφανώς δεν μπορεί να αρνηθεί αυτές τις μεταβατικές περιόδους όταν υφίστανται αντικειμενικές αιτιολογίες, ωστόσο είναι απαραίτητο οι αντικειμενικές αιτιολογίες να υπάρχουν προκειμένου να μπορέσει να παραχωρηθεί η μεταβατική περίοδος.
Ειδάλλως, δεν θα υπήρχε ουσιαστική συμβολή στην επίτευξη του στόχου του κανονισμού.
Το δεύτερο σημείο αφορά την αξιολόγηση του ΦΠΑ και του υπολογισμού του.
Σχετικά με τις τροπολογίες που είχαν τότε υποβληθεί σχετικά με το συγκεκριμένο θέμα, η δέσμευση της Επιτροπής αφορά προφανώς την χάραξη μιας διαφορετικής πορείας δεδομένου ότι δεν αντιμετωπίζουμε δυσκολίες επί της ουσίας.
Όσον αφορά το συγκεκριμένο αυτό σημείο, θα ήθελα να επισημάνω ότι, κατά την πρώτη ανάγνωση, η Επιτροπή είχε δεσμευθεί να υποβάλει άλλη πρόταση κανονισμού του Ευρωπαϊκού Κοινοβουλίου και του Συμβουλίου για την αντιμετώπιση του συγκεκριμένου αυτού ζητήματος, και σήμερα μπορώ πλέον να σας πω ότι η Επιτροπή ενέκρινε την πρότασή της στις 20 Σεπτεμβρίου και την έχει ήδη μεταβιβάσει στο Κοινοβούλιο και το Συμβούλιο.
Συνεπώς ελπίζω ότι με την έγκριση του νέου αυτού κανονισμού να θεωρηθεί και το συγκεκριμένο θέμα ως λήξαν.
Τέλος θα ήθελα απλώς να εκφράσω την ικανοποίησή μου για την υποστήριξη του Ευρωπαϊκού Κοινοβουλίου προς τις εργασίες της Επιτροπής, και να ευχαριστήσω τον εισηγητή κ. Knφrr για τη συνεργασία του καθώς και για το εξαιρετικό έργο που διεξήγαγε όσον αφορά το συγκεκριμένο κείμενο.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.30.
Επιχειρησιακά κεφάλαια
Η ημερήσια διάταξη προβλέπει τη συζήτηση της έκθεσης (A5-0235/2000) του κ. Skinner, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής "Επιχειρηματικά κεφάλαια: εφαρμογή του σχεδίου δράσης- Προτάσεις για περαιτέρω πρόοδο"[COM(1999)493 - C5-0320/1999 - 1999/ 2208(COS)].
Κύριε Πρόεδρε, τα επιχειρηματικά κεφάλαια είναι απαραίτητα για τη δημιουργία θέσεων εργασίας, λαμβανομένου υπόψη ότι ποσοστό 80 έως 90% των χρηματοδοτικών πόρων από κεφάλαια επιχειρηματικών συμμετοχών διατίθεται για προσλήψεις, Οι μικρομεσαίες επιχειρήσεις (ΜΜΕ) αντιπροσωπεύουν 66% της συνολικής απασχόλησης στην Κοινότητα, οπότε οι ΜΜΕ και οι νεότευκτες επιχειρήσεις, όπως και τα κεφάλαια επιχειρηματικών συμμετοχών χρειάζεται να έχουν εύκολη πρόσβαση οι μεν στα δε.
Παρ' όλο που έχει συντελεσθεί πρόοδος με την ταχύρυθμη ανάπτυξη του ευρωπαϊκού κεφαλαίου επιχειρηματικών συμμετοχών, υπολειπόμαστε πολύ των ΗΠΑ.
Υπό αυτό το πρίσμα, εκφράζω την ικανοποίησή μου για τη σπουδαιότητα που αποδίδεται με τη σύνοδο κορυφής της Λισαβόνας στα κεφάλαια επιχειρηματικών συμμετοχών.
Παρ' ότι έχει σημειωθεί πρόοδος, εμφανίζεται μικρότερη εστίαση στους κλάδους των τεχνολογιών της πληροφορίας, της βιοτεχνολογίας και της υγειονομικής περίθαλψης, οι οποίοι αναπτύσσονται με ταχύ ρυθμό και δημιουργούν θέσεις εργασίας.
Απαιτείται συντονισμένη δράση στους εν λόγω τομείς τόσο σε επίπεδο ΕΕ, όσο και σε επίπεδο μεταξύ κρατών μελών.
Για να επιτευχθεί αυτό, πρέπει να δημιουργήσουμε ένα κανονιστικό περιβάλλον που να ευνοεί το κεφάλαιο επιχειρηματικών συμμετοχών, ενώ παράλληλα χρειάζεται να θεσπισθούν ορισμένα κανονιστικά μέτρα.
Πρέπει επίσης να εγκριθεί γρήγορα οδηγία για τα επικουρικά συνταξιοδοτικά ταμεία και να μην τη βάλουμε στο ράφι.
Χρειάζεται επίσης να εκσυγχρονιστούν οι λογιστικοί κανόνες της ΕΕ, να δημιουργηθεί ενιαίο ενημερωτικό δελτίο για την πανευρωπαϊκή άντληση κεφαλαίων και να εφαρμοστεί εγκαίρως η οδηγία για την υπερημερία πληρωμών στις εμπορικές συναλλαγές.
Παρομοίως, η μεταρρύθμιση του ευρωπαϊκού συστήματος διπλωμάτων ευρεσιτεχνίας είναι απολύτως αναγκαία στον τομέα αυτό, καθώς χρειάζεται η γρήγορη έγκριση αυτής της οδηγίας προκειμένου να δημιουργηθεί τηλεματική βάση δεδομένων που θα βοηθήσει τις ΜΜΕ να ελέγχουν εάν υπάρχουν ή όχι κάποια διπλώματα ευρεσιτεχνίας και πώς μπορούν να κάνουν αίτηση οι ίδιες για δίπλωμα ευρεσιτεχνίας.
Οι ΜΜΕ αγνοούν το σύστημα διπλωμάτων ευρεσιτεχνίας, πράγμα μάλλον ανόητο εκ μέρους τους.
Χρειάζεται να ελαφρυνθεί το διοικητικό βάρος επί των ΜΜΕ και να ληφθούν μέτρα για την άμβλυνση του στίγματος της χρεοκοπίας.
Παρά το ευρύ φάσμα χρηματοδοτικών μηχανισμών, οι ΜΜΕ και οι επιχειρηματίες που αναζητούν χρηματοδότηση για τις νέες επιχειρηματικές δραστηριότητές τους εξακολουθούν να αντιμετωπίζουν δυσκολίες.
Θα μπορούσε να δημιουργηθεί ένας δικτυακός χώρος που θα βοηθήσει τις ΜΜΕ να ξεπεράσουν αυτή τη δυσκολία σε πανευρωπαϊκό επίπεδο.
Χρειάζεται να αναθεωρηθούν και να εκλογικευτούν τα κοινοτικά μέσα που υποστηρίζουν τα επιχειρηματικά κεφάλαια.
Η αναθεώρηση αυτή πρέπει να είναι πιο συνεκτική και καλύτερα ολοκληρωμένη ανάμεσα στην Επιτροπή, τα κράτη μέλη, την Ευρωπαϊκή Τράπεζα Επενδύσεων και το Ευρωπαϊκό Ταμείο Επενδύσεων.
Η ΕΤΕπ, το Ευρωπαϊκό Ταμείο Επενδύσεων και η Επιτροπή χρειάζεται επίσης να επεκτείνουν τη στήριξή τους για επενδύσεις επιχειρηματικών κεφαλαίων σε ευρύτερο φάσμα φορέων και περισσότερα καινοτόμα μέσα, όπως για παράδειγμα οι "καλοί άγγελοι" .
Όπως δείχνουν τα στοιχεία από τις ΗΠΑ, οι άτυποι κεφαλαιούχοι παροχής επιχειρηματικών κεφαλαίων επενδύουν έως πέντε φορές περισσότερα από τους επίσημους κεφαλαιούχους παροχής επιχειρηματικών κεφαλαίων.
Ως εκ τούτου, απαιτείται μια προσέγγιση προς τα επιχειρηματικά κεφάλαια που να ξεκινά από το τοπικό επίπεδο.
Οι επενδύσεις κεφαλαίου επιχειρηματικών συμμετοχών χρειάζεται να καταστούν διαθέσιμες σε όλους, σε όλες τις περιοχές και σε όλες τις κοινότητες.
Οι δημόσιες αρχές εδώ, όπως και αλλού, πρέπει να παίξουν πρωταγωνιστικό ρόλο προκειμένου να εξασφαλισθεί η παροχή επιχειρηματικών κεφαλαίων και χρηματοπιστωτικής στήριξης σε τομείς που δεν τολμά να πλησιάσει ο ιδιωτικός τομέας.
Πρωτοβουλίες όπως η καθοδήγηση νέων επιχειρηματιών έχουν συμβάλει θετικά σε αυτούς τους τομείς.
Συγχαίρω το Prince's Trust στο Ηνωμένο Βασίλειο για τη δουλειά που έχει επιτελέσει.
Τέλος, η έλλειψη επιχειρηματικής νοοτροπίας, η ανεπάρκεια ειδικευμένου ανθρώπινου δυναμικού και η σπανιότητα των ΜΜΕ υψηλής τεχνολογίας είναι όλοι παράγοντες που πρέπει να αντιμετωπιστούν προκειμένου να αναπτυχθούν τα επιχειρηματικά κεφάλαια.
Είναι πεποίθησή μου ότι η ΕΕ έχει πολύ μεγαλύτερες δυνατότητες από όσες εκμεταλλεύεται σήμερα.
Προκειμένου να απελευθερωθεί αυτό το δυναμικό χρειάζεται να γίνουν αλλαγές, όχι μόνο στο κανονιστικό περιβάλλον αλλά και στη νοοτροπία.
Είναι απαραίτητο να συνειδητοποιήσουμε τη σημασία που έχουν τα επιχειρηματικά κεφάλαια στην ανάπτυξη και στη δημιουργία θέσεων εργασίας και να αναθεωρήσουμε τους τρόπους που τα επιχειρηματικά κεφάλαια μπορούν να εκλογικευτούν, να απλοποιηθούν και να γίνουν περισσότερο προσπελάσιμα.
Στην ουσία, χρειάζεται να πάρουμε τα μέτρα που έχω σκιαγραφήσει και τα οποία έχουν περιγραφεί από την Επιτροπή και άλλους, προκειμένου να πετύχουμε μια συναρτημένη προσέγγιση με στόχο να αυξηθούν τα επίπεδα των επιχειρηματικών κεφαλαίων στην Ευρωπαϊκή Ένωση και να επεκταθούν τα οφέλη ως προς τις προσλήψεις σε όλη την Ευρωπαϊκή Ένωση.
Όσον αφορά τις νέες τροπολογίες που υποβλήθηκαν ξανά μετά την ψηφοφορία στην επιτροπή, δεν είμαι υπέρ της τροπολογίας αριθ.
1 του κύριου Tannock, αλλά εγκρίνω τις τροπολογίες αριθ.
2 έως 9.
Από τις τροπολογίες αριθ.
10 έως 20, εγκρίνω μόνο τις τροπολογίες αριθ.
14 και 17 και μέρος της τροπολογίας αριθ.
18.
Εκφράζω την ικανοποίησή μου για τις απόψεις όλων των μελών της επιτροπής μου και πιστεύω ότι έχουμε πραγματική ομοφωνία.
Ελπίζω να τη διατηρήσουμε υποστηρίζοντας τις τροπολογίες που μόλις ανέφερα.
Κύριε Πρόεδρε, επιτρέψτε μου να ξεκινήσω ευχαριστώντας τον εισηγητή, κύριο Skinner, για την εξαιρετική δουλειά που έκανε κατά την κατάρτιση αυτής της έκθεσης.
Ως συντάκτρια της γνωμοδότησης της Επιτροπής Απασχόλησης και Κοινωνικών Υποθέσεων και σκιώδης εισηγήτρια της Ομάδας ΕΛΚ-ΕΔ για το συγκεκριμένο ζήτημα στην Επιτροπή Οικονομικής και Νομισματικής Πολιτικής, θα ήθελα να εκφράσω τις ειλικρινείς μου ευχαριστίες στον κ. Skinner που με απαράμιλλη επιτυχία συνδύασε τις απόψεις των κοινοβουλευτικών επιτροπών και των πολιτικών ομάδων και τις αποτύπωσε επί χάρτου κατά τρόπο αρμονικό και ισορροπημένο.
Στην ανακοίνωση για τα επιχειρηματικά κεφάλαια, το κύριο πολιτικό μήνυμα ήταν ότι τα επιχειρηματικά κεφάλαια είναι απαραίτητα για τη δημιουργία θέσεων εργασίας, για την αύξηση της παραγωγικότητας και την υποστήριξη της ανάπτυξης στην Ευρώπη.
Θα ήθελα να το εκφράσω αυτό ακόμη πιο έντονα από όσο το τόνισε η Επιτροπή.
Εάν πραγματικά θέλουμε η Ευρωπαϊκή Ένωση να πετύχει τους φιλόδοξους στόχους που έθεσε στη Σύνοδο της Λισσαβόνας, είναι αδήριτη ανάγκη να βελτιώσουμε τη λειτουργία της ενοποιημένης πανευρωπαϊκής κεφαλαιαγοράς επιχειρηματικών συμμετοχών.
Οι εταιρίες στην Ευρωπαϊκή Ένωση, ειδικά σε τομείς που σημειώνουν ταχεία ανάπτυξη όπως η υψηλή τεχνολογία και οι βιομηχανίες βιοτεχνολογίας, δεν μπορούν να εκμεταλλευτούν πλήρως τις δυνατότητές τους χωρίς καλύτερη πρόσβαση στα επιχειρηματικά κεφάλαια.
Οι αποτελεσματικές αγορές κεφαλαίου επιχειρηματικών συμμετοχών αποτελούν και αυτές προϋπόθεση για την ανάπτυξη της επιχειρηματικότητας στην Ευρώπη.
Υπό αυτή την έννοια, συμφωνώ πλήρως με τον κ. Skinner όταν λέει ότι είναι ζωτικής σημασίας να παράσχουμε στις ΜΜΕ ανοιχτή και ελεύθερη πρόσβαση στις νέες αγορές κεφαλαίου επιχειρηματικών συμμετοχών.
Σύμφωνα με την πρόσφατη μελέτη που αναφέρθηκε στην ανακοίνωση της Επιτροπής, τα επιχειρηματικά κεφάλαια αποτελούν επίσης πολύ αποτελεσματικό μέσο για τη βελτίωση της απασχόλησης, αφού ποσοστό 80-90% των κεφαλαίων που αντλούνται από τις αγορές κεφαλαίου επιχειρηματικών συμμετοχών ενδέχεται να διατίθεται για προσλήψεις.
Με άλλα λόγια, η αύξηση των επιχειρηματικών κεφαλαίων αυξάνει τις δυνατότητές μας να χρησιμοποιήσουμε το ανθρώπινο κεφάλαιο πιο αποδοτικά.
Στον αγώνα μας για την καταπολέμηση της ανεργίας, απαιτούνται συγκεκριμένα μέτρα για την ελάφρυνση της φορολογικής πίεσης επί της εργασίας.
Θέλω επίσης να υπογραμμίσω την ανάγκη μείωσης των εξόδων και των διοικητικών διαδικασιών που συνδέονται με την ίδρυση μιας εταιρείας και την αναβίωση μιας εταιρίας μετά από χρεοκοπία.
Αυτή τη στιγμή υπάρχουν πάρα πολλοί πιθανοί επιχειρηματίες εκτός οικονομίας μόνο και μόνο εξαιτίας των ανεπαρκών κανόνων αφερεγγυότητας.
Η παρούσα ανακοίνωση δείχνει ότι παρ' ότι έχει σημειωθεί πρόοδος, η Ευρώπη ακόμη πάσχει από σοβαρές αδυναμίες, ειδικά σε σύγκριση με τους κύριους ανταγωνιστές της.
Ο κ. Skinner είπε ότι η ποσότητα και η διάθεση των επιχειρηματικών κεφαλαίων παραμένει σε επίπεδο κάτω του βέλτιστου σε σύγκριση με τις ΗΠΑ και ότι δυστυχώς η συνολική απόσταση από τις ΗΠΑ συνεχώς αυξάνεται.
Αυτό θα έπρεπε να μας ανησυχεί κάπως όσον αφορά το χρονοδιάγραμμα που πρότειναν οι αρχηγοί κρατών και κυβερνήσεων στη Λισσαβόνα.
Πρέπει να αναρωτηθούμε εάν η προθεσμία του 2003 είναι ήδη πολύ αργά για την Ευρώπη.
Εκφράζω την ικανοποίησή μου για την άποψη που εξέθεσε ο κ. Gordon Brown και άλλοι ότι πρέπει να σκεφτούμε την επίσπευση του χρονοδιαγράμματος για το σχέδιο δράσης για τη βελτίωση των συνθηκών ανάπτυξης του κεφαλαίου επιχειρηματικών συμμετοχών και των χρηματοπιστωτικών υπηρεσιών.
Κατά συνέπεια, υποστηρίζω πλήρως την άποψη του Κοινοβουλίου επί του σημείου 23 που καλεί την Επιτροπή να μας κρατά ενήμερους σε τακτικά διαστήματα για τις τελευταίες εξελίξεις.
Η πρόταση για τα επικουρικά συνταξιοδοτικά ταμεία είναι απαραίτητη για την ανάπτυξη του κεφαλαίου επιχειρηματικών συμμετοχών στην Ευρώπη.
Η Επιτροπή Απασχόλησης και Κοινωνικών Υποθέσεων θέλησε να κάνει αναφορά στα πορίσματα της τελευταίας έκθεσης για τις επικουρικές συντάξεις, και ειδικά στους κανόνες προληπτικής εποπτείας.
Οι θεσμικοί επενδυτές, όπως οι ασφαλιστικές εταιρείες, οι οργανισμοί συλλογικών επενδύσεων σε κινητές αξίες και τα συνταξιοδοτικά ταμεία, παίζουν ολοένα καθοριστικότερο ρόλο στην παροχή κεφαλαίου επιχειρηματικών συμμετοχών.
Ειδικά τα συνταξιοδοτικά σχήματα έχουν αποκτήσει αυξανόμενη σπουδαιότητα κατά την τελευταία δεκαετία, επειδή η γήρανση του πληθυσμού εντείνει την ανάγκη για συνταξιοδοτικά προϊόντα.
Η μετατόπιση προς όφελος μέσων περισσότερο προσανατολισμένων στην απόδοση έχει επίσης εντείνει την ανάγκη μεταρρύθμισης του συστήματος.
Οι εξελίξεις των τελευταίων ημερών με το ενιαίο νόμισμα είναι ατυχείς.
Το ευρώ ποτέ δεν θα αποκτήσει αρκετή ισχύ ή ελκυστικότητα εάν η ευρωπαϊκή οικονομία δεν είναι ισχυρή και ελκυστική.
Το σχέδιο δράσης για τη βελτίωση των συνθηκών ανάπτυξης του κεφαλαίου επιχειρηματικών συμμετοχών και των χρηματοπιστωτικών υπηρεσιών είναι μία από τις πολιτικές επιλογές στις οποίες έχουμε ήδη καταλήξει.
Τώρα πρέπει απλώς να φροντίσουμε να την εφαρμόσουμε με την επιβαλλόμενη ταχύτητα, ώστε να εκμεταλλευτούμε τις τρέχουσες ευκαιρίες που μας παρουσιάζονται.
DE) Κύριε Πρόεδρε, κύριε Επίτροπε, κυρίες και κύριοι, η έκθεση είναι πολύ καλή, όπως ακούσαμε ήδη.
Περιλαμβάνει όλα τα σημαντικά σημεία για την προώθηση της ανάπτυξης μιας κουλτούρας επιχειρηματικού κεφαλαίου στην Ευρώπη.
Αυτό είναι ιδιαίτερα αναγκαίο, καθώς οι αποτελεσματικές αγορές επιχειρηματικών κεφαλαίων διαδραματίζουν πολύ σημαντικό ρόλο, αφενός στη δημιουργία θέσεων απασχόλησης και, αφα ετέρου, στην αύξηση της παραγωγικότητας, καθώς και στη χρηματοδότηση επιχειρήσεων υψηλού αναπτυξιακού δυναμικού και την ίδρυση νέων επιχειρήσεων.
Από την έκθεση προκύπτει επίσης ότι το 66% της συνολικής απασχόλησης στην Κοινότητα αντιπροσωπεύουν μικρομεσαίες επιχειρήσεις όπως επίσης ότι 80-90% των διατιθέμενων πόρων επιχειρηματικών κεφαλαίων προορίζεται για την πρόσληψη προσωπικού.
Για τον λόγο αυτόν χρειαζόμαστε περισσότερα κεφάλαια για επενδύσεις σε εντατικά αναπτυσσόμενες μικρομεσαίες επιχειρήσεις που δημιουργούν θέσεις απασχόλησης καθώς επίσης για την έρευνα και ανάπτυξη και την ίδρυση νέων επιχειρήσεων.
Αυτά τα βασικά σημεία συγκρατώ.
Ακριβώς επειδή στον τομέα αυτό υστερούμε πολύ έναντι των Ηνωμένων Πολιτειών, ζητούμε επίσης τα κράτη μέλη και η Επιτροπή να στηρίξουν τη διάθεση περισσότερων χρημάτων, περισσότερου επιχειρηματικού κεφαλαίου για κεφάλαια εκκίνησης και αρχικής φάσης.
Ζητούμε , διοικητική απλοποίηση.
Το μοντέλο του one-stop-shop πρέπει να αποτελεί συνήθη πρακτική σε όλες τις χώρες, ενώ ταυτόχρονα πρέπει να αξιοποιούνται τα νέα μέσα.
Ζητούμε επίσης ένα φορολογικό σύστημα το οποίο, αφα ενός, θα προωθεί τις καινοτομίες και, αφα ετέρου, τους ίδιους τους ιδιώτες που επενδύουν κεφάλαια σε επιχειρήσεις.
Ως εκ τούτου, χαιρετίζω επίσης τη συμφωνία που έγινε στη Λισσαβόνα για την εισαγωγή benchmarking προκειμένου να τεθούν επί τάπητος τα καλύτερα μοντέλα για την προώθηση του επιχειρηματικού κεφαλαίου σε όλες τις ποικίλες μορφές τους, ούτως ώστε να προχωρήσουμε σε αυτό το ζήτημα.
Κύριε Πρόεδρε, κυρίες και κύριοι, κατα αρχάς θα ήθελα να συγχαρώ τον εισηγητή κύριο Skinner για τη μετρημένη έκθεσή του ειδικά σε μια χρονική στιγμή που χρειαζόμαστε νέα ώθηση στον τομέα του επιχειρηματικού κεφαλαίου στην Ευρωπαϊκή Ένωση.
Οι ολοένα ταχύτερα αναπτυσσόμενες επιχειρήσεις, η ίδρυση νέων εταιριών υψηλού δυναμικού καινοτομίας και οι ραγδαίες βιομηχανικές αλλαγές απαιτούν αποτελεσματικότερες αγορές επιχειρηματικών κεφαλαίων.
Η ανάπτυξη πρέπει να υποστηριχθεί καλύτερα.
Παρόλο που κατά την τελευταία πενταετία το κεφάλαιο υψηλού επιχειρηματικού κινδύνου αυξήθηκε ταχύτατα και σε εμάς, η Ευρώπη βρίσκεται ακόμη πολύ πίσω από τις Ηνωμένες Πολιτείες της Αμερικής, ειδικά στους ραγδαία αναπτυσσόμενους τομείς της τεχνολογίας της πληροφορίας και της βιοτεχνολογίας, αλλά και σε θέματα υγειονομικής πρόληψης και περίθαλψης, έναν εντελώς νέο τομέα με αυξανόμενη ανάπτυξη.
Πέραν αυτών, το κεφάλαιο υψηλού επιχειρηματικού κινδύνου μπορεί να χρησιμοποιηθεί για τη δημιουργία σύγχρονων κοινωνικών υπηρεσιών - πράγμα που δεν θα πρέπει να παραμελήσουμε - υπηρεσιών που θα είναι αναγκαίες ειδικά στο μέλλον δεδομένου του αυξανόμενου αριθμού ηλικιωμένων ατόμων.
Η Επιτροπή Απασχόλησης και Κοινωνικών Υποθέσεων ασχολήθηκε ειδικά με τις μορφές επικουρικής συνταξιοδοτικής μέριμνας και τους απαραίτητους κανόνες εποπτείας.
Για τα συστήματα επικουρικής σύνταξης αναπτύσσονται ολοένα και περισσότερα χρηματοδοτικά προϊόντα λόγω του αυξανόμενου προσδόκιμου επιβίωσης.
Συνεπώς, τα συνταξιοδοτικά ταμεία διαδραματίζουν όλο και σημαντικότερο ρόλο όσον αφορά τη διάθεση επιχειρηματικού κεφαλαίου.
Ωστόσο, τα συστήματα κοινωνικής ασφάλισης, όπως κι αν είναι δομημένα, χρειάζονται ειδικά για τη διαδικασία κεφαλαιοποίησης ειδικά κανονιστικά, εποπτικά όργανα και όργανα διαχείρισης από κοινού, τα οποία θα ενισχύσουν την εμπιστοσύνη σε αυτά τα νέα συστήματα, σε αυτά τα προϊόντα.
Για αυτό είναι απαραίτητο να βρίσκονται όλες οι ενδιαφερόμενες πλευρές σε διαρκή διάλογο, συμπεριλαμβανομένου του Ευρωπαϊκού Κοινοβουλίου, του Συμβουλίου, των κοινωνικών εταίρων, της Ευρωπαϊκής Τράπεζας Επενδύσεων και του Ευρωπαϊκού Ταμείου Επενδύσεων.
Στην Ευρωπαϊκή Ένωση πρέπει συνεχώς να επισημαίνεται ότι το σημαντικό είναι η συνένωση των δυνάμεων.
Όλα τα διαθέσιμα χρηματοδοτικά μέσα πρέπει να χρησιμοποιηθούν για την ταχεία περαιτέρω ανάπτυξη της αγοράς, προκειμένου να αυξηθεί ο όγκος επενδύσεων επιχειρηματικού κεφαλαίου στην ΕΕ και ως εκ τούτου να επωφεληθούν όλοι οι φορείς από τη δημιουργία θέσεων απασχόλησης μέσω του επιχειρηματικού κεφαλαίου.
Μέσω επενδύσεων στην ίδρυση νέων επιχειρήσεων δημιουργούνται και θέσεις απασχόλησης.
Για την επιτυχή οικοδόμησή τους, το προσωπικό παίζει καθοριστικό ρόλο και είναι η κινητήριος δύναμη.
Για αυτόν τον λόγο, πρέπει να υπάρξουν συγχρόνως συστήματα συμμετοχής των εργαζομένων, συνοδευόμενα από μηχανισμούς διαχείρισης από κοινού.
Κάτι τέτοιο έχει μεγάλη σημασία για πολλούς λόγους.
Εν ολίγοις, θέλω να επισημάνω άλλη μια φορά ότι η ανακοίνωση σε συνδυασμό με την έκθεση αυτή μπορεί να αποτελέσει έναν ακόμα δυναμικό μοχλό ώθησης για τη συνένωση των δυνάμεων στον τομέα του επιχειρηματικού κεφαλαίου.
Κύριε Πρόεδρε, είναι γνωστό ότι εδώ και αρκετά χρόνια το Ευρωπαϊκό Κοινοβούλιο, με αλλεπάλληλες εκθέσεις και ψηφίσματά του, έχει εκδηλώσει το ενδιαφέρον και την ευαισθησία του για τις μικρομεσαίες επιχειρήσεις και τα προβλήματά τους.
Έχει με πολλούς τρόπους τονισθεί ο σπουδαίος ρόλος που παίζουν οι μικρομεσαίες επιχειρήσεις στην προώθηση της απασχόλησης και στην εισαγωγή τεχνολογικών καινοτομιών.
Ωστόσο, το συχνά διακηρυσσόμενο ενδιαφέρον των κυβερνήσεων των κρατών μελών και των κοινοτικών οργάνων αποδεικνύεται υποκριτικό, αφού οι μικρομεσαίες επιχειρήσεις αδυνατούν ουσιαστικά να συμμετάσχουν σε χρηματοδοτικά προγράμματα, να αξιοποιήσουν τεχνολογικές επινοήσεις και προγράμματα τεχνολογικού εκσυγχρονισμού, να αξιοποιήσουν προγράμματα εκπαίδευσης και κατάρτισης του προσωπικού τους, να αντιμετωπίσουν την άδικη φορολογική μεταχείρισή τους.
Τα προβλήματα αυτά θα μπορούσαν να αντιμετωπιστούν με αναθεώρηση των εξουθενωτικών τραπεζικών κριτηρίων χρηματοδότησης, με αξιοποίηση των ενώσεών τους και των επιμελητηρίων για την προώθηση των προγραμμάτων τεχνολογικής ανάπτυξης και προγραμμάτων συνολικής εκπαίδευσης.
Και ενώ στην κατεύθυνση αυτή ελάχιστα έχουν προσφέρει τα προγράμματα δράσης της Επιτροπής, ερχόμαστε σήμερα, με την ανακοίνωση της Επιτροπής, αλλά και την έκθεση του Κοινοβουλίου, να προωθήσουμε επιλογές που ενδιαφέρουν κυρίως το μεγάλο χρηματοπιστωτικό κεφάλαιο και μάλιστα στο όνομα των μικρομεσαίων επιχειρήσεων.
Είναι πραγματικά πρόκληση στο δημόσιο αίσθημα να προτείνεται η προώθηση της ενοποιημένης πανευρωπαϊκής κεφαλαιαγοράς για να εξυπηρετηθούν δήθεν οι μικρομεσαίες επιχειρήσεις.
Το ίδιο ισχύει για τις προτάσεις πανευρωπαϊκών συνταξιοδοτικών ταμείων, τον προσανατολισμό των αποθεματικών των ασφαλιστικών ταμείων για χρηματοδότηση επενδύσεων υψηλού επιχειρηματικού κινδύνου και ευνοϊκότερη φορολογική μεταχείριση των κερδών.
Ασφαλώς η επίλυση των προβλημάτων που συνδέονται με την άδικη φορολογική μεταχείριση των μικρομεσαίων επιχειρήσεων, την απλοποίηση και εκσυγχρονισμό διπλωμάτων ευρεσιτεχνίας, τη μείωση των υπερβολικών διοικητικών εξόδων και διαδικασιών έναρξης λειτουργίας μικρομεσαίων επιχειρήσεων είναι προς τη σωστή κατεύθυνση.
Αλλά την ικανοποίηση αιτημάτων του μεγάλου χρηματιστικού κεφαλαίου στο όνομα των μικρομεσαίων επιχειρήσεων, τη θεωρούμε πρόκληση και την καταδικάζουμε.
Πρόεδρε, η ανεργία στην Ευρωπαϊκή Ένωση εξακολουθεί να είναι αρκετά υψηλή και να υπερβαίνει το 9% του ενεργού πληθυσμού.
Η εξέλιξη του τομέα των επιχειρηματικών κεφαλαίων στην Ευρώπη θα δώσει κυρίως στις μικρομεσαίες επιχειρήσεις κίνητρα για την αναζήτηση πόρων.
Αυτό είναι καλό, γιατί αυτές οι επιχειρήσεις προσφέρουν ένα τεράστιο δυναμικό δημιουργίας απασχόλησης.
Απευθύνω έκκληση στην Ευρωπαϊκή Επιτροπή να προωθήσει την έκδοση της οδηγίας για τις συμπληρωματικές συντάξεις.
Τηρουμένων των προληπτικών κανόνων, τα ιδρύματα πρέπει να έχουν πλήρη επενδυτική ελευθερία.
Παράλληλα, τα κράτη μέλη οφείλουν να απαλλάξουν από τη φορολογία τις συνταξιοδοτικές εισφορές που έχουν καταβληθεί.
Κατ' αυτόν τον τρόπο μπορεί να δημιουργηθεί μια πηγή ιδιωτικών κεφαλαίων.
Ωστόσο, η διαθεσιμότητα κεφαλαίων δεν είναι το μοναδικό εμπόδιο.
Σε πολλές περιπτώσεις υπάρχει και η περιβόητη ζούγκλα από κανόνες, έντυπα και γραφεία που εμποδίζουν τους μικροεπιχειρηματίες να προσλάβουν προσωπικό.
Στην περίπτωση αυτή, λοιπόν, πολλά κράτη μέλη έχουν το καθήκον να προωθήσουν διαρθρωτικές μεταρρυθμίσεις και να άρουν τυχόν άσκοπα εμπόδια.
Ενόψει της προτεινόμενης μεταρρύθμισης του Ευρωπαϊκού συστήματος διπλωμάτων ευρεσιτεχνίας, θα ήθελα να επιστήσω την προσοχή του Επιτρόπου στο τρίγλωσσο καθεστώς του Ευρωπαϊκού Γραφείου Ευρεσιτεχνίας.
Το γεγονός αυτό επιφέρει στρεβλώσεις στον ανταγωνισμό.
Συνεπώς, μια αίτηση θα πρέπει να μπορεί να υποβάλλεται σε όλες τις επίσημες γλώσσες της Ευρωπαϊκής Ένωσης.
Πιστεύω ότι η ίση μεταχείριση των γλωσσών εξυπηρετεί τα συμφέροντα των μικρών, καινοτόμων επιχειρήσεων και εναρμονίζεται επιπλέον με τη συνθήκη της Ευρωπαϊκής Ένωσης.
Ένα άλλο σημείο το οποίο προξενεί ανησυχίες είναι η πιθανή έκδοση διπλωμάτων ευρεσιτεχνίας για φυσικά υλικά, όπως γονίδια και φυτά, σημείο το οποίο κατά τη γνώμη μου ορθώς αναφέρεται στην παράγραφο 22 της πρότασης ψηφίσματος.
Η αρχή ότι η ζωή είναι δώρο Θεού και δεν αποτελεί κεκτημένη ιδιοκτησία ανθρώπων πρέπει να γίνεται πάντοτε σεβαστή.
Αξιότιμε κύριε Πρόεδρε, χαιρετίζω την έκθεση Skinner.
Ο τολμών νικά!
Αυτή η ρήση δυστυχώς δεν ισχύει για πολλές ευρωπαϊκές επιχειρήσεις.
Είμαστε μεν πλούσιοι σε ευρεσιτεχνίες, αλλά φτωχοί στην εφαρμογή επιτυχημένων εμπορικών μέτρων.
Πολύ συχνά, τα δικαιώματα εκμετάλλευσης ανατίθενται σε αμερικανικές ή ασιατικές εταιρίες πριν αποτολμήσουν οι ίδιες οι μικρομεσαίες επιχειρήσεις στην Ευρώπη την εκμετάλλευση.
Ειδικά οι νέοι επιχειρηματίες συχνά δεν είναι ενημερωμένοι σχετικά με το πώς μπορούν να λάβουν κεφάλαιο επιχειρηματικών συμμετοχών.
Φραγμούς θέτουν προ παντός τα συστήματα φορολόγησης και διοίκησής μας.
Τα συστήματα αυτά είναι πολύ περίπλοκα και πολύ συχνά τόσο ακατανόητα, ώστε να προκαλείται απογοήτευση ειδικά σε αυτές τις ομάδες επιχειρήσεων όσον αφορά τα εμπόδια αυτά.
Ως εκ τούτου, πρέπει να υποστηρίζονται όλα τα αιτήματα για δημιουργία ενός αναμορφωμένου συστήματος φορολόγησης και διοίκησης.
Η αυστριακή κυβέρνηση έχει ήδη αναλάβει πρωτοβουλίες στον τομέα αυτόν.
Έτσι προέβη στην άμεση κατάργηση του φόρου επί του κύκλου χρηματιστηριακών εργασιών και στον διπλασιασμό της φοροαπαλλαγής για τις συμμετοχές των εργαζομένων.
Θα ήταν καλό και για άλλες κυβερνήσεις να λάμβαναν τα μέτρα αυτά και να μην περιμένουν να κληθούν από την Ένωση να κάνουν κάτι τέτοιο.
Κύριε Πρόεδρε, δικαίως υπογράμμισε ο εισηγητής και όλοι οι προλαλήσαντες στο Σώμα ότι οι αποτελεσματικότερες αγορές επιχειρηματικού κεφαλαίου διαδραματίζουν σημαντικό ρόλο στη στήριξη της οικονομικής ανάπτυξης, τη δημιουργία νέων και μόνιμων θέσεων απασχόλησης και στην ενίσχυση μιας ευρωπαϊκής κοινωνίας της γνώσης - κι αυτό ισχύει βέβαια και για την ενίσχυση των ΜΜΕ καθώς και την ενίσχυση του επιχειρείν.
Αυτοί είναι στόχοι που δεν υπογραμμίζουμε ως ορόσημα μόνο στις κατευθυντήριες γραμμές μας για την οικονομική πολιτική, αλλά και για την πολιτική απασχόλησης.
Η προτεινόμενη θέση σε εφαρμογή του σχεδίου δράσης είναι ένας ορθός τρόπος και ένα μέρος των αναγκαίων διαρθρωτικών αλλαγών που χρειάζονται ακόμη στην Ευρώπη, παρά τις όποιες προόδους όσον αφορά την υλοποίηση διαρθρωτικών αλλαγών στις αγορές προϊόντων, κεφαλαίων και υπηρεσιών.
Σε αυτόν τον τομέα πρέπει να γίνουν πολλά ακόμα.
Δικαίως διευκρινίστηκε αυτό στη Λισαβόνα, δικαίως διευκρινίστηκε και στη σύνοδο κορυφής για την απασχόληση, και ειδικότερα διευκρινίστηκε ότι η Ευρωπαϊκή Τράπεζα Επενδύσεων θα διαδραματίσει επιπρόσθετο θετικό ρόλο.
Δικαίως το επισήμανε αυτό και ο κύριος Skinner.
Η ανακοίνωση της Επιτροπής δείχνει όμως πέραν αυτού - και τούτο δικαίως καταγράφηκε στην έκθεση - ότι κατά τη δημιουργία μιας ολοκληρωμένης πανευρωπαϊκής αγοράς επιχειρηματικού κεφαλαίου δεν έχει επιτευχθεί ακόμη αρκετή πρόοδος και ότι σε αυτόν τον τομέα η Ευρωπαϊκή Ένωση επιδεικνύει αδυναμία.
Οι αριθμοί μιλούν από μόνοι τους.
Οι επενδύσεις σε επιχειρηματικά κεφάλαια στην Ευρώπη την τελευταία τετραετία υπερδιπλασιάστηκαν, αλλά στην Ευρώπη επενδύθηκαν 7 δισεκατομμύρια ευρώ σε σύγκριση με 12 δισεκατομμύρια ευρώ στις ΗΠΑ.
Σε σύγκριση με τις επενδύσεις στο αρχικό στάδιο δημιουργίας επιχειρήσεων τα πράγματα είναι ακόμη πιο ξεκάθαρα: 1,6 δισεκατομμύρια ευρώ στην Ευρώπη έναντι 4,5 δισεκατομμυρίων ευρώ στις ΗΠΑ.
Οι ευρωπαϊκές αγορές μετοχών για επιχειρήσεις υψηλού αναπτυξιακού δυναμικού διευρύνθηκαν σημαντικά, ενώ συγχρόνως είμαστε μικροσκοπικοί σε σύγκριση με τον αμερικανικό Nasdaq.
Η προβληματική είναι γνωστή σε όλους μας, έχουμε βέβαια φραγμούς που δυσχεραίνουν σημαντικά την ανάληψη κινδύνου και το επιχειρείν.
Στο σημείο αυτό θα πρέπει να επισημανθούν τόσο οι πολιτισμικοί φραγμοί όσο και οι γραφειοκρατικές διαδικασίες, τα προβλήματα στη χορήγηση αδειών, οι δυσκολίες στην απλή κατάθεση ευρεσιτεχνιών και τη χορήγηση διπλωμάτων ευρεσιτεχνίας σε μικρομεσαίες επιχειρήσεις, το κόστος διατήρησης ευρεσιτεχνιών, αλλά και τα μη εναρμονισμένα φορολογικά συστήματα.
Μια Ευρώπη των επιχειρήσεων χρειάζεται επιβραβεύσεις και ευκαιρίες από τις οποίες θα επωφελούνται όλοι.
Για αυτό θα πρέπει να υποστηριχθούν πλήρως τα διατυπωθέντα αιτήματα.
Ίσως να μπορούσαμε να επιτύχουμε ακόμη μεγαλύτερη κινητοποίηση.
Επισημαίνω ότι και τα δίκτυα ειδικών εμπειρογνωμόνων μπορούν να διαδραματίσουν πρωταγωνιστικό και θετικό ρόλο.
Θα πρέπει μεν να επικεντρώνεται η προσοχή στη διάθεση επιχειρηματικού κεφαλαίου, αλλά τόσο κατά τη δημιουργία νέων επιχειρήσεων, όσο και κατά την επέκταση ήδη υπαρχουσών, θα πρέπει να δίνεται προσοχή στο διατιθέμενο κεφάλαιο κίνησης.
Θέλω ακόμη να σημειώσω και να τονίσω ότι στον τομέα αυτόν θα πρέπει να τυγχάνουν ιδιαίτερης ενίσχυσης και οι γυναίκες επιχειρηματίες.
Θέλω να υπογραμμίσω επίσης ότι εμείς ως Σώμα θα πρέπει να καλέσουμε την Επιτροπή να συνοδεύσει τη διαδικασία της προόδου στον τομέα αυτόν μέσω ενός benchmarking και μιας διαδικασίας score-board.
Κύριε Πρόεδρε, χαιρετίζω την παρούσα έκθεση για το επιχειρηματικό κεφάλαιο καθώς είμαι της γνώμης ότι με τον τρόπο αυτό δίνεται η ευκαιρία για απόκτηση πόρων απόλυτα απαραίτητων για την έρευνα, ανάπτυξη, παραγωγή και διείσδυση νέων προϊόντων στην αγορά, τα οποία βέβαια με τη σειρά τους μπορούν να δημιουργήσουν πρόσθετες θέσεις απασχόλησης.
Συμφωνία υπάρχει σε πολλά σημεία, όπως για παράδειγμα στη διάθεση δημόσιων και ιδιωτικών επιχειρηματικών κεφαλαίων, τη διευκόλυνση των προϋποθέσεων πρόσβασης, την κατά προτεραιότητα χρήση του επιχειρηματικού κεφαλαίου στις ΜΜΕ, τις φορολογικές διευκολύνσεις σε περιπτώσεις καθαρής επένδυσης κερδών σε επιχειρηματικά κεφάλαια, την απλοποίηση και ελαχιστοποίηση του κόστους κατάθεσης ευρεσιτεχνιών.
Η όλη ιδέα δίνει όμως και την αφορμή για την άσκηση κριτικής.
Εφόσον πρόκειται ειδικά για τις μικρομεσαίες επιχειρήσεις σε υποανάπτυκτες περιοχές, γιατί να επικεντρωνόμαστε απολύτως σε καινοτόμες υπηρεσίες;
Υποστηρίζω ότι θα πρέπει συγχρόνως να επενδύσουμε σε νέα προϊόντα καινοτόμων παραγωγικών τομέων για να ενισχύσουμε την περιφερειακή ανάπτυξη.
Δεύτερον, σε τι χρησιμεύει η πραγματικά καλή θέληση να επενδύσουμε στην ίδρυση νέων επιχειρήσεων, στην έρευνα και στην ανάπτυξη και να ενισχύσουμε τη ροή επιχειρηματικού κεφαλαίου στους τομείς αυτούς, όταν δεν εντάσσεται συγχρόνως στο σχέδιο αυτό το άνοιγμα της αγοράς που παρουσιάζει τόση ένταση κόστους για τις ΜΜΕ;
Διότι εκεί αντιμετωπίζουν τα μεγάλα προβλήματα οι μικρές και μεσαίες επιχειρήσεις όταν έχουν το προϊόν και θέλουν να το εισαγάγουν στην αγορά.
Τρίτον, γιατί να χρησιμοποιείται το δημόσιο επιχειρηματικό κεφάλαιο μόνον εκεί που δεν θέλει να πάει το ιδιωτικό;
Αυτό a priori δεν σημαίνει τίποτε άλλο από ότι κοινωνικοποιείται ο υψηλότερος κίνδυνος απώλειας και ιδιωτικοποιείται η προσδοκία κέρδους!
Αυτή είναι μια στρέβλωση του ανταγωνισμού εις βάρος του δημόσιου επιχειρηματικού κεφαλαίου.
Τέταρτον, πώς θέλετε να διασφαλίσετε ότι η μεγαλύτερη ένταξη των συνταξιοδοτικών ταμείων στο επιχειρηματικό κεφάλαιο, όπως εκφράζεται η επιθυμία στην έκθεση, δεν θα οδηγήσει σε πιθανές απώλειες στις καταβαλλόμενες εισφορές, με συνέπειες αντίθετες από την εξασφάλιση μιας σίγουρης σύνταξης για τον ασφαλισμένο;
Πέμπτον, παραμένει ασαφές το γιατί οι συγχωνεύσεις στην κεφαλαιαγορά θα επιφέρουν θετικά αποτελέσματα στη διάθεση επιχειρηματικού κεφαλαίου.
Η εμπειρία μας δείχνει το αντίθετο.
Όσο λιγότεροι οι παροχείς, τόσο μικρότερος ο ανταγωνισμός και υψηλότερο το κόστος!
Κύριε Πρόεδρε, θα ήθελα και εγώ να συγχαρώ το συνάδελφό μου Peter William Skinner για τη θαυμάσια έκθεσή του, που πραγματεύεται ένα θέμα το οποίο θεωρώ πραγματικά μεγάλης σημασίας.
Διότι εάν η Ευρωπαϊκή Ένωση επιθυμεί να καταστεί η περιοχή με την πιο ισχυρή οικονομία στον κόσμο, όπως αποφασίστηκε στη Διάσκεψη Κορυφής της Λισσαβόνας, πρέπει να υποστηριχθούν με χρηματοδοτήσεις οι επενδύσεις, κυρίως στις ΜΜΕ, οι οποίες δημιουργούν θέσεις εργασίας και στοχεύουν σε τομείς με μέλλον.
Επιδιώκουμε να ισχυροποιηθεί το επιχειρηματικό πνεύμα στην Ευρώπη, είναι όμως ακόμη αναρίθμητες οι δυσκολίες που αντιμετωπίζει όποιος επιθυμεί να γίνει επιχειρηματίας, για να υλοποιήσει αποδοτικά σχέδια.
Οι δυσκολίες που πρέπει να ξεπεραστούν γρήγορα στις διάφορες χώρες της Ευρωπαϊκής Ένωσης αρχίζουν με τις διοικητικές πτυχές, όπως η γραφειοκρατία, που είναι σε πολλές περιπτώσεις άχρηστες, όπου καταναλώνεται χρόνος, ενέργεια και χρήματα, και τελειώνουν με τη χρηματοδότηση των επιχειρήσεων.
Όμως οι επιχειρήσεις με κεφάλαιο επιχειρηματικών συμμετοχών έχουν ένα πολύ σημαντικό ρόλο να εκπληρώσουν στον τομέα αυτό και η Ευρωπαϊκή Ένωση πρέπει να προχωρήσει πολύ πιο γρήγορα εάν θέλει να καλύψει την καθυστέρηση που υπάρχει σήμερα σε σχέση κυρίως με τις Ηνωμένες Πολιτείες.
Πιστεύουμε ότι η πρόταση της Επιτροπής οδεύει προς την ορθή κατεύθυνση, αν και εγώ θεωρώ επίσης ότι πρέπει να προχωρήσουμε πιο γρήγορα, συμφωνώντας με την πρόταση που υποβλήθηκε να ζητήσουμε από την Επιτροπή να υποβάλει ένα σχέδιο δράσης μέχρι το 2000 όσον αφορά τα επιχειρηματικά κεφάλαια και να υιοθετηθεί μία πιο ολοκληρωμένη προσέγγιση η οποία θα συνενώνει κατά τρόπο συνεκτικό όλα τα κοινοτικά μέσα.
Είναι, κυρίως, απαραίτητο η Ευρώπη να βασίζεται όλο και περισσότερο στην αξία των σχεδίων και όχι στην προσωπική περιουσία των επιχειρηματιών, όπως συμβαίνει σήμερα.
Εάν η τραπεζική απαίτηση των προσωπικών εγγυήσεων είναι ιδιαίτερα αμφισβητήσιμη, είναι απαράδεκτη για τις εταιρείες με κεφάλαια επιχειρηματικών συμμετοχών.
Πρέπει ακόμη να είναι εύκολο για τους επιχειρηματίες να προσφεύγουν σε επιχειρηματικά κεφάλαια, γεγονός που προϋποθέτει μία πολύ πιο ενεργή και αποτελεσματική πληροφόρηση σχετικά με τον τρόπο χρησιμοποίησής τους.
- (FR) ( η αρχή δεν ακούγεται)... που θα ωφελήσουν μόνο μία ισχνή μειοψηφία του πληθυσμού η οποία διαθέτει κεφάλαια προς τοποθέτηση και μεταφορά.
Το σύνολο των προτάσεων είναι μία επιπλέον απόδειξη ότι η Ευρωπαϊκή Ένωση οικοδομήθηκε με το αποκλειστικό μέλημα να ευνοήσει την κίνηση και τις επενδύσεις του μεγάλου κεφαλαίου και δευτερευόντως, του μικρού.
Εν τούτοις, το θέμα αφορά στην πλειοψηφία του πληθυσμού, επειδή με τα δικά του χρήματα τα ευρωπαϊκά θεσμικά όργανα λογαριάζουν να χρηματοδοτήσουν τα μέτρα προς διευκόλυνση των ιδιωτικών επενδύσεων.
Εκείνοι που δεν διαθέτουν κεφάλαια αλλά πληρώνουν τους περισσότερους φόρους, δια μέσου κυρίως των εμμέσων φόρων, όπως ο ΦΠΑ, θα πρέπει να χρηματοδοτήσουν τις επιδοτήσεις και τις φορολογικές εκπτώσεις που προβλέπονται για τους επενδυτές όπως και τα φορολογικά προνόμια που παρέχονται στις stock options.
Προβλέπεται να ευνοηθούν τα συνταξιοδοτικά ταμεία, αυτό όμως αναπόφευκτα προϋποθέτει την προώθηση του συστήματος των συντάξεως δια κατανομής.
Τα χρήματα που θα έπρεπε να χρησιμοποιηθούν για την διασφάλιση μιας αξιοπρεπούς συντάξεως για όλους θα διατεθούν για να επιτρέψουν σε μία μειοψηφία να πραγματοποιήσει περισσότερα ιδιωτικά κέρδη.
Κατά συνέπεια, απορρίπτουμε το σύνολο μιας διαδικασίας που αποσκοπεί στο να αδειάζει όλο και περισσότερο τις τσέπες της εργαζόμενης πλειοψηφίας του πληθυσμού, ώστε τα χρήματα που θα τους έχουν αφαιρεθεί να απορροφώνται από τους κεφαλαιούχους.
.
Κύριε Πρόεδρε, θα ήθελα καταρχάς να επισημάνω ότι η Επιτροπή, με μεγάλη της ικανοποίηση, έλαβε την έκθεση της Επιτροπής Οικονομικής και Νομισματικής Πολιτικής, καθώς και τη γνωμοδότηση της Επιτροπής Απασχόλησης και Κοινωνικών Υποθέσεων.
Θα ήθελα να εκφράσω τις ευχαριστίες μου προς τον κ. Skinner και την κυρία Kauppi για τα σχόλιά τους.
Και στις δύο περιπτώσεις, υπάρχει σαφής υποστήριξη της κοινοτικής στρατηγικής για την ανάπτυξη των επιχειρηματικών κεφαλαίων στην Ευρωπαϊκή Ένωση.
Πιστεύω πως υπάρχει σαφής συμφωνία ως προς τον σημαντικό ρόλο που μπορούν να διαδραματίσουν τα επιχειρηματικά κεφάλαια ως κινητήρας ώθησης της οικονομικής ανάπτυξης καθώς επίσης, λογικά, και της απασχόλησης.
Όπως γνωρίζετε, κυρίες και κύριοι, - έγινε αναφορά σε αυτό σε διάφορες παρεμβάσεις - το Οικονομικό Συμβούλιο της Λισαβόνας έδωσε ιδιαίτερη προσοχή στην προώθηση των προσπαθειών μας για την εφαρμογή των επιχειρηματικών κεφαλαίων ούτως ώστε το σχέδιο δράσης να λήξει το 2003.
Κάποιοι από σάς αναφέρθηκαν στη δυνατότητα επιτάχυνσής του.
Δεν χωρά αμφιβολία ότι αυτή η επιτάχυνση θα εξαρτηθεί από την ικανότητα των κρατών μελών να εφαρμόσουν κάποια από τα μέτρα του.
Ωστόσο, θυμηθείτε ότι το σχέδιο δράσης σχετικά με τα επιχειρηματικά κεφάλαια είναι προγενέστερο του Ευρωπαϊκού Συμβουλίου της Λισαβόνας, ήτοι άρχισε το 1998.
Εντούτοις, δεν μας ενδιαφέρουν τόσο οι συγκυρίες του παρελθόντος, όσο αυτό που θα κάνουμε στο μέλλον.
Και από αυτή την άποψη, θα ήθελα να σας επισημάνω ότι η Επιτροπή θα αποστείλει ανακοίνωση στο Συμβούλιο και το Κοινοβούλιο σχετικά με τις προόδους που έχουν επιτευχθεί στο πεδίο των επιχειρηματικών κεφαλαίων σε συνάρτηση με το στόχο του Ευρωπαϊκού Συμβουλίου της Λισσαβόνας.
Η ανακοίνωση θα περιλαμβάνει μηχανισμό εποπτείας και συγκριτικής αξιολόγησης, προκειμένου να γνωρίζουμε ακριβώς τι συμβαίνει σε κάθε ένα από τα κράτη μέλη, και να μπορούμε να εξάγουμε τα κατάλληλα συμπεράσματα και να εισάγουμε σε εκείνες τις χώρες όπου αυτό θεωρείται σκόπιμο, τις καλύτερες πρακτικές που έχουν εισαχθεί σε άλλες.
Ένα σημαντικό στοιχείο που αναφέρθηκε είναι η αναμφίβολα ουσιαστική ανάπτυξη των επιχειρηματικών κεφαλαίων κατά τη διάρκεια του 1999.
Αν αναλύσουμε τα αριθμητικά στοιχεία με απόλυτα κριτήρια, θα πρέπει να είμαστε πολύ ικανοποιημένοι με αυτό το αποτέλεσμα.
Ωστόσο, και κάποιοι από εσάς επίσης το επεσήμαναν, όταν συγκρίνουμε αυτό το αποτέλεσμα με εκείνο των Ηνωμένων Πολιτειών θα πρέπει να παραδεχθούμε ότι η διαφορά που υπάρχει είναι σημαντική και ουσιαστικός στόχος μας πρέπει να είναι η μείωση αυτών των διαφορών που ακόμη έχουμε με τις Ηνωμένες Πολιτείες.
Για αυτόν τον λόγο είναι απαραίτητο να αναλάβουμε μια σειρά συγκεκριμένων δράσεων και η πρώτη και θεμελιώδης είναι η ενσωμάτωση της αγοράς των επιχειρηματικών κεφαλαίων στην Ευρωπαϊκή Ένωση.
Κάποιοι από εσάς αναφέρθηκαν σε δύο συγκεκριμένα παραδείγματα τα οποία θα ήθελα να επισημάνω: αυτό που αναφέρεται στα συνταξιοδοτικά ταμεία και τη δυνατότητα ύπαρξης μιας αποτελεσματικότερης κοινοτικής πατέντας η οποία να επιτρέπει την καλύτερη χρήση των επιχειρηματικών κεφαλαίων.
Όσον αφορά τα συνταξιοδοτικά ταμεία, θα σας πω ότι, καταρχήν, αυτή την εβδομάδα η Επιτροπή θα έπρεπε να εγκρίνει την πρόταση οδηγίας που προσφέρει στα συνταξιοδοτικά ταμεία περισσότερες ευκαιρίες επένδυσης σε αξίες σε όλη την Ένωση.
Προφανώς μιλάμε για επικουρικά συνταξιοδοτικά ταμεία και δεν μιλάμε για μια υποχρέωση να το κάνουμε.
Μιλάμε για μια εξάλειψη των εμποδίων που αντιμετωπίζουμε σήμερα και κατά συνέπεια δεν θα πρέπει να τεθεί κανένα από τα προβλήματα που κάποιοι από εσάς ανέφεραν όσον αφορά τους μελλοντικούς κινδύνους.
Προφανώς το άνοιγμα των επιχειρηματικών κεφαλαίων θα απαιτήσει μια χρηστή συμπεριφορά εκ μέρους των διαχειριστών προκειμένου να ελαχιστοποιηθούν οι πιθανοί κίνδυνοι που θα μπορούσαν να υπάρξουν.
Όσον αφορά την ευρωπαϊκή πατέντα, θα ήθελα μόνο να σας επισημάνω ότι ήδη τον Ιούλιο η Επιτροπή ενέκρινε την πρότασή της σχετικά με την κοινοτική πατέντα.
Πιστεύουμε ότι αποτελεί ένα ουσιαστικό μέσο για τη μείωση του κόστους και την εξασφάλιση και αύξηση της νομικής ασφάλειας σε εκείνες τις καινοτόμους επιχειρήσεις που λειτουργούν στον χώρο της Ένωσης.
Αναμφίβολα, η κοινοτική πατέντα θα θέσει πρακτικά προβλήματα: κάποιοι από εσάς έχουν ήδη αναφέρει θέματα περίπλοκα όπως είναι το γλωσσικό καθεστώς, αλλά δυστυχώς αυτό δεν είναι ένα πρόβλημα με το οποίο θα μπορούσαμε να ασχοληθούμε αυτή τη στιγμή.
Εντούτοις, τα δύο αυτά συγκεκριμένα θέματα δεν θα πρέπει να μας κάνουν να ξεχνάμε άλλες πτυχές που σείς, κυρίες και κύριοι, έχετε επισημάνει, όπως είναι η βελτίωση του οικονομικού περιβάλλοντος, του ρυθμιστικού και κανονιστικού περιβάλλοντος η οποία είναι θεμελιώδης προκειμένου τα επιχειρηματικά κεφάλαια να έχουν τον ίδιο δυναμισμό που έχουν και στις Ηνωμένες Πολιτείες.
Οι ρυθμιστικές, διοικητικές και φορολογικές παγίδες των επενδύσεων σε επιχειρηματικά κεφάλαια είναι ένα από τα εμπόδια που αντιμετωπίζουμε στην Ευρώπη, και από αυτήν την άποψη, όπως συμβαίνει και με τα πολιτισμικά εμπόδια, τα οποία αναμφίβολα υφίστανται, η ύπαρξη αυτής της ενημέρωσης με μια συγκριτική κατάσταση στα διάφορα κράτη μέλη θα πρέπει να μας επιτρέψει να γνωρίζουμε με περισσότερες λεπτομέρειες τις καλές πρακτικές κάθε ενός εκ των κρατών μελών, προκειμένου να έχουμε ένα καλύτερο αποτέλεσμα στην πράξη το οποίο τελικά θα οδηγήσει στην επιτάχυνση της χρήσης των επιχειρηματικών κεφαλαίων στα κράτη μέλη της Ένωσης.
Κάποιοι από σάς ανέφεραν επίσης το πρόβλημα της δημόσιας χρηματοδότησης στην περίπτωση των επιχειρηματικών κεφαλαίων: αναμφίβολα θα πρέπει να διασαφηνιστεί η συμβατότητα αυτής της δημόσιας χρηματοδότησης με όλους τους κανονισμούς που αναφέρονται στον ανταγωνισμό.
Κάποιοι από σάς αναρωτιόνταν γιατί η δημόσια χρηματοδότηση θα πρέπει να είναι απλά συμπληρωματική της ιδιωτικής χρηματοδότησης.
Δεν θέλουμε να αποκλείσουμε κανέναν, απλώς θέλουμε να χρησιμοποιήσουμε με τον καλύτερο δυνατό τρόπο τους διαθέσιμους πόρους.
Δεν είναι λογικό η δημόσια χρηματοδότηση να ανταγωνίζεται την ιδιωτική χρηματοδότηση όταν πρόκειται για τη χρηματοδότηση έργων επιχειρηματικών κεφαλαίων, και θα πρέπει να χρησιμοποιήσουμε αυτή τη δημόσια χρηματοδότηση για αυτού του είδους τα έργα τα οποία παρουσιάζουν μεγαλύτερες δυσκολίες ως προς τη χρηματοδότησή τους από τον ιδιωτικό τομέα.
Από την άποψη της ίδιας της Ένωσης, εξετάζουμε την καλύτερη χρήση των διαθέσιμων μέσων, ιδιαίτερα της Ευρωπαϊκής Τράπεζας Επενδύσεων και του Ευρωπαϊκού Ταμείου Επενδύσεων.
Η Επιτροπή θα δημοσιεύσει επίσης περί τα μέσα Οκτωβρίου μια δεύτερη ανακοίνωση που θα αποσταλεί στο Συμβούλιο και το Κοινοβούλιο και στην οποία θα αναλύσουμε τα διάφορα δημοσιονομικά μέσα που διαχειρίζεται η Επιτροπή και τις μελλοντικές προοπτικές αυτής της τόσο ουσιαστικής πτυχής των επιχειρηματικών κεφαλαίων.
Εν κατακλείδι, θα ήθελα να σας επισημάνω ότι θεωρώ την έκθεση της Επιτροπής Οικονομικής και Νομισματικής Πολιτικής εξαιρετική και σημαντική συνεισφορά, άκρως εποικοδομητική για τις προσπάθειες της ανάπτυξης της αγοράς των επιχειρηματικών κεφαλαίων.
Με ικανοποίηση διαπιστώνουμε ότι οι συστάσεις της συγκεκριμένης επιτροπής σε μεγάλο βαθμό συμπίπτουν με τις δικές μας προτάσεις σχεδίου δράσης των επιχειρηματικών κεφαλαίων, και θα ήθελα να ευχαριστήσω τόσο τον υπεύθυνο της έκθεσης όσο και όλα τα μέλη της επιτροπής για την συμμετοχή τους σε αυτήν τη συζήτηση.
Κύριε Πρόεδρε, είναι συνήθης πρακτική να έχουμε τη δυνατότητα να απαντούμε στην Επιτροπή εάν τελικά μια ερώτηση έχει αγνοηθεί ή δεν έχει απαντηθεί ικανοποιητικά.
Πιστεύουμε ότι η Ευρωπαϊκή Ένωση είναι στην ουσία μια έρημος όσον αφορά τις επενδύσεις κεφαλαίου επιχειρηματικών συμμετοχών και φρονούμε ότι κάτι πρέπει να γίνει επειγόντως.
Υπάρχουν ίσως μόνο μία ή δύο χώρες μεταξύ των 15 όπου οι εν λόγω επενδύσεις λειτουργούν κανονικά.
Οι υπόλοιπες, λυπάμαι που το λέω, αλλά βρίσκονται εν υπνώσει.
Ακόμη και στις χώρες όπου λειτουργούν οι επενδύσεις, λειτουργούν με τρόπο διαφορετικό από το σύστημα που εφαρμόζεται στην άλλη πλευρά του Ατλαντικού.
Αν μη τι άλλο, μέτρα όπως αυτό για τα συνταξιοδοτικά ταμεία μπορούν να θεσπιστούν σχετικά γρήγορα.
Δεν πρέπει να βάλουμε αυτά τα ζητήματα στο ράφι.
Κύριε Skinner, αυτό δεν είναι διαδικαστικό θέμα, είναι απλώς μια τελική σκέψη που κάνετε εκτός ημερήσιας διάταξης.
Εν πάση περιπτώσει, εάν ο κύριος Επίτροπος θέλει να εκφράσει τη γνώμη του σχετικώς αυτή τη στιγμή, του απευθύνω τον λόγο.
.
Κύριε Πρόεδρε, η απάντησή μου θα είναι πολύ σύντομη.
Πιστεύω ότι σχολίασα και τα δύο θέματα τα οποία θέτει ο κύριος Skinner.
Όσον αφορά την επιτάχυνση των χρονοδιαγραμμάτων, τα κράτη μέλη είναι εκείνα τα οποία θα λάβουν τα απαραίτητα μέτρα για να θέσουν σε εφαρμογή το σχέδιο δράσης.
Εμείς από τη δική μας πλευρά θα υποβάλουμε την πρώτη έκθεση σχετικά με τις προόδους που έχουν επιτευχθεί η οποία αναμφίβολα θα αποτελέσει κίνητρο ούτως ώστε τα κράτη μέλη να ενεργούν συγκρίνοντας τις δράσεις τους με εκείνες των υπολοίπων.
Στο πλαίσιο της ευθύνης της Επιτροπής, είναι δύσκολο να κάνουμε κάτι περισσότερο από αυτό.
Όσον αφορά τα συνταξιοδοτικά ταμεία, επαναλαμβάνω ότι η Επιτροπή προβλέπει να εγκριθούν οι σχετικοί κανόνες την επόμενη Τετάρτη.
Συνεπώς, υφίσταται εκ μέρους μας η επιτάχυνση της διαδικασίας.
Ευχαριστώ πολύ, κύριε Solbes.
Η συζήτηση έληξε.
Η ψηφοφορία θα διεξαχθεί αύριο, στις 12.30.
Τρίτη συνάντηση Ασίας - Ευρώπης στη Σεούλ στις 20 και 21 Οκτωβρίου (ASEM III)
Η ημερήσια διάταξη προβλέπει τη δήλωση της Επιτροπής σχετικά με την τρίτη συνάντηση Ασίας - Ευρώπης στη Σεούλ στις 20 και 21 Οκτωβρίου (ASΕM ΙΙΙ).
Κύριε Πρόεδρε, η τρίτη διάσκεψη κορυφής για τη διαδικασία ASEM θα λάβει χώρα στη Σεούλ εντός τριών εβδομάδων.
Πιστεύω πως πρόκειται για ευτυχή σύμπτωση που η εν λόγω διάσκεψη κορυφής θα λάβει χώρα στην Κορέα λίγο μετά την ιστορική κορεατική διάσκεψη κορυφής που άνοιξε τον δρόμο για τη συμφιλίωση και την εκ νέου ενοποίηση.
Είναι προφανές ότι το συγκεκριμένο συμβάν θα έχει θετικές επιπτώσεις όχι μόνο στην ασφάλεια στη συγκεκριμένη περιοχή, αλλά και σε ολόκληρο τον κόσμο.
Η εν λόγω διάσκεψη κορυφής θα σημάνει την ωρίμανση μιας διαδικασίας που ξεκίνησε πριν από τέσσερα χρόνια στη Μπανγκόκ.
Η διαδικασία αυτή συμπληρώνει τις διμερείς μας σχέσεις με τους δέκα εταίρους μας στην Ασία, καθώς επίσης και τη σχέση μας με το ASEAN και συμβάλλει στη διαδικασία ολοκλήρωσης σε Ασία και Ευρώπη.
Η διαδικασία ASEM διαρθρώνεται με βάση τρεις πυλώνες: πολιτική, οικονομία και πολιτισμός.
Η εν λόγω διαδικασία διευκόλυνε τη διαδικασία ASEAN + 3, προσεγγίζοντας ακόμη περισσότερο τον ασιατικό Βορρά και Νότο.
Οι συναντήσεις των Υπουργών Οικονομικών, Οικονομίας και Εξωτερικών, καθώς επίσης και οι διασκέψεις κορυφής ακολουθούν το πρότυπο της ASEM.
Έπρεπε και πρέπει και στην Ευρωπαϊκή Ένωση να μάθουμε να διαχειριζόμαστε αποτελεσματικά μια διαδικασία που αποβλέπει στην προώθηση του πολιτικού διαλόγου, προκειμένου να εμβαθύνουμε την οικονομική σχέση μεταξύ των δύο περιοχών και να αυξήσουμε τις προσωπικές και πολιτισμικές επαφές.
Η διαδικασία βασίζεται σε μια σχέση ισότητας.
Τονίζοντας την αρχική ιδέα να αναπτύξουμε αυτήν τη διαδικασία διαλόγου ως διαδικασία μεταξύ εταίρων επί ίσοις όροις και να τη διατηρήσουμε όσο το δυνατόν περισσότερο σε ανεπίσημο πλαίσιο, χωρίς θεσμοποιημένη γραμματεία, πέρα από κάποιες δυσκολίες, έχουμε επιτύχει να πείσουμε τους εταίρους μας στην Ασία ότι θέλουμε να διατηρούμε μαζί τους σχέσεις επί ίσοις όροις ξεφεύγοντας από μια σχέση χρηματοδότη-δικαιούχου και από οποιαδήποτε μετααποικιακή στάση.
Η θέση αυτή είναι μείζονος σημασίας για τις προσπάθειές μας για την παγίωση, εμβάθυνση και διεύρυνση του πολιτικού διαλόγου.
Ενώ οι Ασιάτες εταίροι μας προτιμούν να ασχολούνται με θέματα που μας ενώνουν, αφήνοντας στην άκρη τα υπόλοιπα, εμείς επιλέξαμε μια ευρεία ημερήσια διάταξη χωρίς να εξαιρέσουμε κανένα θέμα.
Οι εταίροι έχουν αποδεχτεί αυτήν την αρχή με αντάλλαγμα την εγγύηση ότι κατά την επιλογή των θεμάτων προς συζήτηση θα επικρατήσουν η σοφία και η κοινή λογική.
Σαφώς το θέμα των ανθρωπίνων δικαιωμάτων είναι αυτό που δημιουργεί τα περισσότερα προβλήματα παράλληλα με την απόρριψη της παρέμβασης σε εσωτερικά θέματα και άλλα ζητήματα τα οποία μας είναι γνωστά.
Ωστόσο, η δήλωση της προεδρίας της διάσκεψης κορυφής, καθώς και το πλαίσιο συνεργασίας μεταξύ Ασίας και Ευρώπης θα κάνουν σαφή αναφορά σε αυτό το πρόβλημα.
Θα ήθελα επίσης να προσθέσω πως εντός του ευρύτερου πλαισίου της διαδικασίας ASEM διεξάγουμε επίσης μια σειρά θετικών σεμιναρίων σχετικά με τα ανθρώπινα δικαιώματα, τα οποία διοργανώνονται από κοινού με το ίδρυμα Ασίας - Ευρώπης.
Τα προβλήματα ασφαλείας, ιδιαίτερης σημασίας στην περιοχή, θα διαδραματίσουν σημαντικό ρόλο στη διαδικασία, και αξίζει να αναφέρουμε τη δημοσίευση μιας ξεχωριστής δήλωσης σχετικά με την κορεατική χερσόνησο ως παράδειγμα αυτής της κατάστασης.
Οι ηγέτες θα ασχοληθούν επίσης με την καταπολέμηση της διεθνικής εγκληματικότητας, ιδιαίτερα υπό το φως της πρόσφατης τραγωδίας του Ντόβερ.
Η εκμετάλλευση των παράνομων μεταναστών, των γυναικών και των παιδιών, ιδιαίτερα στην ολοένα αυξανόμενη βιομηχανία του σεξ, δεν θα αποτελέσουν απλώς αντικείμενο του διαλόγου, αλλά θα αναληφθούν επίσης πρωτοβουλίες ενάντια σε αυτήν τη μάστιγα της εποχής μας που είναι συνδεδεμένη με τη φτώχεια και την ανασφάλεια.
Όσον αφορά την οικονομία, το 1993 αποτελεί σημαντική χρονιά, γιατί είναι η κρίσιμη στιγμή κατά την οποία οι εξαγωγές μας προς την Ασία υπερέβησαν αυτές προς τις Ηνωμένες Πολιτείες.
Η δεύτερη διάσκεψη κορυφής ASEM, που διεξήχθη στο Λονδίνο το 1998, κατέληξε στην επιτυχή έκβαση της κρίσης.
Υποστηρίζουμε τους εταίρους μας στην Ασία και λαμβάνουμε συγκεκριμένα μέτρα, όπως είναι η ανάληψη της σημαντικής δέσμευσης σχετικά με το εμπόριο και τις επενδύσεις που ανέτρεψε την υφιστάμενη τάση και οδήγησε σε σημαντικό εμπορικό έλλειμμα με τους εταίρους μας.
Η δημιουργία ενός ειδικού ταμείου, η θέσπιση του ευρωπαϊκού οικονομικού δικτύου εμπειρογνωμόνων και η θέσπιση δύο σχεδίων δράσης σχετικά με τη διευκόλυνση του εμπορίου και την προώθηση των επενδύσεων αποτελούν επιπλέον συγκεκριμένα μέτρα που αποδεικνύουν ότι η Ευρώπη ασχολείται με την Ασία όχι μόνο σε περιόδους ευημερίας, αλλά και σε περιόδους κρίσης.
Η επόμενη διάσκεψη κορυφής θα μας επιτρέψει να κάνουμε έναν απολογισμό των καρπών των προσπαθειών μας και να επιβεβαιώσουμε τα βήματα που έχουν γίνει για την επίτευξη μεγαλύτερης λειτουργικότητας και αποτελεσματικότητας.
Επιπλέον, οι ηγέτες θα συζητήσουν τη συμβολή της νέας οικονομίας, της παγκοσμιοποίησης, των εμπειριών της κρίσης, της δημιουργίας μιας διευρωπαϊκής-ασιατικής υπερλεωφόρου για τη διευκόλυνση των επαφών μεταξύ των ερευνητικών ιδρυμάτων, καθώς επίσης και σχετικά με την επίδραση των νέων τεχνολογιών στον οικονομικό βίο, συμπεριλαμβανομένων των μέτρων για την αντιμετώπιση της ολοένα αυξανόμενης ψηφιακής θραύσης.
Ως αποτέλεσμα της τρέχουσας παγκόσμιας κατάστασης, προστέθηκε στην ημερήσια διάταξη η ασφάλεια του ενεργειακού ανεφοδιασμού, συμπεριλαμβανομένου του πετρελαίου.
Η ανάγκη για ένα γενικό πολυμερές νομικό πλαίσιο για το εμπορικό σύστημα, όπως ο Παγκόσμιος Οργανισμός Εμπορίου, και η ανάγκη διατήρησης της λειτουργίας του στην εποχή της παγκοσμιοποίησης, θα αποτελέσουν επίσης άξονα των συζητήσεων των ηγετών.
Αυτό αποτελεί μέρος της στρατηγικής μας για την πρόοδο στην επίτευξη συμφωνίας υπέρ της άμεσης έναρξης ενός νέου παγκόσμιου γύρου.
Είναι σημαντικό να γεφυρώσουμε το πολιτισμικό χάσμα μεταξύ των δύο περιοχών.
Η ανάγκη για μεγαλύτερη συνειδητοποίηση, διάδοση των γνώσεων με στόχο την προώθηση της κατανόησης και της εξάλειψης λανθασμένων ιδεών αποτελούσαν εξ αρχής σημαντικούς στόχους της διαδικασίας ASEM.
Το ίδρυμα Ασίας-Ευρώπης συνέβαλε σημαντικά στην επίτευξη αυτού του στόχου.
Συνεπώς, οι ηγέτες θα αποφασίσουν σχετικά με άλλες πρωτοβουλίες για την αύξηση της ανταλλαγής φοιτητών μεταξύ των δύο περιοχών, τον εκσυγχρονισμό των εκπαιδευτικών ιδρυμάτων, την εντατικοποίηση της συνεργασίας για την ανάπτυξη των ανθρωπίνων πόρων και την ανταλλαγή απόψεων σχετικά με τα πρόσφατα κοινωνικοπολιτικά γεγονότα.
Από αυτήν την άποψη, λυπούμεθα που οι εταίροι μας στην Ασία δεν είναι ακόμη διατεθειμένοι να μελετήσουν την εγκαθίδρυση ενός κοινωνικού φόρουμ, στο πλαίσιο της διαδικασίας ASEM, το οποίο να εκπροσωπεί την κοινωνία των πολιτών κατά τον ίδιο τρόπο που το επιχειρηματικό φόρουμ Ασία-Ευρώπη εκπροσωπεί την επιχειρηματική κοινότητα.
Η πρόταση αυτή προέρχεται από τους διοργανωτές του φόρουμ των λαών.
Από οργανωτικής και τεχνικής άποψης, η κορεατική προεδρία θα δημοσιεύσει δήλωση της προεδρίας η οποία - πέραν των προβλημάτων που συζητήθηκαν από τους ηγέτες - θα συμπεριλάβει θέματα όπως η μεταρρύθμιση των Ηνωμένων Εθνών, ο αφοπλισμός, ο έλεγχος των εξοπλισμών, η καταπολέμηση του AIDS και άλλα.
Το τελικό κείμενο θα αντανακλά τη συζήτηση των ηγετών, ωστόσο, έως σήμερα έχει ήδη ολοκληρωθεί ένα αξιόλογο έργο.
Συνεπώς, η προεδρία θα επιφορτιστεί να το ενημερώσει κατά τη διάρκεια της διάσκεψης κορυφής.
Στην ήδη αναφερθείσα δήλωση της Σεούλ σχετικά με την κορεατική χερσόνησο αναγνωρίζεται η σπουδαιότητα της προσφάτως επιτευχθείσας προόδου και εγκρίνεται η πολιτική εισδοχής της Βόρειας Κορέας στη διεθνή κοινότητα με στόχο την ειρηνική ένωση των δύο Κορεών.
Τέλος, το πλαίσιο 2000 της συνεργασίας μεταξύ Ασίας και Ευρώπης, που αποτελεί ενημερωμένη έκδοση του πρώτου, και θεσπίσθηκε στην τελευταία διάσκεψη κορυφής του Λονδίνου, παρουσιάζει λεπτομερώς τους στόχους και τις διαδικασίες που θα διέπουν τη διαδικασία ASEM στην επόμενη δεκαετία.
Σε αντίθεση με την τελευταία έκδοση, προστέθηκαν η σπουδαιότητα των ανθρωπίνων δικαιωμάτων και η συνεργασία για την προστασία του περιβάλλοντος, που αποτελούν δύο μόνο παραδείγματα.
Το μόνο πρόβλημα που εκκρεμεί είναι το ζήτημα της ιδιότητας του μέλους σχετικά με την οποία οι ευρωπαίοι εταίροι ήταν αντίθετοι μέχρι στιγμής με τις προσπάθειες εισαγωγής κάποιων περιορισμών οι οποίοι θα μπορούσαν να ερμηνευτούν ως αποκλεισμός κάποιων εταίρων από μελλοντική συμμετοχή.
Εν κατακλείδι, επιτρέψτε μου να τονίσω πως κατά τη γνώμη μου το σημαντικότερο χαρακτηριστικό της διαδικασίας ASEM είναι η θέσπιση ενός τακτικού διαλόγου στο υψηλότερο επίπεδο μέσω των εξαμηνιαίων διασκέψεων κορυφής που θα προετοιμάζονται κατά τις περιοδικές συναντήσεις των Υπουργών Εξωτερικών, Οικονομίας και Οικονομικών, για να μην αναφέρουμε τις πολυάριθμες συναντήσεις ανωτάτων αξιωματούχων και εμπειρογνωμόνων που τις συνοδεύουν.
Ο διάλογος με τους Ασιάτες εταίρους μας έχει μετατραπεί σε σύνηθες γεγονός το οποίο δεν εξαρτάται από την οικονομική ευημερία ούτε από την απαισιοδοξία που έχει ως αποτέλεσμα μια κρίση.
Η διαδικασία ASEM είναι μια σαφής έκφραση της απόλυτης δέσμευσης της Ένωσης έναντι των εταίρων μας της ανατολικής Ασίας επί ίσοις όροις και περιλαμβάνει όχι μόνο την οικονομία, αλλά επίσης τη σημαντική πολιτική και προσωπική διάσταση.
Δεδομένης της σημασίας που έχει η Ασία για την Ευρώπη και τανάπαλιν, τα μαθήματα που έχουν πάρει οι μεν από τους δε και η διάδοση των γνώσεων, η θέσπιση ενός δικτύου μεταξύ των ηγετών και των λαών θα συμβάλουν ώστε να γίνει πραγματικότητα το θέμα που έχει επιλεγεί για τη διαδικασία ASEM III, ήτοι η συνεργασία για την ευημερία και τη σταθερότητα στη νέα χιλιετία.
Κύριε Πρόεδρε, κυρίες και κύριοι, η Ασία είναι μια από τις περιοχές της γης όπου η Ευρωπαϊκή Ένωση υπολείπεται των δυνατοτήτων της για πολιτική δράση.
Αυτό δεν είναι ένα κατηγορώ, είναι περισσότερο μια διαπίστωση.
Το βλέπει κανείς όταν βρεθεί εκεί ως εκπρόσωπος της Ευρωπαϊκής Ένωσης, μεταξύ άλλων από το γεγονός ότι κανείς δεν αρκείται στην επισήμανση ότι κάποιος εκπροσωπεί την Ευρωπαϊκή Ένωση και όλοι ζητούν να μάθουν από ποιο κράτος μέλος προέρχεται ο εκπρόσωπος.
Από αυτό καθορίζεται η σημασία που του δίδεται.
Εκεί που η Ευρωπαϊκή Ένωση υπολείπεται των δυνατοτήτων της, εκεί προφανώς υπολείπεται επίσης των ευθυνών της.
Για αυτό η διαδικασία ASEM είναι τόσο εξαιρετικά σημαντική.
Τολμώ να πω πως η Επιτροπή απολαύει σε μεγάλο βαθμό της συναίνεσης του Κοινοβουλίου για την προώθηση αυτής της διαδικασίας.
Όσον αφορά τον τρόπο προσέγγισής της, την ατζέντα που έχει καταρτιστεί, για όλα αυτά η Επιτροπή μπορεί να στηριχθεί σε μεγάλο βαθμό στο Κοινοβούλιο.
Ως εκ τούτου, είναι ιδιαίτερα σημαντικό να περάσει αυτή η διαδικασία ASEM στη συνείδηση του ευρωπαϊκού κοινού.
Αυτό που οι εταίροι μας στην Ασία δεν καταλαβαίνουν πολύ είναι το ότι εμείς ασχολούμεθα στην ουσία αποκλειστικά με τον εαυτό μας, με τη διακυβερνητική διάσκεψη, με τη διεύρυνση, ενδεχομένως με τα σημαντικά και πιεστικά προβλήματα μπροστά στην πολιτική πόρτα μας, όπως στην Εγγύς Ανατολή.
Δεν καταλαβαίνουν όμως ότι σε όλα τα ζητήματα που είναι σημαντικά για την ευημερία και την ειρήνη στον κόσμο υπολειπόμεθα των δυνατοτήτων μας.
Οι προσδοκίες προς την Ευρωπαϊκή Ένωση είναι τεράστιες.
Υπάρχουν σκέψεις για στρατηγική παρουσία των Ευρωπαίων στην Ασία.
Αυτό δεν είμαστε σε θέση να το πετύχουμε ούτε στο απώτερο μέλλον.
Είναι σαφές τι κρύβεται πίσω από αυτό: η επίγνωση της μόνιμης παρουσίας των Ηνωμένων Πολιτειών της Αμερικής, της ανόδου της Κίνας.
Σε αυτό το σκηνικό θα ήθελε κανείς τους Ευρωπαίους ως αντίβαρο.
Πρέπει να αξιοποιήσουμε την ευκαιρία αυτή που μας προσφέρει και τη δυνατότητα να εισακουστούν εκεί οι αρχές μας.
Αυτό επίσης μπορεί να μεταφερθεί μέσω της διαδικασίας ASEM.
Κύριε Πρόεδρε, πιστεύω πως σήμερα, σημαντικό δεν είναι μόνο το αν αυτός ο αιώνας ή αυτή η χιλιετία θα ανήκει στην Ευρώπη ή στην Ασία, αλλά και το να μπορέσουν οι δύο περιοχές να ξαναβρεθούν σε μια νέα συνεργασία.
Επομένως, είναι σωστό να συνεχίσουν να συνέρχονται οι αρχηγοί των ευρωπαϊκών και των ασιατικών κρατών στο πλαίσιο του άτυπου, πολυθεματικού διαλόγου, και ακόμη σημαντικότερο είναι αυτό να συμβεί φέτος στη Σεούλ, ενόψει μιας ιστορικά νέας ευκαιρίας, αυτής της επανένωσης.
Το ενδιαφέρον για αμοιβαία συνεννόηση ανάμεσα στις δύο αυτές περιοχές του κόσμου είναι ακόμη μικρό, παρόλο που η οικονομική και εμπορική πολιτική, καθώς και το κοινό ενδιαφέρον για μια συνεργασία στον τομέα της ασφάλειας υφίστανται.
Οι δύο όμως περιοχές πρέπει να συνεννοούνται και να συντονίζονται ολοένα και καλύτερα, ούτως ώστε να τεθούν κοινές βάσεις για την αναμόρφωση των Ηνωμένων Εθνών, του ΠΟΕ, σε θέματα νομισματικής και οικονομικής σταθερότητας, αλλά και σε άλλα σημαντικά ζητήματα που βρίσκονται στην ημερήσια διάταξη του Παγκόσμιου Οργανισμού Εργασίας.
Η επιτυχία των δύο τελευταίων συναντήσεων κορυφής στη ανγκόκ και το Λονδίνο δεν πρέπει να μας κάνει να πιστέψουμε ότι η διαδικασία ASEM στερείται δυναμικότητας.
Η Μπαγκόκ ήταν καινοτομία και χαμόγελα, το Λονδίνο ήταν η πρώτη αντίδραση στην ασιατική κρίση.
Αυτό που χρειάζεται είναι ομαλότητα στις σχέσεις Ευρώπης-Ασίας, ούτως ώστε να διαφανεί επιτέλους μια συγκεκριμένη και φιλική προς τον πολίτη συνεργασία.
Από τον αγώνα εναντίον του ξεπλύματος χρημάτων στην περιβαλλοντική δραστηριοποίηση και τα μέτρα οικοδόμησης εμπιστοσύνης στην πολιτική ασφαλείας έως και τη δραστηριοποίηση στον τομέα της ασφάλειας τροφίμων και υδροδότησης, αλλά και με επιτυχίες στην καταπολέμηση του οργανωμένου εγκλήματος και - πράγματι, έχετε απόλυτο δίκιο, κύριε Επίτροπε - του εμπορίου λευκής σαρκός, της σεξουαλικής εκμετάλλευσης γυναικών και της κακοποίησης παιδιών.
Η ανταλλαγές μεταξύ σχολείων, πανεπιστημίων και επιχειρηματιών υπόσχονται πολλά και το Ίδρυμα Ευρώπης-Ασίας κάνει καλή δουλειά.
Το έτος 2000 είναι σημαντικό όμως να διαπιστώσουμε τι μπορεί πραγματικά και τι πρέπει να αποδώσει η διαδικασία ASEM, τι μπορεί να οργανωθεί καλύτερα σε επίπεδο ASEM.
Σε αυτόν τον τομέα η Vision Group δημιούργησε μια πολύ καλή βάση, η οποία θα πρέπει να συγκεκριμενοποιηθεί.
Σίγουρα, ορθώς η ASEM προσυπέγραψε τους τρεις πυλώνες της πολιτικής, οικονομικής και πολιτιστικής συνεργασίας.
Αυτοί θα πρέπει όμως να συμπληρωθούν με την επίτευξη προόδου στην πολιτική ασφάλειας στο πλαίσιο του ΟΑΣΕ στην Ευρώπη αλλά και στα εδαφικά ζητήματα της Ασίας ή στα ζητήματα των ανθρωπίνων δικαιωμάτων και της δημοκρατίας στη Βιρμανία και αλλού που αποσταθεροποιούν την περιοχή.
Θα ήταν επίσης σημαντικό να γίνει διαπραγμάτευση επί των ολοένα και σημαντικότερων ζητημάτων των μετεγκαταστάσεων επιχειρήσεων και των προτύπων απασχόλησης ή των κοινωνικών θεμάτων στο πλαίσιο ενός κοινωνικού φόρουμ επιπέδου αντίστοιχου με το επιχειρηματικό φόρουμ που θα καθιστά δυνατό τον διάλογο μεταξύ του πολιτικού επιπέδου και του επιπέδου των κοινωνικών εταίρων αναφορικά με τις εργασιακές σχέσεις και τα κοινωνικά πρότυπα.
Θα πρέπει πραγματικά να δημιουργηθεί ένα τέτοιο φόρουμ.
Εμείς, όμως, ως Ευρωπαίοι βουλευτές ενδιαφερόμαστε επίσης για την αναζωπύρωση του ευρω-ασιατικού κοινοβουλευτικού διαλόγου.
Διοργανώσαμε εδώ στο Στρασβούργο την πρώτη συνάντηση μεταξύ βουλευτών από την Ευρώπη και την Ασία.
Μετά την ανάληψη της πρωτοβουλίας αυτής από την Ευρώπη, εναπόκειται πλέον στους συναδέλφους μας από την Ασία να κάνουν το επόμενο βήμα.
Γιατί δεν πιάνουν το μπαλάκι η Ιαπωνία ή η Κίνα;
Είναι λυπηρό που στην Ευρώπη το ενδιαφέρον για μια στενή συνεργασία με την Ασία είναι λιγότερο ευρέως ανεπτυγμένο από ό,τι η συνεργασία με άλλες περιοχές του κόσμου.
Υπα αυτή την έννοια, ένας κοινοβουλευτικός διάλογος αποτελεί και ένα βήμα προς τη συνεργασία της κοινωνίας των πολιτών, ανδρών και γυναικών.
Θα πρέπει όλοι να το θεωρήσουν αυτό ως μελλοντική αποστολή τους, διότι και οι δυο περιοχές έχουν πολλά να πουν και να πράξουν.
Πρόεδρε, η συνάντηση Ασίας-Ευρώπης διακρίνεται από άλλες μορφές διαλόγου.
Το ASEM έχει έναν ανεπίσημο χαρακτήρα τον οποίο εμείς θεωρούμε πολύτιμο για τον εν λόγω διάλογο και που έχει επιπλέον μια προφανή στρατηγική αξία.
Παράλληλα, πρόκειται για έναν πολυδιάστατο διάλογο ο οποίος αναφέρεται στην πολιτική, την οικονομία και τον πολιτισμό.
Πώς μπορούμε να επιτύχουμε τη συνοχή του διαλόγου;
Αυτό δεν είναι απλό και, κατά τη γνώμη μας, ένα καλό σημείο αναφοράς προσφέρει η έξοχη ομιλία που εκφώνησε ο Επίτροπος Patten για το θέμα αυτό, τον περασμένο Ιούλιο, στην Κορέα.
Θα ήθελα τώρα να αναφερθώ σε τρία σημεία: κατά πρώτον, εμείς ως Φιλελεύθεροι, αποδίδουμε ιδιαίτερη σημασία στην οικονομική συνεργασία, η οποία συχνά υποτιμάται, όχι μόνο εκεί αλλά και εδώ.
Αν μάθαμε κάτι από την οικονομική κρίση στην Ασία, αυτό είναι ότι η απελευθέρωση, με την αύξηση της διαφάνειας της οικονομίας και την ικανοποιητική προστασία των ξένων επενδύσεων, λειτουργεί καλά.
Αν στη συνέχεια αναληφθούν και κοινές πρωτοβουλίες στα πλαίσια του ΠΟΕ, αυτό θα ήταν καλό.
Κατά δεύτερον, η πολιτιστική συνεργασία: όπως είπε και μόλις πριν λίγο η κ. Randzio-Plath, εμείς θεωρούμε ιδιαίτερα σημαντικές τις ανταλλαγές επιστημόνων και πολιτικών.
Στο χώρο αυτό πρέπει να διαδραματίσει κάποιο ρόλο και το Κοινοβούλιο.
Επιπλέον, θα ήθελα να υπογραμμίσω το ρόλο του Ιδρύματος Ασίας-Ευρώπης στη Σιγκαπούρη.
Θα ήταν καλό να ανανεωθεί η εντολή του και να διατεθούν τα απαραίτητα κονδύλια.
Κατά τρίτον, ο πολιτικός διάλογος: το ASEM είναι κατ' εξοχήν ένα βήμα που επιτρέπει τη συζήτηση δύσκολων θεμάτων.
Συζητάμε με τη Λαϊκή Δημοκρατία της Κίνας και αντιμετωπίζουμε την απαγόρευση που έχουν επιβάλει στο Falun Gong, το σύστημα αυθαίρετης διοικητικής κράτησης που εξακολουθεί να υφίσταται, τους πολιτικούς κρατούμενους.
Όλα αυτά τα θέματα πρέπει χωρίς άλλο να θιγούν.
Πρόεδρε, συζητείται η ενδεχόμενη διεύρυνση του ASEM, εκτός των άλλων, με τη συμμετοχή της Ινδίας.
Όπως και να' χουν τα πράγματα δεν είναι δυνατόν να συμμετάσχει η Μιανμάρ.
Τώρα που μόλις μιλήσαμε για το Βρετανό υπερασπιστή των ανθρωπίνων δικαιωμάτων James Maudsley, θα ήθελα να πω ότι η μεταχείριση της Aung San Suu Kyi αποτελεί πρόσθετη απόδειξη του ότι δεν είναι δυνατό να συζητήσουμε με το καθεστώς αυτό.
Προτιμούμε την Ταϊβάν και θα ήταν καλό αν η Λαϊκή Δημοκρατία της Κίνας και η Δημοκρατία της Ταϊβάν θα ακολουθούσαν το παράδειγμα της προσέγγισης μεταξύ Βορείου και Νοτίου Κορέας.
Κύριε Πρόεδρε, η επικείμενη συνάντηση Ευρώπης-Ασίας στη Σεούλ μας παρέχει ένα πολύτιμο πλαίσιο για διάλογο και ενίσχυση της πολιτικής, οικονομικής και πολιτιστικής συνεργασίας μεταξύ των δύο συμμετεχουσών περιοχών.
Υπάρχουν πολλά κράτη στην ανατολική Ασία που θα ήθελαν να δουν την Ευρώπη να αυξάνει την παρουσία της στην περιοχή.
Αυτό από μόνο του προσφέρει μια άκρως θετική βάση για τη σταδιακή ανάπτυξη της συνεργασίας μεταξύ των δύο περιοχών.
Θα ήθελα, ωστόσο, να καλέσω ένθερμα όλους τους συμμετέχοντες να καταλήξουν σε συμφωνία για τη συμπερίληψη σαφών δεσμεύσεων στα βασικά κείμενα της Σεούλ για τον σεβασμό των ανθρώπινων δικαιωμάτων στην περιοχή.
Πρέπει επίσης να δοθεί μεγαλύτερη προσοχή στο θέμα της παιδικής εργασίας, ώστε να υπάρξουν εγγυήσεις για την απάλειψη αυτής της πρακτικής το γρηγορότερο δυνατό τόσο στην Ασία, όσο και σε άλλα μέρη του κόσμου.
Η Ευρώπη και η Ασία πρέπει να συνεργαστούν για να εντείνουν τον αγώνα κατά της διακίνησης ναρκωτικών, του ξεπλύματος χρημάτων, του διεθνούς εγκλήματος, της τρομοκρατίας και της σεξουαλικής εκμετάλλευσης των ανηλίκων.
Είναι πολύ σημαντικό να καταλήξουμε σε συμφωνία στον επόμενο γύρο διαπραγματεύσεων του ΠΟΕ μεταξύ των δύο περιοχών.
Επ' αυτού του τελευταίου θέματος, θα ήθελα να πω ότι η εύθραυστη ανάνηψη της οικονομίας της Ασίας περιπλέκεται από τις λεπτές ισορροπίες της πολιτικής κατάστασης στην περιοχή.
Κατά καιρούς ξεχνάμε ότι η άνευ προηγουμένου περίοδος οικονομικής ανάπτυξης της Ασίας για περισσότερα από 25 χρόνια βασιζόταν στην παρατεταμένη περίοδο πολιτικής και στρατηγικής σταθερότητας.
Η εν λόγω σταθερότητα έχει υποστεί πλήγματα στην περιοχή.
Η κορεάτικη χερσόνησος είναι πηγή συνεχούς στρατηγικής αστάθειας.
Η ανοικοδόμηση του Ανατολικού Τιμόρ είναι μια συνεχιζόμενη διαδικασία.
Περισσότερες ασιατικές χώρες θα μπορούσαν να παίξουν ενεργότερο ρόλο στην παροχή πρόσθετης βοήθειας για την αποκατάσταση και την ανοικοδόμηση του Ανατολικού Τιμόρ, αναγνωρίζοντας τον επείγοντα χαρακτήρα της υπόθεσης.
Αναμφίβολα, θα χρειαστούν μακρές συζητήσεις για τη σταθεροποίηση των σχέσεων μεταξύ της νέας κυβέρνησης της Ταϊβάν και της Λαϊκής Δημοκρατίας της Κίνας.
Όλα τα κράτη της περιοχής οφείλουν να λάβουν υπόψη τους ότι η πολιτική σταθερότητα είναι εκ των ων ουκ άνευ προϋπόθεση προκειμένου να σημειωθούν κομβικές οικονομικές εξελίξεις, και εύχομαι καλή επιτυχία σε όλους τους συμμετέχοντες στη διάσκεψη της Σεούλ αυτό τον μήνα.
Η κ. Randzio-Plath πρότεινε ότι να δοθεί μεγαλύτερη έμφαση και προσοχή στον κοινοβουλευτικό διάλογο μεταξύ Ευρώπης-Ασίας.
Ως πρόεδρος της Αντιπροσωπείας του Κοινοβουλίου για τις σχέσεις με τις χώρες της νότιας Ασίας, θα με ικανοποιούσε ιδιαίτερα κάτι τέτοιο.
Δεν αρκεί μόνο να συναντιόμαστε κάθε πέντε ή έξι χρόνια για έναν κοινοβουλευτικό διάλογο μεταξύ των αντιπροσώπων αυτού του Κοινοβουλίου και αντιπροσώπων της Ινδίας, του Νεπάλ, του Πακιστάν, της Σρι Λάνκα, του Μπανγκλαντές και του Μπουτάν - αυτά είναι τα κράτη που καλύπτει η αντιπροσωπεία της οποίας προεδρεύω.
Κάνω έκκληση στην κ. Randzio-Plath, η οποία συμμετέχει ενεργά στην Επιτροπή Προϋπολογισμών, να βοηθήσει ώστε να υπάρξει χρηματοδότηση που θα επιτρέπει στη συγκεκριμένη αντιπροσωπεία - και σε άλλες όπου ένα τέτοιο βήμα θα είχε νόημα - να αυξήσει τη συχνότητα των εν λόγω συναντήσεων.
Kύριε Πρόεδρε, θα ήθελα καταρχάς να πω στον κ. Nassauer ότι εάν πρέπει να λυπούμεθα για την έλλειψη απήχησης της Ευρωπαϊκής Ένωσης στις ασιατικές χώρες, πρέπει επίσης να ομολογήσουμε ότι το σφάλμα είναι δικό μας και να παραδεχθούμε ότι χάνουμε ευκαιρίες.
Έτσι, πριν ένα μήνα ψηφίσαμε την έκθεση του κ. Galeote, μία έκθεση για τη διπλωματία και την εξωτερική πολιτική.
Κι όμως, αυτή η έκθεση δεν πραγματεύεται τη διπλωματία και την εξωτερική πολιτική, αλλά περιορίστηκε να αντιμετωπίσει το θέμα της μεταπτυχιακής κατάρτισης, εάν μπορεί να το πει έτσι κανείς, των διπλωματών και των μελλοντικών Ευρωπαίων διπλωματών.
Αλλη μια χαμένη ευκαιρία.
Όσον αφορά το θέμα του ΑSEAN, θα έπρεπε να αναρωτηθούμε για τη φύση των σχέσεων που συνδέουν ή θα έπρεπε να συνδέουν την Ευρωπαϊκή Ένωση με το ΑSEAN.
Κατά πρώτον, δεν μπορεί να χρησιμοποιείται με τον ίδιο τρόπο η έννοια της ενοποίησης στην Ευρωπαϊκή Ένωση και στους κόλπους του ASEAN.
Δεν υπάρχει πολιτική ενοποίηση, ούτε καν προοπτική πολιτικής ενοποίησης μεταξύ των χωρών του ASEAN και δεν θα έπρεπε επίσης να λησμονούμε, όπως νομίζω ότι έκαναν οι προλαλήσαντες, ότι τα καθεστώτα που υπάρχουν στους κόλπους του ASEAN είναι πολύ διαφορετικά το ένα από το άλλο : έχουμε ολοκληρωτικά ή δικτατορικά καθεστώτα, και μάλιστα στυγνά δικτατορικά όπως η Κίνα, και έχουμε και δημοκρατικές χώρες.
Καθόλου περίεργο, λοιπόν, ότι δεν υπάρχει μέσα σε αυτό το πλαίσιο, ούτε αληθινή ενοποίηση, ούτε αληθινός δημοκρατικός διάλογος.
Η Ευρωπαϊκή Ένωση θα έπρεπε ίσως να ασχοληθεί με αυτό το πρόβλημα και να επιστρέψει σε καλές και υγιείς διμερείς σχέσεις που θα μπορούσαν να είναι εντελώς διαφορετικής φύσεως ανάλογα εάν πρόκειται για δημοκρατικό καθεστώς ή για δικτατορικό ή ολοκληρωτικό κράτος.
Νομίζω επίσης ότι η αισιοδοξία που επιδείξαμε όσον αφορά τη διαδικασία επανένωσης της Κορέας ήταν λίγο υπερβολική.
Μπορεί να δει κανείς ένα χελιδόνι στην διάσκεψη κορυφής ανάμεσα στον πρόεδρο της Δημοκρατίας της Κορέας και τον αρχηγό του βορειοκορεατικού δικτατορικού καθεστώτος, αλλά η άνοιξη σίγουρα δεν έχει έρθει ακόμη για τους Βορειο-κορεάτες πολίτες.
Σας υπενθυμίζω, αγαπητοί συνάδελφοι, ότι κατά τη διάρκεια των τελευταίων πέντε ετών, δύο έως τέσσερα εκατομμύρια άτομα πέθαναν από την πείνα σε αυτό το παραδείσιο καθεστώς.
Κατά τον ίδιο τρόπο, βρίσκω απαράδεκτο ότι στον διάλογό της με την Ασία, η Ευρωπαϊκή Ένωση δεν ασχολείται αρκετά με το ζήτημα της Ινδίας, η οποία έχει δημοκρατικό καθεστώς, έχει την αριθμητική πυκνότητα της γείτονός της, της Κίνας, αλλά δεν έχει το ίδιο καθεστώς με αυτήν ούτε και τις ίδιες προνομιακές σχέσεις με την Ευρωπαϊκή Ένωση.
Πιστεύω, όπως και ο κ. Matten, ότι το θέμα της Ταϊβάν δεν μπορεί να αγνοείται για πολύ, όχι μόνο όσον αφορά την διαδικασία που έχει ξεκινήσει μεταξύ της Ταϊβάν και της Λαϊκής Δημοκρατίας της Κίνας, αλλά και όσον αφορά τους μηχανισμούς της διεθνούς συνεργασίας, ακόμα και εάν δεν είμαι από αυτούς που τις θεωρούν πολύ αποτελεσματικές.
Νομίζω λοιπόν ότι δεν μπορούμε να συνεχίσουμε να παραβλέπουμε αυτό το κινέζικο τέρας, που μετατρέπεται αργά σε κομμουνιστική δικτατορία, σε μία νέα εθνική κομμουνιστική δικτατορία.
Είχαμε ένα ψυχρό πόλεμο που διήρκεσε σαράντα χρόνια μεταξύ της Σοβιετικής Ένωσης και του δημοκρατικού κόσμου και νομίζω είναι επείγον να μην χρησιμοποιούμε κάποιες ευκαιρίες, όπως αυτές οι διασκέψεις κορυφής, για να αποκρύπτουμε αυτό το μεγάλο πρόβλημα.
Τέλος, κυρία Randzio-Plath, θα ήθελα να πω ότι, εάν θέλουμε να ενισχύσουμε την κοινοβουλευτική συνεργασία, μπορούμε να το κάνουμε με τις δημοκρατικές χώρες της περιοχής, δηλαδή με τις χώρες που έχουν κοινοβούλια.
Εάν πρέπει να υπάρξει κοινοβουλευτική συνεργασία, πρέπει να υπάρξει με αυτές τις χώρες και όχι βεβαίως με τους υπαλλήλους του κινέζικου κομμουνιστικού κόμματος ή άλλων χωρών της περιοχής.
Πρόεδρε, θα ήθελα να ευχαριστήσω τον Επίτροπο για τη συμβολή του σ' αυτή τη συζήτηση και για τα καλά του σχέδια.
Πιστεύω ότι είναι πάρα πολύ καλό να συσφιχθούν οι οικονομικές, πολιτιστικές και πολιτικές σχέσεις με το ASEAN και το ASEM.
Πιστεύω επίσης ότι είναι καλό να προωθηθεί η συμμετοχή των ΜΚΟ, των μικρομεσαίων επιχειρήσεων και των πολιτών από τις χώρες αυτές.
Θα ήθελα, ωστόσο, να επικεντρώσω την προσοχή μου στις πολιτικές επαφές και να κάνω μια παρατήρηση για δύο χώρες της περιοχής αυτής, την Μιανμάρ και την Ινδονησία.
Χωρίς αμφιβολία, το καθεστώς της Μιανμάρ είναι μια από τις χειρότερες δικτατορίες στον κόσμο.
Πριν από δέκα χρόνια, μια στρατιωτική κυβέρνηση παραμέρισε την εκλεγμένη Πρόεδρο, κα Aung San Suu Kyi, διέλυσε το Κοινοβούλιο, εξόρισε, φυλάκισε και ακόμη και δολοφόνησε πολλούς βουλευτές, για να αναπτύξει στη συνέχει μια φρικτή τρομοκρατία σε βάρος του πληθυσμού και των μειονοτήτων.
Η Ευρωπαϊκή Ένωση έχει ήδη λάβει ορισμένα μέτρα στην περίπτωση της Μιανμάρ, αυτό όμως δεν βοήθησε.
Πρόσφατα, περιορίστηκε και πάλι η ελευθερία κίνησης της κ. Aung San Suu Kyi, ενώ συνελήφθησαν ορισμένα σημαντικά στελέχη του κόμματός της και οι εκπρόσωποι δυτικών οργανώσεων που αγωνίζονται για τα ανθρώπινα δικαιώματα στη Μιανμάρ αντιμετώπισαν μεγάλες δυσκολίες.
Τίποτα δεν φαίνεται να βοηθάει.
Γι' αυτό και θα ήθελα να ευθυγραμμιστώ με παλαιότερα ψηφίσματα του Ευρωπαϊκού Κοινοβουλίου και να απευθύνω για άλλη μία φορά έκκληση για σκληρότερη αντιμετώπιση και μάλιστα σε συνεργασία με τις χώρες του ASEAN και του ASEM.
Έρχομαι τώρα στην Ινδονησία.
Η χώρα αυτή επανέρχεται σιγά-σιγά στο δρόμο του δημοκρατικού κράτους δικαίου.
Η κυβέρνηση του Wahid έχει καλές προθέσεις και επιθυμεί ειλικρινά να διορθώσει τις πράξεις παλαιών καθεστώτων.
Προσκρούει όμως σε σκληρούς αντιπάλους.
Πρόκειται για διεφθαρμένα μέλη της παλαιάς κλίκας του Soeharto.
Πρόκειται για απειθάρχητα τμήματα του στρατού, για παραστρατιωτικές ένοπλες ομάδες, για επιθετικούς μουσουλμάνους φονταμενταλιστές.
Στην Ινδονησία υπάρχουν ήδη 1 000 000 πρόσφυγες από τους οποίους 130 000 στο Τίμορ και 300 000 στα νησιά των Μολούκων.
Η κατάσταση είναι καταστροφική, κυρίως στα νησιά των Μολούκων, όπου διάφορες επιθετικές ομάδες Μουσουλμάνων σκορπίζουν το θάνατο και τη δυστυχία.
Η μεγάλη κοινότητα των Μολούκων στις Κάτω Χώρες - πρόκειται για 50 000 πολίτες της Ευρωπαϊκής Ένωσης - είναι καταθορυβημένη με τους περισσότερους από 5 000 νεκρούς, τις δεκάδες χιλιάδες τραυματίες και τους περισσότερους από 300 000 πρόσφυγες.
Η Ευρωπαϊκή Ένωση πρέπει να υποστηρίξει τις δημοκρατικές δυνάμεις στην Ινδονησία.
Ταυτόχρονα όμως, θα πρέπει να εξετάσει πώς μπορεί να βοηθήσει τη χώρα αυτή να αντιμετωπίσει τις αρνητικές δυνάμεις στο εσωτερικό της, ιδιαίτερα στην περίπτωση των Μολούκων, επειδή υπάρχουν τόσο πολλοί Ευρωπαίοι πολίτες από την περιοχή που διακατέχονται από σοβαρές ανησυχίες.
Κύριε Πρόεδρε, ευχαριστώ τον Επίτροπο κ. Solbes για τη δήλωσή του.
Μερικές φορές αισθάνομαι ότι η Ασία, το ASEAN και το ASEM είναι οι σταχτοπούτες των εξωτερικών σχέσεων της Ευρώπης, αφού τους δίνουμε πολύ λιγότερη προσοχή από όση δικαιούνται σε θέματα βιομηχανικής, οικονομικής, χρηματοπιστωτικής, πολιτικής και αμυντικής σημασίας.
Εκφράζω την ικανοποίησή μου για την υπόσχεση που ακούστηκε ότι θα αλλάξει αυτή η κατάσταση.
Δεν είμαι σίγουρος για την πρόταση ανταλλαγής πολιτικών - ποιον θα παίρναμε σε αντάλλαγμα για τον κ. Haider και τον κ. Le Pen;
Υπάρχουν τρία βασικά σημεία που θέλω να αναφέρω.
Πρώτον, τα γεγονότα στο Σιάτλ και την Πράγα δείχνουν ότι δεν είναι πλέον εφικτό οι διαπραγματεύσεις για πολλά από τα κομβικά παγκόσμια ζητήματα να διεξάγονται κεκλεισμένων των θυρών από μικρές ομάδες που είναι αποκομμένες από την καθημερινή ζωή.
Εκφράζω την ικανοποίησή μου για την παράλληλη συνάντηση κορυφής των λαών Ασίας-Ευρώπης 2000 και την πρόταση στο κείμενο συνδιαλλαγής ότι η εν λόγω συνάντηση πρέπει να θεσμοθετηθεί για τις μελλοντικές συναντήσεις του ASEM.
Εκφράζω επίσης την ικανοποίησή μου για την πρόταση ενεργοποίησης των μικτών κοινοβουλευτικών συναντήσεων βουλευτών από κράτη μέλη του ASEM.
Δεύτερον, θέλω να μιλήσω, όπως η κ. Maij-Weggen, για τη Βιρμανία.
Χαίρομαι ιδιαίτερα για το γεγονός ότι, παρ' όλο που η Βιρμανία είναι μέλος του ASEAN, δεν είναι μέλος του ASEM και για το ότι στο παρελθόν το ASEM έχει κάνει εκκλήσεις για την αποκατάσταση της δημοκρατίας στην ταλαίπωρη αυτή χώρα.
Συνεχίζουμε να ελπίζουμε ότι το στρατιωτικό καθεστώς της Βιρμανίας θα αναγνωρίσει επιτέλους ότι ο μόνος δρόμος προς τα εμπρός είναι ο διάλογος και όχι η αντιπαράθεση με την κ. Aung San Suu Kyi.
Ελπίζουμε ότι τα κράτη μέλη θα συνεχίσουν να παρακολουθούν την κατάσταση.
Τρίτον, η συνάντηση κορυφής θα λάβει χώρα στη χερσόνησο της Κορέας στη Σεούλ.
Σταθήκαμε μάρτυρες μιας ιστορικής προόδου, εξίσου σημαντικής όσο και οι εξελίξεις στο παρελθόν στη Βόρεια Ιρλανδία και τη Μέση Ανατολή, όταν ο κ. Kim Dae-jung και ο κ. Kim Jong-il είχαν το πολιτικό θάρρος να πραγματοποιήσουν την πρώτη συνάντηση κορυφής σε αυτή την ταλαίπωρη, διαιρεμένη χερσόνησο.
Μολαταύτα, είδαμε πρόσφατα τόσο στη Βόρεια Ιρλανδία και όσο και στη Μέση Ανατολή πόσο εύθραυστες είναι αυτές οι πρωτοβουλίες για την ειρήνη.
Καλούμε την Επιτροπή, το Συμβούλιο και τα κράτη μέλη του ASEM, τόσο από την Ασία όσο και από την Ευρώπη, να κάνουν ό,τι μπορούν οικονομικά και πολιτικά για να βοηθήσουν και να συμβάλουν σε αυτή τη διαδικασία.
Η Ευρώπη είναι σε θέση να παίξει σημαντικό ρόλο ως ειλικρινής διαμεσολαβητής.
Κύριε Πρόεδρε, αγαπητοί συνάδελφοι, μερικά σύντομα λόγια μόνο για να τονίσω τη μεγάλη ανησυχία μας σχετικά με το Τιμόρ.
Και για να απευθύνω έκκληση να συμπεριληφθεί κατά τρόπο εντελώς ιδιαίτερο το ζήτημα του Τιμόρ στην ημερήσια διάταξη της επόμενης συνεδρίασης.
Όλοι θυμόμαστε ασφαλώς το φόρο τιμής που αποτίσαμε εδώ πριν από ένα σχεδόν χρόνο στον Xanana Gusmγo, ο οποίος έλαβε σε αυτό το Κοινοβούλιο το βραβείο Ζαχάρωφ.
Έχουμε μία διαρκή ευθύνη για τον Χanana Gusmγο, γι' αυτό που αντιπροσωπεύει και για το λαό του Τιμόρ.
Τελευταία η κατάσταση επιδεινώθηκε.
Και, επομένως, το πιο αυστηρό μήνυμα που θα ήθελα να διαβιβάσω στην Επιτροπή και που ζητώ να διαβιβαστεί επιτακτικά στις ινδονησιακές αρχές είναι ότι οποιαδήποτε θετική εξέλιξη των σχέσεων με την Ινδονησία θα εξαρτηθεί από τις εγγυήσεις που η χώρα αυτή μπορεί πραγματικά να μας δώσει όσον αφορά την ειρήνη και την ελευθερία στο Τιμόρ.
Κύριε Πρόεδρε, αγαπητέ κύριε Επίτροπε, τρεις σύντομες προτάσεις για τον ανοιχτό διάλογο.
Μια πρόταση για τον πολιτικό διάλογο.
Μιλήσαμε ήδη για την Ινδονησία, το ανατολικό Τιμόρ, τη Βιρμανία.
Θα ήθελα να αναφερθώ στην κατάσταση μεταξύ της Λαϊκής Δημοκρατίας της Κίνας και της Ταϊβάν.
Νομίζω πως πρέπει να διευκρινίσουμε ότι η εκλογή του νέου προέδρου της Ταϊβάν αποτελεί ιστορική ευκαιρία για να υπερκεραστούν οι αντιθέσεις σε αμφότερες τις πλευρές των στενών, κι αυτό πρέπει να κάνουμε.
Πρέπει ως Ευρωπαίοι να έχουμε επιτέλους το θάρρος να ανοίξουμε ένα γραφείο συνδέσμου της Ευρωπαϊκής Ένωσης στην Ταϊπέι, διότι η Ταϊβάν είναι μια μεγάλη οικονομικά χώρα, με την οποία έχουμε στενότατες σχέσεις.
Το θέμα όμως είναι ο πολιτικός διάλογος.
Το δεύτερο σημείο είναι ότι θα πρέπει να είμαστε οικονομικά ανοικτοί και να θίξουμε μια φορά ορισμένα σκληρά ζητήματα.
Ειδικά όταν θα είμαστε στη Σεούλ, πρέπει να επισημάνουμε ακόμη μια φορά ότι οι επιδοτήσεις που χορηγεί η Κορέα στα ναυπηγεία της είναι απαράδεκτες.
Θέτουν σε κίνδυνο θέσεις απασχόλησης σε ολόκληρη την Ευρωπαϊκή Ένωση.
Δεν γίνεται εμείς να βοηθούμε την Κορέα κατά την κρίση ASEAN μέσω δανείων του ΔΝΤ και η Κορέα να εξακολουθεί τώρα να επιδοτεί τα ναυπηγεία της, πράγμα που δυσχεραίνει αδικαιολόγητα την κατάσταση για τα ναυπηγεία μας.
Κατά τρίτον, πρόκειται για ένα σημείο που μας αφορά όλους, αλλά και τα κράτη της Ασίας.
Όπως προαναφέρθηκε, χρειαζόμαστε διάλογο μεταξύ των κοινοβουλίων, μεταξύ του Ευρωπαϊκού Κοινοβουλίου και των κοινοβουλίων των δέκα ασιατικών χωρών.
Δικαίως αναφέρατε τον ευρύτερο διάλογο, δηλαδή τη διατύπωση διαφόρων τομέων ενδιαφέροντος, ως ένα από τα κύρια σημεία κατά τη συνάντηση της Ασίας.
Δεν μπορεί να γίνεται ανταλλαγή σημείων ενδιαφέροντος μεταξύ Ασίας και Ευρώπης μόνον μεταξύ κυβέρνησης και κυβερνητικών αξιωματούχων, με τη γενναιόδωρη συμπερίληψη του επιπέδου των επιστημόνων και των δημοσιογράφων.
Οι βουλευτές θα πρέπει και αυτοί να μετέχουν στη διαδικασία, διότι δεν πρόκειται πια για καθαρή εξωτερική πολιτική.
Όλα αυτά είναι πολιτικά ζητήματα που συνδέονται σε πολύ μεγάλο βαθμό με την κατάσταση των μεμονωμένων χωρών.
Για αυτό είναι αναγκαία η συμμετοχή των βουλευτών.
Όταν οι Ιάπωνες βουλευτές έρθουν στο Στρασβούργο τον Νοέμβριο, κύριε Πρόεδρε, θα τους ζητήσουμε η επόμενη συνάντηση μελών του Ευρωπαϊκού Κοινοβουλίου με τις ασιατικές χώρες να διοργανωθεί, αν είναι δυνατόν, στην Ιαπωνία.
.
Κύριε Πρόεδρε, καταρχάς θα ήθελα να ευχαριστήσω όλους τους ομιλητές για τη συνεισφορά τους στη συζήτηση και να κάνω κάποια σύντομα σχόλια.
Θα πρέπει να υπενθυμίσω πως στον τομέα της οικονομίας, βρίσκονται σε εξέλιξη δύο σχέδια δράσης, ένα για τη διευκόλυνση του εμπορίου και ένα άλλο για την προώθηση των επενδύσεων, και τα δύο είναι πολύ ενεργά.
Όσον αφορά τις κοινωνικές πτυχές, είχαμε προτείνει τη θέσπιση ενός νέου οργάνου, του κοινωνικού φόρουμ, που θα εκπροσωπεί την κοινωνία των πολιτών.
Όπως επεσήμανα νωρίτερα στην παρουσίασή μου, δυστυχώς οι ασιατικές χώρες δεν υποστήριξαν την εν λόγω πρόταση και λυπούμαστε για αυτό.
Όσον αφορά την κοινοβουλευτική συνεργασία, θα ήθελα να σας υπενθυμίσω πως έχουν ήδη διεξαχθεί δύο συναντήσεις σχετικά με τη συνεργασία μεταξύ νέων βουλευτών, η μια στις Φιλιππίνες και η άλλη στην Πορτογαλία, στις οποίες συμμετείχαν ακόμη και ευρωπαίοι βουλευτές.
Θεωρούμε άκρως θετική οποιαδήποτε επιπρόσθετη δράση διακοινοβουλευτικών σχέσεων.
Όσον αφορά τα σχόλια σχετικά με κάποιες συγκεκριμένες χώρες, θα ήθελα να επισημάνω τα εξής: πρώτον, όσον αφορά τη Βιρμανία, είναι σαφές ότι δεν πρόκειται για έθνος που συμμετέχει στη διαδικασία ASEM και ούτε υπάρχει πρόθεση να συμπεριληφθεί σε αυτήν.
Πρόκειται για μια κατάσταση που συζητείται κάθε στιγμή που υπάρχει πολιτικός διάλογος και είναι προφανές πως, αντικειμενικά, οι περιστάσεις δεν επιτρέπουν την πρόοδο προς αυτήν την κατεύθυνση.
Σχετικά με την Ινδία, θα ήθελα να θυμίσω πως πέρα από το πλαίσιο της διαδικασίας ASEM, υπήρξε μια πρώτη διάσκεψη κορυφής μεταξύ Ινδίας και Ευρωπαϊκής Ένωσης τον περασμένο Ιούλιο.
Όσον αφορά την Ινδονησία, που ήταν επίσης ένα θέμα ιδιαιτέρου ενδιαφέροντος, υπάρχει τακτικός διάλογος εντός της διαδικασίας ASEM, στον οποίο επιμέναμε πάντα στην ανάγκη προώθησης της δημοκρατικής διαδικασίας και από αυτήν την άποψη ο Πρόεδρος Prodi έχει στείλει ήδη το μήνυμά του στον πρόεδρο της εν λόγω χώρας ούτως ώστε να προχωρήσει σχετικά με το συγκεκριμένο θέμα.
Σχετικά με το Τιμόρ, είναι προφανές ότι υπάρχει σαφής πολιτική υποστήριξη εκ μέρους μας και ανθρωπιστική βοήθεια που θεωρούμε σημαντική.
Τέλος, όσον αφορά το πολύ σημαντικό πρόβλημα που τίθεται σχετικά με τις σχέσεις με την Κορέα, και ιδιαίτερα όσον αφορά τα ναυπηγεία και την επιδότηση της κατασκευής πλοίων, θα ήθελα να υπενθυμίσω πως το συγκεκριμένο θέμα δεν εμπίπτει στο πλαίσιο της διαδικασίας ASEM, ωστόσο είναι ένα θέμα που δεν έχουμε ξεχάσει όσον αφορά τις σχέσεις μας με την Κορέα.
Αποτελεί θέμα μιας μόνιμης και δύσκολης συζήτησης.
Την περασμένη εβδομάδα συνεχίσαμε αυτές τις συζητήσεις και συμφωνώ ότι οι επιδοτήσεις που χορηγούνται αυτήν τη στιγμή είναι απολύτως απαράδεκτες.
Πρόεδρε, δεν δόθηκε καμία απάντηση στις παρατηρήσεις μου για τους Μολούκους στην Ινδονησία.
Τα προβλήματα στην περιοχή αυτή είναι σήμερα χειρότερα από τα προβλήματα στο Τίμορ.
Υπάρχουν 300 000 πρόσφυγες.
Πιθανότατα οι νεκροί ανέρχονται σε 10 000 και υπάρχουν δεκάδες χιλιάδες τραυματίες.
Δεν είναι δυνατόν να μην συζητηθεί το θέμα των Μολούκων στα πλαίσια των διαβουλεύσεων του ASEM.
Θα ήθελα λοιπόν να ρωτήσω για άλλη μια φορά τον Επίτροπο τι σκοπεύει να κάνει για το θέμα αυτό.
.
Κύριε Πρόεδρε, θα ήθελα απλώς να πω πως η αναφορά μου στην προώθηση της δημοκρατικής διαδικασίας στην Ινδονησία περιελάμβανε σαφώς όλα τα προβλήματα που αφορούν τα ανθρώπινα δικαιώματα και ιδιαίτερα το ζήτημα των νήσων Μολούκων το οποίο αποτελεί αντικείμενο ιδιαίτερης και μόνιμης ανησυχίας.
Σας ευχαριστώ που διασαφηνίσατε αυτό το θέμα.
Η συζήτηση έληξε.
Έλαβα έξι προτάσεις ψηφίσματος οι οποίες υποβλήθηκαν σύμφωνα με το άρθρο 37, παράγραφος 2 του Κανονισμού.
Η ψηφοφορία θα διεξαχθεί την Τετάρτη.
Θαλάσσιοι λιμένες και λιμένες εσωτερικής ναυσιπλοΐας
Η ημερήσια διάταξη προβλέπει στη συνέχεια τη σύσταση για τη δεύτερη ανάγνωση (A5-0232/2000) εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την κοινή θέση του Συμβουλίου εν όψει της έκδοσης απόφασης του Ευρωπαϊκού Κοινοβουλίου και του Συμβουλίου (6658/1/2000 - C5-0271/2000 - 1997/0358(COD)) για την τρoπoπoίηση της απόφασης αριθ.
1692/96/ΕΚ όσoν αφoρά τoυς θαλάσσιoυς λιμένες και τoυς λιμένες εσωτερικής ναυσιπλoΐας, καθώς και τo σχέδιo αριθ.
8 του παραρτήματος ΙΙΙ (Εισηγητής: κ. Piecyk).
.
(DE) Κύριε Πρόεδρε, εδώ έχουμε να κάνουμε με μια υπόθεση, για την οποία θα ήθελα να κάνω μια γενική παρατήρηση, διότι πιστεύω ότι αποτελεί κλασικό παράδειγμα του τρόπου με τον οποίο δεν πρέπει να γίνεται η κοινή απόφαση.
Το Κοινοβούλιο προβαίνει λοιπόν στην πρώτη ανάγνωση, έναν χρόνο αργότερα έχουμε την κοινή θέση του Συμβουλίου, η οποία ουσιαστικά δεν υιοθετεί τίποτε από τη θέση του Κοινοβουλίου, και λόγω των προθεσμιών - παραδείγματος χάριν, λόγω των θερινών διακοπών - στην ουσία δεν μένει στο Κοινοβούλιο τίποτε άλλο από το να θέσει σε ισχύ και πάλι την πρώτη ανάγνωση και τη θέση του από την πρώτη ανάγνωση, με αποτέλεσμα να περιμένουμε όλοι περιχαρείς να ξανασυναντηθούμε στη διαδικασία συνδιαλλαγής.
Αυτός δεν είναι ο τρόπος με τον οποίο θα πρέπει να εφαρμόζονται οι διαδικασίες συναπόφασης, τουλάχιστον όχι κατά τη δική μου αντίληψη!
Το λέω αυτό απευθυνόμενος προς το Συμβούλιο: από το Αμστερνταμ και μετά, το νομοθετικό έργο ιδίως στον τομέα των μεταφορών αυξάνεται ολοένα και περισσότερο.
Θα εξοικονομούσαμε χρόνο, κόστος και ενέργεια στη διαδικασία αυτή, αν το Συμβούλιο υιοθετούσε την αντίληψη ότι μια κοινή θέση δεν αποτελεί το τέλος της διαδικασίας λήψης αποφάσεων.
Είναι ένα σημαντικό βήμα στη διαδικασία λήψης αποφάσεων, αλλά υπάρχει συνέχεια και πέρα από αυτό, και τότε το Συμβούλιο θα πρέπει να συνδιαλλαγεί με το Κοινοβούλιο.
Περί τίνος πρόκειται;
Στον πρώτο γύρω των Διευρωπαϊκών Δικτύων έμεινε ανοικτό το ζήτημα των λιμένων.
Η Επιτροπή είχε συμφωνήσει τότε να υποβάλει αντίστοιχη πρόταση για τους λιμένες.
Το έκανε, και μάλιστα διεύρυνε την πρόταση όχι μόνο σε θαλάσσιους λιμένες αλλά και σε λιμένες εσωτερικής ναυσιπλοΐας και σε τερματικούς σταθμούς διατροπικών μεταφορών, συμπεριλαμβανομένου του σχεδίου αριθ.
8 για τα 14 μεγάλα προγράμματα του Έσσεν, το οποίο θα πρέπει να τροποποιηθεί.
Το Κοινοβούλιο χαιρέτισε αυτή την πρόταση της Επιτροπής όσον αφορά την προσέγγιση, σύμφωνα με την οποία οι θαλάσσιοι λιμένες, οι λιμένες εσωτερικής ναυσιπλοΐας και οι τερματικοί σταθμοί διατροπικών μεταφορών θα πρέπει να συμπεριληφθούν γιατί αποτελούν σημεία διασύνδεσης του δικτύου μεταφορών, τα οποία είναι αλληλένδετα.
Το Συμβούλιο υιοθέτησε τη θέση του Κοινοβουλίου μόνον εν μέρει και δεν ακολούθησε καθόλου το Κοινοβούλιο αναφορικά με τα κριτήρια για τα σημεία διασύνδεσης.
Θέλω να επικεντρωθώ στα πιο σημαντικά σημεία.
Όσον αφορά τους θαλάσσιους λιμένες, το Κοινοβούλιο προβλέπει για τα κριτήρια των 1,5 εκατ. τόνων διακίνησης φορτίου και των 200 000 επιβατών κυρίως να έχουν σύνδεση με άλλες διευρωπαϊκές μεταφορικές συνδέσεις.
Το Συμβούλιο επιθυμεί 1 εκατ. τόνους και καμία σύνδεση με άλλες διευρωπαϊκές μεταφορικές συνδέσεις.
Αυτό όμως θα οδηγήσει σε μια κατάσταση όπου, παραδείγματος χάριν, στην αγαπημένη μου Σιλεσία-Χόλσταϊν - την περιοχή από την οποία προέρχομαι - μια τοποθεσία όπως το Langballigau, το οποίο διαθέτει το πολύ μια γέφυρα και δυο δέστρες για να δένει κανένα πλοίο, να χαρακτηριστεί ξαφνικά ευρωπαϊκός θαλάσσιος λιμένας.
Αυτό είναι πολύ απλά ανοησία!
Ως Σώμα δεν μπορούμε να αφήσουμε να περάσει κάτι τέτοιο!
Για τους λιμένες εσωτερικής ναυσιπλοΐας το Κοινοβούλιο θέτει ως κριτήριο 500 000 τόνους διακίνησης φορτίου ετησίως, το Συμβούλιο μόνον 300 000.
Αποτέλεσμα: άλλοι 200 μικροί λιμένες θα συμπεριληφθούν στους χάρτες, πράγμα το οποίο στην πράξη θα δημιουργήσει μια εικόνα υπερσυγκέντρωσης, όπου θα πρέπει κανείς να κοιτάζει με μεγεθυντικό φακό!
Αυτό δεν γίνεται!
Πιστεύω πως όταν μιλάμε για ένα Διευρωπαϊκό Δίκτυο, τότε θα πρέπει οι θαλάσσιοι λιμένες και οι λιμένες εσωτερικής ναυσιπλοΐας να πληρούν τις ελάχιστες προϋποθέσεις ευρωπαϊκής μεταφορικής λειτουργίας.
Τερματικοί σταθμοί διατροπικών μεταφορών - εδώ ήμασταν σύμφωνοι γιατί έχουν κι αυτοί άμεση σχέση.
Το Συμβούλιο δεν ήταν καθόλου σύμφωνο, παρόλο που οι τερματικοί σταθμοί θα διαδραματίσουν βέβαια πολύ πιο σημαντικό ρόλο σε μια μελλοντική ευρωπαϊκή πολιτική μεταφορών από ό,τι σήμερα ίσως.
Οι λιμένες βρίσκονται σε ανταγωνισμό μεταξύ τους.
Ως εδώ εντάξει.
Αλλά για να δημιουργηθεί μια ισορροπία στον ανταγωνισμό, το Κοινοβούλιο ζήτησε να μην ενισχύσουμε τον τομέα των εγκαταστάσεων λιμενικής ζώνης, αλλά το πολύ την υποδομή.
Σε αυτόν τον βασικό συλλογισμό το Συμβούλιο δεν μπορούσε ως τώρα να συμφωνήσει καθόλου, ούτε άλλωστε και η Επιτροπή.
Για αυτό θα πρέπει να αναζητήσουμε μαζί τρόπους επίλυσης, ούτως ώστε να επιτευχθεί μια ισορροπία στον ανταγωνισμό όσον αφορά τις υποδομές.
Ένα ευχάριστο σημείο σε αυτόν τον φάκελο είναι ότι η τροποποίηση του σχεδίου αριθ.
8 προφανώς υιοθετήθηκε από το Συμβούλιο.
Το Κοινοβούλιο συμφωνεί σε αυτό.
Έτσι, παραδέχεται οριστικά το Συμβούλιο ότι και στα 14 σημαντικά προγράμματα του Essen είναι αναγκαία η απόφαση από κοινού.
Ό,τι αποφασίσουμε αύριο είναι σε τελική ανάλυση υλικό για τη διαδικασία συνδιαλλαγής.
Θέλω να αναγνωρίσω ρητώς τις προσπάθειες της γαλλικής προεδρίας να φθάσουμε ακόμη και σε αυτό το χρονικό σημείο σε μια από κοινού διαδικασία.
Το Συμβούλιο είναι λίγο δυσκίνητο σε αυτό το ζήτημα.
Θα ήθελα να εκφράσω τις ευχαριστίες μου στις υπηρεσίες της Επιτροπής, που σε αυτή την περίπτωση υπήρξαν πολύ χρήσιμες.
Παρά ταύτα, θα μπορούσαμε να τα είχαμε όλα λίγο πιο γρήγορα, από ό,τι έγινε εντέλει.
Ιδιαίτερα θα ήθελα να ευχαριστήσω τους συναδέλφους στην επιτροπή που κατέβαλαν από κοινού προσπάθειες.
Θα ήθελα να κάνω μια παρατήρηση αναφορικά με την τροπολογία αριθ.
15.
Στην αγγλική μετάφραση έχουν αφαιρεθεί πάλι οι περιφερειακές περιοχές, ενώ περιλαμβάνονται στο γερμανικό πρωτότυπο.
Ελπίζω πως οι υπηρεσίες θα το διορθώσουν, ούτως ώστε να έχουμε πάλι παντού και τις περιφερειακές περιοχές.
Και πάλι θα ήθελα να ευχαριστήσω την επιτροπή για τη συνεργασία!
Πιστεύω πως μετά την αυριανή ψηφοφορία, θα εισέλθουμε γρήγορα και στη διαδικασία συνδιαλλαγής και δεν θα χρειαστεί να περιμένουμε ως τις τελευταίες έξι εβδομάδες.
Κύριε Piecyk, έλαβα υπόψη μου τα εισαγωγικά σχόλιά σας σχετικά με τη συνδιαλλαγή.
Ελπίζω ότι θα μπορέσετε να έρθετε στο σεμινάριο στις 6 και 7 Νοεμβρίου, όπου ίσως θελήσετε να κάνετε αυτές τις παρατηρήσεις.
Κύριε Πρόεδρε, κύριε Επίτροπε, κυρίες και κύριοι συνάδελφοι, η ομάδα μου θα ήθελε κατα αρχάς να συγχαρεί τον εισηγητή κύριο Piecyk.
Επαναδιατύπωσε με συνέπεια όλα όσα είχαμε συμφωνήσει από κοινού στην πρώτη ανάγνωση και τα συνέταξε πάλι σε μια σαφή και κατανοητή έκθεση.
Η ουσία της έκθεσης αυτής είναι ακριβώς ότι, όταν μιλούμε για ευρωπαϊκούς λιμένες στο διευρωπαϊκό δίκτυο μεταφορών, είναι σημαντικό να ασκούμε μια πολιτική με την οποία θα συμπεριλαμβάνονται στο δίκτυο λιμένες με ευρωπαϊκή αναφορά.
Και μπορούν να έχουν ευρωπαϊκή αναφορά, όταν διαθέτουν σύνδεση με άλλους φορείς μεταφοράς εντός του διευρωπαϊκού δικτύου.
Δεύτερον, η ούτως ή άλλως μικρή ενίσχυση που διαθέτουμε για τα διευρωπαϊκά δίκτυα θα πρέπει να επικεντρώνεται στις λιμενικές υποδομές και όχι στις εγκαταστάσεις λιμενικής ζώνης.
Ως προς αυτά τα σημεία, η έκθεση είναι σαφέστατη.
Αλλωστε οι τροπολογίες έγιναν ομόφωνα δεκτές στην επιτροπή.
Θέλω να διευκρινίσω δυο πράγματα ακόμα.
Αν δεν επικεντρωθούμε στους λιμένες που είναι πραγματικά σημαντικοί για τις εξαγωγές και το ενδοκοινοτικό εμπόριο, τότε θα καταλήξουμε πάλι σε μια κατάσταση όπου όλοι οι λιμένες, ακόμη και η κάθε αθλητική μαρίνα, θα είναι ευρωπαϊκοί λιμένες, και τότε ο μεγάλος κίνδυνος θα είναι η αρχή της χωρίς διάκριση κατανομής πόρων και όχι η συγκέντρωσή τους.
Αυτό αναγνωρίζεται άλλωστε και στην περιφερειακή πολιτική και το επισήμανε και ο Επίτροπος κύριος Barnier.
Πρέπει να δώσουμε ορισμένα στίγματα, αλλά αυτό είναι μόνον δυνατό όταν ενισχύει κανείς με πραγματική συνέπεια ορισμένα σημαντικά προγράμματα και όχι όλα κατά την αρχή της χωρίς διάκριση κατανομής πόρων.
Δεύτερον, έχουμε να κάνουμε με έναν ανταγωνισμό μεταξύ των λιμένων, αλλά και εντός ενός λιμένα.
Εάν, δηλαδή, μπορούσε κανείς να συγχρηματοδοτεί κτίρια, van carrier, μαζί με το κράτος, τότε θα είχαμε έναν αθέμιτο ανταγωνισμό μεταξύ ιδιωτικών και κρατικών επιχειρήσεων σε έναν λιμένα, αλλά και μεταξύ των διαφόρων λιμένων.
Γι' αυτό χρειαζόμαστε μια σαφή διευρωπαϊκή πολιτική λιμένων, η οποία θα σέβεται πραγματικά τον ανταγωνισμό!
Κύριε Πρόεδρε, κύριε Επίτροπε, αγαπητοί συνάδελφοι, η συζητούμενη έκθεση του συναδέλφου κ. Piecyk πάνω στην κοινή θέση του Συμβουλίου, μια πραγματικά πολύ σοβαρή εργασία όπως τελικά διαμορφώθηκε και υιοθετήθηκε από την κοινοβουλευτική μας επιτροπή, κάνει ουσιαστικές προτάσεις προς την κατεύθυνση της συμπερίληψης των τερματικών σταθμών συνδυασμένων μεταφορών στο δίκτυο, της δημιουργίας ίσων όρων σε όλα τα λιμάνια ως προς την επιλεξιμότητα των επενδύσεων και της εφαρμογής πιο αυστηρών κριτηρίων και προϋποθέσεων ένταξης των θαλάσσιων λιμένων στο διευρωπαϊκό δίκτυο, καθώς και της στήριξης των λιμένων εσωτερικής ναυσιπλοΐας.
Έτσι, προτείνονται αυξήσεις που φαίνονται λογικές ως προς τα όρια του όγκου διακίνησης φορτίου, καθώς και του αριθμού επιβατών.
Βέβαια, δεν είναι δυνατόν παρά να δημιουργεί πάντα προβληματισμό η πλήρης εξίσωση ως προς τα κάθε είδους προτεινόμενα μέτρα όταν δεν υπάρχει αντίστοιχη ισότητα στις αντικειμενικές προϋποθέσεις.
Για παράδειγμα, στο συζητούμενο θέμα, μια εκτεταμένη ενδοχώρα που σήμερα εξυπηρετείται από πολλά, ας πούμε, λιμάνια μπορεί να στραφεί προς την επιλογή ολίγων μόνον από αυτά, ώστε να δώσει σα αυτά την κίνηση που απαιτείται για να καλύψουν τα αυστηρότερα και να γίνουν επιλέξιμα.
Αν, ας πούμε, είναι δύο τα λιμάνια μπορεί να προωθηθεί περισσότερο η χρήση του ενός.
Όμως, ένα σχετικά μικρό ή μεσαίο νησί, που εξυπηρετείται σήμερα από ένα μόνο λιμάνι, πώς μπορεί αντίστοιχα να αυξήσει την κίνησή του;
Και αφού αντικειμενικά δεν μπορεί, τότε μια νησιωτική χώρα που αναγκαστικά πρέπει να έχει πολλά τέτοια λιμάνια είναι δίκαιο να μην μπορεί να έχει τα ανάλογα οφέλη ως προς την λιμενική της υποδομή;
Και η συνοχή για την οποία αγωνιζόμαστε όλοι;
Και η πρόβλεψη του Αμστερνταμ για την ιδιαίτερη αντιμετώπιση που προφανώς χρειάζονται οι νησιωτικές περιοχές;
Ο χρόνος, κ. Πρόεδρε, μου επιβάλλει να τελειώσω την παρέμβασή μου, χωρίς να παραλείψω βέβαια, μια και μιλάμε για ναυτιλία, να εκφράσω και εγώ την μεγάλη θλίψη μου για τους συνανθρώπους μας που χάθηκαν πρόσφατα, ταξιδεύοντας με ένα από τα πολλά καράβια που απαιτούνται για να εξυπηρετήσουν τα πολλά ελληνικά νησιά, που άρα χρειάζονται πολύ και έμπρακτο το δικό μας ενδιαφέρον.
Αυτό το ενδιαφέρον πρέπει να εκδηλώνεται συνεχώς αφού συνεχώς θα υπάρχουν και τα πολλά νησιά με τις φυσικές ιδιαιτερότητές τους που δεν μπορούν να καταργηθούν.
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα, εξ ονόματος της ομάδας μου, να συγχαρώ τον εισηγητή για την εμπεριστατωμένη εργασία του στο ουσιώδες αυτό θέμα.
Ο σκοπός των διευρωπαϊκών δικτύων μεταφορών είναι κυρίως να συνδέσουν μεταξύ τους τις διάφορες ευρωπαϊκές περιφέρειες για να μπορέσει να λειτουργήσει αποτελεσματικά η ενιαία αγορά.
Ο εισηγητής εξέτασε όμως το θέμα κυρίως από τη σκοπιά των μεγάλων λιμένων.
Ο όγκος διακίνησης φορτίων είναι σημαντικός δείκτης, αλλά δεν λέει πάντα όλη την αλήθεια.
Το είδος του φορτίου ασκεί επίσης αποφασιστική επιρροή στον όγκο.
Οι λιμένες των παραμεθόριων περιοχών έχουν ιδιαίτερη σημασία, παρόλο που ο όγκος του φορτίου και ο αριθμός των επιβατών είναι χαμηλότεροι από ό,τι στις κεντρικές περιοχές.
Η πρόταση να αυξηθεί το όριο όγκου διακίνησης σε 1,5 δισεκατομμύρια τόνους για τους θαλάσσιους λιμένες και να μεταβληθεί η ταξινόμηση των λιμένων, δεν ευνοεί, κατά την γνώμη μας, την ανάπτυξη των διευρωπαϊκών δικτύων.
Θα σήμαινε ότι οι λιμένες του δικτύου ΤΕΝ θα συγκεντρώνονταν στις πυκνοκατοικημένες κεντρικές περιοχές και ότι οι αραιοκατοικημένες παραμεθόριες περιοχές θα έμεναν έξω από το δίκτυο.
Ένα άλλο μειονέκτημα σε σχέση με το παρελθόν είναι το γεγονός ότι στους αριθμούς επιβατών των λιμένων ΤΕΝ λαμβάνεται υπόψη μόνο η διεθνής κίνηση.
Για παράδειγμα, τα πορθμεία μεταξύ Σκωτίας και της Βόρειας Ιρλανδίας διακινούν 1,8 εκατομμύρια επιβάτες τον χρόνο, αλλά αυτοί οι λιμένες θα μείνουν εκτός του δικτύου ΤΕΝ αν μετρηθεί μόνον η διεθνής κίνηση.
Αυτή η σύνδεση δεν είναι σημαντική μόνο για τη Σκωτία και τη Βόρεια Ιρλανδία, αλλά και για τη Δημοκρατία της Ιρλανδίας.
Πρέπει να δοθεί περισσότερη προσοχή στους μικρούς σημαντικούς λιμένες και στην εσωτερική επιβατική κίνηση της Ένωσης.
Για αυτό τον λόγο, η ομάδα μας αντιτίθεται, μεταξύ άλλων, στις τροπολογίες 3, 4, 5, 9 και 10.
Η θέση του Συμβουλίου για αυτό το θέμα εξυπηρετεί καλύτερα την ανάπτυξη των διευρωπαϊκών δικτύων.
Κύριε Πρόεδρε, θα ήθελα να πω λίγα λόγια και να ευχαριστήσω καταρχάς τον κ. Piecyk, ο οποίος υποχρεώθηκε να εκπονήσει την έκθεση αυτή σε πολύ σύντομο χρονικό διάστημα, με αποτέλεσμα να χρειαστεί να δουλέψει και πολλές ώρες τη νύχτα.
Η πολιτική ομάδα των Πρασίνων έχει μια σχέση αγάπης-μίσους με τις μεταφορές.
Ας μη λησμονούμε ότι οι μεταφορές ρυπαίνουν και αυτό σημαίνει ότι δεν υποστηρίζουμε απόλυτα όλες τις πτυχές των ΤΕΝ.
Υποστηρίζουμε όμως την ανάπτυξη των λιγότερο ρυπογόνων τμημάτων τους και όταν το λέω αυτό αναφέρομαι στην ανάπτυξη λιμένων, στην ανάπτυξη και την τόνωση των εσωτερικών πλωτών μεταφορών και τη χρήση σταθμών συνδυασμένων μεταφορών.
Όσον αφορά το θέμα των λιμένων, αν κοιτάξει κανείς τη θέση του Συμβουλίου - και αυτό ειπώθηκε ήδη από άλλους - πιστεύω ότι εφαρμόζεται ένα πολύ ανακριβές και απλό ποσοτικό κριτήριο, με αποτέλεσμα ορισμένοι λιμένες στα γερμανικά Wadden και στις Κάτω Χώρες, όπως το λιμάνι του Scheveningen, που είναι ένα μικρό λιμάνι, να έχουν χαρακτηρισθεί ως λιμένες οι οποίοι θα πρέπει να διαδραματίσουν κάποιο ρόλο στα πλαίσια του διευρωπαϊκού δικτύου.
Νομίζω ότι αυτό είναι υπερβολικό.
Υπ' αυτήν την έννοια, υποστηρίζω, συνεπώς, απόλυτα τα όσα αναφέρει ο εισηγητής, πρέπει όμως να πω ότι - αν κοιτάξουμε κάτι το οποίο λείπει από τη θέση του Συμβουλίου - η σημασία των τερματικών σταθμών συνδυασμένων μεταφορών και ιδιαιτέρως των διατροπικών μεταφορών, γιατί μιλάμε συχνά γι' αυτό το θέμα, παραγνωρίζεται από το Συμβούλιο.
Το αποτέλεσμα είναι να μην έχουμε πραγματικά καλά επιχειρήματα για να συμπεριλάβουμε στο σχήμα αυτό λιμένες που βρίσκονται συχνά στην περιφέρεια, πράγμα το οποίο αναφέρθηκε και προηγουμένως.
Συνεπώς, εκτός από τα ποσοτικά κριτήρια θα πρέπει να αναπτυχθούν και ορισμένα ποιοτικά.
Σε λίγο όμως θα προχωρήσουμε στη διαδικασία συνδιαλλαγής και θα πρέπει να ασχοληθούμε με το θέμα.
Αισθάνομαι πάντως ικανοποίηση για το ότι ο εισηγητής τοποθετεί στην ημερήσια διάταξη το θέμα των συνδυασμένων μεταφορών, πράγμα στο οποίο αναφέρθηκε με τον κατάλληλο τρόπο και ο κ. Jarzembowski.
Πιστεύω ότι αυτό θα αποτελέσει ένα σημείο διαμάχης και ελπίζουμε ότι θα έχει αίσιο τέλος, με ή χωρίς διάσκεψη.
Αισθάνομαι ιδιαίτερη ικανοποίηση για το γεγονός ότι έχουν συμπεριληφθεί στο σύνολο οι στρατηγικές αξιολογήσεις των επιπτώσεων.
Ελπίζω δε ότι δεν θα πέσουν θύμα της διαδικασίας συνδιαλλαγής.
Όσον αφορά την υπερδομή και τη χρηματοδότησή της μπορώ κάλλιστα να φανταστώ ότι αυτή, ο ορισμός της οποίας δεν είναι σε καμία περίπτωση αδιαφιλονίκητος, δεν θα συμπεριληφθεί σε μία ασαφή μέθοδο χρηματοδότησης των λιμένων.
Η διάρθρωση των λιμένων και οι καλοί ορισμοί είναι ένα βήμα.
Η υπερδομή ένα άλλο.
Νομίζω ότι στο μεσοδιάστημα θα πρέπει να κοιτάξουμε αν θα μπορέσουμε να της δώσουμε μια καλύτερη υπόσταση.
Πρόεδρε, στην Ευρωπαϊκή Ένωση συναντάμε μια έντονη πολυμέρεια, έχουμε ωστόσο την τάση να συγκεντρώνουμε και να εξομοιώνουμε τα πάντα.
Αυτό το βλέπουμε και στην έκθεση του κ. Piecyk για τους θαλάσσιους λιμένες και τους λιμένες εσωτερικής ναυσιπλοΐας.
Στην ουσία, η έκθεση και οι τροπολογίες αναφέρονται σε μια σειρά από πολύ διαφορετικές καταστάσεις.
Όπως συνέβη στο παρελθόν με την εξέταση των εκθέσεων για τα απόβλητα στη θάλασσα και τις αερομεταφορές, πρέπει να κάνουμε μια διάκριση μεταξύ Βορρά και Νότου, μεταξύ μεγάλου και μικρού, μεταξύ πολιτικής η οποία αποσκοπεί στο κέρδος και πολιτικής η οποία επικεντρώνεται στο περιβάλλον.
Συνεπώς, δεν είναι εύκολο να αξιολογηθούν όλοι οι λιμένες στην επικράτεια της Ευρωπαϊκής Ένωσης με βάση τα ίδια κριτήρια.
Ορισμένοι διακρίνουν στην έκθεση και τις τροπολογίες δυνατότητες για να ενισχυθεί η θέση των μικρών λιμένων, οι οποίοι είναι απολύτως απαραίτητοι για την προσπελασιμότητα και την επιβίωση νησιωτικών και απομακρυσμένων παράκτιων περιοχών.
Σύμφωνα με την άποψη αυτή, κάθε μικρός λιμένας και κάθε λιμένας όπου υπάρχει σημαντική διακίνηση τουριστών πρέπει να συμπεριληφθεί στον ευρωπαϊκό κατάλογο.
Στην περίπτωση αυτή, η πολιτική για τους λιμένες αποσκοπεί κυρίως στην υποστήριξη των απομακρυσμένων περιοχών.
Στο πιο πυκνοκατοικημένο μέρος της Ευρώπης, γύρω από τη Βόρεια Θάλασσα και το κανάλι της Μάγχης, υπάρχουν αντίθετα πολλοί μεγάλοι λιμένες, στους οποίους συγκαταλέγεται και ο λιμένας της πόλης στην οποία κατοικώ και που είναι το Ρόττερνταμ.
Εκεί επικρατούν συνθήκες σκληρού ανταγωνισμού, εκτός των άλλων, με την προσφορά σε μεταφορικές επιχειρήσεις όσο το δυνατόν περισσότερων διευκολύνσεων σε όσο το δυνατόν χαμηλότερες τιμές.
Το Ρόττερνταμ επιθυμεί να παραμείνει το μεγαλύτερο λιμάνι του κόσμου και ανταγωνίζεται για τα ίδια εμπορεύματα τη Χάβρη, τη Δουνκέρκη, τη Zeebrugge, την Αμβέρσα, το Αμστερνταμ, τη Βρέμη και το Αμβούργο.
Σύμφωνα με μια άποψη, το Ρόττερνταμ πρέπει να είναι "ο κεντρικός λιμένας" από όπου όλα τα εμπορεύματα τα οποία καταφθάνουν στις δυτικές ακτές της Ευρώπης από άλλες ηπείρους πρέπει να φορτώνονται σε πλοία τα οποία θα τα διανέμουν στους γύρω λιμένες.
Υπάρχουν και άλλοι μεγάλοι λιμένες οι οποίοι επιδιώκουν να αναπτυχθούν περαιτέρω και να καταλάβουν δεσπόζουσα θέση.
Ο ανταγωνισμός αυτός αποβαίνει σε βάρος του περιβάλλοντος και περιορίζει τα οικονομικά περιθώρια των μεγάλων πόλεων.
Μια ευρωπαϊκή πολιτική για τους λιμένες θα πρέπει να κάνει κάτι για να αντιμετωπισθεί αυτή η κατάσταση και για να επιτρέψει την κατανομή των φορτίων εμπορευμάτων σε μια μεγαλύτερη περιοχή.
Δυστυχώς, αυτό δεν περιλαμβάνεται μέχρι στιγμής στις προτάσεις.
Κύριε Πρόεδρε, τα διευρωπαϊκά δίκτυα προορίζονται να αποτελέσουν συνδετικό κρίκο μεταξύ των διαφόρων περιφερειών της Ευρωπαϊκής Ένωσης, όχι μόνο από την πλευρά των μεταφορών, αλλά και ως μέσο για την αύξηση της ανταγωνιστικότητας, και σε συνδυασμό με αυτό, και της απασχόλησης σε ορισμένες περιφέρειες.
Έχει, συνεπώς, δοθεί προτεραιότητα στις διασυνδέσεις μεταξύ διαφόρων κρατών μελών.
Λογικά αυτό σημαίνει ότι δίδεται ιδιαίτερη προσοχή σε έργα διασυνοριακού χαρακτήρα.
Οι μεταφορές στα κράτη μέλη παρουσιάζουν σημαντικές διαφορές.
Ενώ στα νότια κράτη μέλη οι μεταφορές στην ενδοχώρα διεξάγονται κυρίως οδικώς και σιδηροδρομικώς, στις βόρειες χώρες ένα σημαντικό μέρος των μεταφορών διεξάγεται δια των υδάτων.
Ενόψει όλων αυτών, είναι αυτονόητο ότι αυτά τα είδη μεταφοράς και ο συνδυασμός τους εντάσσονται επίσης στα διευρωπαϊκά δίκτυα.
Επιπλέον, στα διευρωπαϊκά δίκτυα πρέπει να συμπεριληφθούν τα είδη μεταφοράς τα οποία έχουν τις λιγότερες επιπτώσεις στη χωροταξία και το περιβάλλον.
Αυτό είναι το σημείο αναφοράς που εφαρμόζω στην περίπτωση της έκθεσης του συναδέλφου Piecyk, η οποία αναφέρεται στη θέση των λιμένων στα διευρωπαϊκά δίκτυα.
Συχνά, οι θαλάσσιοι λιμένες είναι αφετηρία και προορισμός των εμπορευματικών φορτίων στην Ευρώπη.
Η διασύνδεση με την ενδοχώρα μπορεί να επιτευχθεί με διάφορους τρόπους.
Αυτό σημαίνει ότι σχεδόν όλα τα εμπορεύματα τα οποία διέρχονται από τους θαλάσσιους λιμένες πρέπει να αλλάξουν μέσο μεταφοράς μία ή περισσότερες φορές.
Συνεπώς, χρειάζονται μεταφόρτωση και σταθμούς μεταφόρτωσης.
Ο αποκλεισμός των σταθμών αυτών από τα διευρωπαϊκά δίκτυα δεν προάγει σε καμία περίπτωση τη θέση οποιουδήποτε μέσου μεταφοράς.
Συνεπώς, συμμερίζομαι ανεπιφύλακτα τις σχετικές παρατηρήσεις του εισηγητή.
Εάν πρόκειται να διασφαλισθούν η επικέντρωση και η διαφάνεια των διευρωπαϊκών δικτύων, δεν είναι δυνατόν να συμπεριληφθούν σ' αυτά όλοι οι λιμένες της Ευρωπαϊκής Ένωσης.
Συνεπώς, είναι αναπόφευκτο να πρέπει να έχουν ένα ελάχιστο μέγεθος.
Έχω την εντύπωση ότι τα κριτήρια που προτείνει ο εισηγητής ταιριάζουν με τον καλύτερο τρόπο στο πλαίσιο που επιθυμεί να εφαρμόσει το Ευρωπαϊκό Κοινοβούλιο.
Εν ολίγοις, ο εισηγητής έχει υποβάλει προτάσεις οι οποίες ελπίζω ότι θα υιοθετηθούν από το Συμβούλιο.
Κύριε Πρόεδρε, κατ' αρχάς θα ήθελα να συγχαρώ τον εισηγητή για την έκθεσή του.
Δεν θα τονίσω τα σημεία της έκθεσης με τα οποία συμφωνώ, ωστόσο θα ήθελα να τονίσω κάποια θέματα που απασχολούν τόσο εμένα, όσο και κάποιους άλλους βουλευτές.
Αρχικά, θα ήθελα να πω πως κατάγομαι από ένα νησιωτικό σύμπλεγμα της Μεσογείου, ο κύριος εισηγητής το γνωρίζει πολύ καλά αυτό, και μας δίνεται η εντύπωση πως ενισχύονται οι μεγάλοι λιμένες, συγκεκριμένα εκείνοι του βόρειου τμήματος σε αντίθεση με εκείνους του νότου.
Οι μικροί λιμένες, και συγκεκριμένα αυτοί των περιφερειακών περιοχών και των νησιών, μένουν λίγο στο περιθώριο την ενίσχυσης των θαλασσίων μεταφορών.
Σε αυτήν την περίπτωση, θα ήθελα να αναγνωριστεί για παράδειγμα ότι θα ήταν επίσης καλό να εφαρμοστεί στους λιμένες ο διαχωρισμός που γίνεται μεταξύ αερολιμένων διαφορετικών κατηγοριών, ούτως ώστε να επικεντρωθούμε συγκεκριμένα στα λιμενικά έργα και όχι στις κατηγορίες λιμένων.
Στο έργο που παρουσιάζεται και στους στόχους του, στους σκοπούς του καθώς και στο σύνολο των δράσεων που αναλαμβάνονται σε αυτό.
Πιστεύω πως αυτός θα ήταν ο σωστός δρόμος.
Στη δική μας περίπτωση, την περίπτωση των Βαλεαρίδων, εγώ κατάγομαι από την Palma de Mallorca, ο λιμένας της Palma θα συμπεριλαμβανόταν σύμφωνα με τα όσα προτείνει ο κ. Piecyk στην έκθεσή του, ενώ άλλοι λιμένες του ίδιου νησιωτικού συμπλέγματος θα έμεναν εκτός και αυτό θα έχει ως αποτέλεσμα την ενίσχυση των αερομεταφορών.
Γιατί οι αερομεταφορές θα είναι ο μόνος τρόπος μεταφοράς εμπορευμάτων και επιβατών σε κάποια νησιά και περιφερειακές περιοχές.
Αυτήν την στιγμή, καταβάλουμε προσπάθειες να ενισχύσουμε τις θαλάσσιες μεταφορές ως εναλλακτική λύση αντί των αερομεταφορών, διότι πρόκειται για ένα θέμα που πρέπει να έχουμε υπόψη μας.
Έχοντας μιλήσει για τα συγκεκριμένα θέματα, με τα οποία δεν διαφωνώ, απλώς δεν συμφωνώ απόλυτα, το μόνο που θα ήθελα να κάνω είναι να εκφράσω την υποστήριξή μας προς την έκθεση και τα συγχαρητήριά μας προς τον εισηγητή της.
Κύριε Πρόεδρε, θα ήθελα και εγώ να συγχαρώ τον εισηγητή, κύριο Piecyk, για το γρήγορο και θαυμάσιο έργο του και θα ήθελα να τονίσω σε αυτό το σημείο ότι έχω λάβει μια έκθεση από την ένωση Φίλων της Γης που διεξάγει μια συγκριτική μελέτη την οποία θεωρώ ενδιαφέρουσα.
Από το λιμάνι Pasajes, στη Χώρα των Βάσκων, έως το Vlissingen, στην Ολλανδία, η απόσταση είναι περίπου η ίδια από τη θάλασσα, οδικώς ή σιδηροδρομικώς.
Η μεταφορά ενός συγκεκριμένου φορτίου αυτοκινήτων και τροχόσπιτων θα μπορούσε ευτυχώς να γίνει με τη χρήση ενός μικρού πλοίου δύο χιλιάδων τόνων έναντι των 204 φορτηγών trailer ή των 7 τρένων με 102 βαγόνια που θα απαιτούνταν για την ίδια μεταφορά.
Τα αποτελέσματα των τριών συστημάτων όσον αφορά τις συνολικές εξωτερικές δαπάνες ως προς την κίνηση, τα ατυχήματα, το θόρυβο, την ατμοσφαιρική ρύπανση και τις κλιματολογικές μεταβολές, παρουσιάζουν σημαντικές διαφορές: 74 000 Ευρώ για τη θαλάσσια μεταφορά, 130 000 για την οδική και 99 000 για τη σιδηροδρομική.
Αντιλαμβάνομαι πως το συμπέρασμα που θα πρέπει να υποστηρίξουμε είναι ότι η θαλάσσια μεταφορά είναι η καταλληλότερη λύση και σε αυτήν θα πρέπει να δώσουμε προτεραιότητα ως προς τη διάθεση των δημοσίων πόρων μας και πρέπει να επιλέξουμε τους σημαντικότερους λιμένες, ακριβώς όπως επεσήμανε ο κ. Piecyk, και συμφωνώ μαζί του, καθώς επίσης και εκείνους που πληρούν το κριτήριο της συνδυασμένης λειτουργίας, και κυρίως τους λιμένες που μας επιτρέπουν να μειώσουμε κυρίως το περιβαλλοντολογικό κόστος.
Συμφωνώ με τον κ. Piecyk ως προς τα υπόλοιπα συμπεράσματα της έκθεσης, ενώπιον της περιοριστικής στάσης που τηρεί το Συμβούλιο.
Κάποιοι ίσως τη θεωρήσουν ευρύτερη αλλά κατά τη δική μου άποψη είναι περιοριστική ως προς την αποτελεσματικότητα των ευρωπαϊκών πόρων που διαθέτουμε για αυτόν τον σκοπό.
Κύριε Πρόεδρε, θα ήθελα να προσθέσω και εγώ τα συγχαρητήριά μου προς τον εισηγητή, ο οποίος επετέλεσε πολύ σημαντικό έργο, δεδομένου του ελάχιστου χρόνου που είχε στη διάθεσή του.
Ειπώθηκε ήδη από όλους σχεδόν τους συναδέλφους ότι, πραγματικά, η κατάσταση των μεταφορών, ιδίως των θαλάσσιων, και των θαλάσσιων λιμένων είναι διαφορετική και διαφοροποιημένη σε κάθε κράτος της Ένωσής μας: η κατάσταση δεν είναι η ίδια στις χώρες του Νότου και στις χώρες του Βορρά· δεν είναι ίδιες οι διαστάσεις, δεν είναι ίδιες οι αξίες που έχουν σημασία για τη διακίνηση εμπορευμάτων ή επιβατών.
Παρόλα αυτά, αν θέλουμε - και πράγματι θέλουμε, επειδή πιστεύουμε πως είναι απολύτως απαραίτητο - να ενταχθούν και οι θαλάσσιοι λιμένες και οι λιμένες εσωτερικής ναυσιπλοΐας στο σύστημα των διευρωπαϊκών δικτύων μεταφορών και να μπορέσουν έτσι να αποτελέσουν ένα σύστημα, πρέπει απαραιτήτως να επιβάλουμε στους λιμένες μας μια ιεραρχία και μια διαβάθμιση.
Εγώ, συγκεκριμένα, προέρχομαι από μία χώρα που θα είχε κάθε συμφέρον, με τα 8 000 χμ. των ακτών της, να έχει όσο το δυνατόν περισσότερους λιμένες εγγεγραμμένους στην κατηγορία του "ευρωπαϊκού λιμένα"· πρέπει όμως να έχουμε το θάρρος να κάνουμε επιλογές, που σε ορισμένες περιπτώσεις ενδέχεται να είναι δύσκολες, ακριβώς επειδή αν δεν επιλεγούν στρατηγικές που να εντοπίζουν πραγματικά τις τοποθεσίες και τους λιμένες που έχουν αυτά τα χαρακτηριστικά, υπάρχει κίνδυνος, μεταξύ των άλλων και εξαιτίας της περιορισμένης χρηματοδότησης - θα πρέπει ίσως να συζητήσουμε για αυτό το θέμα, αφού έχουμε στη διάθεσή μας μόνο 400 εκατομμύρια ευρώ - να αποβούν μάταιες οι παρεμβάσεις, υπάρχει δηλαδή κίνδυνος να μην σταθούμε αποτελεσματικοί.
Μένει βέβαια ανοιχτό ένα θέμα - με το οποίο συμφωνώ, το οποίο υπογραμμίσθηκε και από άλλους συναδέλφους και πρέπει επομένως να αποτελέσει κεντρικό σημείο της συνδιαλλαγής - το θέμα των νησιών, των εξόχως απομακρυσμένων περιφερειών: το θέμα, με άλλα λόγια, εκείνων των καταστάσεων όπου ακόμη και διαφορετικές διαστάσεις από αυτές που περιγράψαμε δεν μπορούν ωστόσο να θέσουν σε μειονεκτική θέση τους λιμένες που υπάρχουν στις διάφορες αυτές χώρες και περιοχές.
Κύριε Πρόεδρε, από τη γέννηση των διευρωπαϊκών δικτύων υποστηρίζω τις πλωτές οδούς και τις συνδέσεις της ναυσιπλοΐας, για αυτό δεν θα σας κάνει εντύπωση το ότι θα εκφράσω τώρα μια κάπως διαφορετική οπτική.
Όσον αφορά τον ανταγωνισμό, η αγορά είναι καθοριστική για την ανάπτυξη των θαλάσσιων λιμένων.
Σε αυτό συμφωνούμε όλοι και δεν θα πρέπει να αγγίξουμε αυτή τη βάση.
Για αυτό θέλω με έμφαση να παρακαλέσω - ακόμη κι αν ο Georg κάθεται δίπλα μου - να αναθεωρήσει το Κοινοβούλιο την απόφαση του περσινού Μαρτίου.
Το Κοινοβούλιο θέλει έναν ετήσιο όγκο διακίνησης εμπορευμάτων 1,5 εκατ. τόνων, είναι όμως ανόητο να μην εκμεταλλευόμαστε τη δυναμικότητα των λιμένων τουλάχιστον 1 εκατ. τόνων, ειδικά όταν υπάρχουν οι στρατηγικές προϋποθέσεις στο πλαίσιο των διευρωπαϊκών δικτύων.
Ας επιδείξουμε πραγματική εμπιστοσύνη στις δυνάμεις της αγοράς και ας δώσουμε μια ευκαιρία στα μικρά λιμάνια!
Θέλουμε να ενισχύσουμε τις ακτοπλοϊκές μεταφορές.
Για αυτόν τον σκοπό χρειαζόμαστε και τους μικρότερους λιμένες, οι οποίοι μπορούν να προσφέρουν πολύτιμες υπηρεσίες.
Αποτελούν σημεία διασύνδεσης, ίσως μικρά, αλλά σημαντικά.
Παρόλα αυτά, εμείς διαφωνούμε για μισό εκατομμύριο και θέλουμε να αποκλείσουμε τους μικρότερους λιμένες;
Τι θα σήμαινε ένας ελάχιστος όγκος διακίνησης φορτίου 1,5 εκατ. τόνων;
Θα οδηγούσε στον αποκλεισμό - σύμφωνα με τα χαρτιά μου - ίσως 30 λιμένων στην Ευρώπη και θα έπληττε κυρίως περιφερειακές περιοχές ή παράκτιες περιοχές με διαρθρωτική υστέρηση.
Δεν μπορεί να επιδιώκουμε κάτι τέτοιο.
Οι επενδύσεις στο διευρωπαϊκό δίκτυο μεταφορών μπορούν να έχουν νόημα μόνον εάν δημιουργήσουμε πραγματικά δίκτυα με ευρεία κάλυψη, από την οποία θα ωφελούνται όλοι οι πολίτες της Ένωσης.
Μια στρατηγική ναυτιλίας με προσανατολισμό προς το μέλλον δεν θα πρέπει να αποκλείει, αλλά να περικλείει.
Ζητώ από τον εισηγητή και τους ομιλητές τη σώφρονα υποστήριξή τους.
.
Κύριε Πρόεδρε, θα ήθελα να ευχαριστήσω τον κ. Piecyk για το έργο του.
Το θέμα των λιμένων της εσωτερικής ναυσιπλοΐας και των τερματικών σταθμών διατροπικών μεταφορών είναι πολύ περίπλοκο και θα ήθελα να τονίσω την ευρεία συμφωνία που επετεύχθη.
Όλοι συμφωνούμε με το ότι το διευρωπαϊκό δίκτυο των μεταφορών θα πρέπει να είναι ένα δίκτυο διατροπικών μεταφορών.
Επίσης, όλοι πιστεύουμε πως συμφωνούμε ότι θα πρέπει να συμπεριλαμβάνει τα κύρια σημεία σύνδεσης και πιστεύω πως, επίσης, φρονούμε ότι οι ισχύουσες διατάξεις των διευρωπαϊκών δικτύων στους λιμένες δεν είναι ικανοποιητικές και ότι η ενίσχυση του ρόλου των λιμένων στο δίκτυο θα εξυπηρετήσει επίσης στην παγίωση των διευρωπαϊκών δικτύων.
Πιστεύω πως το Κοινοβούλιο και η Επιτροπή συμφωνούμε πλήρως ως προς το μεγαλύτερο μέρος των θεμάτων που θίγει η συζήτηση.
Συμφωνούμε ως προς το ότι η συμπερίληψη πάρα πολλών λιμένων στο δίκτυο μπορεί να επηρεάσει αυτήν τη διευρωπαϊκή έννοια και ότι συνεπώς θα πρέπει να συμπεριληφθούν λιμένες εσωτερικής ναυσιπλοΐας μεγαλύτερης στρατηγικής σημασίας.
Πιστεύω επίσης ότι το Κοινοβούλιο και η Επιτροπή συμφωνούμε ως προς το ότι οι εσωτερικοί τερματικοί σταθμοί αποτελούν σημαντικό τμήμα του δικτύου και διαδραματίζουν θεμελιώδη ρόλο σε αυτήν τη διαδικασία.
Σήμερα, δεν γίνεται λόγος για οικονομικές ενισχύσεις, αλλά θα ήθελα σε αυτό το σημείο να αναφέρω ότι πιστεύουμε πως θα πρέπει να γίνει ορθή χρήση αυτής της οικονομικής ενίσχυσης και να μην διατεθεί σε έργα υπερδομών που στο τέλος μπορεί να καταλήξουν να έχουν αρνητικές επιπτώσεις στον ανταγωνισμό.
Ωστόσο, υπάρχουν κάποια σημεία στην εξέλιξη των οποίων θα αντιμετωπισθούν δυσκολίες, διότι, παρόλο που το Κοινοβούλιο και η Επιτροπή μπορούν να προχωρήσουν περαιτέρω, δεν θα πρέπει να ξεχνάμε τον ρόλο του Συμβουλίου στη διαδικασία λήψης αποφάσεων.
Θα κάνω κάποια σχόλια σχετικά με τις σημαντικότερες τροπολογίες.
Τροπολογία 4: αύξηση του κατωφλίου για τους εσωτερικούς λιμένες από 300 000 σε 500 000 τόνους.
Πρόκειται για μια πρόταση πλήρως αποδεκτή από την Επιτροπή.
Η έκθεση του κυρίου Piecyk εισάγει την αιτιολόγηση αυτής της ιδέας ακριβώς για να μην υπάρχει υπερβολικός αριθμός εγκαταστάσεων που τελικά θα τυγχάνουν μεταχείρισης διευρωπαϊκών δικτύων.
Το ιδανικό για την Επιτροπή θα ήταν να συμπεριληφθούν μόνον οι λιμένες που, πέραν της τήρησης αυτών των ορίων, διαθέτουν εγκαταστάσεις μεταφόρτωσης.
Πιστεύουμε πως αυτή η άποψη δεν είναι αποδεκτή από το Συμβούλιο, ωστόσο φρονούμε ότι η ποσότητα καθεαυτή δεν επαρκεί.
Πιστεύουμε ότι θα πρέπει να εισαχθεί ένα ποσοτικό και όχι ποιοτικό στοιχείο.
Θαλάσσιοι λιμένες: τροπολογίες 5, 9 και 10.
Και εμείς επίσης θα μπορούσαμε να αποδεχτούμε την ιδέα της αύξησης του κατωφλίου των 1 500 000 τόνων ή των 200 000 επιβατών, και θα μπορούσαμε επίσης να συμφωνήσουμε με την κατάργηση των κατηγοριών στην οποία προέβη το Συμβούλιο.
Πρόκειται για ένα σημείο που αναμφίβολα θα αποτελέσει θέμα μεταγενέστερης συζήτησης από το Συμβούλιο.
Οι τροπολογίες 6 και 7 επανεισάγουν τον χάρτη εσωτερικών τερματικών σταθμών και είναι αποδεκτές από την Επιτροπή.
Παρότι θεωρούμε ότι το σημαντικότερο πρόβλημα είναι να τονίσουμε ότι οι εσωτερικοί τερματικοί σταθμοί αποτελούν αναπόσπαστο τμήμα του δικτύου, κατά τη γνώμη μας το πρόβλημα του αν εμφανίζονται ή όχι σε κάποιο χάρτη στερείται σημασίας.
Κατά τη γνώμη μας αυτό είναι ένα πρόβλημα δευτερεύουσας σημασίας.
Δεν χωρά αμφιβολία πως το σημαντικό είναι να αποτελέσουν μέρος του δικτύου.
Πιστεύουμε πως μια ενδιάμεση λύση θα ήταν να εγκαταλείψουμε την ιδέα του χάρτη των τερματικών σταθμών διατροπικών μεταφορών και να χαράξουμε με μεγαλύτερη ακρίβεια και περισσότερο συγκεκριμένα, αν θέλετε, τις κατευθυντήριες γραμμές τονίζοντας ότι οι τερματικοί σταθμοί διατροπικών μεταφορών αποτελούν τμήμα του δικτύου χωρίς να εισέλθουμε σε συζήτηση σχετικά με το χάρτη, κάτι που θα δημιουργούσε περισσότερες δυσκολίες.
Σχετικά με το πρόβλημα των υπερδομών που δεν συμπεριλαμβάνονται στην κοινοτική χρηματοδότηση στις τροπολογίες 8 και 10, θα ήθελα να πω πως η Επιτροπή μπορεί επίσης να υποστηρίξει τις συγκεκριμένες τροπολογίες και είναι αλήθεια ότι ωστόσο πιστεύουμε ότι πρόκειται για συζήτηση που παρουσιάζει κάποιες δυσκολίες.
Υποστηρίζουμε τον στόχο των τροπολογιών, αλλά δεν μπορούμε να υποστηρίξουμε τη διατύπωσή τους.
Αφενός, γιατί πιστεύουμε ότι είναι απρόσφορο να μιλάμε για χρηματοδότηση σε αυτές τις κατευθυντήριες γραμμές, και αφετέρου, γιατί θεωρούμε πως δεν είναι απαραίτητη αυτή η αναφορά.
Το σίγουρο είναι ότι τα είδη των έργων στα οποία αναφέρεται το Κοινοβούλιο όταν κάνει λόγο για υποδομές δεν περιλαμβάνονται στα έργα κοινού συμφέροντος, και κατά συνέπεια δεν χρηματοδοτούνται.
Συνεπώς, πρόκειται για μια συζήτηση που μέχρις ενός σημείου δεν είναι απαραίτητη.
Ένα σχόλιο σχετικά με την τροπολογία 15.
Η εν λόγω τροπολογία είναι αποδεκτή από την Επιτροπή ως προς τον στόχο.
Πιστεύουμε πως η ιδέα είναι ορθή, παρότι πιστεύουμε ότι και εδώ η διατύπωσή της θα πρέπει να αναλυθεί με μεγαλύτερη προσοχή προκειμένου να αποφευχθούν τα προβλήματα.
Τέλος, όσον αφορά τις κοινοτικές δαπάνες και τις κρατικές ενισχύσεις καθώς και το θέμα που αφορά τις αρμοδιότητες, πιστεύουμε ότι είναι επίσης σημαντικό, ότι θα ήταν καλό να το συζητήσουμε στο μέλλον και από αυτήν την άποψη πιστεύουμε πως θα πρέπει να εργαστούμε ούτως ώστε να καταλήξουμε σε λύση γι' αυτό και τα υπόλοιπα προβλήματα λαμβάνοντας υπόψη τα συμφέροντα όλων των εμπλεκόμενων μερών, και πιστεύουμε ότι είναι δυνατόν να επιτευχθεί επί τη βάσει του εξαιρετικού έργου που διεξήγαγε το Κοινοβούλιο.
Σας ευχαριστώ κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.30.
Εθνικές και διεθνείς οδικές μεταφορές
Η ημερήσια διάταξη προβλέπει την έκθεση του κ. Χατζηδάκη (A5-0231/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 96/53/ΕΚ του Συμβουλίου σχετικά με τον καθορισμό, για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές [COM(2000) 137 - C5-0164/2000 - 2000/0060(COD)].
.
Κύριε Πρόεδρε, κύριε Επίτροπε, πρόκειται για ένα εξαιρετικά τεχνικό θέμα, με πτυχές όμως που αφορούν την καθημερινή ζωή του ευρωπαίου πολίτη και την ίδια την ενιαία αγορά.
Όπως έχει σήμερα η κατάσταση, τα νόμιμα όρια για το ανώτατο επιτρεπόμενο μήκος των επιβατηγών οχημάτων είναι πολύ διαφορετικά στα κράτη μέλη της Ευρωπαϊκής Ένωσης.
Σε 7 χώρες το όριο είναι 12 μέτρα, σε μία χώρα είναι 13,7 μέτρα, σε 2 άλλες το όριο είναι 14,5 μέτρα και σε 5 άλλες 15 μέτρα.
Το νόμιμο αυτό όριο δεν έχει ρητώς εναρμονισθεί σε ευρωπαϊκό επίπεδο, καθώς δεν περιελήφθη στην οδηγία 96/53.
Μέχρι σήμερα μόνο λεωφορεία 12 μέτρων μπορούν να κυκλοφορούν ελεύθερα σε όλη την επικράτεια της Ευρωπαϊκής Ένωσης.
Με αίτημα του Συμβουλίου Υπουργών, η Επιτροπή επεξεργάστηκε πρόταση για να περιληφθούν τα επιβατηγά οχήματα στην οδηγία 96/53, προκειμένου όχι μόνο να εναρμονισθεί το μήκος των άκαμπτων λεωφορείων, αλλά επίσης να διευκρινισθεί περισσότερο η κατάσταση όσον αφορά τα προσθαφαιρούμενα εξαρτήματα στα λεωφορεία και τα ρυμουλκούμενα.
Οι εργασίες αυτές οδήγησαν στη παρούσα πρόταση.
Πρέπει να ξέρουμε ότι, ακόμη και στις χώρες όπου επιτρέπονται επισήμως τα λεωφορεία μήκους 15 μέτρων, στην πράξη δεν τους επιτρέπεται η είσοδος ή αποστέλλονται πίσω στα σύνορα.
Υπό την έννοια αυτή, μπορούμε να ισχυρισθούμε ότι η παρούσα πρόταση προσπαθεί να λύσει το πρόβλημα, θεσπίζοντας κανόνες ενιαίας αγοράς για όλη την Ευρωπαϊκή Ένωση.
Είναι προφανές ότι υπάρχουν εμπορικοί λόγοι που υπαγορεύουν το μήκος των λεωφορείων.
Ένα λεωφορείο 15 μέτρων μπορεί να χωρέσει περίπου 67 επιβάτες, δηλαδή 16 περισσότερους απ' ό,τι ένα λεωφορείο 12 μέτρων.
Προφανώς λόγοι ανταγωνισμού στρέφουν ορισμένους μεταφορείς προς τα μακρύτερα λεωφορεία.
Σε περιπτώσεις κατά τις οποίες το λεωφορείο κυκλοφορεί γεμάτο είναι προτιμότερο, και για περιβαλλοντικούς λόγους, να χρησιμοποιούνται μεγαλύτερα λεωφορεία.
Τέλος, με την παρούσα πρόταση διευκρινίζεται η κατάσταση σε ό,τι αφορά τα προσθαφαιρούμενα εξαρτήματα στα λεωφορεία, κυρίως τα κουτιά των σκι, τα οποία θα πρέπει να συμπεριληφθούν στο συνολικό επιτρεπόμενο μήκος.
Προσωπικά είμαι σύμφωνος με τους υποχρεωτικούς τρεις άξονες στα λεωφορεία με μήκος άνω των 12 μέτρων, τα οποία είναι πιθανόν να υπερβούν το ανώτατο επιτρεπόμενο βάρος ανά άξονα.
Με τους τρεις άξονες εξασφαλίζουμε καλύτερες συνθήκες κυκλοφορίας και λιγότερη επιβάρυνση των δρόμων.
Ικανοποιητικά είναι και τα άλλα προτεινόμενα μέτρα, όπως το να ισοδυναμεί το ανώτατο μήκος του λεωφορείου μαζί με το ρυμουλκούμενο με το μήκος φορτηγού συν το ρυμουλκούμενο.
Το σύνολο όλων αυτών είναι 18,75 μέτρα κατ' ανώτατο όριο.
Ας σημειωθεί ότι από 1/1/2000 αυξήθηκε το ανώτατο πλάτος των λεωφορείων από 2,5 σε 2,55 μέτρα.
Οι προσαρμογές του ανωτάτου μήκους των ακάμπτων λεωφορείων θα οδηγήσουν κατά πάσα πιθανότητα στην απαίτηση για ανάλογη μεταβολή της νομοθεσίας σχετικά με τα άκαμπτα φορτηγά που έχουν σχεδιασθεί για εμπορευματικές μεταφορές, καίτοι είναι επίσης πιθανό να μην προκύπτει υπερβολικά μεγάλη ζήτηση για τέτοιου είδους οχήματα.
Βασικά κριτήρια για την εξασφάλιση της ικανότητας ελιγμών των λεωφορείων είναι ο ομόκεντρος κύκλος και ο πρόβολος (outswing).
Τα κριτήρια αυτά ορίζονται στην οδηγία 92/27 σχετικά με τις μάζες και τις διαστάσεις ορισμένων κατηγοριών οχημάτων με κινητήρα και των ρυμουλκών τους.
Μολονότι η οδηγία αυτή επιτρέπει παρεκκλίσεις από τα κράτη μέλη, έχει σημασία να τηρούνται τα κριτήρια αυτά σε ευρωπαϊκό επίπεδο και να ισχύουν επίσης και για τα μεγαλύτερου μήκους άκαμπτα λεωφορεία, όπως προτείνει η παρούσα οδηγία.
Ο λόγος είναι ότι τα λεωφορεία, τόσο τα αστικά όσο και τα πούλμαν, κυκλοφορούν συχνά σε στενούς δρόμους στα κέντρα των πόλεων κατά τη διάρκεια των ωρών αιχμής, όταν στο δρόμο κυκλοφορούν επίσης πολλά άλλα αυτοκίνητα, μοτοσικλέτες, ποδήλατα και πεζοί.
Σε περίπτωση που υφίσταται πρόβλημα κυκλοφορίας για τα λεωφορεία μήκους 15 μέτρων σε ορισμένους τόπους, ιστορικά κέντρα, στενούς δρόμους κλπ., οι τοπικές ή εθνικές αρχές θα πρέπει να σηματοδοτούν τους περιορισμούς που επιβάλλονται και νομίζω ότι αυτό αποτελεί μια σωστή ρύθμιση.
Θέλω να αναφερθώ στις τρεις τροπολογίες που εγκρίθηκαν από την επιτροπή μας.
Η πρώτη προβλέπει μεταβατική περίοδο εντός της οποίας επιτρέπεται για τις εσωτερικές μεταφορές η χρησιμοποίηση λεωφορείων που έχουν ήδη εγκριθεί, τα οποία όμως δεν ικανοποιούν τις νέες απαιτήσεις της οδηγίας.
Εάν η περίοδος αυτή έληγε την 31η Δεκεμβρίου του 2009, το διάστημα θα ήταν εξαιρετικά σύντομο, δεδομένου ότι με τον τρόπο αυτό θα περιοριζόταν σημαντικά η διάρκεια κυκλοφορίας των ήδη ταξινομημένων λεωφορείων μήκους άνω των 12 μέτρων.
Αυτό θα δημιουργούσε απαράδεκτα οικονομικά μειονεκτήματα για επιχειρήσεις οι οποίες καλή τη πίστει έχουν εγκρίνει ή θέσει σε κυκλοφορία οχήματα πριν από την έναρξη ισχύος της εν λόγω οδηγίας.
Η δεύτερη τροπολογία θεωρεί ότι πρέπει να αναφέρεται σαφώς ότι πρόκειται για άκαμπτα και όχι για αρθρωτά λεωφορεία.
Εάν αυξηθεί το ανώτατο μήκος διαξονικών λεωφορείων, πρέπει να παρέχεται η δυνατότητα να προσαρτώνται τα προσθαφαιρούμενα εξαρτήματα, όπως τα κουτιά των σκι, σε λεωφορεία μήκους 12 μέτρων.
Αυτή η αύξηση του μήκους δημιουργεί εξάλλου μια πρόκληση για τους κατασκευαστές λεωφορείων να μειώσουν το βάρος των οχημάτων, αναζητώντας εναλλακτικές λύσεις όσον αφορά τα χρησιμοποιούμενα υλικά και τον εξοπλισμό των λεωφορείων, έτσι ώστε τα λεωφορεία που θα έχουν μήκος άνω των 12 μέτρων, πολύ μικρότερο όμως των 15 μέτρων, να μπορούν να κατασκευάζονται και να ταξινομούνται και ως διαξονικά οχήματα.
Υπάρχει επίσης η τρίτη τροπολογία, που αναφέρεται στα προσθαφαιρούμενα εξαρτήματα, όπως τα κουτιά των σκι, και στη δυνατότητα του λεωφορείου να στρίβει.
Ορίζει άλλα κριτήρια από την οδηγία διότι θεωρεί ότι αν εφαρμοσθεί η πρόταση που υπέβαλε η ομάδα εργασίας για τις μεταφορές στην τροποποίηση της οδηγίας 96/53 όσον αφορά τις μεθόδους μέτρησης και τις οριακές τιμές του προβόλου, το μέγιστο μήκος λεωφορείων θα οριζόταν σε 14,6 μέτρα.
Τούτο ευρίσκεται σε αντίθεση με το μήκος των λεωφορείων, τουλάχιστον τριών αξόνων, που ορίζεται στο άρθρο 1 της οδηγίας.
Θα είναι μικρότερα τα λεωφορεία κατά 40 εκατοστά.
Τώρα, όσον αφορά τις τροπολογίες που έχουν κατατεθεί, δεν μπορώ να συμφωνήσω με την τροπολογία 4 των Φιλελευθέρων διότι, όπως είπα και στην Επιτροπή, δεν συνάδει με το πνεύμα της οδηγίας.
Σχετικά με την τροπολογία 6 που έχουν καταθέσει οι Σοσιαλιστές, μπορώ να δώσω από τώρα την συγκατάθεσή μου.
Όσον αφορά τις δύο άλλες τροπολογίες των Σοσιαλιστών, την 5 και 7, που ζητούν μεταβατικές διατάξεις που φθάνουν και τα δύο χρόνια, μου φαίνεται υπερβολική η μεταβατική περίοδος.
Θα ή θελα διευκρινίσεις από τους Σοσιαλιστές και από την Επιτροπή προκειμένου να τοποθετηθώ, αλλά τα δύο χρόνια μεταβατική περίοδος μου φαίνονται πολλά.
Θα μπορούσα να συζητήσω ίσως μικρότερο χρονικό διάστημα εάν και η Επιτροπή βεβαίως συμφωνεί.
Κύριε Πρόεδρε, αξιότιμε κύριε Επίτροπε, επιτρέψτε μου να ξεκινήσω ευχαριστώντας τον κλάδο των κατασκευαστών λεωφορείων, τους επιχειρηματίες και τους οδηγούς.
Στο θέμα της ασφάλειας των μεταφορών και της φιλικότητας προς το περιβάλλον είναι άψογοι.
Η Ευρωπαϊκή Επιτροπή είχε δημοσιεύσει ήδη προ δυόμισι ετών μια έκθεση για τη χρησιμοποίηση αστικών λεωφορείων και πούλμαν μήκους 15 μέτρων, στην οποία δεν καταδείκνυε μόνο τις στρεβλώσεις του ανταγωνισμού μεταξύ των μεταφορικών επιχειρήσεων διαφόρων κρατών μελών, αλλά παρείχε ευτυχώς και προοπτικές για περισσότερη ασφάλεια και μεγαλύτερη άνεση.
Σήμερα μιλάμε επιτέλους για μια ανάλογη οδηγία, την οποία μνημονεύω από τότε σχεδόν κάθε μήνα.
Ιδιαίτερα ενόψει της υφιστάμενης όξυνσης των στρεβλώσεων του ανταγωνισμού λόγω των μονομερών αποφάσεων ορισμένων κρατών μελών στον τομέα της ενέργειας, πράγμα το οποίο κλόνισε την εμπιστοσύνη πολλών πολιτών στην Ευρώπη, υπάρχει επείγουσα ανάγκη να δοθούν κάποια θετικά δείγματα.
Ας δώσουμε σήμερα μερικά τέτοια θετικά δείγματα: πρώτον, μέσω της εναρμόνισης του επιτρεπόμενου ανώτατου μήκους άκαμπτων λεωφορείων και των ρυμουλκών τους.
Δεύτερον, μέσω της αποσαφήνισης της κατάστασης αναφορικά με τα προσθαφαιρούμενα εξαρτήματα όπως ρυμουλκούμενα αποσκευών και κουτιά των σκι και τρίτον, μέσω της προσαρμογής των κανόνων ελέγχου για τους ελιγμούς στην επιστημονική και τεχνολογική πρόοδο και επομένως στην επίκαιρη έκδοση του κανονισμού ECE που έχει δοκιμαστεί στην πράξη από το 1996.
Πέραν τούτου, εμπίπτει στο πλαίσιο της επικουρικότητας η χορήγηση ενός μακρού μεταβατικού διαστήματος - μέχρι το 2015 - εντός του οποίου θα τεθούν εκτός κυκλοφορίας στις εθνικές μεταφορές λεωφορεία, τα οποία σήμερα είναι μεν επιτρεπόμενα, αλλά δεν πληρούν τις νέες απαιτήσεις αυτής της οδηγίας.
Βεβαίως εναπόκειται στις τοπικές και περιφερειακές αρχές να απαγορεύουν την κυκλοφορία λεωφορείων μήκους 15 μέτρων σε προβληματικά από κυκλοφοριακής άποψης σημεία, όπως στενούς δρόμους σε ιστορικά κέντρα πόλεων.
Πέραν αυτών δε χρειαζόμαστε όμως άλλους εθνικούς φραγμούς στην αγορά.
Ευχαριστώ και συγχαίρω τον εισηγητή, και ζητώ να γίνουν δεκτές οι τροπολογίες αριθ.
1, 2, 3 και 6.
Κύριε Πρόεδρε, εκφράζω τη μεγάλη μου ικανοποίηση για την παρούσα πρόταση, διότι ολοκληρώνει μια προηγούμενη οδηγία, συμβάλλει στην αποφυγή του αθέμιτου ανταγωνισμού και λαμβάνει υπόψη πολλά θέματα ασφάλειας.
Εντούτοις, ανησυχούμε επειδή θα προτιμούσαμε να σημειώναμε πρόοδο όσον αφορά πιο φιλικές προς το περιβάλλον μορφές μεταφορών, όπως οι σιδηρόδρομοι, παρά να συνεχίσουμε να αυξάνουμε την κυκλοφοριακή ικανότητα των δρόμων.
Όσον αφορά τις τροπολογίες, στηρίζουμε τις μεταβατικές περιόδους για τα λεωφορεία που ήδη κυκλοφορούν, ήτοι την τροπολογία αριθ.
1, και για χάρη της βιομηχανίας, ώστε να επιτραπεί στη βιομηχανία να συμμορφωθεί με τους νέους όρους.
Θα έλεγα στον κ. Χατζηδάκη ότι οι 24 μήνες για τη βιομηχανία είναι μικρότερο διάστημα από αυτό που καθορίστηκε στην αρχική οδηγία του 1996, όταν η μεταβατική περίοδος ήταν τετραετής.
Αυτή τη φορά, η βιομηχανία ικανοποιείται με δύο χρόνια.
Δεν είναι απαραίτητο να εξαντλήσουν το χρονικό διάστημα, αλλά προβλέπεται σε περίπτωση που χρειαστούν τόσο καιρό.
Εξάλλου, είμαστε υπέρ της πρότασης να διατηρηθούν στις δημόσιες μεταφορές τα διαξονικά λεωφορεία που έχουν μήκος άνω των 12 μέτρων, πολύ μικρότερο όμως των 15 μέτρων, δεδομένου ότι κατά τη γνώμη μας αυτό δεν δημιουργεί προβλήματα ασφάλειας.
Τέλος, στηρίζουμε ένθερμα τη θέση της Επιτροπής στο άρθρο 1.3β, που αντιστοιχεί στο Παράρτημα 1.1, 1.4 και 1.5 της οδηγίας του 1996.
Πιστεύουμε ότι παρέχει τις καλύτερες εγγυήσεις για την ασφάλεια.
Η Ομάδα του ΕΣΚ δεν στηρίζει την τροπολογία αριθ.
3, καθώς το προτεινόμενο νέο κείμενο δεν διασφαλίζει τη σωστή ικανότητα ελιγμών και κατά συνέπεια δεν πληροί τις αποδεκτές απαιτήσεις ασφάλειας.
Πρόεδρε, κύριε Επίτροπε, η οδηγία που εξετάζουμε αποσκοπεί μελλοντικά στην ελεύθερη διακίνηση των λεωφορείων μέσω των διαφόρων χωρών της Ευρωπαϊκής Ένωσης.
Πρόκειται για έναν καλό στόχο ο οποίος υποστηρίζεται και από την πολιτική μου ομάδα.
Η πολιτική ομάδα των Φιλελευθέρων επιδοκιμάζει την αρχή σύμφωνα με την οποία τώρα πλέον θα επιτρέπεται σε όλα τα κράτη μέλη η κυκλοφορία μακρύτερων λεωφορείων που θα μπορούν να έχουν μέγιστο μήκος 15 μέτρα και επιπλέον θα καλύπτουν τις ίδιες προδιαγραφές όσον αφορά την ασφάλεια και το βάρος.
Για την ελεύθερη κυκλοφορία εμπορευμάτων και υπηρεσιών πρέπει να εναρμονιστούν τα θέματα αυτά και στον τομέα των μεταφορών και οι επιχειρήσεις θα πρέπει να μπορούν να υπολογίζουν σε συγκρίσιμες συνθήκες ανταγωνισμού.
Η δυνατότητα που προσφέρει η οδηγία αυτή για την κυκλοφορία μακρύτερων λεωφορείων σε διεθνείς γραμμές προάγει, κατά τη γνώμη μας, την αποτελεσματικότητα.
Επιπλέον, προσφέρει και οφέλη.
Η μεγάλη μεταφορική ικανότητα καθιστά αποτελεσματικότερες τις μεταφορές από λειτουργική άποψη και αυτό σημαίνει ότι θα επωφελείται τόσο ο μεταφορέας, όσο και ο καταναλωτής.
Επίσης, τα μακρύτερα λεωφορεία επιτρέπουν την αποτελεσματικότερη χρήση του οδικού δικτύου, κατάσταση η οποία ωφελεί το περιβάλλον.
Παρόλα αυτά, η πολιτική μου ομάδα έχει ορισμένες επιφυλάξεις έναντι της πρότασης και ιδιαιτέρως όσον αφορά το άρθρο 1 παράγραφος 3α).
Οι ρυθμίσεις μπορεί να είναι υπερβολικές και αυτό συμβαίνει κατά τη γνώμη μας με την υποχρέωση όλα τα λεωφορεία που είναι μακρύτερα από 12 μέτρα να είναι τριαξονικά, ανεξάρτητα από τη χρήση τους.
Είμαστε της άποψης ότι αυτό παραβιάζει την ελευθερία του κατασκευαστή, ο οποίος πρέπει να μπορεί, σε συμφωνία με τον πελάτη του, να καθορίζει πόσοι άξονες χρειάζονται για να καλυφθούν οι προδιαγραφές που ισχύουν για την ασφάλεια και το βάρος, δεδομένου ότι δεν μεταφέρουν όλα τα λεωφορεία και τουριστικά οχήματα το ίδιο βάρος - σκεφτείτε για παράδειγμα τα πούλμαν VIP.
Αυτό σημαίνει στην πράξη ότι τα έξοδα εκμετάλλευσης δεν πρέπει να αυξηθούν χωρίς λόγο με την υποχρεωτική κατασκευή τρίτου άξονα, χωρίς αυτός να είναι απολύτως απαραίτητος.
Στη συνεδρίαση της κοινοβουλευτικής επιτροπής προέκυψε ότι πολλοί συνάδελφοι συμφωνούν με την άποψή μου και αυτός είναι και ο λόγος για τον οποίο κατέθεσα για άλλη μία φορά την τροπολογία εξ ονόματος της πολιτικής μου ομάδας.
Κύριε Πρόεδρε, ο εισηγητής προσάρμοσε την οδηγία και την εναρμόνισε περισσότερο με την πράξη.
Γι' αυτό και θα ήθελα να τον συγχαρώ.
Κύριε Πρόεδρε, κύριε Επίτροπε, μιλάμε για τα λεωφορεία και για το γεγονός ότι σε ορισμένες χώρες της Ευρώπης εφαρμόζονται διάφορες πρακτικές που επιτρέπουν την κυκλοφορία λεωφορείων μήκους από 12 έως και 15 μέτρα.
Θεωρώ ότι θα ήταν σκόπιμο να εναρμονιστούν τα πρότυπα αυτά, στο μέτρο του δυνατού.
Ειπώθηκαν ορισμένα ενδιαφέροντα πράγματα σχετικά με τις συνέπειες που μπορεί να έχει αυτό, για παράδειγμα, όσον αφορά την αποτελεσματικότητα, την ασφάλεια, το περιβάλλον.
Εδώ υπάρχουν μερικά προβλήματα.
Πρόκειται βεβαίως για ορισμένα είδη μεταφορών και στην προκειμένη περίπτωση για τις οδικές μεταφορές για τις οποίες ισχύουν ορισμένα περιβαλλοντικά πρότυπα.
Έχω υπόψη μου τα ευρωπαϊκά πρότυπα τα οποία θα ισχύσουν για τα φορτηγά οχήματα, που θα μπορούσαν να έχουν ως αποτέλεσμα την τροποποίηση της απόδοσης από την άποψη του περιβάλλοντος, σε σύγκριση για παράδειγμα με τις σιδηροδρομικές μεταφορές.
Αυτό όμως δεν συμβαίνει πάντα.
Ας κοιτάξουμε τώρα την περίπτωση ενός λεωφορείου, ενός μεγαλύτερου λεωφορείου και του περιβάλλοντος.
Από τη μία πλευρά, όπως δήλωσε και η κ. Sanders-Ten Holte, οι μεταφορές μπορεί να γίνουν φθηνότερες και πιο αποτελεσματικές, έτσι ώστε να υπάρχει δυνατότητα να αυξηθεί η κερδοφορία των μικρών επιχειρήσεων κλπ.
Από την άλλη πλευρά, οι τιμές μειώνονται, γεγονός το οποίο θα έχει αναμφισβήτητα ως αποτέλεσμα - και αυτό είναι σήμερα πασιφανές- τη μαζική χρήση των εξαιρετικά φθηνών λεωφορείων.
Με άλλα λόγια, με βάση τις ανάγκες του περιβάλλοντος και ορισμένα άλλα πράγματα, συμφωνώ με την αύξηση του μήκους ενός λεωφορείου, υπάρχουν όμως ορισμένες παρενέργειες οι οποίες δεν ρυθμίζονται και δεν μπορούν να ρυθμιστούν με την οδηγία αυτή.
Ωστόσο, εμείς θα θέλαμε να επιστήσουμε την προσοχή στο θέμα.
Συμφωνώ με την παρατήρηση ότι ο κλάδος χρειάζεται ορισμένα περιθώρια για να προσαρμοστεί.
Όπως είπε και η κ. Sanders-Ten Holte, η κατασκευή τριών αξόνων δεν είναι απαραίτητη, είναι όμως προτιμότερο να ψηφίσουμε μια καλή οδηγία.
Κύριε Πρόεδρε, κύριε Επίτροπε, θα ήθελα καταρχάς να συγχαρώ τον κ. Χατζηδάκη για την έκθεση του.
Οι ευρωπαϊκές διαστάσεις για τα λεωφορεία μπορεί να φαίνονται πολύ ασήμαντες, αλλά δεν είναι.
Ο στόχος μας, μια δυναμική ενιαία αγορά, μπορεί να πραγματοποιηθεί μόνο αν όλοι οι συμμετέχοντες τηρούν τους ίδιους κανόνες.
Ο ανταγωνισμός, που είναι ο κινητήρας της αληθινής ανάπτυξης, υπάρχει μόνο όταν οι εταιρείες λεωφορείων μπορούν να προσφέρουν τις υπηρεσίες και εκτός συνόρων.
Στην Φινλανδία, δεν υπάρχουν ακόμα ελληνικές εταιρείες, αλλά οι σκωτικές εταιρείες έχουν ήδη εδραιωθεί.
Αξίζει τον κόπο να κάνουμε οικονομίες.
Για να συνεχιστεί η θετική εξάπλωση του ανταγωνισμού, πρέπει να εναρμονιστούν τα πρότυπα των λεωφορείων.
Οι ομοιόμορφες διαστάσεις σημαίνουν επίσης οικονομίες για τους κατασκευαστές, πράγμα που έχει επιπτώσεις στην τιμή του εισιτηρίου και στο πορτοφόλι του πολίτη της Ευρωπαϊκής Ένωσης.
Η παρούσα οδηγία είναι ανεπαρκής, διότι οδηγεί σε ανομοιομορφία των λεωφορείων στα διάφορα κράτη μέλη και δυσχεραίνει επομένως την επεξεργασία προτύπων ασφαλείας.
Οι τραγικές ειδήσεις των τελευταίων ημερών από την Ελλάδα απαιτούν από εμάς αυστηρή στάση όσον αφορά την επεξεργασία και την τήρηση των κανόνων ασφαλείας.
Η Επιτροπή έχει δίκιο που προτείνει να επιτρέπονται τα λεωφορεία άνω των 15 μέτρων.
Όσο περισσότεροι επιβάτες υπάρχουν σε ένα λεωφορείο τόσο λιγότερο στοιχίζει το ταξίδι, χωρίς να μιλήσουμε για το κέφι, που αυξάνει εκθετικά όσο αυξάνει ο αριθμός των επιβατών.
Τα μακρύτερα λεωφορεία είναι προτιμότερα και για περιβαλλοντικούς λόγους.
Ευνοώντας τα μέσα μαζικής μεταφοράς, μειώνονται τα μποτιλιαρίσματα στις αστικές ζώνες, επειδή μερικά μισοάδεια αυτοκίνητα ιδιωτικής χρήσης χρειάζονται περισσότερο χώρο από ένα λεωφορείο εξήντα ατόμων.
Ο εισηγητής Χατζηδάκης έχει δίκιο όταν λέει ότι θα ήταν υπερβολικό να ορίσουμε τη λήξη της μεταβατικής περιόδου για τα λεωφορεία που εξυπηρετούν εσωτερικούς προορισμούς το 2009.
Η Ευρωπαϊκή Ένωση δεν θα κερδίσει οπαδούς, αν καταστρέψουμε πριν την ώρα τους λεωφορεία που είναι ακόμη σε καλή κατάσταση λειτουργίας.
Μαζί τους θα καταστρέψουμε και την εμπιστοσύνη που έχει ο επιχειρηματίας και ο πολίτης στην κοινή λογική των αρχών της Ευρωπαϊκής Ένωσης.
.
Κύριε Πρόεδρε, καταρχάς θα ήθελα να ευχαριστήσω τον κ. Χατζηδάκη για το εξαιρετικό του έργο σε αυτήν την πρόταση σχετικά με ένα εξαιρετικά τεχνικό θέμα.
Η Επιτροπή εκφράζει τη χαρά της για το ότι η έκθεση επισημαίνει την ανάγκη αναζήτησης ισορροπίας μεταξύ των εμπορικών πτυχών και αυτών που αφορούν τον ανταγωνισμό, ενώ εξασφαλίζεται αφενός η τεχνική πρόοδος και αφετέρου η ασφάλεια.
Οι στόχοι αυτοί αποτελούν και δικούς μας στόχους.
Ο στόχος του κειμένου της έκθεσης είναι σαφής, έχει ήδη σχολιαστεί εδώ, και είναι η θέσπιση ενός ενιαίου κανονισμού ως προς τις διαστάσεις των άκαμπτων λεωφορείων στις υπηρεσίες μεταφορών.
Οι ισχύουσες νομοθεσίες παρουσιάζουν διαφορές, και είναι εμφανής η ανάγκη για εναρμόνιση.
Για να κατανοήσετε καλά τον σχολιασμό που θα κάνω σχετικά με την αντίδραση της Επιτροπής στις διάφορες τροπολογίες, θα πρέπει να καταστεί σαφές ότι κατά την άποψή μας, η πρόταση έχει ως στόχο την έγκριση ενός ανώτατου επιτρεπόμενου μήκους των 15 μέτρων σε ολόκληρη την Ευρωπαϊκή Ένωση πάντα και εφόσον πληρούνται δύο κριτήρια: πρώτον, ότι υπάρχουν τριαξονικά λεωφορεία μεταξύ των 12 και 15 μέτρων, κάτι που είναι σημαντικό και που δημιούργησε κάποια θέματα προς συζήτηση και στο οποίο θα αναφερθώ αργότερα, και δεύτερον ότι τα λεωφορεία μπορούν να ελιχθούν, ήτοι να πληρούν τα κριτήρια ελιγμών που ορίζονται από την ισχύουσα κοινοτική νομοθεσία.
Ας μιλήσουμε για την πρώτη προϋπόθεση: τους τρεις άξονες.
Σύμφωνα με τη θέση της Επιτροπής, το πρόβλημα των τριών αξόνων είναι ουσιαστικής σημασίας προκειμένου να εξασφαλισθεί ότι πέρα από το μέγεθος των συγκεκριμένων λεωφορείων, το βάρος τους διανέμεται κατά τρόπο ομοιογενή και δεν δημιουργεί προβλήματα στους δρόμους.
Αυτό είναι το θεμελιώδες θέμα.
Μπορούμε να αντιληφθούμε ότι υφίσταται μια συζήτηση σχετικά με το αν όλα τα λεωφορεία είναι όμοια ή μη, αλλά πιστεύουμε ότι, σε τελική ανάλυση, η εκτενής συζήτηση σχετικά με ειδικές λύσεις θα ήταν ο χειρότερος τρόπος αντιμετώπισης.
Πιστεύουμε ότι οι τρεις άξονες για τα λεωφορεία το μήκος των οποίων υπερβαίνει τα δώδεκα μέτρα είναι ο καλύτερος τρόπος επίλυσης των προβλημάτων.
Αυτός είναι ο λόγος για τον οποίον η Επιτροπή θεωρεί απαράδεκτες τις τροπολογίες 2 και 4, οι οποίες αποσκοπούν στην εξάλειψη αυτής της προϋπόθεσης ορίζοντας ότι ο τρίτος άξονας θα είναι υποχρεωτικός μόνο στην περίπτωση λεωφορείων μήκους μεγαλύτερου των 13,5 μέτρων ή έως 15 μέτρων.
Θεωρούμε ότι αυτό θα είχε αρνητικές επιπτώσεις στις οδικές υποδομές, όπως έχουμε πει και ενωρίτερα.
Η δεύτερη προϋπόθεση της πρότασής μας είναι η επιτυχία σε συγκεκριμένη δοκιμή ελιγμών.
Ποια δοκιμή ελιγμών;
Μια δοκιμή ως προς την τήρηση των προϋποθέσεων που ορίζονται προς το παρόν στην Οδηγία 97/27 που συσχετίζει αυτήν τη δοκιμή με τους κανόνες κατασκευής.
Φρονούμε ότι αυτό αποτελεί σημείο κλειδί και αυτός είναι ο λόγος για τον οποίον η Επιτροπή αδυνατεί να αποδεχτεί την τρίτη τροπολογία εφόσον αυτή έχει ως στόχο τη θέσπιση διαφορετικών κανόνων ως προς τη δυνατότητα ελιγμών, κανόνων λιγότερο αυστηρών από τους ήδη υπάρχοντες.
Προφανώς θα καθίστατο ευκολότερη η τήρησή τους, ωστόσο θα δημιουργούσαν κινδύνους όσον αφορά την ασφάλεια τέτοιου είδους αυτοκίνητων οχημάτων.
Η Επιτροπή δεν αποδέχεται ούτε τις τροπολογίες 5 και 7.
Και οι δύο αποσκοπούν στη μεταγενέστερη θέση σε ισχύ της οδηγίας.
Είναι εμφανές ότι κάτι τέτοιο δημιουργεί πρακτικά προβλήματα διότι αν θέλουμε να επιταχύνουμε την οικοδόμηση της εσωτερικής αγοράς, οποιαδήποτε επιτάχυνση των διαδικασιών είναι θετική ενώ οι όποιες καθυστερήσεις θα προκαλέσουν μεγάλες δυσκολίες.
Η Επιτροπή επίσης αντιμετωπίζει δυσκολίες στην αποδοχή της έκτης τροπολογίας, διότι θεωρούμε ότι δεν διαθέτει επαρκή τεχνική τεκμηρίωση.
Ωστόσο, θεωρούμε λογικό να υπάρχει σχετικά με τα λεωφορεία που επιτρέπονται προς το παρόν και έχουν μήκος 15 μέτρα και δεν πληρούν τις προαναφερόμενες προϋποθέσεις, ήτοι τους τρεις άξονες και τη δυνατότητα ελιγμών, μεταβατική περίοδος μεγαλύτερη εκείνης που προβλεπόταν αρχικά.
Παλαιότερα είχε προταθεί μεταβατική περίοδος έως το 2009.
Η Επιτροπή φρονεί ότι ίσως αυτή η προθεσμία είναι υπερβολικά περιοριστική και θα μπορούσαμε να δεχτούμε μια παράταση αυτής της προθεσμίας στην Οδηγία έως το 2015.
Σας ευχαριστώ πολύ κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.30.
(Η συνεδρίαση λήγει στις 20.50)