# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Τον λόγο έχει ο κ. Evans.
Evans, Robert (PSE).
(EN) Κύριε Πρόεδρε, θα αναφερθώ σε ένα διαδικαστικό ζήτημα όσον αφορά τα άρθρα 148 και 135 του Κανονισμού σχετικά με τη διανομή των συνοπτικών πρακτικών και ειδικότερα τις ψηφοφορίες με ονομαστική κλήση.
Όλοι οι βουλευτές έλαβαν σήμερα το πρωί ένα φυλλάδιο 113 σελίδων με τα αποτελέσματα των ψηφοφοριών με ονομαστική κλήση.
Είμαι βέβαιος ότι αυτό ενδιαφέρει πολλούς βουλευτές και ότι θα βρεθούν κάποιοι που θα θέλουν να το διαβάσουν.
Αλλά για οικονομικούς και οικολογικούς λόγους, θα πρότεινα να εξετάσει το Κοινοβούλιο ξανά ή θα ζητούσα από τις υπηρεσίες του Κοινοβουλίου να επανεξετάσουν την ερμηνεία της λέξης "διανομή" .
Τα αποτελέσματα των ψηφοφοριών με ονομαστική κλήση θα μπορούσαν ίσως να διανεμηθούν μέσω Intranet ή να τεθούν στη διάθεση των βουλευτών που τα χρειάζονται, έτσι ώστε να αποφευχθεί η σπατάλη και η υπερβολή του να διανεμηθεί σε όλους ένα έγγραφο 113 σελίδων με τις ψηφοφορίες ονομαστικής κλήσης.
Αναρωτιέμαι αν θα μπορούσατε να ζητήσετε από τις υπηρεσίες να εξετάσουν ξανά αυτό το ζήτημα, κύριε Πρόεδρε.
Ευχαριστώ, κύριε Evans, για την παρατήρησή σας.
Θα διαβιβαστεί, όχι στις υπηρεσίες αλλά, σίγουρα, στο Προεδρείο.
Γιατί, εάν συνυπολογίζατε επιπλέον το οικονομικό κόστος καθεμίας από αυτές τις ψηφοφορίες για τον προϋπολογισμό του Κοινοβουλίου, τότε θα υπήρχε ένας ακόμα λόγος ανησυχίας.
Ενδιάμεση συμφωνία ΕΕ-Μεξικού
Η ημερήσια διάταξη προβλέπει τη συζήτηση της έκθεσης (A5-0066/2000) της κυρίας Ferrer, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου που αφορά τη θέση της Κοινότητας στο πλαίσιο του Μικτού Συμβουλίου Ευρωπαϊκής Κοινότητας - Μεξικού σχετικά με την εφαρμογή των άρθρων 3, 4, 5, 6 και 12 της Ενδιάμεσης Συμφωνίας για το εμπόριο και για ζητήματα σχετιζόμενα με το εμπόριο [5965/1/2000 - C5-0076/2000 - 2000/0024(CNS)].
Κύριε Πρόεδρε, κυρίες και κύριοι βουλευτές, κύριε Επίτροπε, η συζήτηση που εγκαινιάζω σχετικά με αυτό το τόσο ευρύ θέμα, το οποίο εσείς ο ίδιος μόλις ανακοινώσατε, αποτελεί το τελευταίο στάδιο ενός έργου που πραγματοποίησε το Κοινοβούλιο, σε στενή συνεργασία με την Επιτροπή, προκειμένου να ενισχύσει τις σχέσεις με το Μεξικό, βάσει των αρχών και των αξιών που αποτελούν το θεμέλιο του δημοκρατικού συστήματος.
Πράγματι, το Μάιο του 1999, το Κοινοβούλιο εξέδωσε τη σύμφωνη γνώμη του σχετικά με τη σύναψη μιας συμφωνίας οικονομικής σύνδεσης, πολιτικού συντονισμού και συνεργασίας, η οποία υπογράφηκε το 1997 μεταξύ της Ευρωπαϊκής Κοινότητας και των κρατών μελών της, από τη μία πλευρά, και του Μεξικού από την άλλη, και η οποία, μόλις επικυρωθεί από όλα τα κράτη μέλη, θα αντικαταστήσει τη συμφωνία συνεργασίας που υπογράφηκε το 1991 ανάμεσα στην Κοινότητα και το Μεξικό.
Η συμφωνία του 1997 συνοδευόταν από μια Ενδιάμεση Συμφωνία για το εμπόριο και για ζητήματα σχετιζόμενα με το εμπόριο, η οποία είχε προσωρινό χαρακτήρα, και επί της οποίας το Κοινοβούλιο εξέδωσε τη σύμφωνη γνώμη του το Μάιο του 1998· η εν λόγω συμφωνία αποσκοπούσε στο να καταστεί δυνατή η όσο το δυνατόν συντομότερη έναρξη των διαπραγματεύσεων για την απελευθέρωση των εμπορικών πτυχών του κοινοτικού ανταγωνισμού, οι οποίες περιλαμβάνονται στη Συνολική Συμφωνία, χωρίς να είναι απαραίτητη η αναμονή για την επικύρωση της συμφωνίας αυτής από τα 15 κράτη μέλη.
Καθώς αυτές οι διαπραγματεύσεις έχουν ολοκληρωθεί και το Συμβούλιο έχει εκφέρει τη γνώμη του σχετικά με το περιεχόμενό τους, το Κοινοβούλιο πρέπει τώρα να γνωμοδοτήσει σχετικά με τα αποτελέσματα των εν λόγω διαπραγματεύσεων, ανταποκρινόμενο στην επίσημη διαβούλευση με το Συμβούλιο.
Υπό αυτή την έννοια, θέλω να ευχαριστήσω την Επιτροπή, η οποία κατέστησε εφικτή αυτή τη διαβούλευση εκ μέρους του Συμβουλίου, σε ένα πλαίσιο συνεργασίας με το Κοινοβούλιο - η οποία με ικανοποιεί και ελπίζω να αποτελέσει προηγούμενο- , παρόλο που με λυπεί το γεγονός ότι δεν υιοθέτησε τη δέσμευση της προηγούμενης Επιτροπής να μας ενημερώνει για την πορεία των διαπραγματεύσεων, δεδομένης της σπουδαιότητας των προκείμενων ζητημάτων.
Όσον αφορά το ίδιο το θέμα της έκθεσής μου, το πρώτο που θα ήθελα να υπογραμμίσω είναι ότι, βρισκόμαστε ενώπιον μιας εκτελεστικής συμφωνίας με αποκλειστικά εμπορικό περιεχόμενο, αλλά και με μια πολιτική διάσταση, την οποία θα πρέπει επίσης να έχουμε υπόψη μας όταν θα εκδώσουμε τη γνωμοδότησή μας.
Αυτό αληθεύει στο βαθμό που η συμφωνία οικονομικής σύνδεσης, πολιτικού συντονισμού και συνεργασίας, στο πλαίσιο της οποίας πρέπει να εντάξουμε το κείμενο της έκθεσής μου, είναι μια συμφωνία που αποτελεί καρπό της επιθυμίας να προαχθεί ένα ακραιφνώς δημοκρατικό πολιτικό σύστημα που σέβεται τα ανθρώπινα, κοινωνικά και περιβαλλοντικά δικαιώματα και μια δικαιότερη κοινωνική ισορροπία, χάρη στη σημαντική οικονομική ανάπτυξη που θα προκαλέσει η απελευθέρωση των συναλλαγών.
Πράγματι, σύμφωνα με το άρθρο 1 της εν λόγω συμφωνίας, ο σεβασμός των δημοκρατικών αρχών και των ανθρωπίνων δικαιωμάτων, όπως αυτά νοούνται στην πιο προηγμένη τους μορφή, συνιστά ένα ουσιαστικό στοιχείο και το θεμέλιο στο οποίο βασίζεται η συμφωνία.
Με τη σειρά της, η ενσωμάτωση μιας ρήτρας εκπλήρωσης υποχρεώσεων, η οποία επιτρέπει την αναστολή ισχύος της συμφωνίας σε περίπτωση αθέτησης όσων ορίζει το άρθρο 1, εγγυάται επίσης τη δέσμευση των συμβαλλομένων μερών όσον αφορά τη δημοκρατία και το σεβασμό των θεμελιωδών δικαιωμάτων.
Από την άλλη πλευρά, θεσμοθετώντας μια συνεργασία μεταξύ της Ευρωπαϊκής Ένωσης και του Μεξικού, κυρίως όσον αφορά τα ανθρώπινα δικαιώματα, τα κοινωνικά ζητήματα και την καταπολέμηση της φτώχειας, δημιουργείται ένα μέσο, του οποίου η χρησιμότητα μπορεί να είναι μεγάλη για τη μείωση των κοινωνικών ανισοτήτων που εξακολουθούν να υπάρχουν στο Μεξικό και για τη βελτίωση των συνθηκών διαβίωσης των πιο μειονεκτικών στρωμάτων του πληθυσμού.
Δεύτερον, όσον αφορά το περιεχόμενο των διαπραγματεύσεων για την εφαρμογή των άρθρων 3, 4, 5, 6 και 12 της Ενδιάμεσης Συμφωνίας σχετικά με τις εμπορευματικές συναλλαγές, τις δημόσιες συμβάσεις, τον ανταγωνισμό, τον μηχανισμό διαβουλεύσεων για ζητήματα πνευματικής ιδιοκτησίας και επίλυσης διαφορών, πρέπει να τονίσουμε ότι η δέσμη μέτρων που συμφωνήθηκε αποτελεί μια καλή συμφωνία, αν και περιέχει κάποιες ασάφειες σχετικά με ορισμένους τομείς - αναφέρομαι συγκεκριμένα στον τομέα της κλωστοϋφαντουργίας, τον οποίο απασχολεί ιδιαιτέρως το θέμα των κανόνων καταγωγής-, της οποίας τα αποτελέσματα θα αποδειχθούν ευεργετικά τόσο για την Ευρωπαϊκή Ένωση όσο και για το Μεξικό.
Για την Ευρωπαϊκή Ένωση, επειδή η δημιουργία μιας Ζώνης Ελευθέρων Εμπορικών Συναλλαγών θα επιτρέψει στα κράτη μέλη να επανακτήσουν τη θέση που κατείχαν στις αγορές του Μεξικού, προτού τεθεί σε ισχύ η συμφωνία για τη Ζώνη Ελευθέρων Συναλλαγών της Βορείου Αμερικής (NAFTA), γεγονός το οποίο σημαίνει νέες δυνατότητες επέκτασης για τις ευρωπαϊκές εταιρείες· για το Μεξικό, επειδή θα του επιτρέψει να διαφοροποιήσει και να εξισορροπήσει τις εξωτερικές εμπορικές σχέσεις του, οι οποίες σήμερα εξαρτώνται κατά 80% από τους εταίρους του στη Ζώνη Ελευθέρων Συναλλαγών της Βορείου Αμερικής (NAFTA), και ταυτόχρονα να αυξήσει τον όγκο των εξαγωγών του στην Ευρωπαϊκή Ένωση, με την επακόλουθη ευνοϊκή επίπτωση που θα έχει η αύξηση αυτή στην οικονομία του Μεξικού.
Είναι βέβαιο ότι στη διάρκεια της μεταβατικής περιόδου, και για όσο διάστημα δεν πραγματοποιείται η πλήρης απελευθέρωση όλων των προϊόντων, η συμφωνία η οποία επιτεύχθηκε θα είναι πιο ευεργετική για το Μεξικό παρά για την Ευρωπαϊκή Ένωση, αυτή η δυσαναλογία όμως συναντάται επίσης ως προς τα επίπεδα ανάπτυξης και ανταγωνιστικότητας της οικονομίας της Ευρώπης σε σχέση με την οικονομία του Μεξικού.
Εντούτοις, πρέπει να αναγνωρίσουμε το γεγονός ότι, παρά τη δυσαναλογία αυτή, οι κοινοτικοί παραγωγοί θα βρίσκονται σε πολύ καλύτερη θέση από τη σημερινή για να ανταγωνιστούν την αγορά του Μεξικού.
Για όλους αυτούς τους λόγους, κυρίες και κύριοι βουλευτές, η Επιτροπή Βιομηχανίας, Εξωτερικού Εμπορίου, Έρευνας και Ενέργειας, με πολύ μεγάλη πλειοψηφία, συνιστά την υπερψήφιση της απόφασης του Συμβουλίου σχετικά με το αποτέλεσμα κάποιων διαπραγματεύσεων, για των οποίων τα οφέλη πρέπει να μεριμνήσουμε εμείς, ώστε να συμβάλουν πραγματικά στην προώθηση ενός περισσότερο δημοκρατικού πολιτικού συστήματος, που θα σέβεται τα ανθρώπινα δικαιώματα και θα είναι σύμφωνο με την κοινωνική δικαιοσύνη.
Κύριε Πρόεδρε, θα αναφερθώ σε ένα συγκεκριμένο θέμα για να καταδείξω τον κίνδυνο να καταστεί το θέμα αυτό σοβαρότατο πρόβλημα για την ευρωπαϊκή οικονομία και την κοινωνία.
Αναφέρομαι στον ευρωπαϊκό κανόνα καταγωγής για τα παπούτσια, ο οποίος εισήχθη με την συμφωνία ανάμεσα στο Μεξικό και την Ευρωπαϊκή Ένωση.
Υπάρχει δεδομένη συμφωνία να τηρείται μεταξύ της Επιτροπής και της βιομηχανίας υποδημάτων ο ευρωπαϊκός κανόνας καταγωγής και τούτο χάριν της βελτιώσεως της ανταγωνιστικότητας της συγκεκριμένης βιομηχανίας σε παγκόσμιο επίπεδο.
Δυστυχώς, στη συμφωνία με το Μεξικό έγινε το αντίθετο.
Τηρείται άλλος κανόνας καταγωγής: ο κανόνας του Μεξικού.
Αυτό, εξ ορισμού, αποβαίνει σε βάρος της ευρωπαϊκής υποδηματοβιομηχανίας η οποία, με τον τρόπο αυτό, καταδικάζεται να υποστεί ζημίες στον τομέα των εξαγωγών της προς το Μεξικό.
Ως εκ τούτου, υπάρχει ποσόστωση εξαγωγής 865.000 ζευγών υποδημάτων από την Ευρωπαϊκή Ένωση στο Μεξικό.
Δηλαδή, για ένα πληθυσμό 90 εκατομμυρίων Μεξικάνων, εκείνο που καταφέραμε να κάνουμε είναι να εξαγάγουμε ένα ζευγάρι ευρωπαϊκών παπουτσιών ανά 100 κατοίκους στο Μεξικό.
Αυτό ας μη θεωρηθεί τεράστια επιτυχία.
Κάθε άλλο θα έλεγα.
Θα ήθελα να εκφράσω τη λύπη αυτών των μικρομεσαίων επιχειρήσεων που ασχολούνται με το παπούτσι στην Ευρωπαϊκή Ένωση, λέγοντας ότι το πρόβλημα δεν λύνεται με το να ισχυριζόμαστε ότι υπάρχει μια εξαίρεση στη συμφωνία.
Διότι η συγκεκριμένη εξαίρεση στον κανόνα καταγωγής αφορά 15.000 μικρομεσαίες επιχειρήσεις της Ευρώπης και 650.000 εργαζομένους.
Εύχομαι να μην έχουμε πολλές τέτοιες εξαιρέσεις, γιατί τα προβλήματα που ήδη αντιμετωπίζουμε θα γίνουν πολύ μεγαλύτερα.
Θα ήθελα να εγγυηθεί η Επιτροπή ότι δεν θα επαναληφθεί αυτή η εξαίρεση στην συμφωνία με το Μεξικό, αλλά ούτε και θα θεωρηθεί ως προηγούμενο για άλλες εξαιρέσεις σε άλλες συμφωνίες.
Η Επιτροπή οφείλει να αντιληφθεί ότι αν επαναληφθεί αυτό το προηγούμενο της εξαιρέσεως με το Μεξικό, θα καταντήσει το 50% της βιομηχανίας υποδημάτων της Ευρώπης να κινδυνεύει να εξαφανισθεί.
Και θα ήθελα να ξέρω, έτσι αντιλαμβάνεται η Επιτροπή την έμπρακτη υποστήριξη προς τις μικρομεσαίες επιχειρήσεις, τις οποίες αποκαλούμε ραχοκοκκαλιά της Ευρωπαϊκής Ένωσης;
Έτσι θα καταπολεμήσουμε την ανεργία;
Ελπίζω να μην επαναληφθεί τέτοιο ολίσθημα για να μην ξαναπληρώσουν τον λογαριασμό ο επιχειρηματικός κόσμος των μικρομεσαίων και οι εργαζόμενοι στην Ευρωπαϊκή Ένωση.
Κύριε Πρόεδρε, αξιότιμοι κυρίες και κύριοι, αρχικά θέλω να ευχαριστήσω την κυρία Ferrer γι' αυτήν την εξαιρετική έκθεση.
Επένδυσε πάρα πολλή εργασία και μας παρουσίασε στο κείμενό της τόσο τα προβλήματα όσο και τα πλεονεκτήματα και μειονεκτήματα αυτού του προγράμματος με το Μεξικό.
Πρόκειται για μια εμπορική συμφωνία που υπάγεται στην αρμοδιότητα της Ευρωπαϊκής Ένωσης, και όπως παρατηρήσατε δικαιολογημένα, έχουμε πλέον μόνο τη δυνατότητα να πούμε ένα ναι ή ένα όχι.
Δεν είναι δυνατόν να γίνουν νέες διαπραγματεύσεις για τη συγκεκριμένη συμφωνία.
Εν κατακλείδι, η Ομάδα μου θα αποδεχθεί αυτή την εμπορική συμφωνία την οποία και επικροτούμε.
Κατά τα άλλα θέλω να επισημάνω ακόμα στον κ. Φώλια, στην περίπτωση που βλέπει ακόμα προβλήματα σχετικά με τα σχολεία, ότι γενικά οι εμπορικές σχέσεις μεταξύ Ευρώπης και Μεξικού είχαν στο παρελθόν πάντα επιτυχία.
Και συγκεκριμένα δεν θα χρειαζόμασταν χθες την έκθεση Lannoye για τη σοκολάτα, εάν οι Μεξικανοί δεν μας είχαν χαρίσει στο παρελθόν το κακάο.
Εξάλλου η λέξη σοκολάτα - "chocolatl" - είναι μεξικανική λέξη.
Αυτή η εμπειρία του παρελθόντος θα συμβάλει ασφαλώς στο μέλλον στην περαιτέρω επέκταση των σχέσεων με το Μεξικό.
Το πλεονέκτημα για το Μεξικό είναι προφανές.
Με αυτή τη συμφωνία το Μεξικό θα μπορέσει να εξισορροπήσει κάπως τη μονόπλευρη εξάρτησή του από τις ΗΠΑ.
Υπενθυμίζω ότι το 85% των μεξικανικών εξαγωγών πηγαίνουν στον Βορρά και μόνο ένα 5% έρχεται στη Ευρώπη.
Στο σημείο αυτό προσφέρεται για το Μεξικό το πλεονέκτημα μιας μεγαλύτερης ισορροπίας στο εξωτερικό του εμπόριο.
Το πλεονέκτημα για το Μεξικό βρίσκεται ασφαλώς και στη βιομηχανία αυτοκινήτων που είναι μάλιστα εν μέρει ευρωπαϊκής προέλευσης, αφού θα καταστεί ενδεχομένως δυνατόν να γίνουν εξαγωγές αυτοκινήτων και προς την Ευρώπη.
Εξάλλου και για μας προκύπτει ένα πλεονέκτημα, τουλάχιστον για την ευρωπαϊκή βιομηχανία, διότι τα προϊόντα της είτε θα διατίθενται στη μεξικανική αγορά, είτε μέσω αυτής θα είναι δυνατόν να εξάγονται στις ΗΠΑ.
Από τη σκοπιά του εμπορίου παρουσιάζουν λοιπόν πλεονεκτήματα όλα αυτά.
Θα αναλύσω ή τουλάχιστον θα αναφέρω σύντομα δύο προβλήματα.
Το πρώτο αφορά τα κοινωνικά προβλήματα.
Αυτό σημαίνει ότι το Μεξικό θα πρέπει να επανεξετάσει την κοινωνική πολιτική του, δεδομένου ότι μόνο με την άσκηση εμπορικής πολιτικής δεν λύνονται τα κοινωνικά προβλήματά του.
Με την προκείμενη επέκταση του ελεύθερου εμπορίου υπάρχουν ωστόσο και χαμένοι.
Η φτώχεια, αντί να περιορισθεί, μάλλον αυξήθηκε στο Μεξικό.
Η κοινωνική πολιτική είναι λοιπόν για τη χώρα αυτή ένα πολύ σημαντικό θέμα και θα πρέπει να εντάξουμε το συγκεκριμένο πρόβλημα στον διάλογό μας με το Μεξικό.
Το δεύτερο πρόβλημα αφορά την επιστημονικοτεχνική συνεργασία.
Θεωρώ ότι εδώ υπάρχει ένα περιθώριο ανάπτυξης της εν λόγω συνεργασίας μεταξύ Ευρώπης και Μεξικού που θα πρέπει να το εκμεταλλευτούμε.
Κύριε Πρόεδρε, αξιότιμοι κύριοι, κύριε Επίτροπε, η συμφωνία οικονομικής σύνδεσης, πολιτικού συντονισμού και συνεργασίας, η οποία υπογράφηκε με το Μεξικό το Δεκέμβριο του 1997, απασχολεί ξανά αυτό το Σώμα, για την ανάλυση των εμπορικών μέτρων τα οποία αποτέλεσαν αντικείμενο διαπραγμάτευσης στο πλαίσιο της Ενδιάμεσης Συμφωνίας.
Πριν από λίγες εβδομάδες επισκέφτηκα το Μεξικό για διάφορους λόγους και, μεταξύ άλλων, για να μάθω τη γνώμη των Μεξικανών σχετικά με το νέο πλαίσιο των σχέσεων ανάμεσα στη χώρα τους και την Ευρωπαϊκή Ένωση, το οποίο ανακοινώθηκε με τυμπανοκρουσίες σε πολλά μέσα μαζικής ενημέρωσης.
Μετά την ανάλυση των όσων είδα, διάβασα και άκουσα κατά τη διαμονή μου στη Δημοκρατία των Ηνωμένων Μεξικανικών Κρατών, κατέληξα στο ίδιο συμπέρασμα με την κυρία Ferrer, εισηγήτρια της έκθεσης που αποτελεί αντικείμενο της σημερινής συζήτησης, και την οποία συγχαίρω δημοσίως: είναι η καλύτερη συμφωνία που έχει υπογράψει η Ευρωπαϊκή Ένωση για να υποστηρίξει την προώθηση των εμπορικών συναλλαγών και επενδύσεων και η οποία θα αποδειχθεί ευεργετική και για τα δύο μέρη.
Κάποια πράγματα έχουν αλλάξει τον τελευταίο καιρό στο Μεξικό, από τότε που ανακοινώθηκε και εγκρίθηκε η συμφωνία, σε γενικές γραμμές προς θετική κατεύθυνση.
Για το λόγο αυτό, υποστηρίζω τα συμπεράσματα της εισηγήτριας, παρόλο που με απασχολεί η επίπτωση της δασμολογικής απελευθέρωσης στην περίπτωση των δρεπτών ανθέων, εφόσον μπορεί να έχει αρνητικές συνέπειες σε ορισμένες ευρωπαϊκές περιφέρειες που ειδικεύονται σε αυτό το είδος γεωργίας, όπως είναι η περίπτωση των εξαιρετικά απομακρυσμένων περιφερειών.
Για έναν βουλευτή που προέρχεται από μια περιφέρεια όπως οι Κανάριοι Νήσοι, που βρίσκονται στα βορειοδυτικά της αφρικανικής ηπείρου, και του οποίου η πολιτική ψυχή είναι μοιρασμένη ανάμεσα στην Ευρώπη και την Αμερική, είναι ικανοποιητικό το γεγονός ότι παρευρίσκεται στη συζήτηση της έκθεσης της κυρίας Ferrer, στην οποία εκφράζεται η γνώμη αυτού του Κοινοβουλίου σχετικά με τη συμφωνία σύνδεσης, όχι μόνο όσον αφορά το εμπορικό υπόβαθρό της, αλλά και την πολιτική σημασία της, σε ένα πλαίσιο τόσο παράξενο όσο αυτό που βιώνουμε λόγω της παγκοσμιοποίησης.
Η Ευρωπαϊκή Ένωση και το Μεξικό, με την εφαρμογή αυτής της συμφωνίας, θα εγκαινιάσουν -κατά τη γνώμη μου-, αναμφίβολα, μια ελπιδοφόρα πορεία για τη βελτίωση των επιπέδων του εισοδήματος και της ποιότητας ζωής των κοινοτήτων από τις οποίες απαρτίζονται, σε στιγμές και καταστάσεις που θυμίζουν, έως αυτού του σημείου όμως, τη μυθική συνάντηση του Suchil και του Quetzalcoatl, την οποία απαθανάτισε στο έργο του "El corazσn de piedra verde" ο D.
Salvador de Madariaga.
Ωστόσο, ας κάνουμε μερικές εποικοδομητικές παρατηρήσεις στην πρόταση στήριξης αυτής της έκθεσης, οι οποίες αναφέρονται στα παρακάτω: πρώτον, στην ανάγκη να εφοδιάσουμε τις αρμόδιες κοινοτικές υπηρεσίες και τμήματα με περισσότερους ανθρώπινους πόρους, για να καταστεί δυνατή η μεγαλύτερη αποτελεσματικότητα των εμπορικών πράξεων· και δεύτερον, στη διάθεση χρηματοδοτικών μέσων στις εταιρείες, κατά την υλοποίηση των διαφόρων εμπορικών πτυχών της προβλεπόμενης σύνδεσης μεταξύ Ευρώπης και Μεξικού, για παράδειγμα των παλαιών χρηματοδοτικών μέσων "Διεθνείς Εταίροι Επενδύσεων ΕΚ";
(ECIP), τα οποία απέφεραν τόσο καλά αποτελέσματα στο Μεξικό.
Στην αντίθετη περίπτωση, υπάρχει κίνδυνος να μετατρέψουμε αυτή την τόσο σημαντική συμφωνία σε άχρηστο χαρτί.
Κύριε Πρόεδρε, ασχολούμαστε για τρίτη φορά με τη συμφωνία μεταξύ ΕΕ και Μεξικού και στη συγκεκριμένη συμφωνία που είναι η ευρύτερη που έχει συνάψει ποτέ η Ευρωπαϊκή Ένωση με μια τρίτη χώρα δεν πρέπει να ανατραπούν ειδικά εκείνες οι αρχές που χαρακτηρίζουν μια μακροπρόθεσμα βιώσιμη συνεργασία.
Όχι μόνον εμείς, αλλά και οι ίδιοι οι Μεξικανοί εναπόθεσαν μεγάλες ελπίδες στην εν λόγω συμφωνία.
Είδαν σε αυτήν να τους δίνεται η δυνατότητα να ξεπεράσουν τη μονόπλευρη εξάρτησή τους από τη Ζώνη Ελευθέρων Συναλλαγών της Βορείου Αμερικής, τη NAFTA.
Πίστευαν ότι στο πρόσωπο της Ευρωπαϊκής Ένωσης θα κέρδιζαν έναν εταίρο που υποστηρίζει τη δημοκρατία, τα ανθρώπινα δικαιώματα καθώς και την κοινωνική και οικολογική ανάπτυξη.
Σήμερα αναλύουμε τη συμφωνία με την ΕΕ και διαπιστώνουμε ότι όχι μόνο δημιουργεί συνθήκες παρόμοιες με εκείνες της NAFTA, αλλά εν μέρει και χειρότερες.
Η ελευθερία των επενδύσεων, όπως εκείνη της MAI, της πολυμερούς συμφωνίας για τις επενδύσεις, η οποία δικαιολογημένα απέτυχε, - αν αναπαραχθεί διμερώς - δεν μεριμνά για μια δημοκρατικά καθοδηγούμενη και προσανατολιζόμενη στην τοπική ανάπτυξη οικονομία.
Το απεριόριστο άνοιγμα όσον αφορά τις κρατικές προμήθειες θα έχει ως αποτέλεσμα οι μεγάλοι μειοδότες να εξαφανίσουν σε παγκόσμια κλίμακα τους μικρούς.
Διατάξεις όπως η μεταχείριση των ημεδαπών και η απαγόρευση πρόσθετων όρων αποκλείουν από το πλαίσιο αυτό για παράδειγμα επιχειρήσεις που προσλαμβάνουν κατά προτίμηση γυναίκες ή επιθυμούν η παραγωγή τους να είναι φιλική προς το περιβάλλον.
Η ΕΕ άφησε εδώ ανοικτό το ενδεχόμενο παρεκκλίσεων.
Για το Μεξικό δεν υπάρχει όμως τέτοια δυνατότητα.
Και στο σημείο αυτό χειροτερεύει η κατάσταση σε σχέση με τη NAFTA.
Εκεί υπάρχει συμφωνία για τα δικαιώματα των εργαζομένων, παράλληλα με ένα μηχανισμό κυρώσεων.
Η συμφωνία με την ΕΕ δεν λαμβάνει υπόψη της ούτε καν το Κοινωνικό Σύμφωνο των Ηνωμένων Εθνών.
Από την άλλη πλευρά όμως για τις περιπτώσεις που προκύπτουν διαφορές στο εμπόριο προβλέπεται φυσικά ένας μηχανισμός για την επίλυσή τους καθώς και δυνατότητες επιβολής κυρώσεων.
Από τον ΠΟΕ γνωρίζουμε όμως ότι τέτοιες περιπτώσεις διαφορών οδηγούν τακτικά στην κατάργηση της περιβαλλοντικής νομοθεσίας.
"Μια συμφωνία ελεύθερου εμπορίου σε βάρος των Μεξικανών" .
Με αυτό τον τίτλο καλεί αυτές τις ημέρες η μεξικανική κοινωνία των πολιτών τη Γερουσία να βελτιώσει πρώτα τους όρους της συνθήκης και να μην συναινέσει βιαστικά.
Σε μερικά σημεία η συνθήκη έρχεται μάλιστα και σε αντίθεση με το μεξικανικό σύνταγμα.
"Δεν φοβόμαστε την παγκοσμιοποίηση" γράφει η κοινωνία των πολιτών στο τέλος, "αλλά θέλουμε μια παγκοσμιοποίηση που θα είναι ευλογία για την ανθρωπότητα και μια δίκαιη παγκόσμια τάξη πραγμάτων χωρίς κοινωνικό αποκλεισμό" .
Εμείς στο Ευρωπαϊκό Κοινοβούλιο δεν είμαστε εναντίον μιας συμφωνίας με το Μεξικό.
Αντιθέτως!
Ωστόσο, για τους λόγους που αναφέρθηκαν προηγουμένως δεν μπορούμε να εγκρίνουμε τη συμφωνία αυτή, αλλά θα πρέπει να εξακολουθήσουμε να δεσμευόμαστε για τη σύναψη καλύτερων συμφωνιών στο μέλλον.
Και μια τελευταία φράση: Είναι επίσης αναγκαίο να υπάρχει εδώ στο Ευρωπαϊκό Κοινοβούλιο μια κριτική φωνή που θα εξακολουθεί να υποστηρίζει τη μεξικανική κοινωνία στα δικαιολογημένα αιτήματα και αξιώσεις της.
Ευχαριστώ την κυρία Ferrer, εισηγήτρια της σύστασης σχετικά με την εφαρμογή διαφόρων άρθρων της Ενδιάμεσης Συμφωνίας ΕΕ-Μεξικού για το εμπόριο.
Πρόκειται για μια σοβαρή εργασία, λυπάμαι όμως που δεν συμμερίζομαι τις επιλογές και τις συστάσεις της, παρόλο που εμπεριέχονται ορισμένες επικρίσεις με τις οποίες συμφωνούμε.
Οι επικρίσεις αυτές όμως κατά τη γνώμη μας αυτοαναιρούνται και μας αναγκάζουν να εκφράσουμε την αντίθεσή μας.
Αναφέρομαι, για παράδειγμα, στην έλλειψη δημοκρατικής διαφάνειας στη διαδικασία που οδήγησε στη σύναψη της συμφωνίας, για την οποία δεχτήκαμε -όπως εμείς, νομίζω, και πολλοί άλλοι βουλευτές - πολλές επικρίσεις εκ μέρους οργανώσεων της μεξικανικής και της ευρωπαϊκής κοινωνίας των πολιτών, τις οποίες επανέλαβε και ο συνάδελφος Kreissl-Dφrfler.
Λυπούμαστε ιδίως που η εισηγήτρια εκφράζει την ικανοποίησή της για τις προόδους που σημείωσε το Μεξικό στον τομέα των ανθρωπίνων δικαιωμάτων και της δημοκρατίας μετά την εφαρμογή της Συνολικής Συμφωνίας.
Εμείς όμως έχουμε άλλες αποδείξεις που καταγγέλλουν, αντίθετα, την επιδείνωση των παραβιάσεων των ανθρωπίνων δικαιωμάτων: αποδείξεις όχι μόνο από την κοινωνία των πολιτών, αλλά και από εκπροσώπους και υπαλλήλους του ΟΗΕ, από την ίδια τη Mary Robinson, από τη διαμερικανική επιτροπή για τα ανθρώπινα δικαιώματα και πολλούς άλλους.
Οι κυριότερες παραβιάσεις αφορούν τη συστηματική χρήση βασανιστηρίων, παράνομες κρατήσεις, αγνοουμένους, εκτελέσεις εκ μέρους παραστρατιωτικών ομάδων, συλλήψεις συνδικαλιστών, απαγόρευση της απεργίας, καταγγελίες στο Πολεμοχαρές Κράτος για καταναγκαστικές στειρώσεις.
Παράλληλα, δεν γίνονται σεβαστές οι συμφωνίες του San Andrιs ούτε τα δικαιώματα των αυτοχθόνων.
Η κατάσταση είναι γνωστή και είναι συνεπώς άσκοπο να συνεχίσω.
Όπως και τα κοινοβούλια της Γερμανίας και του Βελγίου, πιστεύουμε ότι πρέπει να διασφαλίσουμε το σεβασμό του άρθρου 1 της συμφωνίας, που αποτελεί τη βάση της, και να εφοδιαστούμε με πραγματικά μέσα και μηχανισμούς ελέγχου της εφαρμογής του.
Υπάρχουν πολλά άλλα ζητήματα που, κατά τη γνώμη μας, χρειάζεται να διορθώσουμε στη συμφωνία αυτή· αρκεί ένα μόνο παράδειγμα: μια οικονομική πολιτική της Ευρωπαϊκής Ένωσης που δεν λαμβάνει υπόψη την κοινωνική και οικονομική πραγματικότητα του Μεξικού και δεν εξετάζει την ανθρώπινη ανάπτυξή του.
Η συμφωνία Ευρώπης-Μεξικού θα μπορούσε να έχει αρνητικές επιπτώσεις, αν δεν ληφθεί υπόψη η ανάγκη ισόρροπης ανάπτυξης αντί μιας άναρχης απελευθέρωσης που μπορεί να αυξήσει τη φτώχεια και τις ανισότητες.
Κύριε Πρόεδρε, θεωρώ ότι ο τίτλος της έκθεσης της κυρίας Ferrer θα μπορούσε στην καλύτερη των περιπτώσεων να χαρακτηρισθεί ως ατελής και στη χειρότερη ως ψεύτικος.
Πράγματι, θα ήταν πιο σωστό να μιλούσε κανείς για μία συμφωνία Ευρωπαϊκής Ένωσης - ΝΑFTA και όχι για μία συμφωνία, η οποία συνδέει την Ευρωπαϊκή Ένωση μόνο με το Μεξικό, καθώς η συμφωνία αυτή, την οποία παρουσίασε η ίδια η εισηγήτρια ως την πλέον σημαντική συμφωνία που υπογράφηκε ποτέ από την Ευρωπαϊκή Ένωση με μία τρίτη χώρα, δεν θα επηρεάσει μόνο τις σχέσεις μας με τη χώρα αυτή αλλά θα έχει επιπτώσεις στο σύνολο των σχέσεών μας με τις χώρες της Βόρειας και Κεντρικής Αμερικής.
Η έκθεση Ferrer, έχοντας ένα ύφος που έχει γίνει ασφαλώς μόδα στο Ευρωπαϊκό Κοινοβούλιο, θέτει ως στόχο να συμβάλει στη δημιουργία ενός νέου πλαισίου, το οποίο θα επιτρέπει στις ευρωπαϊκές επιχειρήσεις να δρουν κάτω από ισότιμες συνθήκες ανταγωνισμού, ιδιαίτερα με τις Ηνωμένες Πολιτείες και τον Καναδά.
Ο στόχος αυτός είναι απόλυτα ανέφικτος στο εγγύς μέλλον και κατανοούμε πολύ καλά υπέρ τίνος πραγματοποιήθηκε η επεξεργασία των προτεινόμενων στο κείμενο μέτρων.
Πράγματι, ποιος δεν βλέπει ότι η ύφεση των ευρωπαϊκών εξαγωγών με προορισμό το Μεξικό είναι το αποτέλεσμα της συμφωνίας ΝΑFTA, η οποία καθιστά όλη τη ζώνη μία και μόνη ζώνη ελευθέρων συναλλαγών;
Ποιος πιστεύει λοιπόν στ' αλήθεια ότι π.χ. τα ευρωπαϊκά κλωστοϋφαντουργικά προϊόντα και τα προϊόντα αυτοκινήτων, που φορολογούνται σήμερα με 35% και 23% αντίστοιχα, θα μπορέσουν γρήγορα, όποιες κι αν είναι οι επιμέρους λεπτομέρειες του μηχανισμού που θα χρησιμοποιηθεί, να ανταγωνισθούν κάτω από τις ίδιες συνθήκες ανταγωνισμού τα ίδια προϊόντα που εξάγει η Αμερική τα οποία φορολογούνται με 1,8%;
Ποιος μπορεί κάτω από αυτές τις συνθήκες να δικαιολογήσει το γεγονός ότι ανοίγουν αντίστοιχες αγορές με διαφορετικούς ρυθμούς εις βάρος των Ευρωπαίων;
Ποιος δεν φοβάται, τέλος, ότι οι συνέπειες για την απασχόληση στην Ευρώπη δεν θα έχουν άμεσα αντίθετη επίπτωση στους τομείς που είναι ανοιχτοί στα μεξικανικά προϊόντα, ιδιαίτερα στους ευαίσθητους τομείς - την κλωστοϋφαντουργία, για να δώσουμε ένα παράδειγμα που δεν είναι το μόνο - που δεν έχουν ανάγκη επιπρόσθετου ανταγωνισμού, αντίβαρο του οποίου είναι το άνοιγμα σε αγορές κλειδωμένες από τους Αμερικανούς;
Επιπλέον, οι όροι που υποτίθεται ότι θα μας καθησύχαζαν αναφορικά με τους εφαρμοστέους κανόνες σε θέματα προστασίας των ονομασιών προελεύσεως και γενικότερα σε θέματα πνευματικής ιδιοκτησίας, θα έχουν μάλλον αντίθετο αποτέλεσμα, καθώς η ασάφεια και η διατύπωσή τους φαίνεται ότι αποτελούν περισσότερο απειλή παρά εγγύηση.
Κύριε Πρόεδρε, η περάτωση των εμπορικών διαπραγματεύσεων ανάμεσα στην Ευρωπαϊκή Ένωση και το Μεξικό, εξεταζόμενη από θετικής πλευράς, θα μπορούσε να συνεπάγεται ένα νέο και διαρκές πλαίσιο για τη θεσμοθέτηση του πολιτικού διαλόγου και της συνεργασίας, υπό τον όρο ότι αυτό το εμπορικό σύμφωνο θα λειτουργήσει προς όφελος και των δύο πλευρών.
Δυστυχώς, η εμπειρία από τη NAFTA καταδεικνύει ότι αυτός ο στόχος δεν επιτεύχθηκε αυτόματα, επειδή υπάρχουν στοιχεία ότι το ελεύθερο εμπόριο είχε αρνητικές συνέπειες για τη ζωή πολλών ανθρώπων, επέτεινε την καταστροφή του περιβάλλοντος και περιθωριοποίησε μεγάλα τμήματα του μεξικανικού πληθυσμού - όλο και περισσότερο, έτσι ώστε οι ΜΚΟ του Μεξικού για τα ανθρώπινα δικαιώματα ανέφεραν επίσης ότι η κατάσταση των ανθρωπίνων δικαιωμάτων επιδεινώθηκε αφότου τέθηκε σε ισχύ η Ενδιάμεση Συμφωνία το 1998.
Συνεπώς, συνολικά, η εν ισχύι συμφωνία δεν επέτρεψε στο Μεξικό να προστατεύσει τον ευάλωτο τομέα της εργασίας, τους τομείς εντατικής εργασίας και τα ελάχιστα περιβαλλοντικά πρότυπα.
Εν όψει αυτής της διαπίστωσης δεν μπορούμε να είμαστε αισιόδοξοι, επειδή η διαδικασία που ακολουθήθηκε κατά τις πρόσφατες διαπραγματεύσεις, χωρίς αποτελεσματικό έλεγχο ούτε στο Κοινοβούλιο ούτε στη Γερουσία του Μεξικού, παρέχει σωρεία στοιχείων που αποδεικνύουν ότι η συμφωνία στερείται των μηχανισμών εκείνων που είναι απολύτως απαραίτητοι προκειμένου να διασφαλιστεί ότι δεν θα έχουμε και στο μέλλον τις τωρινές αρνητικές συνέπειες.
ES) Κύριε Πρόεδρε, κύριε Επίτροπε, θα ψηφίσουμε για κάτι που αποτελεί ένα ακόμα βήμα σε μια νέα πορεία που εγκαινιάστηκε στα μέσα του 1995 και που, έκτοτε, όπως κάθε τι νέο, αντιμετώπισε αρκετές επικρίσεις και αρκετή επιφυλακτικότητα.
Σήμερα, ευτυχώς, αυτές οι επικρίσεις και η επιφυλακτικότητα έχουν εξανεμιστεί στην πορεία· δυστυχώς όμως, ακούγονται ακόμα κάποιες, όπως αυτές που εκφράστηκαν σε αυτό το Κοινοβούλιο πριν από λίγο.
Πιστεύω ότι πρέπει να έχουμε επίγνωση ότι αυτό ακριβώς που προσπαθούμε να κάνουμε είναι να κατανικήσουμε τους φόβους που εκφράστηκαν εδώ, με μια συμφωνία που περιέχει μια καθαρά εμπορική πτυχή στην προκειμένη περίπτωση.
Ας κατανικήσουμε επομένως το φόβο ότι η Ευρώπη χάνει έδαφος έναντι της εξαγωγικής δύναμης των Ηνωμένων Πολιτειών στο Μεξικό.
Από την άλλη πλευρά, με την εν λόγω συμφωνία ενισχύουμε επίσης τη διαδικασία εκδημοκρατισμού της χώρας αυτής.
Ως αποτέλεσμα αυτής της συνάντησης πολιτισμών που έλαβε χώρα εδώ και 500 χρόνια, το Μεξικό είναι μια χώρα με πολιτισμικούς και πολιτικούς δεσμούς με την Ευρώπη.
Ωστόσο, η σημαντική επιρροή στον πολιτικό και γεωπολιτικό τομέα προερχόταν κυρίως από τις Ηνωμένες Πολιτείες, τον ισχυρό γείτονα του Μεξικού στο Βορρά.
Και μέχρι να ξεκινήσει η διαχείριση αυτών των συμφωνιών, οι Ηνωμένες Πολιτείες είχαν ουσιαστικά απόλυτη κυριαρχία στον οικονομικό, εμπορικό και επενδυτικό τομέα.
Όμως, το Μεξικό έχει επίσης προοδεύσει πολύ στον τομέα των ανθρωπίνων δικαιωμάτων.
Προσχώρησε με καθεστώς μόνιμου παρατηρητή στον ΟΟΣΑ, ενώ το 1999 πραγματοποιήθηκε συνταγματική μεταρρύθμιση, με την παραχώρηση αυτονομίας στην εθνική επιτροπή ανθρωπίνων δικαιωμάτων του Μεξικού.
Για τους δύο αυτούς λόγους, για λόγους οικονομικούς, καθώς επίσης πολιτικούς, συνιστάμε ανεπιφύλακτα την έγκριση της εν λόγω συμφωνίας.
(Verts/ALE).
(ES) Κύριε Πρόεδρε, αυτό είναι ένα θέμα για το οποίο η Ομάδα των Πρασίνων/Ευρωπαϊκή Ελεύθερη Συμμαχία δεν έχει υιοθετήσει κοινή θέση.
Το δεύτερο αυτό τμήμα της Ομάδας, που εκπροσωπεί, όπως είναι γνωστό, ομάδες που θεωρούνται υποστηρικτές των εθνών και των εσωτερικών περιφερειών των ευρωπαϊκών κρατών, έχει λάβει μια ξεχωριστή θέση και, λογικά, υπάρχει εντός της Ομάδας η ελευθερία για την υποστήριξη διαφορετικών θέσεων.
Είναι σαφές ότι συμμεριζόμαστε την έντονη ανησυχία για όλα όσα αφορούν τα ανθρώπινα δικαιώματα και την αειφόρο ανάπτυξη και, κυρίως, σε ένα πλαίσιο στο οποίο δεν ταιριάζει ο κοινωνικός αποκλεισμός.
Ωστόσο, πολλοί πιστεύουμε ότι, αν εξετάσουμε την κατάσταση ρεαλιστικά, δεν μπορούμε ειλικρινά να αντιταχθούμε σε μια συμφωνία σαν αυτή που μας απασχολεί σήμερα· κυρίως, επειδή πιστεύουμε ότι θα δημιουργήσει αντικειμενικά τις συνθήκες για μεγαλύτερη ανάπτυξη και δημοκρατία και επειδή, επιπλέον, η ίδια η συμφωνία περιλαμβάνει μια ανασταλτική ρήτρα σε περίπτωση μη σεβασμού των ανθρωπίνων δικαιωμάτων.
Από την άλλη πλευρά, πιστεύω ότι μπορούν να εισαχθούν μέτρα παρακολούθησης για να καταδειχθούν τα αποτελέσματα που αυτή αποφέρει σε όλα τα επίπεδα, όχι μόνο στο επίπεδο των δασμολογικών αλλαγών, κ.λ.π.
Με απασχολεί περισσότερο αυτό που δήλωσε εδώ ο κ. Sαnchez: ότι υπογράφουμε μια συμφωνία που στη συνέχεια δεν μπορεί να εφαρμοστεί στην πράξη, επειδή δεν υπάρχουν για παράδειγμα επαρκείς πόροι και υπηρεσίες· ή που θα αποφέρει αντίθετα αποτελέσματα, επειδή δεν έχουμε προβλέψει χρηματοδοτικά μέσα για τις εταιρείες.
Επομένως, ας προβούμε σε όλες αυτές τις ενέργειες και ας επαγρυπνούμε για να αποφύγουμε αυτό που θέλουμε να αποφύγουμε: τη συνέχιση των παραβιάσεων των ανθρωπίνων δικαιωμάτων.
ES) Κύριε Πρόεδρε, κατ' αρχάς, θέλω να ευχαριστήσω την κυρία Ferrer για την εξαίρετη εργασία της και επίσης να δηλώσω ότι αυτή τη φορά, δυστυχώς, δεν μπορούμε να την υπερψηφίσουμε, παρόλο που είναι μια καλή εργασία.
Αυτή η απόφαση δεν έχει σχέση με την προσπάθεια που καταβλήθηκε, αλλά με την κατάσταση που επικρατεί στο Μεξικό.
Εδώ και τρεις εβδομάδες, συναντήθηκα στη Μαδρίτη με τον πρόεδρο Zedillo και του εξέφρασα την ανησυχία μας για τις ειδήσεις που λαμβάναμε σχετικά με τις παραβιάσεις των ανθρωπίνων δικαιωμάτων στο Μεξικό, για την κατάσταση στο πανεπιστήμιο και την κατάσταση στους δήμους του αυτόχθονου πληθυσμού Chiapas και σε άλλες κοινότητες.
Ο κ. Zedillo υποσχέθηκε να μου παράσχει πλήρεις πληροφορίες για να μου αποδείξει ότι οι ανησυχίες μας ήταν αβάσιμες.
Πέρασαν οι ημέρες και, εντούτοις, δεν έχουν φτάσει οι πληροφορίες αυτές από τον κ. Zedillo, ενώ λαμβάνουμε πληροφορίες από πολλές πηγές που υποδηλώνουν ότι εξακολουθεί να επικρατεί μια σοβαρή κατάσταση παραβίασης των ανθρωπίνων δικαιωμάτων σε πολλά μέρη, γεγονός το οποίο εντείνει τις ανησυχίες μας.
Κατανοούμε απόλυτα τις βελτιώσεις που συνεπάγονται οι οικονομικές διατάξεις της συμφωνίας, αλλά επίσης, προς αυτή την κατεύθυνση, πιστεύουμε ότι δεν μπορέσαμε να εκτοπίσουμε - όπως ήταν πρόθεσή μας - την τεράστια βαρύτητα της βορειοαμερικανικής επιρροής η οποία, σαν ζυγός, ασκεί την πίεσή της στο Μεξικό και σε άλλες χώρες της Λατινικής Αμερικής.
Επομένως, όπως την προηγούμενη φορά ήρθαμε σε διαβουλεύσεις με τα κόμματα της αριστερής παράταξης του Μεξικού σχετικά με το πώς να ψηφίσουμε- και αποφασίσαμε να απέχουμε-, αυτή τη φορά δεν μπορούμε καν να απέχουμε, γιατί πιστεύω ότι πρέπει να δώσουμε μια ένδειξη στην κυβέρνηση του Μεξικού· μια ένδειξη συμπάθειας, μια ένδειξη αλληλεγγύης για να λάβει υπόψη της την ανάγκη να ασχοληθεί σοβαρά με τον σεβασμό των ανθρωπίνων δικαιωμάτων, την εκπλήρωση των δεσμεύσεων του San Andrιs και την αποκατάσταση της δημοκρατικής ομαλότητας, όπως ακριβώς ορίζει η δημοκρατική ρήτρα.
.
(PT) Κύριε Πρόεδρε, δεν πρόκειται να μιλήσω για το περιεχόμενο της παρούσας συμφωνίας, μιας και διάφοροι συνάδελφοι αλλά και η ίδια η εισηγήτρια είχαν ήδη την ευκαιρία να αναφερθούν σε αυτό.
Θα επιθυμούσα, ωστόσο, να επιστήσω την προσοχή σας σε μια πτυχή που έχει πολιτική σημασία: αναφέρομαι στη σύναψη αυτής της συμφωνίας ελευθέρων συναλλαγών ανάμεσα στην Ευρωπαϊκή Ένωση και το Μεξικό.
Πρώτα απ' όλα, από στρατηγικής και πολιτικής άποψης, είναι σημαντικό για την Ευρωπαϊκή Ένωση να αναπτύξει σχέσεις με μια χώρα που έχει τέτοια βαρύτητα στη συγκεκριμένη περιοχή του πλανήτη, και κυρίως με μια χώρα η οποία έχει σημειώσει προόδους όσον αφορά την προσήλωσή της στις αξίες των ανθρωπίνων δικαιωμάτων.
Μόλις πρότινος αναφέρθηκε η προσχώρησή της στον ΟΟΣΑ.
Καλό θα ήταν να υπενθυμίσουμε επίσης την προσχώρησή της στο Συμβούλιο της Ευρώπης υπό την ιδιότητα του παρατηρητή.
Από την άλλη, ας μην αγνοούμε την αγορά ευκαιριών που μας προσφέρουν οι περίπου 100 εκατομμύρια άνθρωποι που κατοικούν στο Μεξικό.
Βεβαίως, ο συμβολικός χαρακτήρας, από πολιτικής άποψης, αυτής της πράξης δεν πρέπει να μας κάνει να ξεχνούμε καμία από τις ανησυχίες μας, τις οποίες πολλοί συνάδελφοι ήδη επεσήμαναν εδώ (περιβαλλοντικά ζητήματα, κοινωνικά ζητήματα, αλλά προπαντός ζητήματα που συνδέονται με τα ανθρώπινα δικαιώματα).
Είμαστε όμως της άποψης ότι οι συγκεκριμένες ανησυχίες θα πρέπει να μας οδηγήσουν στο να προβάλλουμε αυξημένες απαιτήσεις στο πλαίσιο των σχέσεών μας με το Μεξικό.
Και αυτό ακριβώς θα κάνουμε εντός δέκα ημερών.
Η αντιπροσωπεία του Ευρωπαϊκού Κοινοβουλίου για τις σχέσεις με την Κεντρική Αμερική και το Μεξικό θα επισκεφθεί αυτή τη χώρα.
Και δεν θα αρκεστούμε απλώς στο θεσμικό διάλογο μεταξύ συναδέλφων, στο διάλογο ανάμεσα στο Κογκρέσο και το Ευρωπαϊκό Κοινοβούλιο.
Θα έχουμε συνομιλίες με μη κυβερνητικές οργανώσεις.
Θα μεταβούμε επίσης στο Chiapas για να συνομιλήσουμε με τον ντόπιο πληθυσμό και με εκπροσώπους της τοπικής κοινωνίας.
Οφείλουμε βεβαίως να εμμείνουμε σε αυτές τις αυξημένες απαιτήσεις, αυτό όμως δεν πρέπει να μας εμποδίσει να υποστηρίξουμε την έγκριση της παρούσας συμφωνίας.
.
(IT) Πιστεύω πως σε γενικές γραμμές δεν μπορούμε παρά να είμαστε ευνοϊκοί απέναντι σε αυτή τη συμφωνία, για τους λόγους που ήδη ανέφεραν οι συνάδελφοι Westendorp y Cabeza και Seguro και με τους οποίους συμφωνώ.
Υπάρχουν ωστόσο, στη συμφωνία αυτή, ορισμένα προβληματικά σημεία που έφερε στην επιφάνεια η σημερινή συζήτηση: έλλειψη σχέσης μεταξύ οικονομικής απελευθέρωσης και διασφάλισης του σεβασμού των ανθρώπινων, των δημοκρατικών, των συνδικαλιστικών δικαιωμάτων και όσον αφορά την εργασία των ανηλίκων· ύπαρξη, από την άλλη πλευρά, μιας επικίνδυνης εξαίρεσης όσον αφορά την καταγωγή των προϊόντων, που τείνει ασφαλώς να θέτει σε μειονεκτική θέση τις ευρωπαϊκές παραγωγές, ιδίως στον τομέα της κλωστοϋφαντουργίας, της ένδυσης και της υπόδησης.
Δεδομένου ότι πρόκειται για ευρωπαϊκούς παραγωγικούς τομείς υψηλής έντασης εργασίας, θα ήταν πραγματικά παράδοξο να βρεθούν σε μειονεκτική θέση για να ευνοηθούν πρακτικές αντίθετες με τα ανθρώπινα δικαιώματα, απαράδεκτες εργασιακές πρακτικές - για παράδειγμα, η εργασία των ανηλίκων - χωρίς να προβλεφθεί καμία συνδικαλιστική προστασία· θα ήταν πραγματικά παράδοξο αν τελικά ευνοούσουμε, εις βάρος των δικών μας επιχειρήσεων υπόδησης και ένδυσης, επιχειρήσεις και καταστάσεις που παραβιάζουν αυτά τα ανθρώπινα δικαιώματα που εμείς ανέκαθεν δηλώναμε ότι θέλουμε να προστατεύσουμε.
Πιστεύω συνεπώς ότι χρειάζεται μεγάλη προσοχή εκ μέρους του Συμβουλίου και της Επιτροπής στο στάδιο της εφαρμογής και μεγάλη και διαρκή επαγρύπνηση καθ' όλη τη διάρκεια ισχύος αυτής της συμφωνίας.
Η γνώμη μου είναι ευνοϊκή και αφορά τη συμφωνία στο σύνολό της, μια συμφωνία που αποτελεί ασφαλώς πρόοδο.
Παρόλα αυτά, κάνω επίσης μια έκκληση για επαγρύπνηση, για προσοχή και για σύνεση στο μέλλον καθ' όλη τη διάρκεια ισχύος αυτής της συμφωνίας.
, Επιτροπή.
(ΕΝ) Κύριε Πρόεδρε, θα ήθελα αρχικά να ευχαριστήσω την κυρία Ferrer για την έκθεσή της και το Κοινοβούλιο για την ιδιαίτερα εποικοδομητική συμβολή όσον αφορά τα αποτελέσματα των εμπορικών διαπραγματεύσεων με το Μεξικό.
Αυτά τα αποτελέσματα των εμπορικών διαπραγματεύσεων βασίζονται στη συμφωνία ΕΕ-Μεξικού για την οποία το Κοινοβούλιο εξέδωσε τη σύμφωνη γνώμη του στις 6 Μαίου του περασμένου χρόνου.
Αυτή η συμφωνία βασίζεται στις αρχές περί ανθρωπίνων δικαιωμάτων και στις δημοκρατικές αρχές.
Καλύπτει κάθε σχέση μας με το Μεξικό, κυρίως τη συνεργασία και τον πολιτικό διάλογο.
Τα αποτελέσματα των διαπραγματεύσεων είναι ισορροπημένα, μεγαλεπήβολα και παρέχουν κάποιες ευκαιρίες και στις δύο πλευρές.
Περιλαμβάνονται όλοι οι σημαντικοί τομείς, κυρίως οι εμπορικές πτυχές περί αγαθών, υπηρεσιών, δημοσίων αγορών και προμηθειών, δικαιωμάτων πνευματικής ιδιοκτησίας, ανταγωνισμού, κίνησης κεφαλαίων, επενδύσεων και επίλυσης διαφορών.
Οι φορείς της Ευρωπαϊκής Ένωσης θα έχουν πολύ γρήγορα τη δυνατότητα να ανταγωνιστούν επί ίσοις όροις στην αγορά του Μεξικού με άλλες βιομηχανίες, κυρίως των ΗΠΑ.
Όπως σε όλες τις διαπραγματεύσεις, έπρεπε να γίνουν συμβιβασμοί σε ορισμένους τομείς, αλλά το αποτέλεσμα είναι μια ισορροπημένη δέσμη που εξασφαλίζει την πρόσβαση στην αγορά διατηρώντας παράλληλα συγκεκριμένες ευαισθησίες.
Τέλος, αλλά όχι ήσσονος σημασίας, θα ήθελα να εκφράσω την ιδιαίτερη εκτίμηση της Επιτροπής για το εξαιρετικά σύντομο χρονικό διάστημα του ενός μηνός στο οποίο το Κοινοβούλιο θα εκδώσει τη γνωμοδότησή του.
Αυτό είναι πολύ σημαντικό, επειδή θα προετοιμάσει το έδαφος για τη διοργάνωση μιας συνάντησης του Μικτού Συμβουλίου ΕΚ-Μεξικού στο περιθώριο του Ευρωπαϊκού Συμβουλίου της Λισαβώνας την επόμενη βδομάδα.
Αυτό θα επιτρέψει να τεθούν γρήγορα σε ισχύ τα αποτελέσματα, τα οποία, όπως αναγνωρίζετε, είναι προς όφελος τόσο ημών όσο και του Μεξικού.
Ευχαριστώ πολύ, κύριε Liikanen.
Η συζήτηση έληξε.
Η ψηφοφορία θα διεξαχθεί στις 12.00.
Μια κοινωνία των πληροφοριών για όλους
Η ημερήσια διάταξη προβλέπει τη συζήτηση της έκθεσης (A5-0067/2000) της κυρίας Read, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, για την ανακοίνωση της Επιτροπής σχετικά με μια πρωτοβουλία της Επιτροπής για το έκτακτο Ευρωπαϊκό Συμβούλιο της Λισαβώνας στις 23 και 24 Μαρτίου 2000 - eEurope - Κοινωνία των πληροφοριών για όλους [COM(1999) 687 - C5-0063/2000 - 2000/2034(COS)].
, εισηγήτρια.
(ΕΝ) Κύριε Πρόεδρε, επιτρέψτε μου να ξεκινήσω ευχαριστώντας την Επιτροπή για το επίκαιρο, καλά αξιολογημένο και σωστά προβλεπόμενο έγγραφό της.
Έχει ρυθμιστεί ασφαλώς ώστε να συμπέσει με τη Σύνοδο Κορυφής στη Λισαβώνα την επόμενη βδομάδα, και το Κοινοβούλιο χρειάστηκε να εργαστεί με εξαιρετική ταχύτητα, κάτι για το οποίο ευχαριστώ τόσους πολλούς συναδέλφους που συνέβαλαν σε αυτό, και φυσικά τη γραμματεία.
Όταν ήμουν μικρή, άνοιξε μια βιβλιοθήκη στο χωριό που γεννήθηκα και μεγάλωσα.
Όταν ο διευθυντής του σχολείου του χωριού άνοιξε τη βιβλιοθήκη, είπε ότι υπήρχαν σε αυτή πάνω από 4.000 βιβλία, οπότε εγώ σκέφτηκα με τη σοφία ενός εξάχρονου παιδιού: λοιπόν, πρόκειται για όλα τα βιβλία που υπάρχουν στον κόσμο.
Τώρα, εγώ προσωπικά έχω πάνω από 4.000 βιβλία και, μολονότι αυτό δεν αποτελεί από μόνο του έκρηξη γνώσεων, είναι μια ένδειξη, σε προσωπικό επίπεδο που ανάγεται σε πολιτικό, του ρυθμού αλλαγής όσον αφορά τον τρόπο πρόσβασης, διανομής, εφαρμογής και επεξεργασίας των γνώσεων.
Θα πρέπει, ωστόσο, να ορίσουμε κάποιο είδος πλαισίου και να θυμηθούμε ότι η πλειοψηφία των ανθρώπων στον κόσμο δεν έχουν κάνει ποτέ και πιθανόν δεν θα κάνουν ποτέ ούτε ένα τηλεφώνημα.
Οι προτάσεις της Επιτροπής και η ανταπόκριση του Κοινοβουλίου αποδεικνύουν με σαφήνεια ότι η αγορά μπορεί και θα πρέπει να αποτελέσει τον κινητήριο μοχλό ενός μεγάλου μέρους αυτής της αλλαγής, αλλά όχι σε κάθε περίπτωση.
Η πρόκληση είναι να βρούμε πότε θα πρέπει να αφήνει η Ευρωπαϊκή Ένωση την αγορά να έχει τον πρώτο λόγο και πότε θα πρέπει να παρεμβαίνουμε και να ρυθμίζουμε την κατάσταση - πότε θα πρέπει να παρεμβαίνουμε, προς όφελος τίνος και για πόσο καιρό.
Θα πρέπει να θυμόμαστε - τόσο η πρόταση της Επιτροπής όσο και η ανταπόκριση του Κοινοβουλίου τονίζουν αυτό το γεγονός - ότι τα κινητά τηλέφωνα τρίτης γενιάς, από τα οποία εξαρτάται κατά πολύ το μέλλον μας, είναι ένας τομέας όπου η Ευρωπαϊκή Ένωση έχει σαφώς σημαντικό προβάδισμα, καθώς και ότι αυτό το προβάδισμα εξηγείται εν μέρει, αν και όχι εξ ολοκλήρου, από τις παρεμβάσεις.
Η υιοθέτηση του προτύπου του Παγκοσμίου Συστήματος Κινητής Επικοινωνίας (ΠΣΚΕ) σημαίνει ότι η Ευρωπαϊκή Ένωση έχει ένα φοβερό πλεονέκτημα.
Στην έκθεσή μας γίνεται αναφορά σε θέματα σχετικά με την κοινωνική προστασία και τις κοινωνικές συνέπειες αυτής της αλλαγής και είμαι υπόχρεη στην Επιτροπή Απασχόλησης και Κοινωνικών Υποθέσεων και ειδικότερα στον κ. Cercas, συντάκτη γνωμοδότησης αυτής της επιτροπής - της μοναδικής επιτροπής που κατάφερε να ολοκληρώσει τη γνωμοδότησή της στο σύντομο χρονικό διάστημα που ήταν διαθέσιμο - για τη σκληρή εργασία του.
Αν μπορώ να εξηγήσω τη διαδικασία πολύ σύντομα, η Επιτροπή Κοινωνικών Υποθέσεων προέβη σε ψηφοφορία τη Δευτέρα το βράδυ, ταυτόχρονα με την Επιτροπή Βιομηχανίας, Εξωτερικού Εμπορίου, Έρευνας και Ενέργειας και, με τη συγκατάθεση του συντάκτη γνωμοδότησης, πήρα κάποιες από τις προτάσεις του και τις συμπεριέλαβα υπό το όνομα της δικής μου πολιτικής ομάδας.
Ελπίζω ότι θα τύχουν υποστήριξης, επειδή περιλαμβάνουν έναν μεγάλο αριθμό σημαντικών λεπτομερειών.
Σε άλλες τροπολογίες εξετάζονται ζητήματα όσον αφορά τα δικαιώματα των ατόμων με ειδικές ανάγκες.
Έχω διαβουλευτεί ευρέως για την ανάγκη διασφάλισης ότι ορισμένες θεμελιώδεις αρχές για τα δικαιώματα των χρηστών με ειδικές ανάγκες και των ατόμων με ειδικές ανάγκες στο χώρο εργασίας θα ενσωματωθούν σε αυτή την έκθεση και, όπως ελπίζω, σε μια μελλοντική νομοθεσία δυνάμει της αναθεώρησης της νομοθεσίας περί τηλεπικοινωνιών του 1999, σε ένα επαρκώς πρώιμο στάδιο.
Έχουμε τροπολογίες για την προστασία των καταναλωτών - πολύ σημαντικό για την κατοχύρωση εμπιστοσύνης απέναντι στο ηλεκτρονικό εμπόριο - για το μέλλον της φορολογίας, για τις συνέπειες στην υγειονομική περίθαλψη και στις μεταφορές.
Ιδιαίτερα σημαντικές πρόκειται να είναι οι συνέπειες στον τομέα της απασχόλησης τις οποίες βλέπουμε ήδη, και προσπάθησα πολύ να πετύχω μια ισορροπία: να μην φανώ υπερβολικά κινδυνολόγος, επειδή φυσικά κάποιες από τις αλλαγές θα οδηγήσουν σε ανεργία, αλλά από την άλλη να εξετάσω τις ευκαιρίες για νέες μορφές απασχόλησης που θα δημιουργηθούν χάρη στις αλλαγές.
Ενώ εξέταζα όσα θα σας έλεγα σήμερα, έψαξα να βρω παραδείγματα, επειδή πιστεύω ότι δείχνουν πολύ καλά στους πολίτες της Ευρωπαϊκής Ένωσης πώς θα ωφεληθούν από αυτές τις εξελίξεις.
Είναι επίσης σημαντικό να εφαρμόζουμε κι εμείς στο Κοινοβούλιο και στα θεσμικά όργανα της Ευρωπαϊκής Ένωσης σύγχρονες μεθόδους, μεθόδους που να χαρακτηρίζονται από διαφάνεια και ειλικρίνεια, στις συζητήσεις μας.
Θα ήθελα να εκμεταλλευτώ τα λίγα δευτερόλεπτα που μου απέμειναν για να επιστήσω την προσοχή σας σε τρία έργα στην περιοχή μου.
Ένα από αυτά είναι στο Rutland, την πιο μικρή κομητεία στην Αγγλία, όπου έχει δημιουργηθεί ένα εικονικό δίκτυο, το Rutnet, που φέρει κοντά άτομα από αγροτικές, απομονωμένες κοινότητες με σκοπό τις δραστηριότητες αναψυχής, τις μεταφορές, την απασχόληση και την κοινωνική ζωή γενικά.
Πιο βόρεια, το συμβούλιο της αγροτικής κοινότητας του Nottingham έχει συγκροτήσει ένα ανάλογο σχέδιο σε μια περιοχή σημαντικής έλλειψης εξορυκτικών βιομηχανιών, κάτι που επιφέρει σημαντικά οφέλη σε πολλούς από τους κατοίκους της περιοχής.
Σε ευρύτερη βάση, το M-net, το ευρωπαϊκό δίκτυο των East Midlands, που βοηθάει τις μικρές επιχειρήσεις και τις βιοτεχνίες και φέρει τους κατοίκους σε επαφή με πανεπιστήμια και κολέγια, είναι επίσης σημαντικό.
Τέλος, μερικά σχόλια, κύριε Πρόεδρε, για το τι μας επιφυλάσσει το μέλλον.
Είναι ενδιαφέρον να εξετάζουμε το μέλλον και θα ήθελα να παραθέσω μέρος ενός γνωστού τραγουδιού του Louis Armstrong, "Ένας υπέροχος κόσμος" : "Τα μωρά γεννιούνται, τα βλέπουμε να μεγαλώνουν, θα μάθουν πολύ περισσότερα από όσα θα γνωρίσω στη ζωή μου" .
Πιστεύω για όλους μας ότι το μέλλον για τα παιδιά και τα εγγόνια μας επιφυλάσσει εξαιρετικές ευκαιρίες, αν και μεγάλη αβεβαιότητα επίσης.
Είναι αξιέπαινο το γεγονός ότι η Επιτροπή επιζητά να διαδραματίσει ηγετικό, κεντρικό ρόλο σε αυτό και εμπιστεύομαι σε σας τις προτάσεις της Επιτροπής και την έκθεσή μου.
(Χειροκροτήματα)
) Κύριε Πρόεδρε, κύριε Επίτροπε Liikanen, συνάδελφοι, θέλω προτού ξεκινήσω την παρέμβασή μου εξ ονόματος της Επιτροπής Απασχόλησης και Κοινωνικών Υποθέσεων να εκφράσω, με τρόπο πολύ ειλικρινή και ενθουσιώδη, τις ευχαριστίες μας στην εισηγήτρια, κυρία Read.
Εργαστήκαμε ενάντια στο χρόνο και είχαμε απέναντί μας μια εξαίρετη συνάδελφο, αλληλέγγυα και πολύ δεκτική σε όλες τις προοπτικές που θέλησε να εισαγάγει η επιτροπή μας σε αυτή τη σημαντική συζήτηση.
Σας ευχαριστώ πολύ, κυρία Read, για την έκθεσή σας και για την προθυμία σας.
Η Επιτροπή παρουσίασε, εν όψει της επικείμενης διεξαγωγής του έκτακτου Ευρωπαϊκού Συμβουλίου της Λισαβώνας στις 23 και 24 Μαρτίου, μια πολύ σημαντική πρωτοβουλία, την πρωτοβουλία "eEurope";, την οποία η Επιτροπή Απασχόλησης και Κοινωνικών Υποθέσεων υποδέχτηκε στηρίζοντάς την και ελπίζοντας σε αυτή.
Εμείς, έκτοτε, επιδοκιμάσαμε τις προθέσεις της Επιτροπής σχετικά με την ευεργετική επίδραση της κοινωνίας των πληροφοριών σε όλους τους τομείς και όλες τις περιφέρειες της Ευρώπης· τώρα όμως μας δίνεται επίσης η ευκαιρία, παρουσία του κ. Επιτρόπου, να εξετάσουμε την άποψη των πολιτών και να υπενθυμίσουμε στην Επιτροπή και στην κοινή γνώμη ότι δεν μπορούμε να ικανοποιούμαστε απλά με το διατυπώνουμε ρητορικά τους στόχους ή να εκφράζουμε επιθυμίες, αλλά θέλουμε να συγκεκριμενοποιηθεί στο μέγιστο βαθμό όλη αυτή η φιλολογία με ακριβείς στόχους και σαφείς χρηματοδοτικές δεσμεύσεις· διότι μόνο με αυτόν τον τρόπο θα βρεθούμε ενώπιον μιας πραγματικής στρατηγικής, η οποία θα εμπεριέχει όλες τις πτυχές της κοινωνίας των πληροφοριών, και μόνο εάν υπάρχουν συγκεκριμένες δεσμεύσεις θα είναι αυτή χρήσιμη για τις ασθενέστερες κοινωνικές ομάδες και τους πολίτες, ή γι' αυτούς που διατρέχουν μεγαλύτερο κίνδυνο να αποκλειστούν από τη νέα κοινωνία.
Η Επιτροπή είναι, αναμφίβολα, πολύ γενναιόδωρη, αλλά, όταν αυτό το ζήτημα εξετάζεται από τη σκοπιά των εργαζομένων και των ατόμων που μειονεκτούν, εξακολουθεί να μην δίνει απάντηση σε ερωτήσεις που έθεσε το Κοινοβούλιο σε πολλά έγγραφα, για παράδειγμα στην Πράσινη Βίβλο "Η ζωή και η εργασία στην κοινωνία των πληροφοριών: προτεραιότητα για τα άτομα";, διότι εξακολουθούμε να μην γνωρίζουμε ακριβώς ποιος θα χρηματοδοτήσει αυτή τη γιγαντιαία προσπάθεια καταπολέμησης του αναλφαβητισμού με ψηφιακά μέσα που πρέπει να καταβληθεί στην Ευρώπη για να καλύψουμε το κενό που μας χωρίζει με τις Ηνωμένες Πολιτείες.
Δεν γνωρίζουμε πολύ καλά πώς κατανέμονται οι αρμοδιότητες μεταξύ των κυβερνήσεων και της Επιτροπής, ποιο ρόλο διαδραματίζουν τα εργατικά σωματεία στην κοινωνία των πολιτών.
Επομένως, θέλουμε να ληφθούν υπόψη συμπληρωματικές αναλύσεις και να αναληφθούν σαφέστερες δεσμεύσεις, να υπάρξει ένα ειδικό σημείο, όπου να ενισχύεται η απασχόληση και η κοινωνική συνοχή στην κοινωνία των πληροφοριών - γιατί η ανακοίνωση της Επιτροπής δεν περιλαμβάνει τίποτα σχετικά με το ζήτημα αυτό - και να υπάρξει μια στρατηγική με οδηγίες, συστάσεις και δείκτες.
Θέλουμε να γίνεται λόγος για τους ενήλικες, κι όχι μόνο για τους νέους, να γίνεται λόγος για τις μειονεκτικές κοινωνικές ομάδες, θέλουμε να θυμηθείτε επίσης την ισότητα των ευκαιριών.
Η νέα κοινωνία δεν μπορεί να αποτελέσει αφορμή για μια νέα ανισότητα μεταξύ ανδρών και γυναικών.
Μας δίνονται, κύριε Επίτροπε, μεγάλες ευκαιρίες, αλλά πρέπει να αφορούν ολόκληρο τον πληθυσμό.
Και θέλουμε να υποστηριχθεί το ευρωπαϊκό κοινωνικό πρότυπο.
Επομένως, σας ζητάμε να κάνετε ένα βήμα μπροστά, να αναλάβετε σαφέστερες δεσμεύσεις και να καταβάλετε πολύ πιο συγκεκριμένες πολιτικές και χρηματοδοτικές προσπάθειες.
Κύριε Πρόεδρε, κύριε Επίτροπε Liikanen, αγαπητοί συνάδελφοι, η e-Europe - η κοινωνία των πληροφοριών για όλους - όπως αποκαλείται η πρωτοβουλία της Ευρωπαϊκής Επιτροπής πρέπει καταρχήν να χαιρετιστεί.
Είναι αδιαμφισβήτητο ότι οι νέες τεχνολογίες θα οδηγήσουν σε βαθύτατες αλλαγές όχι μόνο στην επαγγελματική ζωή, αλλά και σε όλες τις πτυχές της κοινωνικής ζωής.
Είναι επίσης σωστό ότι η εξέλιξη από τη βιομηχανική κοινωνία στην κοινωνία των πληροφοριών δεν είναι δυνατόν να σταματήσει και επομένως δεν μπορεί παρά να είναι από πολιτικής άποψη σωστό να προετοιμάσουμε την Ευρώπη με τον καλύτερο δυνατό τρόπο για την κοινωνία των πληροφοριών.
Κατά συνέπεια, επικροτώ ρητά τη δήλωση που περιέχει η πρωτοβουλία e-Europe, ότι πρωταρχικός στόχος της είναι να επιταχύνει τη θετική αλλαγή προς την κατεύθυνση της κοινωνίας των πληροφοριών στην Ευρωπαϊκή Ένωση και να την προσανατολίσει στην κοινωνική και περιφερειακή ενοποίηση.
Στην ανακοίνωσή της σχετικά με την πρωτοβουλία e-Europe, η Ευρωπαϊκή Επιτροπή παρουσιάζει δέκα μέτρα που στόχο τους έχουν να προλειάνουν το έδαφος για την πορεία της Ευρώπης προς την κοινωνία των πληροφοριών.
Όσο αξιέπαινα και να είναι τα επιμέρους μέτρα θα πρέπει να διαρθρωθούν στο σύνολό τους και να τεθούν σαφείς προτεραιότητες για την πολιτική.
Τούτο συνεπάγεται ότι θα πρέπει να γίνουν σαφείς διαφοροποιήσεις σχετικά με τα καθήκοντα που μπορεί και πρέπει να εκτελέσει η ίδια η Ευρωπαϊκή Ένωση και τα καθήκοντα που θα υπάγονται στην αρμοδιότητα των μεμονωμένων κρατών μελών.
Εδώ θα πρέπει να ληφθεί υπόψη ότι μερικά κράτη μέλη και μερικές περιφέρειες προωθούν εδώ και χρόνια τις νέες τεχνολογίες και την αποδοχή τους από τους πολίτες.
Κατά συνέπεια, στη Σύνοδο Κορυφής του Συμβουλίου στη Λισαβώνα θα πρέπει να γίνουν συστάσεις στα μεμονωμένα κράτη, αλλά όχι να τους επιβληθούν ευρείες υποχρεώσεις και ιδιαίτερα όχι υπερβολικές οικονομικές επιβαρύνσεις.
Τι θα πρέπει να κάνει η Ευρωπαϊκή Ένωση στο πλαίσιο της πρωτοβουλίας e-Europe;
Από τη δική μου σκοπιά, στην Ένωση αντιστοιχούν οι εξής προτεραιότητες που θα έπρεπε να είχε αναφέρει ως κεντρικά σημεία στην έκθεσή της η κυρία Read, την οποία θέλω εν προκειμένω να ευχαριστήσω θερμά.
Πρώτον, πρέπει να δημιουργήσουμε μια ανοικτή, σύγχρονη, υψηλής απόδοσης υποδομή πολυμέσων.
Πρέπει να αποτελέσει καθήκον της πολιτικής να μεριμνήσει ώστε να καταστεί δυνατή η προσφορά και η ζήτηση υπηρεσιών επικοινωνίας υψηλής ποιότητας μέσω τηλεφώνου, ηλεκτρονικού υπολογιστή και τηλεόρασης.
Θα πρέπει επίσης να γίνει φτηνότερη για όλους τους πολίτες η πρόσβαση στο Διαδίκτυο.
Ως εκ τούτου, θα πρέπει να προωθηθεί περισσότερο ο ανταγωνισμός στα τοπικά δίκτυα, π. χ. μέσω της αποδεσμοποίησης τοπικού βρόχου.
Θα πρέπει επίσης να αποκτήσουν πρόσβαση σε όλες τα πεδία όσοι προσφέρουν υπηρεσίες, κι αυτό σε ανταγωνιστικές τιμές, δηλαδή ότι π.χ. θα τεθούν στη διάθεσή τους τα καλώδια της τηλεόρασης.
Επίσης πρέπει να αναθεωρηθεί η πολιτική για τις συχνότητες στην Ευρώπη, και να περάσουμε σε μια στρατηγική προσέγγιση που θα στηρίζεται σε οικονομικές αρχές, όπως εξάλλου προτείνατε και εσείς, κύριε Επίτροπε.
Δεν πρέπει ωστόσο να παραμελήσουμε και τις μη εμπορικές εφαρμογές, που στο μεγαλύτερο μέρος τους προσφέρονται για το δημόσιο συμφέρον, όπως π.χ. η κρατική ραδιοφωνία.
Αντίθετα, η τελευταία θα πρέπει να ληφθεί υπόψη κατά τέτοιο τρόπο στην κατανομή των συχνοτήτων ώστε να αντιστοιχεί στον ρόλο της ως θεσμού για τη διαμόρφωση και τη διατήρηση της ποικιλομορφίας της γνώμης.
Δεύτερον, πρέπει να δημιουργήσουμε το ταχύτερο δυνατόν ένα νομικό πλαίσιο για τις ηλεκτρονικές εμπορικές συναλλαγές.
Επομένως τα εκκρεμή νομοθετικά σχέδια όπως π.χ. η οδηγία για το ηλεκτρονικό εμπόριο ή η οδηγία για τη νέα θεώρηση της προστασίας της πνευματικής ιδιοκτησίας θα πρέπει να θεσπιστούν απρόσκοπτα.
Στο νομοθετικό πεδίο επιβάλλεται ωστόσο να δοθεί προσοχή, ώστε να μη είναι υπερβολικές οι νομικές ρυθμίσεις και συγκεκριμένα σε κάθε νομοθετικό εγχείρημα θα πρέπει να τίθεται αρχικά το ερώτημα κατά πόσο το νομοθέτημα αυτό είναι απαραίτητο.
Τρίτον, πρέπει να ελέγξουμε την ευρωπαϊκή πρωτοβουλία ως προς την ηλεκτρονική Ευρώπη.
Ανέφερα ήδη ότι οι αλλαγές στην τεχνολογία των πληροφοριών και τα νέα μέσα θα επηρεάσουν όλους τους τομείς της ζωής μας.
Επομένως ενδείκνυται να τεθούν υπό δοκιμασία σε σχέση με την ηλεκτρονική Ευρώπη όλες οι πρωτοβουλίες που εξαγγέλλονται σε ευρωπαϊκό επίπεδο, δηλαδή συγκεκριμένα ...
(Ο Πρόεδρος αφαιρεί από την ομιλήτρια τον λόγο) Κύριε Πρόεδρε, συγχωρήστε με αλλά σας παρακαλώ να μου επιτρέψετε να ολοκληρώσω τουλάχιστον τη φράση μου.
Κατά λάθος μίλησα πάρα πολύ, αλλά επιτρέψτε μου να τονίσω για άλλη μια φορά με μια τελευταία πρόταση ότι επικροτώ τα μέγιστα την πρωτοβουλία e-Europe, και θα πρέπει, παρακαλώ, να ληφθούν υπόψη οι προτάσεις που εξέθεσα στην παρέμβασή μου.
.
(EN) Κύριε Πρόεδρε, θα πρέπει ασφαλώς να συγχαρούμε σήμερα την κυρία Read για την εξαιρετική έκθεσή της και τον Επίτροπο Liikanen.
Αυτή είναι μια θετική συζήτηση, πολύ θετική για την Ευρώπη, και έχει εκδηλωθεί ζωηρό ενδιαφέρον, όπως αποδεικνύεται από τον μεγάλο αριθμό τροπολογιών.
Επιτρέψτε μου να ξεχωρίσω τα σημεία που θεωρώ τα πιο σημαντικά: την υποδομή, τη νομική βεβαιότητα - οι άνθρωποι πρέπει να γνωρίζουν που βρίσκονται - την επίθεση ικανοτήτων, που θα πρέπει παρακαλώ να απευθύνεται όχι μόνο στους μαθητές και τους φοιτητές, αλλά επίσης σε ομάδες που έχουν παραμεληθεί, όπως οι γυναίκες και τα άτομα μεγαλύτερης ηλικίας, που αντιπροσωπεύουν μια τεράστια πηγή ικανοτήτων αν την εκμεταλλευτούμε.
Είναι ντροπή που οι μεγάλες χώρες δεν προέβλεψαν στο παρελθόν την ανάγκη επαγγελματικής επιμόρφωσης, ενώ χώρες όπως η Γερμανία και το Ηνωμένο Βασίλειο δεν θα έπρεπε να είναι υποχρεωμένες να φέρουν εργαζομένους από αλλού.
Γνωρίζω ότι θα πραγματοποιήσουμε μια πολύ καλή διαφημιστική και ενημερωτική εκστρατεία, καθώς επίσης ότι θα εξάψουμε τη φαντασία των πολιτών της Ευρώπης.
Δεν πρέπει να ξεχάσουμε τα άτομα με ειδικές ανάγκες.
Υπάρχουν επίσης στοιχεία ότι το έντυπο υλικό δεν είναι προσιτό σε άτομα με προβλήματα όρασης, και αυτή είναι μια παράλειψη που θα μπορούσε να αποφευχθεί στο μέλλον.
Θα πρέπει να αποτρέψουμε τους διαχωρισμούς, τη διάσπαση ανάμεσα στις περιοχές της Ευρώπης, ανάμεσα στα νοικοκυριά της Ευρώπης και ανάμεσα στους πολίτες της Ευρώπης.
Οι ηλεκτρονικές επικοινωνίες μεταξύ επιχειρήσεων λειτουργούν καλά, αλλά θα πρέπει να ενισχύσουμε την ανάπτυξη του ηλεκτρονικού εμπορίου ανάμεσα στις επιχειρήσεις και τους καταναλωτές στην Ευρωπαϊκή Ένωση, όπου υστερούμε συγκριτικά με τις Ηνωμένες Πολιτείες.
Ασφαλώς, για να το πετύχουμε αυτό πρέπει να εξασφαλίσουμε ότι οι πολίτες - οι καταναλωτές - έχουν πειστεί για το απόρρητο και την ασφάλεια, κι ότι τα μέτρα σας θα συμβάλουν στην κατοχύρωση αυτής της εμπιστοσύνης.
Οι επικοινωνίες ανάμεσα στις επιχειρήσεις και τους καταναλωτές είναι ιδιαίτερα σημαντικές για τους ηλικιωμένους, όσους οικουρούν και για εκείνους που έχουν οικογενειακές ευθύνες και δυσκολεύονται να συνδυάσουν οικογένεια και επαγγελματική σταδιοδρομία, κατά συντριπτική πλειοψηφία γυναίκες.
Υπάρχουν ηθικά ζητήματα που θα πρέπει να λάβουμε υπόψη μας, αλλά είμαι πολύ αισιόδοξη και πιστεύω ότι η κυρία Read θα συνεχίσει το έργο της σε συνεργασία με σας και ότι θα βρούμε σε αυτό το Κοινοβούλιο πολλούς που θα εργαστούν με ζήλο για την eEurope - κοινωνία των πληροφοριών.
.
(SV) Κύριε Πρόεδρε, αξιότιμε Επίτροπε, η πρωτοβουλία αυτή είναι σημαντική γιατί θα ευαισθητοποιήσει περισσότερο τους φορείς λήψης αποφάσεων στο σύνολό τους γύρω από το θέμα της ανάπτυξης, αλλά και στο γεγονός ότι τα επίπεδα ανάπτυξης είναι πάρα πολύ διαφορετικά στην Ευρώπη, κάτι που μπορούμε να το διαπιστώσουμε και στην έκθεση προόδου που εκπόνησε η Επιτροπή.
Η πρωτοβουλία είναι σημαντική γιατί πρέπει να σταματήσουμε να λέμε ότι οι ΗΠΑ κατέχουν ηγετική θέση στον κόσμο όσον αφορά την ανάπτυξη αυτή.
Σύμφωνα με το δείκτη 2000 IDC/World Times Information Society Index, που δημοσιεύτηκε το Φεβρουάριο, η Σουηδία έχει ξεπεράσει τις ΗΠΑ ως ηγετική οικονομία των πληροφοριών.
Οι ΗΠΑ κατέλαβαν τη δεύτερη θέση, ακολουθούμενες από τη Φινλανδία, τη Νορβηγία και τη Δανία.
Οι απόψεις μπορούν να διίστανται ως προς την αξία μιας τέτοιας ανάλυσης, εγώ ωστόσο πιστεύω ότι είναι σημαντικό να υπογραμμιστεί πως το μοντέλο των ΗΠΑ δεν είναι το μόνο που οδηγεί στην επιτυχία στην κοινωνία της τεχνολογίας των πληροφοριών, όπως πάρα πολλοί είπαν στην αίθουσα αυτή.
Οι σκανδιναβικές χώρες τα καταφέρνουν καλά από άποψη κοινωνικών υποδομών και ίσως και από άποψη συνταξιοδοτικών συστημάτων.
Πρέπει να το έχουμε υπόψη αυτό και είμαι βέβαιη ότι η Επιτροπή το έκανε.
Δεν πρέπει επίσης να ξεχνάμε ότι οι χώρες της ΕΕ διαφέρουν σημαντικά και ότι η ανάπτυξη προχωρά με εξαιρετικά γρήγορο ρυθμό.
Αυτό πρέπει να ληφθεί υπόψη στο σχέδιο δράσης.
Είναι επίσης σημαντικό να μην επιβραδυνθούν οι ταχύτερα αναπτυσσόμενες χώρες.
Είναι σημαντικό να καταστεί σαφές τι πρέπει να γίνει σε επίπεδο ΕΕ και τι πρέπει να γίνει με τους πόρους της ΕΕ και πρέπει επίσης να είμαστε έτοιμοι να τροποποιήσουμε την περιφερειακή πολιτική και να αναπροσανατολίσουμε ένα μέρος της έρευνας υπέρ της e-Europe.
Αντιμετωπίζω επίσης με σκεπτικισμό τα ενημερωτικά προγράμματα και τις εκστρατείες σε επίπεδο ΕΕ δεδομένων των διαφορετικών επιπέδων ανάπτυξης των χωρών.
Η e-Europe είναι κάτι περισσότερο από το ηλεκτρονικό εμπόριο.
Η οδηγία για το ηλεκτρονικό εμπόριο αφορά τα πάντα εκτός από τις συναλλαγές των καταναλωτών.
Θα ήθελα να ζητήσω από την Επιτροπή να δώσει προσοχή στο θέμα που εξετάζεται στη διπλανή αίθουσα με τον Αμερικανό Επίτροπο Εμπορίου Thompson: πώς θα αυξήσουμε την εμπιστοσύνη των καταναλωτών.
Ο καταναλωτής πρέπει να είναι βασιλιάς όταν πρόκειται για το ηλεκτρονικό εμπόριο, διαφορετικά δεν θα μπορέσει να κερδίσει έδαφος.
Στο πλαίσιο της εξέτασης εναλλακτικών τρόπων επίλυσης των διαφορών, πρέπει να συνεργαστούμε με τις ΗΠΑ για ένα σφαιρικό σχέδιο.
Πρέπει, ωστόσο, να στηρίξουμε επίσης τον ΟΟΣΑ στις εργασίες του.
Το ζήτημα της ευρείας ζώνης, το ζήτημα των κατάλληλων υποδομών βρίσκεται στην ημερήσια διάταξη στις περισσότερες χώρες.
Η πολυμορφία είναι αναγκαία, τώρα όμως χρειάζονται περισσότερες προδιαγραφές για τις Digital Subscriber Lines, μέσω των οποίων θα καταστεί δυνατή η αναβάθμιση του δικτύου.
Πολλοί υποστηρίζουν ότι οι τηλεφωνικές εταιρείες δεν επωφελούνται από τις τεχνικές επειδή δεν υπάρχουν προδιαγραφές.
Συνάδελφοι, οι έξυπνες κάρτες, η κρυπτογράφηση, τα κινητά τηλέφωνα και η e-Europe αποτελούν τα δυνατά σημεία μας!
Πρέπει να προωθήσουμε την ανάπτυξη στον τομέα αυτόν, όμως όσον αφορά τις προδιαγραφές πρέπει να αναπτύξουμε τις εργασίες μας.
Δεν είναι δική μας δουλειά, των πολιτικών, να αποφασίσουμε ποιες θα είναι αυτές οι προδιαγραφές, αλλά πρέπει να δώσουμε τη δυνατότητα στη βιομηχανία να συμφωνήσει σε προδιαγραφές, όπου κρίνεται αναγκαίο.
Δικό μας καθήκον είναι να νομοθετήσουμε το συντομότερο και να εισαγάγουμε νέα νομοθετικά πρότυπα όπου υπάρχουν οι δυνατότητες.
Χαίρομαι που αυτό το σημείο λαμβάνεται υπόψη στην έκθεση.
Κύριε Πρόεδρε, αξιότιμες κυρίες και κύριοι, αξιότιμε κύριε Επίτροπε, αξιότιμη κυρία εισηγήτρια, θέλω εν προκειμένω να ευχαριστήσω την εισηγήτρια για την ανοιχτή συζήτηση και φυσικά και για την έκθεσή της.
Αρχικά θα αναφερθώ στην πολιτική προσέγγιση της πρωτοβουλίας e-Europe καθώς και εκείνη της έκθεσης Read.
Φέρεται ότι μέσω του Διαδικτύου, του ηλεκτρονικού ταχυδρομείου και της κινητής τηλεφωνίας θα καταργηθεί η ανεργία.
Η πραγματικότητα είναι ωστόσο διαφορετική.
Σε αυτήν την έκρηξη της τεχνολογίας των πληροφοριών αντιπαρατίθενται συγχωνεύσεις και απολύσεις.
Αποδεικνύεται και ιστορικά ότι η εν λόγω προσέγγιση έχει αποτύχει.
Η εκβιομηχάνιση, η πυρηνική ενέργεια και η βιοτεχνολογία δεν επέφεραν ευημερία και ελευθερία για όλους.
Τόσο η πρωτοβουλία όσο και η έκθεση διαπνέονται από την ιδέα ότι θα πρέπει να προλειανθεί το έδαφος για τους νεότερους και τους καλύτερους.
Δυστυχώς, η συγκεκριμένη ιδέα παραγνωρίζει εντελώς ότι η ομάδα αυτή συγκροτείται από τους ήδη κερδισμένους, αλλά η πλατιά μάζα μένει με τα χέρια αδειανά.
Το ζητούμενο για μας πρέπει να είναι να επωφεληθούν όλοι οι άνθρωποι από τις τεχνικές καινοτομίες, ανεξαρτήτως ηλικίας, οικονομικής κατάστασης και περιοχής που διαμένουν.
Θα πρέπει να ελέγξουμε το αληθές της αρχής μας για ίσες ευκαιρίες για όλους.
Η καθολική υπηρεσία δείχνει προς τη σωστή κατεύθυνση, αλλά η ιδέα αυτή δεν θα πρέπει να υλοποιηθεί από τέτοιους παρόχους (provider) που λογοκρίνουν το Διαδίκτυο, αποκλείοντας με τεχνικά μέσα την πρόσβαση των πελατών τους σε διάφορα τμήματα του δικτύου.
Η πρόταση της Επιτροπής θέλει να δημιουργήσει συνθήκες ισότητας μέσω της αποκαλούμενης απελευθέρωσης της αγοράς.
Και μόνο αυτό είναι αρκετά ανόητο, εφόσον η απελευθέρωση έχει πάντα ως αφετηρία της ότι ο δυνατός θα γίνει δυνατότερος και ότι το κράτος θα πρέπει να υποστηρίξει τους αδύνατους όσο το δυνατόν λιγότερο.
Στο θέμα των τεχνολογιών των πληροφοριών έχουμε ως αφετηρία εντελώς διαφορετικές συντεταγμένες.
Υπάρχουν για παράδειγμα πολλές πρωτοβουλίες που προωθούν το Διαδίκτυο και τους ηλεκτρονικούς υπολογιστές στα σχολεία.
Εάν όμως δεν ληφθεί υπόψη το γεγονός ότι σε κάθε τάξη βρίσκεται ένας μαθητής που έχει πιο εξειδικευμένες γνώσεις από τους δασκάλους του, η πρωτοβουλία πρόκειται να αποτύχει.
Το γεγονός ότι για την υποστήριξη της πολιτικής για την απελευθέρωση χρησιμοποιούνται σε πολλά σημεία της έκθεσης Read ισχυρά αντιαμερικανικά επιχειρήματα αποδεικνύει για άλλη μια φορά σε ποιο βαθμό τα συμφέροντα της ιδιωτικής βιομηχανίας υπαγόρευσαν το κείμενο αυτό.
Το επόμενο αμφιλεγόμενο σημείο αφορά τα δικαιώματα των πολιτών.
Αυτό που βασικά χρειαζόμαστε είναι ένα σχέδιο για μια καθολική προστασία των δεδομένων.
Αντ' αυτής, η Επιτροπή και εν μέρει και το Ευρωπαϊκό Κοινοβούλιο στοχεύουν σε μια 'έξυπνη κάρτα', μια smart card.
Στην κάρτα αυτή θα αποθηκεύονταν όλα τα στοιχεία σας.
Το ταμείο ιατρικής περίθαλψης θα γνώριζε αν έχετε ομοφυλοφιλικές σχέσεις, και ο εργοδότης σας θα ήταν πάντα πλήρως ενημερωμένος σχετικά με τις αρρώστιες που περάσατε στο παρελθόν και εκείνες που ενδεχομένως θα περάσετε στο μέλλον, καθώς και σχετικά με όλους τους προγόνους σας.
Τούτο αποτελεί ένα βήμα προς τον γυάλινο άνθρωπο και αυτό συνακόλουθα περισσότερη διείσδυση του κράτους στην ιδιωτική σας σφαίρα.
Με τον τρόπο αυτό σχεδιάζεται σκόπιμα και υλοποιείται σε ευρωπαϊκό επίπεδο ένας περαιτέρω μαζικός περιορισμός των θεμελιωδών δικαιωμάτων.
Από τη μια πλευρά τον παρουσιάζουν για καινοτόμο πολιτική και από την άλλη πλευρά το Κοινοβούλιο προβαίνει σε διαξιφισμούς με άλλα θεσμικά όργανα για τη σύσταση του Χάρτη Θεμελιωδών Δικαιωμάτων.
Πώς συνδυάζονται όλα αυτά;
Υπό το φως του "Echelon" απαιτώ επιτέλους μια αλλαγή του τρόπου σκέψης στο ζήτημα αυτό.
Είναι απαραίτητη η προστασία των προσωπικών δεδομένων καθώς και η επιβολή της κρυπτογράφησης.
Εξάλλου, το κράτος πρέπει να ελέγχεται από τους πολίτες και όχι να συμβαίνει το αντίστροφο!
Αξιότιμε κύριε Πρόεδρε, στο πρωτότυπο αγγλικό κείμενό της η Επιτροπή χρησιμοποιεί την έκφραση information society (κοινωνία των πληροφοριών) και όχι την έκφραση knowledge society (κοινωνία της γνώσης).
Οι δύο εκφράσεις είναι εντελώς διαφορετικές μεταξύ τους.
Η πληροφορία συνιστά απλώς την πρώτη ύλη της γνώσης, η πληροφορία είναι χάος, ενώ αντίθετα η γνώση είναι τάξη, η τάξη στο χάος.
Η κοινωνία των πληροφοριών είναι η κοινωνία του χάους.
Η κοινωνία της γνώσης είναι κάτι περισσότερο, μπορεί κάλλιστα να είναι η κοινωνία της κοινωνικής τάξης, της πολυπολιτισμικότητας και της αμοιβαίας αλληλεγγύης μεταξύ των πολιτών.
Μέχρι στιγμής, η κοινωνία των πληροφοριών εμφανίζεται στους πολίτες ως ένας χαοτικός χρηματιστηριακός δείκτης.
Οι τιμές των μετοχών εταιρειών που σχετίζονται με την τεχνολογία έχουν αυξηθεί τόσο, ώστε να μην υπάρχει πλέον οικονομικό υπόβαθρο.
Συχνά τα χρήματα δεν καταλήγουν σε νέες επενδύσεις των επιχειρήσεων, αλλά στους ιδιοκτήτες των επιχειρήσεων αυτών, οι οποίοι γίνονται εκατομμυριούχοι και δισεκατομμυριούχοι.
Έτσι, η κοινωνία των πληροφοριών εμφανίζεται στους πολίτες ως μια οικονομία-φούσκα, μια κοινωνία διακρίσεων και ανισότητας.
Κοινωνία των πληροφοριών σημαίνει κοινωνική επανάσταση των εκατομμυριούχων, οι οποίοι στο όνομα της καινοτομίας κατέστρεψαν τις δομές της παλαιάς κοινωνίας.
Η δική τους επανάσταση σήμαινε πώληση μηχανημάτων και προγραμμάτων σε όλους.
Όλοι εμείς θα πρέπει λοιπόν να αντεπαναστατήσουμε.
Εμείς πρέπει να θέσουμε υψηλότερο στόχο σε σχέση με εκείνον που έθεσε η Επιτροπή.
Πρέπει να απαιτήσουμε μια κοινωνία της γνώσης και όχι μια χαοτική κοινωνία των πληροφοριών για όλους.
Το ζήτημα δεν πρέπει να αφορά απλώς και μόνο, εάν καθένας μας διαθέτει κινητό τηλέφωνο, πώς διαβιβάζεται το ηλεκτρονικό ταχυδρομείο ή τι αγοράζουμε μέσω του ηλεκτρονικού εμπορίου.
Η βέλτιστη κοινωνία της γνώσης ίσως να αποτελεί την κοινωνική διάσταση του νέου καπιταλιστικού συστήματος.
Η κοινωνία των πληροφοριών για όλους συνιστά έναν υπερβολικά μετριοπαθή, λίαν εμπορικό και πολιτισμικά πολύ περιοριστικό στόχο.
Επιθυμία μας πρέπει να είναι η κοινωνία της γνώσης για όλους.
Αυτό είναι δημοκρατία.
.
(FR) Κύριε Πρόεδρε, "το καλύτερο είναι εχθρός του καλού", λέμε στην Γαλλία και πολύ φοβάμαι ότι η έκθεση της κυρίας Read αποτελεί ένα χαρακτηριστικό παράδειγμα.
Πράγματι, κανείς δεν θα αρνηθεί ούτε τη σημασία των μέσων επικοινωνίας, και ιδιαίτερα του Διαδικτύου, για τη μελλοντική ανάπτυξη των κοινωνιών μας, ούτε την καθυστέρηση που δεχόμαστε ότι παρουσιάζουν τώρα επί του θέματος τα κράτη μέλη της Ευρωπαϊκής Ένωσης σε σχέση με τις Ηνωμένες Πολιτείες, ούτε την αναγκαιότητα κωδικοποίησης της πιθανής άναρχης ανάπτυξης των μέσων αυτών, ώστε να περιορισθούν οι παρεκκλίσεις που μπορεί να πυροδοτήσουν και να διασφαλισθεί η μεγαλύτερη δυνατή επιτυχία τους στους πληθυσμούς μας.
Ωστόσο, φοβούμαι ότι ο κατάλογος των καλών προθέσεων που έχουμε σήμερα μπροστά μας βλάπτει στην πραγματικότητα τον επιδιωκόμενο στόχο.
Το Κοινοβούλιο, αντί να προχωρά σιγά σιγά, θέτοντας στα κράτη μέλη έναν συγκεκριμένο και βραχυπρόθεσμα ή μεσοπρόθεσμα υπολογίσιμο στόχο, εκπέμπει ένα ετερόκλητο και ασαφές σήμα, γεγονός το οποίο είναι αλήθεια ότι οφείλεται κατά μεγάλο μέρος στις παράξενες καταστάσεις που χαρακτηρίζουν τις εργασίες σε επίπεδο επιτροπής.
Θα θέλαμε να μας είχαν δοθεί περισσότερες διευκρινήσεις σχετικά με τη συγκεκριμένη φύση της ευρωπαϊκής προσέγγισης επί του θέματος και κυρίως σχετικά με τον τρόπο με τον οποίο σκοπεύει να συμβάλει η Επιτροπή, ώστε να βοηθήσει τα κράτη μέλη να εμποδίσουν την καλπάζουσα εξομοίωση, αντιγραφή του αμερικανικού μοντέλου, που θα διευκολύνει οπωσδήποτε την ανάπτυξη των μέσων αυτών, τα οποία εξετάζονται μόνο από τεχνικής και εμπορικής πλευράς.
Οι παιδαγωγικοί και κοινωνικοί προβληματισμοί της έκθεσης είναι βέβαια αξιέπαινοι, σε τελική ανάλυση όμως, θα είναι πολύ μικρής σημασίας σε σχέση με τις επιπτώσεις που η ίδια η εξάπλωση του μέσου αυτού θα έχει άμεσα στους λαούς της Ευρώπης.
Ποια η συμβατότητα μεταξύ του κειμένου της Επιτροπής και της ύπαρξης φορολογικών ιδιαιτεροτήτων στον τομέα του εμπορίου και της απασχόλησης στα διάφορα κράτη μέλη;
Ποιες οι πιθανότητες να γίνουν σεβαστές οι αντιλήψεις μας για την ελευθερία του ατόμου και την ελευθερία έκφρασης, ελευθερίες, οι οποίες δεν έχουν ακόμα εναρμονισθεί σε παγκόσμιο επίπεδο;
Ποιες οι εγγυήσεις ότι η ασφάλεια των κρατών μας θα διασφαλισθεί στα πλαίσια της ανάπτυξης μιας τεχνολογίας, της οποίας οι κύριοι φορείς ανήκουν σε μια μεγάλη δύναμη, η οποία μολονότι δίνει μαθήματα φιλελευθερισμού σε ολόκληρο τον κόσμο, δεν ξεχνά ποτέ, σε ό,τι την αφορά, να τηρείται ρητά από τις επιχειρήσεις της η έννοια του εθνικού συμφέροντος;
Μας προκαλεί, ίσως, έκπληξη, κυρία εισηγήτρια, όταν διαβάζουμε στην παράγραφο 55 της έκθεσή σας ότι το Κοινοβούλιο εκφράζει αποφασιστικά την υποστήριξή του προς ...
(Ο Πρόεδρος αφαιρεί το λόγο από την ομιλήτρια)
.
(NL) Κύριε Πρόεδρε, σύμφωνα με την ανακοίνωση της Επιτροπής και το ψήφισμα του Κοινοβουλίου, ο κόσμος της τεχνολογίας των πληροφοριών προσφέρει πάμπολλες δυνατότητες.
Αυτό είναι βεβαίως κάτι που δεν θα ήθελα να αρνηθώ.
Ωστόσο, θα ήθελα να κάνω μία παρατήρηση όσον αφορά τις απεριόριστες δυνατότητες που υποτίθεται ότι προσφέρει η κοινωνία των πληροφοριών.
Μου προξενεί εντύπωση το γεγονός ότι δεν γίνεται σχεδόν καμία αναφορά στην άλλη πλευρά της κοινωνίας των πληροφοριών.
Λέγοντάς το αυτό δεν εννοώ τον αποκλεισμό ορισμένων ομάδων, αλλά τη δημιουργία μιας νέας ηλεκτρονικής πραγματικότητας.
Πρόκειται για μια πραγματικότητα όπου δεν συνεκτιμώνται οι σημερινές αξίες.
Η ανάπτυξη μιας ιδιαίτερης ηθικής για την τεχνολογία των πληροφοριών, όπως προτείνει η κ. Schrφder, μου φαίνεται ότι είναι μια καλή ιδέα.
Η ηθική αυτή δεν πρέπει να έχει οικειοθελή χαρακτήρα αλλά να οδηγήσει στην κατάρτιση των κατάλληλων κανόνων.
Στην προσπάθεια αυτή πρέπει να συμπεριληφθεί και η επιχορήγηση της δημιουργίας φίλτρων για την προσφορά ενός καθαρού Διαδικτύου.
Θεωρώ αξιόλογο το γεγονός ότι στο ψήφισμα του Κοινοβουλίου τίθενται ορισμένα ερωτήματα όσον αφορά τις αρμοδιότητες της Επιτροπής και των κρατών μελών.
Ωστόσο, όσον αφορά τις εκπαιδευτικές πρωτοβουλίες, θα ήθελα να τονίσω σαφώς ότι η Ευρώπη είναι αναρμόδια.
Την ευθύνη του τομέα αυτού μπορούν να αναλάβουν με πολύ πιο αποτελεσματικό τρόπο τα κράτη μέλη.
Τέλος, θα ήθελα να ευχαριστήσω θερμά την εισηγήτρια, κυρία Read, για το έργο που εκπόνησε.
Σ' αυτήν οφείλουμε το γεγονός ότι μπορούμε να ψηφίσουμε για το θέμα πριν από τη Σύνοδο Κορυφής της Λισαβώνας.
Η πρώτη έκδοση του κειμένου ήταν πιο συνεκτική από το ψήφισμα που έχει κατατεθεί.
Πρόκειται για ένα συνονθύλευμα γνωμοδοτήσεων, στο οποίο περιλαμβάνονται ακόμη και αντιφατικές απόψεις.
Στο μέλλον, θα πρέπει να φροντίζουμε για τη συνεκτικότητα των ψηφισμάτων μας.
Αξιότιμε κύριε Πρόεδρε, αξιότιμε κύριε Επίτροπε είναι ιδιαίτερα θετικό ότι στη Λισαβώνα πρόκειται να δοθεί βαρύτητα στη συζήτηση για την εξέλιξη της ευρωπαϊκής κοινωνίας των πληροφοριών.
Η νέα οικονομία, the new economy, επιδιώκει να εγκαθιδρυθεί και στην Ευρώπη.
Ωστόσο, η ευρωπαϊκή απάντηση στις νέες προκλήσεις και στην εκμετάλλευση των δυνατοτήτων εξακολουθεί να εκκρεμεί.
Για το λόγο αυτό, η πρωτοβουλία eΕurope επηρεάζει περισσότερο από πριν την ανταγωνιστικότητα της Ένωσης και κατ' επέκτασιν και τους πολίτες της.
Οι μεταρρυθμιστικές προτάσεις που παρουσιάζονται στην πρωτοβουλία είναι φιλόδοξες, ωστόσο αυτό δεν σημαίνει ότι είναι απαραιτήτως και επαρκείς.
Ιδιαίτερα όσον αφορά την χώρα μου, τη Φινλανδία, όπου σε πολλές περιπτώσεις προπορευόμαστε από άποψη δικτύωσης σε σχέση με τους υπόλοιπους ευρωπαίους εταίρους μας, οι στόχοι είναι υπερβολικά μετριοπαθείς.
Επίσης, η πρωτοβουλία θα αυξήσει τις μελλοντικές προκλήσεις, ακόμη και για τις προοδευμένες χώρες της κοινωνίας των πληροφοριών.
Αγαπητέ κύριε Επίτροπε, εκτιμώ τις φιλότιμες προσπάθειες που έχετε καταβάλει για τα θέματα της κοινωνίας των πληροφοριών.
Ούτε εμείς, οι βουλευτές του Ευρωπαϊκού Κοινοβουλίου μπορούμε απλώς να παρακολουθούμε εκ του μακρόθεν την Ευρώπη να υπολείπεται διαρκώς στον κόσμο του Διαδικτύου έναντι εκείνων που δημιουργούν τις προκλήσεις παγκοσμίως.
Η σαφής παγκόσμια υπεροχή της Ευρώπης στην ασύρματη επικοινωνία δεν αρκεί για να εξαλείψει την ανησυχία για το μέλλον της ευρωπαϊκής κοινωνίας των πληροφοριών και για το εάν όντως μπορούμε να παρακολουθήσουμε τον ανταγωνισμό.
Θέση κλειδί στη δημιουργία της ευρωπαϊκής κοινωνίας των πληροφοριών κατέχει η διευκόλυνση του ουσιαστικού ανταγωνισμού στα τηλεπικοινωνιακά δίκτυα.
Ο ανταγωνισμός μειώνει τις δαπάνες και εμείς αυτές ακριβώς τις δαπάνες επικοινωνίας θα πρέπει να περιστείλουμε, ούτως ώστε οι καταναλωτές και οι ΜΜΕ να μπορέσουν να επωφεληθούν πλήρως από την ηλεκτρονική επανάσταση.
Παράλληλα με τη μείωση των δαπανών, προϋπόθεση για την ανάπτυξη του ηλεκτρονικού εμπορίου είναι να μπορέσει να επιλυθεί κάθε ζήτημα ασφάλειας με ικανοποιητικό τρόπο για τους καταναλωτές, καθώς και να καλυφθούν τα νομοθετικά κενά επί του προκειμένου.
Ιδιαίτερα σημαντικά θεωρώ τα μέτρα που αφορούν την αύξηση των κεφαλαίων υψηλού κινδύνου σε ΜΜΕ του τομέα της τεχνολογίας αιχμής.
Τα 20 δισεκατομμύρια ευρώ που διατίθενται αυτή τη στιγμή ετησίως στην Ευρώπη για κεφάλαια υψηλού κινδύνου αντιστοιχούν μόνο στο ένα τέταρτο όσων διατίθενται στις ΗΠΑ.
Το ποσό είναι υπερβολικά μικρό.
Ευτυχώς όμως και σε αυτήν την περίπτωση η Επιτροπή ανέλαβε πρωτοβουλία και επέστησε την προσοχή μας στην επίσπευση της ανάπτυξης.
Η διαρκώς εντεινόμενη ανάπτυξη της κοινωνίας των πληροφοριών αλλάζει αποφασιστικά το περιβάλλον μας και τις συνθήκες εργασίας και διαβίωσής μας.
Εμείς, ως ευρωπαίοι νομοθέτες, έχουμε να αντιμετωπίσουμε μια πραγματικά μεγάλη πρόκληση, εάν σκοπεύουμε η νομοθεσία να εκφράζει το πνεύμα της εποχής.
Ο νομοθέτης δεν χρειάζεται πάντοτε να επεμβαίνει στην ανάπτυξη, αντιθέτως σε ορισμένες περιπτώσεις η βιομηχανία και οι φορείς μπορούν οι ίδιοι να βρουν γρήγορα λύση στα προβλήματά τους με τη συνεργασία.
Ως παράδειγμα μπορούμε να αναφέρουμε τις θετικές εμπειρίες που αποκομίσαμε με την κοινή τυποποίηση των συστημάτων κινητής τηλεφωνίας δεύτερης γενιάς, οι οποίες αποκαλύπτονται πλέον άμεσα με την αύξηση της ανταγωνιστικότητας στην τρίτη γενιά.
Η διαχείριση του νέου περιβάλλοντος δραστηριότητας απαιτεί επίσης από τα εκπαιδευτικά συστήματα την αύξηση της τεχνικής και παιδαγωγικής ετοιμότητας.
Για τον λόγο αυτό, θα πρέπει και στα ευρωπαϊκά εκπαιδευτικά προγράμματα να εστιάζουμε περισσότερο από πριν την προσοχή μας στην κατάρτιση του εκπαιδευτικού προσωπικού.
Τέλος, θα ήθελα να επισημάνω ότι υποστηρίζω την εφαρμογή της συγκριτικής αξιολόγησης επιδόσεων (benchmarking) αναφορικά με την ανάπτυξη της κοινωνίας των πληροφοριών.
Όσον αφορά τις υπόλοιπες συγκεκριμένες προτάσεις που παρουσιάζονται στην ανακοίνωση eEurope δεν μπορώ παρά να απορήσω, γιατί όλα αυτά δεν είχαν εξεταστεί νωρίτερα στο Συμβούλιο, προκειμένου να είχε ήδη εξασφαλιστεί η δέσμευση των κρατών μελών.
.
(IT) Κύριε Πρόεδρε, στο πλαίσιο της ανακοίνωσης της Επιτροπής σχετικά με την κοινωνία των πληροφοριών, νομίζω ότι είναι ιδιαίτερα σημαντικό να τονιστεί η έμφαση που δόθηκε στην ανάγκη να είναι οι νέες τεχνολογίες προσιτές σε όλους τους ευρωπαίους πολίτες.
Δεν είναι μόνο μια οικονομική πρόκληση, αλλά ίσως, ακόμη περισσότερο, μια διαδικασία βαθιάς πολιτιστικής αλλαγής που θα πρέπει να φτάσει σε κάθε οικογένεια, κάθε σχολείο, κάθε επιχείρηση, κάθε δημόσια διοίκηση.
Για να επιτευχθεί αυτός ο σημαντικός στόχος, δεν πρέπει μόνο να ενθαρρυνθεί η διάδοση των νέων τεχνολογιών, αλλά επίσης είναι θεμελιώδες να τεθούν σε εφαρμογή τα αναγκαία μέτρα για να ενισχυθεί η εμπιστοσύνη των καταναλωτών στις μεγάλες ευκαιρίες που προσφέρει το ηλεκτρονικό εμπόριο.
Πρόκειται για πραγματική ανάγκη, δεδομένης της μεγάλης επιφυλακτικότητας με την οποία οι συμπολίτες μας προσεγγίζουν αυτά τα νέα μέσα.
Μόνο με έναν υψηλό βαθμό προστασίας θα καταστεί δυνατή η πραγματική διάδοση της χρήσης των νέων τεχνολογιών στην καθημερινή ζωή εκατομμυρίων ατόμων και μόνο με τον καθορισμό σαφών κανόνων θα μπορέσουν οι ευρωπαίοι πολίτες να εκμεταλλευτούν στο έπακρο τα πλεονεκτήματα που αυτές προσφέρουν.
Με αυτή τη λογική, είχα υποβάλει στην Επιτροπή Βιομηχανίας μια σειρά τροπολογιών που είχαν ακριβώς στόχο να υπογραμμίσουν τη σπουδαιότητα της προστασίας των καταναλωτών στο σχέδιο διάδοσης των νέων τεχνολογιών που παρουσίασε η Επιτροπή Prodi.
Με λύπη διαπίστωσα ότι μόνο ένα μέρος αυτών των τροπολογιών εγκρίθηκε στην έκθεση της συναδέλφου Read, με την οποία άλλωστε συμφωνώ στις γενικές γραμμές, και ελπίζω θερμά ότι το γεγονός αυτό είναι μόνο αποτέλεσμα των ατυχών περιστάσεων που δεν επέτρεψαν στην επιτροπή μου, που ασχολείται με την προστασία των καταναλωτών, να εγκρίνει εγκαίρως μια επίσημη γνωμοδότηση.
Είμαι σίγουρος ότι στο μέλλον, στο στάδιο της διαπραγμάτευσης του σχεδίου δράσης που θα επακολουθήσει της Συνόδου Κορυφής της Λισαβώνας, θα υπάρξει αποτελεσματικότερη συνεργασία μεταξύ των δύο επιτροπών.
.
(NL) Κύριε Πρόεδρε, κύριοι Επίτροποι, κυρίες και κύριοι συνάδελφοι, όταν πολύ σωστά δίνουμε τη μεγαλύτερη δυνατή προσοχή στην προσπάθεια ανάπτυξης των δυνατοτήτων για τη δημιουργία μιας κοινωνίας των πληροφοριών που θα είναι ανοικτή σε όλους, οφείλουμε επίσης να καταβάλλουμε κάθε δυνατή προσπάθεια για να μην δημιουργηθεί μια δυαδική κοινωνία που θα περιλαμβάνει, αφενός, εμπειρογνώμονες της πληροφορικής και, αφετέρου, αδαείς.
Επιπλέον, θεωρώ ότι είναι ιδιαίτερα σημαντικό να εξασφαλισθούν τα συμφέροντα των μικρομεσαίων επιχειρήσεων - ιδιαιτέρως των μικρών.
Από την άποψη αυτή πρέπει οπωσδήποτε να υπάρξει μέριμνα ώστε να θεσπιστούν εγγυήσεις για τη διαφήμιση.
Επειδή δεν υπάρχει μια εναρμονισμένη πολιτική στο χώρο των εμπορικών επικοινωνιών, υπάρχει όντως περίπτωση να προκύψουν εμπόδια τα οποία θα είναι ανυπέρβλητα, κυρίως για τις μικρές επιχειρήσεις.
Κατά συνέπεια, επιβάλλεται να προαχθεί η εναρμόνιση των εμπορικών επικοινωνιών.
Τέλος, θα ήθελα να τονίσω ότι οι ενδιαφερόμενες πλευρές, δηλαδή οι καταναλωτές και οι επιχειρηματίες πρέπει να είναι σε θέση να συνάψουν εκ των προτέρων συμφωνίες σχετικά με την καθιέρωση του κατάλληλου καθεστώτος δικαιοδοσίας.
Όντως, σε περίπτωση που εξακολουθεί να ισχύει ο κανόνας σύμφωνα με τον οποίο ο καταναλωτής μπορεί πάντα να προσφεύγει στο δικαστήριο της χώρας του, μία μικρή επιχείρηση δεν υπάρχει περίπτωση να μπορεί να προασπίσει τα συμφέροντά της επειδή θα πρέπει να ζητήσει νομική βοήθεια στα άλλα 14 κράτη μέλη, πράγμα το οποίο της είναι βεβαίως αδύνατο.
(GUE/NGL).
(FR) Κύριε Πρόεδρε, αγαπητοί συνάδελφοι, με την πρωτοβουλία eEurope, η Επιτροπή μας θυμίζει ότι η Ευρώπη σημειώνει καθυστέρηση ως προς την ανάπτυξη της κοινωνίας των πληροφοριών.
Και καθυστέρηση σημαίνει καθυστέρηση σε σχέση με τις Ηνωμένες Πολιτείες.
Ποιος θα το αρνιόταν άλλωστε;
Πέρα όμως από αυτή την διαπίστωση, θα έπρεπε να αξιολογήσει κανείς την ποιότητα αυτής της καθυστέρησης: οικονομική, πολιτική, κοινωνική καθυστέρηση.
Πώς θα μπορούσε να την υπολογίσει κανείς;
Η Επιτροπή θέλει να ξεκινήσει μια πολιτική πρωτοβουλία, ας την εξετάσουμε λοιπόν ως τέτοια.
Ναι, υπάρχει καθυστέρηση εκ μέρους της Ευρώπης αναφορικά με την πρόσβαση στην κοινωνία των πληροφοριών ως μέσου, μέσου γνώσεων, μέσου δημιουργίας, μέσου ανταλλαγών.
Ναι, υπάρχει καθυστέρηση ως προς την ανάπτυξη του εμπορίου που κατέστη δυνατό μέσω του Διαδικτύου.
Πρόκειται όμως για δύο ίδιες μορφές καθυστέρησης;
Μερικοί θα μας απαντήσουν πως "δεν έχει και μεγάλη σημασία" και ότι οι πληροφορίες σε ψηφιακή μορφή, αυτό το υπέροχο μέσο, θα πρέπει να αναπτυχθούν προς κάθε κατεύθυνση, καθώς κι ότι ο στόχος αυτός είναι αρκετός.
Αυτή θα μπορούσε να είναι η εντύπωση που δημιουργεί η πρωτοβουλία της Επιτροπής.
Στην πραγματικότητα, μπορούμε να αρκεστούμε σε ένα κατάλογο στόχων, όπου η σημασία που δίδεται στην προτεραιότητα για την ανάπτυξη μικρών επιχειρήσεων είναι η ίδια με αυτή που δίδεται για την ανάπτυξη των δημόσιων υπηρεσιών, όπου το ηλεκτρονικό εμπόριο συναγωνίζεται την πανεπιστημιακή κατάρτιση;
Εκ νέου τίθεται, δια της απουσίας του, το ερώτημα του περιεχομένου των πληροφοριών που υποτίθεται ότι θα κυκλοφορούν χάριν του ψηφιακού μέσου.
Περιεχόμενο τυποποιημένο ή περιεχόμενο που θα αντικατοπτρίζει την πολιτισμική και γλωσσολογική ποικιλομορφία της Ευρώπης;
Περιεχόμενο κοινωνικό ή αποκλειστικά και μόνο εμπορικό;
Ήδη στις μέρες μας η κοινωνία των πληροφοριών δημιουργεί κοινωνικά δίκτυα, αναπτύσσει νέες πολιτιστικές εμπειρίες, συμβάλει στη δημιουργία χώρων πολιτικών συζητήσεων και ανταλλαγής απόψεων.
Οι δυνατότητές της πρέπει να γίνουν αντιληπτές.
Η Επιτροπή κάνει λόγο για καθυστέρηση της Ευρώπης και για τον επείγοντα χαρακτήρα της κάλυψής της.
Μεταξύ καθυστέρησης και επείγουσας ανάγκης, δεν θα πρέπει να αρκεστούμε στην επιτάχυνση μίας διαδικασίας εις βάρος του προβληματισμού επί των δημοκρατικών και πολιτικών συνθηκών για την πραγματοποίησή της.
Η πρόοδος της τεχνολογίας είναι ένα λεκτικό σύνθημα που όλοι γνωρίζουμε πολύ καλά.
Ωστόσο, η μεταβολή την οποία παρακολουθούμε είναι ανάλογη με αυτή της γέννησης της τυπογραφίας.
Οι συνεπαγόμενες προκλήσεις και αλλαγές χρήζουν πραγματικού προβληματισμού.
Αν στόχος είναι η ανάπτυξη της απασχόλησης και η δημοκρατική πρόσβαση, όπως τόσο εύστοχα μας θυμίζει η έκθεση της κυρίας Read, είναι κρίμα να βλέπει κανείς να αξιολογούνται οι στόχοι αυτοί μόνο με τους όρους της αγοράς και της οικονομικής ανάπτυξης.
(PPE-DE).
(SV) Κύριε Πρόεδρε, είναι δύσκολο να συνοψίσω μέσα σε τρία λεπτά τις σκέψεις και τα συναισθήματα που ανακύπτουν αυτόματα όταν σχολιάζεται μια τόσο ευρεία και ενδιαφέρουσα πρωτοβουλία όπως αυτή που προετοίμασε ο Επίτροπος Liikanen.
Οι νέες τεχνολογίες που συζητάμε εδώ έχουν αλλάξει εκ βάθρων τις συνθήκες που υπάρχουν στο μεγαλύτερο μέρος της κοινωνίας μας: παραγωγή, εξυπηρέτηση, διανομή, εμπόριο, έρευνα, εκμετάλλευση κτλ.
Η παραγωγικότητα αυξάνεται, η ποιότητα διαφόρων προϊόντων βελτιώνεται και ένας από τους λόγους που έχουμε σχετικά υψηλό ρυθμό ανάπτυξης στην παγκόσμια οικονομία και συγχρόνως χαμηλό πληθωρισμό είναι ακριβώς αυτές οι νέες τεχνολογίες.
Πιστεύω ότι όλοι μας έχουμε γοητευτεί από όλα τα νέα προϊόντα και τις εφαρμογές που προσφέρονται.
Είναι λοιπόν σημαντικό εμείς, ως πολιτικοί, να λάβουμε υπόψη τις ευκαιρίες που παρουσιάζονται και να εκμεταλλευτούμε αυτές τις νέες τεχνολογίες για να συμβάλουμε στην επίλυση σημαντικών κοινωνικών προβλημάτων τα οποία δεν αφορούν την ίδια την οικονομία της αγοράς.
Ένα τέτοιο παράδειγμα είναι φυσικά η εκπαίδευση.
Ζούμε σε μια εποχή που η γνώση ως παράγοντας παραγωγής γίνεται όλο και πιο σημαντική.
Μία πτυχή που λαμβάνεται ελάχιστα υπόψη στον τομέα αυτόν είναι ότι η γνώση, σε αντίθεση με άλλους παράγοντες παραγωγής, λ.χ. το κεφάλαιο, τη γη ή τα ορυκτά, δεν είναι σπάνιος πόρος.
Η γνώση έχει σαφή τάση να αυξάνεται, να εξαπλώνεται, όταν χρησιμοποιείται, ανοίγοντας το δρόμο για μια εξαιρετικά δυναμική ανάπτυξη όσον αφορά τη δημοκρατία και τη δικαιοσύνη.
Όλοι μας γεννιόμαστε με προοπτική να μάθουμε και να αποκτήσουμε γνώσεις, όμως αυτό δεν μπορεί να γίνει αν δεν υπάρχουν οι κατάλληλες ευκαιρίες εκπαίδευσης και μάθησης.
Γι' αυτό είναι τόσο σημαντική η πρόταση που περιέχεται στην έκθεση αυτή για δράσεις υπέρ της εκπαίδευσης και της μάθησης.
Δεν πρόκειται λοιπόν μόνο για τεχνικό εξοπλισμό, αλλά πρόκειται επίσης για μια νέα παιδαγωγική και για την ανάπτυξη της εξ αποστάσεως διδασκαλίας.
Αυτό είναι σημαντικό στα δικά μας μέρη του κόσμου, αλλά είναι φυσικά ακόμη πιο σημαντικό στις φτωχές χώρες.
Ελπίζω ότι η εμπειρία που θα αποκτηθεί στην ΕΕ στον τομέα αυτόν θα αξιοποιηθεί και στην αναπτυξιακή συνεργασία μας.
Ζητώ λοιπόν από τον κ. Liikanen να κάνει μια εκτεταμένη συζήτηση επί του θέματος με τον κ. Nielson.
Ένα άλλο ζήτημα εξίσου σημαντικό είναι η δυνατότητα να γίνει πιο αποτελεσματική η διαχείριση της ενέργειας και των υλικών μέσω των νέων τεχνολογιών.
Το πρόγραμμα αυτό περιέχει μια αναφορά στον τομέα των μεταφορών, κάτι που βρίσκω πολύ θετικό.
Ας μην ξεχνάμε όμως ότι με τον τρόπο αυτόν θα καταστεί επίσης δυνατή η σημαντική μείωση των φυσικών μεταφορικών αναγκών και αυτό είναι κάτι που πρέπει να επιδιώξουμε να εμεταλλευτούμε.
Εν κατακλείδι, όσον αφορά το ηλεκτρονικό εμπόριο είναι εξαιρετικά σημαντικό να δημιουργηθεί ένα σύστημα που να διασφαλίζει ότι οι καταναλωτές θα μπορούν να έχουν εμπιστοσύνη στο εμπόριο αυτό, να διευκολυνθεί το εμπόριο στην ΕΕ και να δοθεί η δέουσα προσοχή στο ζήτημα της φορολογίας και στα κριτήρια ακεραιότητας.
Βρισκόμαστε μόνο στην αρχή μιας σημαντικής συζήτησης και περιμένω με ανυπομονησία τη συνέχεια ενός συναρπαστικού διαλόγου.
Ευχαριστώ τον κ. Liikanen και την κ. Read για αυτή την ενδιαφέρουσα έκθεση!
Κύριε Πρόεδρε, μέσω των νέων τεχνολογιών πληροφοριών και επικοινωνιών (ICT) έχουμε πράγματι - για να χρησιμοποιήσω μιαν εικόνα - νέα καύσιμα για την ατμομηχανή της οικονομίας μας, ώστε να μπορέσουμε να αναθερμάνουμε και πάλι το οικολογικό μας σύστημα.
Θέλω ωστόσο να αναφερθώ σε τρία σημεία που θα πρέπει ενδεχομένως να συνυπολογισθούν: Πρώτον στο άρθρο 6 της Συνθήκης του Αμστερνταμ ζητείται σαφώς η διαμόρφωση όλων των τομέων της πολιτικής σύμφωνα με την αρχή της αειφορίας.
Ειλικρινά, κύριε Επίτροπε, εξετάζοντας τη δήλωσή σας, βρίσκω ότι δίνετε πολύ λίγη προσοχή στην αειφορία, όσον αφορά τα ζητήματα των οικολογικών προϊόντων, των κινήτρων για έναν οικολογικό τρόπο ζωής, των επιπτώσεων των νέων τεχνολογιών πληροφοριών και επικοινωνιών στην προστασία του περιβάλλοντος.
Στο σημείο αυτό θα πρέπει να γίνουν διορθώσεις.
Κατά δεύτερον, τίθεται το ερώτημα σχετικά με τον τρόπο που αλλάζει η ζωή μας ως προς την εργασία μας καθώς και οι εργασιακές μας σχέσεις.
Θα μπορούν άραγε οι άνθρωποι να επηρεάζουν τη διαμόρφωση αυτών των δύο πτυχών της ζωής τους;
Το ζήτημα εδώ είναι κατά πόσο χρειάζεται κανείς, εν όψει αυτών των επαναστατικών εξελίξεων, νέες δομές συναπόφασης των εργαζομένων, νέες δομές στην ακρόαση και τη διαμόρφωση.
Θα πρέπει να ληφθεί περισσότερο υπόψη και το σημείο αυτό.
Τρίτον, ειδικά το 5ο Πρόγραμμα Πλαίσιο για την Έρευνα περιέχει πολλά κοινωνικο-οικονομικά σχέδια έρευνας που στοχεύουν να αναλύσουν τί είναι αυτό που συγκρατεί την Ευρώπη μας σε μιαν ενότητα ειδικά στον τομέα των τεχνολογιών πληροφοριών και επικοινωνιών.
Δεν είναι βέβαια δυνατόν να προμηθεύσουμε τώρα την ατμομηχανή με άφθονα καύσιμα και να τη θέσουμε σε πλήρη λειτουργία και από την άλλη πλευρά να προβαίνουμε σε κοινωνικο-οικονομική συνοδευτική έρευνα στο πλαίσιο του 5ου προγράμματος πλαισίου χωρίς να την συσχετίσουμε με τη δήλωσή αυτή.
Το τελικό συμπέρασμα είναι: καύσιμα στην ατμομηχανή ναι, αλλά δεν πρέπει να της επιτραπεί να προχωρήσει απλά κάπου, αλλά χρειαζόμαστε ράγες προς έναν συγκεκριμένο προορισμό.
(PPE-DE).
(EN) Κύριε Πρόεδρε, κύριοι συνάδελφοι, η κοινωνία μας είχε να αντιμετωπίσει μια τόσο μεγάλη πιθανή μεταφορά ισχύος από τότε που εξαπλώθηκε το καθολικό δικαίωμα ψήφου τον περασμένο αιώνα.
Η κοινωνία των πληροφοριών έχει τη δυνατότητα να μεταφέρει ισχύ από την κυβέρνηση στα άτομα, από το γραφειοκράτη στον πολίτη και ασφαλώς από την επιχείρηση στον καταναλωτή.
Δημιουργεί έναν χώρο παγκόσμιας αγοράς και παρέχει σχεδόν απεριόριστες πληροφορίες σε οποιονδήποτε έχει πρόσβαση στην οθόνη ενός υπολογιστή.
Είναι το ισχυρότερο μέσο που είχαμε ποτέ για την κατάργηση των φραγμών ανάμεσα στις κοινότητες και τις εθνικότητες - ισχυρότερο από οποιαδήποτε οδηγία της Ευρωπαϊκής Ένωσης.
Προσφέρει μεγαλύτερη δύναμη, περισσότερες επιλογές, χαμηλότερες τιμές στους πολίτες σε όλη την Ευρώπη, και μάλιστα σε ολόκληρο τον κόσμο.
Κατά τη γνώμη μου, το καλύτερο που μπορούν να κάνουν οι κυβερνήσεις όσον αφορά τον κυβερνοχώρο είναι να μείνουν έξω από αυτόν όσο μπορούν και να αφήσουν τους καταναλωτές, τις επιχειρήσεις και τους πολίτες να συνεχίσουν τις επιχειρήσεις τους και τη ζωή τους.
Οι νομοθέτες όσο και αν προσπαθήσουν δεν μπορούν να συμβαδίσουν με αυτή την τεχνολογία.
Η τεχνολογία και η βιομηχανία είναι καλύτερα εξοπλισμένες για να ανταποκριθούν σε όσα απασχολούν τους καταναλωτές σε μια πελώρια ανταγωνιστική αγορά.
Είναι αυτή η ανταγωνιστική αγορά που θα εξασφαλίσει την προστασία των καταναλωτών, όχι η αυστηρή νομοθεσία που θα μπορούσε να ανακόψει την ανάπτυξη του ηλεκτρονικού εμπορίου και να αφήσει άλλους, σε διάφορα μέρη του κόσμου, να καρπωθούν τα οφέλη μιας άνευ προηγουμένου επανάστασης στην οικονομία μας ύστερα από τη βιομηχανική επανάσταση του δέκατου ένατου αιώνα.
Γνωρίζουμε όμως όλοι ότι χρειαζόμαστε μια στοιχειώδη κυβερνητική παρέμβαση.
Χρειαζόμαστε ένα βασικό νομοθετικό πλαίσιο για το ηλεκτρονικό εμπόριο.
Ελπίζω ότι το πλαίσιο αυτό δεν θα είναι πολύ δεσμευτικό, αλλά νομίζω ότι θα πρέπει να το προωθήσουμε άμεσα επειδή έχει φθάσει η ώρα του ηλεκτρονικού εμπορίου και υπάρχουν πολλοί οργανισμοί σε ολόκληρο τον κόσμο που συναγωνίζονται γι' αυτό το εγχείρημα.
Είναι προς όφελός μας να διασφαλίσουμε τις κατάλληλες απαντήσεις και τη δέουσα νομοθεσία και μάλιστα γρήγορα.
Εμείς σε αυτό το Κοινοβούλιο θα πρέπει να προωθήσουμε την οδηγία για το ηλεκτρονικό εμπόριο με την αρχή της χώρας προέλευσης όσο το δυνατόν πιο γρήγορα.
Θα πρέπει να υιοθετήσουμε νέους κανόνες δικαιοδοσίας, σύμφωνα με τους οποίους θα επιτρέπεται στους καταναλωτές να αποφασίσουν ποια δικαιοδοσία επιθυμούν να επιλέξουν έπειτα από επαρκή ενημέρωση.
Θα πρέπει να προωθήσουμε την απελευθέρωση της δέσμης των τηλεπικοινωνιών, επειδή μόνο σε μια χαμηλού κόστους ανταγωνιστική αγορά τηλεπικοινωνιών θα μπορέσουμε να προσφέρουμε αυτή την ισχύ, αυτές τις χαμηλές τιμές και αυτές τις τεράστιες ευκαιρίες στους καταναλωτές μας, καθώς αυτός είναι ο μοναδικός τρόπος να εξασφαλίσουμε χαμηλές τιμές για τους καταναλωτές μας.
Θέλουμε να ενισχύσουμε την ηγετική θέση της Ευρώπης στην κινητή τηλεφωνία και να υιοθετήσουμε το παράδειγμα τόσο μεγάλων παγκόσμιων πρωταγωνιστών, όπως η Nokia της Φινλανδίας.
Τα κράτη μέλη θα πρέπει να ενισχύσουν τις έννοιες των ειδικών δεξιοτήτων της τεχνολογίας των πληροφοριών στα σχολεία τους, και μάλιστα γρήγορα, γιατί διαφορετικά θα πάρουν άλλοι το βραβείο που προσφέρεται εδώ, δηλαδή την κυριαρχία στο παγκόσμιο ηλεκτρονικό εμπόριο.
.
(FR) Κύριε Πρόεδρε, κύριε Επίτροπε, κυρίες και κύριοι, θα ήθελα κατ' αρχάς να ευχαριστήσω την κυρία Read για την έκθεση αυτή και θα ήθελα να σημειώσω εξ' αρχής ότι θα περιορισθώ μόνο στις κοινωνικές πτυχές, οι οποίες, κατά την άποψή μας, αξίζει να αναπτυχθούν.
Καθώς μας χωρίζουν μερικές ημέρες από τη Σύνοδο Κορυφής της Λισαβώνας, θεωρώ ότι το Ευρωπαϊκό Κοινοβούλιο υποχρεούται να στείλει μια σαφή προειδοποίηση στις κυβερνήσεις των κρατών μελών, προκειμένου η είσοδος της Ευρώπης στην ψηφιακή εποχή, και κατά συνέπεια σε μια νέα οικονομία, διόλου ευκαταφρόνητου δυναμικού, να μην πραγματοποιηθεί εις βάρος της κοινωνικής συνοχής.
Η αναγκαιότητα σταθερών κοινωνικών θεμελίων καθώς και ο σεβασμός των πραγματικών αναγκών των πολιτών αποτελούν, για εμένα, απαραίτητες προϋποθέσεις για την επιτυχία της κοινωνίας των πληροφοριών, όπως την αντιλαμβανόμαστε στην Ευρώπη, η οποία δεν θα μπορούσε να οικοδομηθεί στηριζόμενη μόνο στις δυνάμεις της αγοράς.
Θα πρέπει να επαγρυπνούμε στο μεγαλύτερο δυνατό βαθμό, ώστε όλοι οι τομείς της κοινωνίας να επωφεληθούν από την κοινωνία των πληροφοριών και να αποφευχθεί η δημιουργία μίας κοινωνίας όπου η πρόσβαση στις νέες τεχνολογίες και η εκμετάλλευση του δυναμικού τους θα καθορίζουν την κοινωνική ένταξη ή τον κοινωνικό αποκλεισμό.
Θεωρώ ότι θα πρέπει να τονισθούν τρία στοιχεία μαζί με τους κινδύνους και τις ανησυχίες που εμπεριέχουν.
Το πρώτο αφορά τους χρήστες και τον κίνδυνο ύπαρξης χάσματος μεταξύ των διαφόρων θυμάτων κοινωνικού αποκλεισμού.
Πράγματι, το κόστος πρόσβασης στο Διαδίκτυο, η περιθωριοποίηση ολόκληρων κατηγοριών πληθυσμού (νεαροί άνεργοι, νοικοκυρές, ηλικιωμένοι), τα κενά στα διάφορα εκπαιδευτικά συστήματα ή σε επίπεδο επαγγελματικής κατάρτισης είναι ορισμένες από τις πολλές υποθήκες που βαραίνουν μια κοινωνία των πληροφοριών, η οποία πρέπει να ωφελεί τους πάντες.
Η δεύτερη ανησυχία αφορά τα άτομα που θα κληθούν να εργασθούν στον τομέα αυτό.
Λόγω της ευελιξίας που χαρακτηρίζει τον κλάδο, οι μισθωτοί πρέπει να διαθέτουν δομές για την οργάνωση και διαφύλαξη των δικαιωμάτων τους, είτε σε επίπεδο κοινωνικής ασφάλισης και συντάξεων είτε σε επίπεδο άσκησης του επαγγέλματος υπό τις απαραίτητες συνθήκες ασφαλείας.
Το τρίο και τελευταίο στοιχείο αφορά το θέμα των δημόσιων υπηρεσιών και της βελτίωσης των δημοκρατικών συστημάτων ανάπτυξης των διαδικασιών·
(Ο Πρόεδρος αφαιρεί το λόγο από την ομιλήτρια)
Κύριε Πρόεδρε, κύριε Επίτροπε, η ηλεκτρονική Ευρώπη βρίσκεται καθ' οδόν σε μια πορεία από τη βιομηχανική κοινωνία στην κοινωνία των πληροφοριών για όλους και αποτελεί ένα πραγματικά σημαντικό πρόγραμμα.
Ως εκ τούτου, συγχαίρω την πορτογαλική Προεδρία που αποφάσισε να θέσει το θέμα αυτό στο επίκεντρο της έκτακτης Συνόδου Κορυφής της Λισαβώνας.
Συγχαίρω και την Επιτροπή για την πρότασή της, καθώς και την εισηγήτρια για την έκθεσή της, και θέλω να αιτιολογήσω με σαφήνεια γιατί προβαίνω σε αυτούς τους επαίνους καθώς και γιατί θα ήθελα να πιστέψω ότι όλοι θα τηρήσουν το λόγο τους.
Στο κέντρο της έκθεσης και ως πρώτος στόχος της πρότασης της Επιτροπής διαπιστώνεται ότι είναι αναγκαίο να επιτευχθεί στο πλαίσιο της ηλεκτρονικής Ευρώπης η ισότητα ευκαιριών και η ίση συμμετοχή όλων των πολιτών.
Στο κείμενο διαβάζουμε ότι η ηλεκτρονική Ευρώπη θα πρέπει πρωταρχικά να δείξει τον δρόμο προς την ψηφιακή εποχή και προς το δίκτυο σε κάθε πολίτη, σε κάθε νοικοκυριό και κάθε σχολείο, σε κάθε επιχείρηση και κάθε διοίκηση.
Ο στόχος αυτός δεν δικαιολογεί κατά την άποψή μου τις ανησυχίες που διατυπώθηκαν εδώ, ότι δηλαδή ενδέχεται να διαχωριστεί η κοινωνία σε εκείνους που έχουν πρόσβαση στις πληροφορίες αυτές και σε εκείνους που δεν έχουν πρόσβαση.
Δίνω τέτοια έμφαση στον συγκεκριμένο στόχο, επειδή πιστεύω ότι μπορεί να καταστήσει κατανοητά με ιδιαίτερα σαφή τρόπο τα πλεονεκτήματα που θα έχει για τον πολίτη αυτή η υποστήριξη της κοινωνίας των πληροφοριών από την πλευρά της Ευρωπαϊκής Ένωσης.
Αυτό όμως μπορεί φυσικά να γίνει μόνο εάν κρατάμε τον λόγο μας και τηρούμε τις υποσχέσεις που δίνουμε στους πολίτες.
Εάν δηλαδή μπορέσουμε πραγματικά να εξασφαλίσουμε σε όλους τους μαθητές και να καταστήσουμε δυνατό - όπως λέει το παρόν πρόγραμμα - μέχρι το τέλος του 2000 να έχουν στην τάξη τους πρόσβαση στο διαδίκτυο με υψηλές ταχύτητες καθώς και σε άλλες πηγές πολυμέσων, και εάν πραγματικά διασφαλίσουμε ότι μέχρι το 2003 οι πολίτες - και μάλιστα ο κάθε πολίτης, φτωχός ή πλούσιος - θα έχουν ευρύτατη και εξασφαλισμένη πρόσβαση στα συστήματα υγείας και εάν εκπληρώσουμε πραγματικά έγκαιρα αυτό που χρειαζόμαστε επειγόντως για την προώθηση των μικρομεσαίων επιχειρήσεων, δηλαδή μέτρα για την αντιστάθμιση των κοινών κινδύνων που συνεπάγεται το επιχειρηματικό κεφάλαιο στην Κοινότητα.
Η τήρηση των υποσχέσεων αυτών αποτελεί καθήκον του Συμβουλίου, του Κοινοβουλίου και της Επιτροπής.
Εύχομαι σε όλους μας καλή επιτυχία προς το συμφέρον των πολιτών.
(Χειροκροτήματα)
Αξιότιμε κύριε Πρόεδρε, αξιότιμε κύριε Επίτροπε, θα ήθελα να συγχαρώ την εισηγήτρια για την εξαίρετη εργασία που έφερε εις πέρας σε τόσο μικρό χρονικό διάστημα.
Η κοινωνία των πληροφοριών για όλους αποτελεί όντως προτεραιότητα του Επιτρόπου στη διαδικασία αυτή.
Τούτο είναι σημαντικό και τον ευχαριστώ.
Στη Λισαβώνα θα πρέπει επίσης να συμφωνήσουμε σχετικά με την αρχή της σταθερής χρηματοδότησης της κοινωνικής ασφάλισης, λόγω ακριβώς του παραπάνω σκεπτικού.
Ακόμη θα πρέπει να επιτευχθεί συμφωνία με τους κοινωνικούς εταίρους όσον αφορά για παράδειγμα την τηλεργασία και την επαγγελματική κατάρτιση, στην περίπτωση τελικά που επιθυμούμε μια κοινωνία των πληροφοριών για όλους.
Κάτι τέτοιο όμως, δεν θα προκύψει εάν δεν προστατευθούν τα θεμελιώδη δικαιώματα των εργαζομένων.
Απειλή ωστόσο συνιστά το γεγονός ότι μέσω του Διαδικτύου οι υπηρεσίες καταλήγουν στην αυτοεξυπηρέτηση, θέμα σημαντικότατο όσον αφορά την απασχόληση.
Το δεύτερο θέμα είναι ότι εδώ και δέκα χρόνια περίπου έχουμε σταματήσει τη ρύθμιση του τομέα των τηλεπικοινωνιών.
Τώρα όμως, με τη σύμπραξη μεγάλων εταιριών, υπάρχει φόβος οι τελευταίες να αρχίσουν και πάλι τη ρύθμιση της αγοράς.
Στο σημείο αυτό θα έπρεπε κατά τη γνώμη μου να παρέμβουμε.
Η κατάσταση δεν πρέπει να εξελιχθεί κατ' αυτόν τον τρόπο, και περιμένω από την Επιτροπή να τείνει ευήκοον ους και να λάβει μέτρα.
Τρίτον, η τιμή της μετοχής μιας εταιρίας δικτύου παρουσίασε σε διάστημα ενός μηνός ξαφνική αύξηση τεσσάρων χιλιάδων ποσοστιαίων μονάδων.
Αυτό συνέβη απλώς με την παροχή ψεύτικων χρηματιστηριακών πληροφοριών.
Όταν στον ίδιο τομέα βρίσκονται πολλές παρόμοιες ή σχεδόν παρόμοιες επιχειρήσεις, μεγάλο μέρος τους είναι συνεπώς "φούσκες" .
Όταν λοιπόν υπάρξει κατάρρευση, ελπίζω να μην αναγκαστούν οι φορολογούμενοι να πληρώσουν το τίμημα.
Έχει υπόψη του ο αξιότιμος Επίτροπος κάποιο αντίδοτο που θα μπορούσε να χρησιμοποιηθεί σε περίπτωση που αυτές οι επιχειρήσεις - φούσκες του τομέα εκραγούν, ούτως ώστε να μην αναγκαστεί, για παράδειγμα, ο φορολογούμενος να καλύψει οικονομικά το πρόβλημα, όπως συμβαίνει στην περίπτωση των τραπεζικών κρίσεων;
(PPE-DE).
(PT) Κύριε Πρόεδρε, κύριε Επίτροπε, αγαπητοί συνάδελφοι, θεωρώ εξαιρετικά σημαντικό το γεγονός ότι το Ευρωπαϊκό Κοινοβούλιο συμμετέχει στη συζήτηση που αφορά τον τρόπο με τον οποίο ατενίζει η Ευρωπαϊκή Ένωση τις ευκαιρίες που διανοίγονται με την έλευση της κοινωνίας των πληροφοριών, ένα θέμα που προβλέπεται να συζητηθεί στη Σύνοδο Κορυφής της Λισαβώνας.
Επισημαίνοντας ότι πολλοί από εμάς αναμέναμε πιο ξεκάθαρες απαντήσεις σε αυτό το θέμα από τη Σύνοδο Κορυφής για την απασχόληση, δεν υποβαθμίζω ωστόσο τη σημασία του θέματος ούτε την ανάγκη χάραξης μιας ευρωπαϊκής στρατηγικής για τον συγκεκριμένο τομέα.
Όλοι γνωρίζουμε επίσης ότι, σε έναν τόσο ευαίσθητο και ουσιαστικό για το μέλλον μας τομέα, η Ένωση σημειώνει μεγάλη καθυστέρηση σε σχέση με τις Ηνωμένες Πολιτείες.
Συμφωνώ με το περιεχόμενο της έκθεσης που μας παρουσίασε η κυρία Read, υπογραμμίζοντας ταυτόχρονα - και παραπέμποντας σε μια φράση που χρησιμοποίησε εδώ μέσα ο Πρόεδρος του Συμβουλίου, Antσnio Guterres - τα τρία κυριότερα ελλείμματα του τομέα.
Κατά πρώτον, το έλλειμμα ρεαλισμού.
Όπως πολύ σωστά επισημαίνει η έκθεση Read, το έγγραφο που υποβάλλει η Επιτροπή βρίθει από γενικές κατευθύνσεις και δηλώσεις προθέσεων, τις οποίες επικροτούμε, αλλά υστερεί σε χειροπιαστά μέτρα και συνεπείς δράσεις.
Δεν θέλω να πιστεύω πως τα συμπεράσματα του Συμβουλίου περιορίζονται απλώς και μόνο σε μια τέτοια καταγραφή.
Σε αυτή την υπόθεση, όπως και σε άλλες, εκείνο που χρειαζόμαστε δεν είναι μερικές ακόμη δηλώσεις προθέσεων και διακηρύξεις, αλλά τη λήψη μέτρων και αποφάσεων που θα μας βοηθήσουν να καλύψουμε το χάσμα που μας χωρίζει από τις Ηνωμένες Πολιτείες.
Κατά δεύτερον, το δημοκρατικό έλλειμμα.
Και εδώ συναντάμε ένα δημοκρατικό έλλειμμα - το οποίο κάποτε ήταν μεγαλύτερο, πρέπει να το παραδεχθούμε- , αλλά είναι αναγκαίο να καταπολεμήσουμε τον υφιστάμενο διαχωρισμό ανάμεσα σε όσους έχουν πρόσβαση στο Διαδίκτυο, στις νέες τεχνολογίες και στα ευεργετήματα της κοινωνίας των πληροφοριών και σε όσους στερούνται αυτή την πρόσβαση, είτε για οικονομικούς λόγους, είτε λόγω ανεπαρκούς πληροφόρησης και έλλειψης τεχνολογικής παιδείας.
Το στοίχημα στο εκπαιδευτικό σύστημα και στη δημιουργία υποδομών μεταφορών και τηλεπικοινωνιών που θα καταστήσουν πιο φθηνή, πιο γρήγορη και θα προσδώσουν μεγαλύτερη ισχύ στην πρόσβαση στο Διαδίκτυο αναδεικνύεται ως προτεραιότητα η οποία θα πρέπει να αποτελέσει την πρωταρχική μας μέριμνα.
Τέλος, το έλλειμμα επενδύσεων.
Όπως ορθώς υπογραμμίζει η έκθεση, δεν μπορούμε να εναποθέσουμε μόνο στην αγορά την ευθύνη για την επίλυση αυτών των προβλημάτων.
Στο πλαίσιο του συστήματος υγείας, στη δημόσια διοίκηση, στις σχέσεις μεταξύ κρατών και πολιτών, γενικότερα στο πλαίσιο των δημοσίων υπηρεσιών, υπάρχουν πολλά πράγματα που μπορούμε και οφείλουμε να κάνουμε ώστε να βοηθήσουμε την Ευρώπη να προβεί στο ποιοτικό άλμα το οποίο όλοι εδώ αναγνωρίζουμε πως είναι αναγκαίο.
Κύριε Πρόεδρε στην έκτακτη Σύνοδο Κορυφής της Λισαβώνας την επόμενη εβδομάδα το ζητούμενο θα είναι να ορισθεί μια αυτόνομη πορεία των Ευρωπαίων στον μελλοντικό κόσμο της εργασίας.
Πώς θα γίνουμε πιο ανταγωνιστικοί;
Πώς θα δημιουργήσουμε νέες αγορές;
Πώς θα δημιουργήσουμε μόνιμα θέσεις εργασίας υψηλών προσόντων;
Στην αυριανή παγκόσμια κοινωνία των πληροφοριών μπορούμε να διαδραματίσουμε έναν από τους κυρίαρχους ρόλους εάν γνωρίζουμε καλά το ρεπερτόριο.
Η Ευρώπη διαθέτει ταλέντα.
Η Ευρώπη έχει ικανότητες.
Περιστασιακά λείπουν μόνο ικανοί σκηνοθέτες για να δοθούν κίνητρα.
Θεωρώ πολύ σημαντική την ενεργό συμμετοχή ευρέων ομάδων - στόχων στις δραστικές αλλαγές.
Θα πρέπει να εξοικειωθούν ήδη σε πολύ μικρή ηλικία με το Διαδίκτυο και τις τράπεζες δεδομένων.
Η συνάδελφός μου Hieronymi το επεσήμανε ήδη αυτό.
Θα πρέπει να αποτελέσουν σπάνιες εξαιρέσεις τα σχολεία εκείνα που δεν θα είναι εξοπλισμένα με ηλεκτρονικούς υπολογιστές.
Χρειαζόμαστε μια επιθετική προσπάθεια απόκτησης δεξιοτήτων μέσω μαθημάτων που θα υποστηρίζονται από ηλεκτρονικούς υπολογιστές και μέσω της ενεργού χρήσης των δικτύων.
Η Επιτροπή Απασχόλησης και Κοινωνικών Υποθέσεων του Ευρωπαϊκού Κοινοβουλίου συνηγορεί υπέρ του να γίνει η κοινωνία των πληροφοριών κοινό αγαθό όλων των πολιτών, ακόμα και των κοινωνικά ασθενέστερων, των ατόμων με ειδικές ανάγκες και των ηλικιωμένων ανθρώπων.
Στην ευρωπαϊκή οικονομία αυξάνεται η ταχύτητα των αλλαγών.
Οι επιχειρήσεις αντιμετωπίζουν συνεχώς αναδιοργανώσεις, συμμετοχές, στρατηγικές συμμαχίες, φιλικές ή εχθρικές μεταβιβάσεις.
Το επακόλουθο είναι το ίδιο, τόσο για τους εργαζόμενους όσο και για τους διοικούντες: υψηλός βαθμός κινητικότητας και όλο και πιο γρήγορη προσαρμογή.
Η αυτονομία αυξάνεται, αλλά μαζί της και η φαινομενική μόνο αυτονομία.
Στις επιχειρήσεις αλλάζουν οι ευθύνες.
Οι ομάδες εργασίας έχουν όλο και πιο περιορισμένες ημερομηνίες λήξης.
Όλα αυτά επιδρούν στην εσωτερική συνοχή και στην εκπροσώπηση των συμφερόντων των εργαζομένων.
Πολλές επιχειρήσεις είναι πολύ μικρές για τη συγκρότηση συμβουλίων εργαζομένων, ή είναι τόσο μεγάλες ώστε δεν μπορούν να δημιουργηθούν δεσμοί και οι εκπρόσωποι των εργαζομένων εξελίσσονται σε πάπα που ταξιδεύει συνεχώς και ευλογεί το ποίμνιό του.
Εκείνοι που εργάζονται σε επαγγέλματα τεχνολογιών των πληροφοριών και επικοινωνιών οι οποίοι έχουν πολλές ελευθερίες, όπως οι αναλυτές, οι μηχανικοί ή οι δημιουργικοί σχεδιαστές, θέλουν να είναι μάνατζερ του εαυτού τους.
Επιδιώκουν νέες ρυθμίσεις για τον χρόνο εργασίας τους και βάσει μεταβλητών συμβολαίων επιδιώκουν νέα συλλογικά συστήματα για την αμοιβή τους.
Πέραν τούτου, τα συνδικάτα άλλων κλάδων φοβούνται ότι θα επεκταθούν αυτές οι άτακτες δομές και ότι θα επέλθει η μείωση κοινωνικών προδιαγραφών.
Οι πολίτες πρέπει να εξοικειωθούν με νέες μορφές και σχέσεις εργασίας στη βιομηχανία των πληροφοριών και των επικοινωνιών, ανεξάρτητα αν πρόκειται για τον τομέα του υλικού εξοπλισμού ή του λογισμικού, για τη συντήρηση ή και στις συμβουλευτικές υπηρεσίες.
Μόνον όταν θα μπορέσουν να συμμετέχουν στις καινοτομίες, μόνον όταν θα πεισθούν για την αξία της κοινωνίας πληροφοριών, μόνον τότε θα καταστεί σαφές ότι τούτο δεν αποτελεί επιτυχία ή πλεονέκτημα για τις ιδιωτικές και δημόσιες επιχειρήσεις αλλά ότι ισχύει το ίδιο και για τους καταναλωτές και τους εργαζόμενους.
(PPE-DE).
(SV) Κύριε Πρόεδρε, συνάδελφοι, θα ήθελα καταρχάς να ευχαριστήσω την κ. Read για όλη τη δουλειά που αφιέρωσε στην έκθεση αυτή.
Παρουσιάζει μεγάλο ενδιαφέρον ο τομέας αυτός.
Πιστεύω πως είναι σημαντικό να βελτιώσουμε τώρα τις γνώσεις, και να είμαστε έτοιμοι για αλλαγές, όσον αφορά αυτή την περίπλοκη και συναρπαστική εξέλιξη στο Ευρωπαϊκό Κοινοβούλιο.
Ο Επίτροπος Liikanen, με την προσωπική του δέσμευση και το έγγραφο της Επιτροπής για την e-Europe, παρουσιάζει μια θετική εικόνα της νέας οικονομίας και μια πολιτική εστιασμένη στην ανάπτυξη την οποία υποστηρίζω ανεπιφύλακτα.
Είναι λυπηρό που ορισμένοι βουλευτές αντιμετωπίζουν την αναπτυσσόμενη κοινωνία των πληροφοριών σαν μια απειλή, αντί να εκτιμούν τις δυνατότητες που προσφέρει.
Η σημασία του ηλεκτρονικού εμπορίου είναι δύσκολο να υπερτιμηθεί.
Μέχρι σήμερα, η εσωτερική αγορά ήταν πραγματικότητα μόνο για τις μεγάλες επιχειρήσεις.
Το ηλεκτρονικό εμπόριο θα έχει ως αποτέλεσμα να γίνει προσβάσιμη η εσωτερική αγορά, με έναν εντελώς διαφορετικό τρόπο, και στις μικρές επιχειρήσεις και κυρίως στα άτομα, τους πελάτες, τους καταναλωτές, που θα μπορέσουν εν τέλει να επωφεληθούν από όλη την ευρωπαϊκή εσωτερική αγορά.
Μαζί με τις τεχνικές αλλαγές δεν θα αλλάξουν μόνο τα εμπορικά πρότυπα, αλλά θα δημιουργηθούν και νέες δυνατότητες όσον αφορά τον πολιτισμό, την ψυχαγωγία και τις σχέσεις.
Για να υποστηριχθεί με τον καλύτερο τρόπο η νέα οικονομία είναι σημαντικό να μην νομίζουμε εμείς οι πολιτικοί ότι μπορούμε να προβλέπουμε όλες τις ανάγκες των επιχειρήσεων και των ανθρώπων.
Πρέπει να αφήσουμε την αγορά, δηλαδή τους αγοραστές και τους πωλητές, να κάνουν τη δική τους επιλογή.
Λαμβάνοντας υπόψη τη μορφή αυτού του τμήματος της κοινωνίας και της οικονομίας, είναι ακόμη πιο σημαντικό να μην ελέγχουμε λεπτομερώς όλες τις δραστηριότητες με υπερβολικές ρυθμίσεις.
Αντί τούτου, πρέπει να απελευθερώσουμε περαιτέρω τις αγορές για να αυξήσουμε με τον τρόπο αυτόν τον ανταγωνισμό με στόχο τη μείωση των τιμών.
Αυτός είναι σίγουρα ο καλύτερος τρόπος για να καταστεί δυνατή η πρόσβαση όλων των πολιτών στις υπηρεσίες των πληροφοριών.
Ένας σημαντικός τρόπος για να αναπτυχθεί η νέα οικονομία είναι να αυξηθεί η ροή των κεφαλαίων επιχειρηματικού κινδύνου στις νεοϊδρυόμενες και τις εξαπλούμενες επιχειρήσεις.
Πρέπει να αυξήσουμε την ανταγωνιστικότητα και την ανάπτυξη ιδεών στο δικό μας μέρος του κόσμου, την Ευρώπη.
Το σημαντικότερο που μπορούν να κάνουν οι αρχηγοί κρατών και κυβερνήσεων στη Λισαβώνα είναι να αρχίσουν να μειώνουν τους φόρους επί του κεφαλαίου στις αντίστοιχες χώρες τους, αφού αποτελούν σήμερα το μεγαλύτερο εμπόδιο στην αύξηση της ροής των κεφαλαίων επιχειρηματικού κινδύνου.
Στην αριστερή πτέρυγα της αίθουσας θα ήθελα στο πλαίσιο αυτής της συζήτησης να πω: αναγνωρίστε τις ευκαιρίες που προσφέρει η επανάσταση των πληροφοριών στους ανθρώπους!
Μην είστε τόσο δειλοί και αρνητικοί!
Δώστε προσοχή στη βαθιά γνώση της Villiers!
Υιοθετήστε τη σφαιρική και θετική στάση του Wijkman και μάθετε από τις εμπειρίες της νεαρής Kauppi!
Δεν πιστεύω ότι πρέπει να υποτιμούμε το πρόβλημα των αλλαγών, σας παρακαλώ όμως μην θάψετε αυτή την πρωτοβουλία στον δικό σας ξεπερασμένο ιδεολογικό κόσμο.
Κάτι τέτοιο θα ήταν μεγάλη απώλεια για την Ευρώπη!
, Επιτροπή.
(ΕΝ) Κύριε Πρόεδρε, θέλω αρχικά να ευχαριστήσω την κυρία Read και το Κοινοβούλιο για την έκθεση, η οποία συντάχθηκε εξαιρετικά γρήγορα, και είναι πολύ σημαντική, επειδή η έκτακτη Σύνοδος Κορυφής θα λάβει χώρα την επόμενη βδομάδα και η πρωτοβουλία eEurope θα είναι ένα από τα βασικά έγγραφα σε αυτήν.
Ο υπότιτλος της πρωτοβουλίας eEurope, "Μια κοινωνία των πληροφοριών για όλους" , ή θα μπορούσαμε επίσης να πούμε, όπως δήλωσε εδώ ο κύριος Seppδnen, "Μια κοινωνία γνώσης για όλους" , αποτελεί ένδειξη των μεγαλεπήβολων στόχων αυτής της πρωτοβουλίας.
Χαιρετίζουμε τη συμβολή του Κοινοβουλίου σε αυτή την ιδιαίτερα σημαντική συζήτηση πολιτικής.
Η Επιτροπή συμβάλλει τώρα στην προετοιμασία της Συνόδου Κορυφής της επόμενης εβδομάδας στη Λισαβώνα.
Γι' αυτό το λόγο, η Επιτροπή ενέκρινε διάφορες ανακοινώσεις, συμπεριλαμβανομένης μιας έκθεσης προόδου για την πρωτοβουλία eEurope την περασμένη βδομάδα και ενός εγγράφου όπου καταρτίζεται ένα πρόγραμμα εργασιών για την οικονομική και κοινωνική ανανέωση της Ευρώπης πριν δύο βδομάδες.
Θεωρώ πολύ σημαντικό το γεγονός ότι το Κοινοβούλιο συμμετέχει μέσω της σημερινής συζήτησης στις συζητήσεις πριν τη Σύνοδο Κορυφής στη Λισαβώνα.
Η συζήτηση ήταν πραγματικά διαφωτιστική και απέδειξε το ιδιαίτερο ενδιαφέρον αλλά και την εμπειρογνωμοσύνη του Κοινοβουλίου σε αυτό το θέμα.
Ελπίζουμε ότι το Ευρωπαϊκό Συμβούλιο της Λισαβώνας θα εγκρίνει συγκεκριμένες επικεντρωμένες δράσεις πολιτικής, αποδεικνύοντας περίτρανα ότι οι ευρωπαίοι ηγέτες είναι αποφασισμένοι να μετατρέψουν την Ευρώπη σε μια δυναμική και ανταγωνιστική οικονομία.
Όσο για το περιεχόμενο των εκθέσεών σας, παρατηρώ ότι έχετε εκφράσει κάποια ανησυχία για το γεγονός ότι οι μηχανισμοί μέσω των οποίων πρόκειται να πραγματοποιηθούν οι στόχοι της πρωτοβουλίας eEurope δεν καθίστανται σαφείς στο αρχικό μας έγγραφο.
Υπό αυτό το πρίσμα, η έκθεση προόδου που διεβίβασε η Επιτροπή στο Συμβούλιο της Λισαβώνας αλλά και σε σας την περασμένη βδομάδα θα δώσει περισσότερες λεπτομέρειες.
Επιπλέον, μέχρι τον Ιούνιο θα έχει καταρτιστεί ένα σχέδιο δράσης για την πρωτοβουλία eEurope, ύστερα από αίτημα που υποβλήθηκε στη Σύνοδο Κορυφής στο Ελσίνκι.
Ελπίζω ότι αυτά τα έγγραφα θα διασκεδάσουν πολλές από τις ανησυχίες σας όσον αφορά την πραγματοποίηση των στόχων της πρωτοβουλίας eEurope, αλλά είναι πιθανόν να μην υπάρξει αναφορά σε κάποια ζητήματα, επειδή πρέπει να προσπαθήσουμε να επικεντρωθούμε σε αυτή την πρωτοβουλία.
Προς ιδιαίτερη ικανοποίησή μου διαπιστώνω ότι η έκθεση συμμερίζεται την άποψη της Επιτροπής όσον αφορά τα κύρια στοιχεία της πρωτοβουλίας eEurope.
Είναι ουσιώδες να δημιουργηθεί σύγχρονη υψηλής αποδόσεως υποδομή πολυμέσων των ηλεκτρονικών επικοινωνιών, να εξασφαλισθεί η νομική βεβαιότητα στο ηλεκτρονικό εμπόριο, να αντιμετωπισθεί το πρόβλημα της έλλειψης ειδικών δεξιοτήτων και να βελτιωθεί η διαθεσιμότητα κεφαλαίων υψηλού κινδύνου για την τόνωση της καινοτομίας.
Η υποστήριξή σας για την προώθηση αυτών των κύριων στοιχείων της πρωτοβουλίας eEurope είναι ιδιαίτερα ευπρόσδεκτη.
Θεωρώ εξαιρετικά ενδιαφέρουσα την ιδέα της οργάνωσης μιας διάσκεψης με θέμα την "E-Government".
Είναι σημαντικό εμείς στα ευρωπαϊκά θεσμικά όργανα, να αναπτύσσουμε σε συνεργασία με τα κράτη μέλη αποτελεσματικά μέσα εκμετάλλευσης του δυναμικού των περιφερειακών τεχνολογιών, προκειμένου να ενισχύσουμε τόσο την αποτελεσματικότητα όσο και τη διαφάνεια της αλληλεπίδρασής μας με τους πολίτες.
Μπορώ να σας αναφέρω ότι αυτό θα είναι ένα από τα κύρια θέματα της υπουργικής διάσκεψης που οργανώνεται από την πορτογαλική Προεδρία στη Λισαβώνα στις αρχές Απριλίου.
Θα ήθελα επίσης να προσθέσω ότι η Λευκή Βίβλος για την εσωτερική μεταρρύθμιση της Επιτροπής περιέχει μια δράση "e-Commission" .
Σκοπός είναι η βελτίωση της τεχνολογίας των πληροφοριών της Επιτροπής και της υποδομής των επικοινωνιών προκειμένου να παρέχονται καλύτερες υπηρεσίες μέσω του Διαδικτύου.
Θα ήθελα εν συντομία να αναφερθώ σε κάποια θέματα, στα οποία η έμφαση που δόθηκε κατά τη συζήτηση ήταν ίσως κάπως διαφορετική από το έγγραφο της Επιτροπής.
Ζητείται από την Επιτροπή να συμπεριλάβει μια ενδέκατη γραμμή δράσης για την απασχόληση και την κοινωνική συνοχή.
Συμφωνώ απολύτως ότι πρέπει να δοθεί πολύ μεγάλη προτεραιότητα σε αυτά τα θέματα, και γι' αυτόν ακριβώς το λόγο έχουν γίνει δεκτές συγκεκριμένες ανακοινώσεις επί αυτών των θεμάτων.
Θα ήθελα να αναφέρω ιδιαιτέρως την ανακοίνωση "Στρατηγικές για τη Δημιουργία θέσεων εργασίας στην Κοινωνία των Πληροφοριών";.
Συμφωνώ επίσης μαζί σας ότι η κοινωνία των πληροφοριών είναι ίσως η μεγαλύτερη ευκαιρία που μας έχει δοθεί για διαρθρωτικές πολιτικές και πολιτικές συνοχής, επειδή συνεπάγεται την εκμηδένιση των αποστάσεων.
Η ανακοίνωση "e-Europe" εστιάζει στις δράσεις που είναι απαραίτητες για τη μετάβαση στην κοινωνία των πληροφοριών.
Αυτές οι δράσεις θα οδηγήσουν σε αύξηση του αριθμού των θέσεων εργασίας και ως εκ τούτου σε μείωση της κύριας αιτίας κοινωνικού αποκλεισμού, δηλαδή της ανεργίας.
Στην έκθεσή σας εκφράζεται ανησυχία για τη χρήση της έξυπνης κάρτας.
Θα ήθελα να σας διαβεβαιώσω ότι αυτή η χρήση δεν προορίζεται να παρέμβει σε κάποιον τομέα που, όπως σωστά αναφέρεται στην έκθεση, κατευθύνεται από την αγορά.
Ο ρόλος της Επιτροπής είναι καθαρά η διευκόλυνση της κατάστασης, φέροντας σε επαφή τους κύριους φορείς και παρέχοντάς τους τη δυνατότητα να κινηθούν προς μια συμφωνία για σταθερές προσεγγίσεις.
Σκοπός δεν είναι να βρεθούν σε μειονεκτική θέση άλλες τεχνολογίες.
Δεν είναι σαφές πώς μπορεί να εγγυηθεί η Επιτροπή την ηθική ασφάλεια των υπηρεσιών, αλλά συμμερίζομαι απόλυτα την άποψη ότι θα πρέπει να λάβουμε όλα τα μέτρα που θα διασφαλίζουν τον σεβασμό των ανθρωπίνων δικαιωμάτων.
Οι ισχύουσες δράσεις, κυρίως το πρόγραμμα δράσης για το Διαδίκτυο, ασχολούνται με αυτό το ζήτημα.
Τέλος, θα ήθελα να ολοκληρώσω εκφράζοντας για μια ακόμη φορά τις ευχαριστίες μου προς εσάς για το έργο σας σε αυτόν τον τομέα.
Οι προσπάθειες που έχετε καταβάλει επιβεβαιώνουν ότι συναισθάνεστε και εσείς τη σπουδαιότητα και την επείγουσα φύση αυτού του ζητήματος για την Ευρώπη.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί στις 12.00 το μεσημέρι.
ΨΗΦΟΦΟΡIΕΣ
(PPE-DE).
(ES) Κύριε Πρόεδρε, η συζήτηση της έκθεσής μου σχετικά με τα προγράμματα δράσης της Ευρωπαϊκής Ένωσης για θέματα μετανάστευσης και ασύλου αναβλήθηκε για σήμερα το απόγευμα στις 18.00 και η ψηφοφορία της για αύριο στις 9.00.
Δεδομένης της σχετικότητας του θέματος, θα ήθελα την ίδια αυτή σχετικότητα να έχει επίσης η συζήτηση στην Ολομέλεια και η αντίστοιχη ψηφοφορία της.
Για τον λόγο αυτό, θα σας παρακαλούσα να ζητήσετε από το Σώμα την αναβολή της για την επόμενη περίοδο συνόδου των Βρυξελλών.
(Το Σώμα εγκρίνει το αίτημα)
Με αυτές τις ψηφοφορίες που έχουμε μπροστά μας, νομίζω πως θα ήταν σημαντικό να αποφασίσουν επιτέλους η Ολομέλεια και το Προεδρείο εάν οι σύνοδοι του Στρασβούργου τελειώνουν την Πέμπτη ή εάν θα διατηρήσουμε τις συνεδριάσεις της Παρασκευής.
Δεν έχει νόημα να τροποποιούμε την ημερήσια διάταξη επειδή έτσι βολεύει για τις μετακινήσεις των ατόμων, υπερφορτώνοντας με τον τρόπο αυτό την ημερήσια διάταξη των μίνι συνόδων των Βρυξελλών, που άλλωστε κάθε φορά είναι ήδη υπερφορτωμένη.
(Χειροκροτήματα)
Έκθεση (Α5-0064/2000) του κ. Duff και του κ. Voggenhuber, εξ ονόματος της Επιτροπής Συνταγματικών Υποθέσεων, σχετικά με την κατάρτιση Χάρτη των Θεμελιωδών Δικαιωμάτων της Ευρωπαϊκής Ένωσης (C5-0058/1999 - 1999/2064(COS))
(Verts/ALE).
(IT) Κύριε Πρόεδρε, ζήτησα το λόγο μόνο για να πω ότι η ιταλική απόδοση της παραγράφου 6γ είναι πάρα πολύ παράξενη.
Αφού το σχετικό σημείωμα που ήδη στείλαμε δεν φαίνεται να βοήθησε και πολύ, ζητώ τώρα από σας να διερευνήσετε το θέμα.
Ουσιαστικά το κείμενο λέει ότι μπορούν να παραβιάζονται τα θεμελιώδη δικαιώματα αν το θέλει το Ευρωπαϊκό Κοινοβούλιο, πράγμα που μου φαίνεται αρκετά παράλογο.
Κύριε Πρόεδρε, θα ήθελα να επιστήσω την προσοχή σας στο κείμενο της παραγράφου 6, εδάφιο γ, συμμεριζόμενος τις επιφυλάξεις που εξέφρασε η ιταλόφωνη συνάδελφος.
Μετά από μια γρήγορη εξακρίβωση, διαπιστώσαμε ότι και το πορτογαλικό κείμενο συμφωνεί με το κείμενο που είναι διατυπωμένο στη γαλλική γλώσσα, οπότε συμπεραίνουμε ότι η πλειοψηφία των μελών αυτού του Σώματος θεωρεί πως υπάρχει δυνατότητα παραβίασης των θεμελιωδών δικαιωμάτων εφόσον το Ευρωπαϊκό Κοινοβούλιο εκφράσει τη σύμφωνη γνώμη του.
Δεν είμαι σίγουρος αν είναι θέμα γλωσσικής διατύπωσης ή εάν πρόκειται για πολιτικό πρόβλημα, μετά τις παρεμβάσεις που ακούστηκαν εδώ μέσα αναφορικά με τα πολιτικά δικαιώματα των Αυστριακών.
Αλλά τίθεται εδώ ένα ζήτημα εξαιρετικά λεπτό, στο οποίο θα επιθυμούσα να επιστήσω την προσοχή του Προεδρείου ώστε να ξεκαθαριστεί το θέμα.
Διότι εάν όντως είναι αυτή η πρόθεση που ενέπνευσε την ψήφο μας, νομίζω πως ανοίξαμε ένα ιδιαίτερα σοβαρό πολιτικό προηγούμενο.
Ελέγχουμε πάντα τις γλωσσικές αποδόσεις για να βεβαιωθούμε ότι εναρμονίζονται προς το πρωτότυπο κείμενο, στο τέλος των ψηφοφοριών.
(Το Σώμα εγκρίνει το ψήφισμα)
Κύριε Πρόεδρε, θα αναφερθώ πολύ σύντομα σε ένα άλλο ζήτημα.
Πρέπει να σεβαστώ το γεγονός ότι προηγουμένως εγκρίναμε με πλειοψηφία την αναβολή της έκθεσης του συναδέλφου Hernαndez Mollar.
Ωστόσο παρακαλώ να μην επαναληφθεί αυτό, ότι δηλαδή άλλαξε η ημερήσια διάταξη ψηφίζοντας μεταξύ δύο εκθέσεων, χωρίς να δοθεί προηγουμένως ο λόγος σε έναν αγορητή υπέρ και έναν αγορητή κατά της πρότασης και χωρίς να ληφθούν υπόψη οι συνέπειες.
Τούτο αποτελεί παραβίαση του Κανονισμού και δεν πρέπει να επαναληφθεί.
(Χειροκροτήματα)
Συμφωνώ κάπως με αυτή την παρατήρηση.
Θα πρέπει ίσως να ζητήσουμε από την Επιτροπή Συνταγματικών Υποθέσεων να εξετάσει τις ακριβείς διαδικαστικές μεθόδους που ακολουθούμε εδώ.
Είναι σαφέστατο ότι αν μια έκθεση προέρχεται από επιτροπή, η επιτροπή μπορεί να ζητήσει την αναπομπή της.
Αλλά αν έχει συμπεριληφθεί στην ημερήσια διάταξη στις αρχές της εβδομάδας δεν είμαι βέβαιος αν οι βουλευτές μπορούν να ζητήσουν αναβολή.
Δεν ήμουν βέβαιος, οπότε θα πρέπει να ζητήσουμε τη γνωμοδότηση της Επιτροπής Συνταγματικών Υποθέσεων.
EDD) - (FR) Κύριε Πρόεδρε, θα ήθελα, πριν την ψηφοφορία για το ψήφισμα Jackson αναφορικά με τα Διαρθρωτικά Ταμεία, να επιστήσω την προσοχή του Σώματος στην απόφαση του Συμβουλίου Επικρατείας της Γαλλίας, με ημερομηνία 27 Σεπτεμβρίου 1999, η οποία ακυρώνει την μεταφορά 500 περιοχών στον κατάλογο των ειδικά προστατευόμενων ζωνών μολονότι θα μπορούσαν να συμπεριληφθούν σε αυτόν και οι οποίες κατά συνέπεια παρουσιάζουν προβλήματα.
Η Επιτροπή δεν έχει αποφανθεί επ' αυτού.
Το Συμβούλιο Επικρατείας έκρινε ότι δεν τηρήθηκε η διαδικασία, δηλαδή ότι δεν υπήρξε διαβούλευση των δημάρχων και των τοπικών αρχών, των οργανισμών και των ενδιαφερόμενων ενώσεων.
Δεν ξέρουμε και πολύ καλά σε ποιό σημείο βρισκόμαστε σήμερα.
Προκειμένου τα κράτη μέλη να μην τιμωρηθούν άδικα, ζητώ να ψηφισθεί η έκθεση αυτή σε μεταγενέστερη ημερομηνία, όταν η Επιτροπή γνωμοδοτήσει και αιτιολογήσει τη συνέχεια που θα πρέπει να δοθεί στην απόφαση του Συμβουλίου Επικρατείας.
Θεωρώ επίσης ότι το Κοινοβούλιο δεν μπορεί να ενεργεί ταυτόχρονα και ως κριτής και ως κρινόμενος.
.
Θα μπορούσαμε να συζητήσουμε το θέμα εκτενώς, αλλά αντί να φιλονικούμε για διαδικαστικά θέματα σας αναφέρω ότι τυπικά δεν δικαιούσθε να υποβάλετε αυτή την αίτηση.
Δεν πρόκειται να το συζητήσω.
Το πιο εύκολο είναι να θέσουμε το θέμα σε ψηφοφορία.
(Το Σώμα απορρίπτει την πρόταση)
.
(FR) Κύριε Πρόεδρε, θα ήθελα να επαναλάβω αυτό που είπα χθες, ότι δηλαδή οι γάλλοι Σοσιαλιστές δεν θα συμμετάσχουν στην ψηφοφορία, καθώς θεωρούν ότι αυτός ο τρόπος δράσης δεν είναι σωστός, δεδομένου ότι οι μόνες οδηγίες για το περιβάλλον που αναφέρονται αφορούν τα άγρια πτηνά, και κατά συνέπεια το δίκτυο Natura 2000, καθώς και ότι θα έπρεπε να υπήρχε μια πιο ισορροπημένη θεώρηση.
Δεύτερον, θεωρούμε ότι δεν εμπίπτει στην αρμοδιότητα ενός νομοθετικού οργάνου να είναι όργανο που κρίνει την εφαρμογή των νόμων.
Αυτό είναι κάτι που εμπίπτει στην αρμοδιότητα της Επιτροπής και κατά συνέπεια στην αρμοδιότητα του Δικαστηρίου.
(PPE-DE).
(EN) Κύριε Πρόεδρε, ήθελα απλά να πω ότι αν η κυρία Lienemann ανησυχούσε τόσο πολύ, είναι κρίμα που δεν συμμετείχε στη συζήτηση και δεν εξέφρασε τις απόψεις της στον Επίτροπο κατά τη διάρκεια της συζήτησης.
Κύριε Πρόεδρε, θα προβώ στην ίδια παρατήρηση καθώς με εξέπληξαν ορισμένες παρεμβάσεις.
Πράγματι, είναι η πρώτη φορά που γίνεται μία τέτοιου είδους παρατήρηση, η οποία δεν ακούγεται σε επίπεδο επιτροπής, και λυπάμαι για αυτό.
Σήμερα καλούμαστε να ψηφίσουμε για το ψήφισμα αυτό.
Για αυτό το λόγο ζητούμε να ψηφισθεί η εργασία που εκπονήθηκε σε επίπεδο επιτροπής.
.
(DA) Θεωρώ καταπληκτική την προσπάθειά μας να σεβαστούμε τον Κανονισμό και, δεδομένου του σχολίου που έκανε προ ολίγου η γαλλίδα συνάδερφός μου, κυρία Isler Bιguin, είναι εντελώς προφανές πως προκύπτουν περιστάσεις που δεν συζητήθηκαν στην επιτροπή και συνεπώς λαμβάνω το θάρρος να προτείνω την αναβολή του θέματος και την παραπομπή του στην επιτροπή επικαλούμενος τον Κανονισμό.
.
(FR) Κύριε Πρόεδρε, θα ήθελα να εκφράσω την αντίθεσή μου σε ό,τι με αφορά προσωπικά και να υπενθυμίσω στην κυρία Jackson, η οποία είναι βέβαια πολύ απασχολημένη ως πρόεδρος της επιτροπής, ότι κατά την πρώτη συνεδρίαση της επιτροπής, στα πλαίσια της οποίας θίξαμε το θέμα αυτό, εξέφρασα την αντίθεσή μου αναφορικά με τον μεροληπτικό τρόπο επιλογής ορισμένων οδηγιών έναντι κάποιων άλλων.
Ωστόσο, κυρία Πρόεδρε, υπέβαλα πολλές τροπολογίες που είχαν ως στόχο τους την κατάργηση διαδοχικών παραγράφων τις οποίες είχατε προτείνει.
Οι τροπολογίες μου δεν ελήφθησαν υπόψη σε επίπεδο επιτροπής και θεώρησα ότι ήταν απαράδεκτο να συνεχίσουμε σε τέτοια βάση.
Η κυρία Isler Bιguin δεν ήταν παρούσα στην επιτροπή τις ημέρες που πραγματευόμασταν αυτά τα θέματα.
Θα βρείτε στα πρακτικά της επιτροπής και στις τροπολογίες που υπέβαλα ακριβώς την επιχειρηματολογία που είχα τη δυνατότητα να αναπτύξω σήμερα.
Γνωρίζω ότι ο φόρτος εργασίας σε επίπεδο επιτροπής είναι πολύ μεγάλος, καθώς και ότι οι συνάδελφοι δεν μπορούν πάντα να θυμούνται με λεπτομέρεια τις τροπολογίες, γεγονός απόλυτα κατανοητό.
Θα ήθελα ωστόσο να το υπενθυμίσω.
.
(EN) Κύριε Πρόεδρε, αν σκοπεύετε να παραπέμψετε αυτό το ζήτημα επί της εφαρμογής του Κανονισμού στην αρμόδια επιτροπή, θα μπορούσατε επίσης να της ζητήσετε να εξετάσει τι νόημα έχει να συντάσσεται ένα ψήφισμα εβδομάδες πριν τη συζήτησή μας με τον Επίτροπο και στη συνέχεια να διεξάγεται ψηφοφορία πάνω σε αυτό αφού έχει απαντήσει ο Επίτροπος, γεγονός που παραβλέπει ολοκληρωτικά τον σκοπό του ψηφίσματος.
Πρόταση ψηφίσματος (Β5-0227/2000) της κυρίας Jackson, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τα προγράμματα των διαρθρωτικών ταμείων στα κράτη μέλη και την εθνική εφαρμογή της κοινοτικής περιβαλλοντικής νομοθεσίας
(Το Σώμα εγκρίνει το ψήφισμα)
Κοινή πρόταση ψηφίσματος σχετικά με την υποστήριξη της Σύμβασης της Γενεύης της 12ης Αυγούστου 1949 και του διεθνούς ανθρωπιστικού δικαίου
(Το Σώμα εγκρίνει το κοινό ψήφισμα)
Ετήσια έκθεση (Α5-0060/2000) της κυρίας Malmstrφm, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τα ανθρώπινα δικαιώματα διεθνώς και την πολιτική της Ευρωπαϊκής Ένωσης για θέματα ανθρωπίνων δικαιωμάτων, 1999 (11350/1999 - C5-0256/1999 - 1999/2002(INI))
(Το Σώμα εγκρίνει το ψήφισμα)
Κύριε Πρόεδρε, συγχωρήστε με, προσπαθώ να προσελκύσω την προσοχή σας, αλλά προχωρείτε πολύ γρήγορα, και θα ήθελα να σας συγχαρώ γι' αυτό.
Θα ήθελα απλά να πω ότι, όσον αφορά την έκθεση της κυρίας Jackson, δεν συμμετείχα στην ψηφοφορία για λόγους παρόμοιους με αυτούς της κυρίας Lienemann.
Θεωρώ ότι το κοινοτικό δίκαιο θα πρέπει να γίνεται γενικά σεβαστό και δεν θα έπρεπε να αποτελεί αντικείμενο επιλεκτικών ερμηνειών, εκ των πραγμάτων αυθαίρετων.
Θα ήθελα να καταγραφεί στα πρακτικά ότι δεν έλαβα μέρος στην ψηφοφορία.
Ετήσια έκθεση (Α5-0050/2000) του κ. Haarder, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, για το σεβασμό των ανθρωπίνων δικαιωμάτων στην Ευρωπαϊκή Ένωση (1988-1999) (11350/1999 - C5-0265/1999 - 1999/2001(INI))
Επί της παραγράφου 45:
.
(IT) Κύριε Πρόεδρε, προτού τεθεί σε ψηφοφορία η παράγραφος 45, θα ήθελα να παρακαλέσω τον εισηγητή να με ακούσει.
Στο δεύτερο μέρος της παραγράφου, στην ιταλική απόδοση, γίνεται κατ' αρχάς λόγος για σωματική, ψυχολογική και σεξουαλική βία εις βάρος των παιδιών και, στη συνέχεια, το τελευταίο μέρος λέει: "ζητεί να μην φυλακίζουν παρά μόνο ως ύστατη λύση όσους εκμεταλλεύονται παιδιά" .
Θα ήθελα να καταλάβω αν αυτό είναι το νόημα στη δική του γλώσσα.
Παρακαλώ τον εισηγητή να το διευκρινίσει και να πει τι λέει η δική του εκδοχή, γιατί το νόημα είναι εντελώς το αντίθετο.
.
(IT) Θα ήθελα να βοηθήσω την Ολομέλεια, κύριε Πρόεδρε.
Εγώ διάβασα το κείμενο στα γαλλικά και λέει ακριβώς το αντίθετο.
Από τη μία πλευρά, το ιταλικό κείμενο λέει "να μην φυλακίζουν όσους εκμεταλλεύονται παιδιά" , πράγμα που μου φαίνεται αδιανόητο, και, από την άλλη, το γαλλικό λέει "να μην φυλακίζουν παιδιά που εγκληματούν" .
Πιστεύω πως το πρωτότυπο είναι αυτό το τελευταίο.
Πρόκειται για αρκετά σοβαρό μεταφραστικό λάθος και σίγουρα στα ιταλικά δεν μεταφράστηκε σωστά.
Νομίζω ότι το πρωτότυπο λέει "να μην φυλακίζουν παιδιά που εγκληματούν παρά μόνον ως ύστατη λύση" .
Πιστεύω ότι περί αυτού πρόκειται.
, εισηγητής.
(DA) Μπορώ να επιβεβαιώσω ότι η ερμηνεία του κ. Imbeni είναι η σωστή.
Η ιταλική, η δανική και η αγγλική έκδοση είναι σωστές.
Πρέπει να γίνει επακριβώς αντιληπτό αυτό που είπε ο κ. Imbeni.
.
(IT) Κύριε Πρόεδρε, αν αλλάξει η έννοια της παραγράφου, τότε θα πρέπει να ξαναρχίσουμε τη συζήτηση.
Είναι φανερό ότι στο Κοινοβούλιο αυτό πολύ συχνά τα κείμενα δεν συμπίπτουν.
Θυμάστε όταν, πριν από μερικούς μήνες, ζητούσαμε από τους ιερείς να μοιράζουν προφυλακτικά;
Τώρα, σε ορισμένες αποδόσεις, πρέπει να προστατεύσουμε αυτούς που εκμεταλλεύονται τα παιδιά!
Αν τώρα, κύριε Πρόεδρε, αλλάξει η απόδοση και στα αγγλικά, θα έχουμε μια νέα συζήτηση και δεν νομίζω - δεδομένου ότι το αεροπλάνο σας φεύγει στις 4.30 - ότι είναι η στιγμή για να κάνουμε κάτι τέτοιο.
Θα ήταν ίσως απλούστερο αν σταματούσαμε στο κόμμα, εκεί που λέει: "σωματική και ψυχολογική βία και κάθε είδος διακρίσεων" .
Το πρόβλημα της ενδεχόμενης κωδικοποίησης της συμπεριφοράς των ανηλίκων που εγκληματούν μπορούμε να το εξετάσουμε αργότερα, σε μία από τις πολλές άλλες εκθέσεις που μπορεί να εκπονήσει αυτό το Κοινοβούλιο.
Κύριε Πρόεδρε, ο εισηγητής εξήγησε σαφέστατα το νόημα του κειμένου με τη σημασία που του αποδίδει ο κ. Imbeni.
Διαβάσατε το αγγλικό κείμενο που έγινε αποδεκτό από τη συντριπτική πλειοψηφία των παρόντων.
Θα σας παρακαλούσα πράγματι να προχωρήσετε στην ψηφοφορία, καθότι αυτά τα σημασιολογικά παιχνιδάκια προέρχονται πάντα από εκείνους που δεν συμμετέχουν στην εξειδικευμένη εργασία της επιτροπής.
(Χειροκροτήματα)
.
(EN) Αν το Σώμα συμφωνούσε θα μπορούσαμε να ξεπεράσουμε όλες τις δυσκολίες που αντιμετωπίζουμε με τις γλωσσικές αποδόσεις εισαγάγοντας μια ξεχωριστή παράγραφο - είτε ως τμήμα της παραγράφου 45 είτε ως νέα παράγραφο 45(α) - όπου θα αναφέρεται "και τους ωθεί να μην φυλακίζουν νέους που διαπράττουν αδικήματα, παρά μόνο ως έσχατη λύση" .
Έτσι θα ξεπερνιόταν απολύτως η δυσκολία.
Δεν υπάρχει ασάφεια, δεν υπάρχει αβεβαιότητα.
Αυτό είναι αρκετά λογικό.
Θα εισαγόταν μεταξύ των παραγράφων 45 και 46 που ήδη υπάρχουν.
Επί της παραγράφου 61:
, εισηγητής.
(DA) Κύριε Πρόεδρε, στη δανική έκδοση έχουν παραλειφθεί ορισμένες λέξεις στο σημείο 61.
Η αγγλική έκδοση είναι η σωστή.
Στη δανική έκδοση πρέπει μετά τη λέξη "ενώσεις" να προστεθούν τα εξής: "των δικαιωμάτων των ατόμων έναντι των τελευταίων" .
Κατά συνέπεια δεν πρόκειται μόνο για το δικαίωμα της δημιουργίας συνδικαλιστικών ενώσεων, αλλά και για τα δικαιώματα που έχουν τα άτομα έναντι των συνδικαλιστικών ενώσεων.
(Το Σώμα εγκρίνει το ψήφισμα)
.
(EN) Κύριε Πρόεδρε, θα ήθελα να αναφερθώ σε ένα διαδικαστικό θέμα.
Ψηφίσαμε γι' αυτή την έκθεση στην επιτροπή, μια επιτροπή όπου εκπροσωπούνται όλες οι Ομάδες.
Ασχοληθήκαμε με 170 τροπολογίες επ' αυτής της έκθεσης στην επιτροπή.
Έχουν τώρα υποβληθεί 66 τροπολογίες στην Ολομέλεια.
Αυτή δεν είναι νομοθετική έκθεση.
Αν το Κοινοβούλιο συνεχίσει έτσι την οργάνωση των εργασιών του, όχι μόνο θα γίνουμε ρεζίλι, αλλά και θα αποτύχουμε να φέρουμε σε πέρας το πολύ σοβαρό έργο που έχουμε αναλάβει.
Ζητούμε από τους αρμόδιους φορείς του Κοινοβουλίου να επανεξετάσουν τον τρόπο οργάνωσης των εργασιών μας.
(Χειροκροτήματα)
Όπως έχουν τα πράγματα, έχουμε μια έκθεση του κ. Provan στην οποία το Προεδρείο εξετάζει τον τρόπο λειτουργίας της Ολομέλειας.
Είχαμε μια συζήτηση την Τρίτη γι' αυτό το θέμα στο Προεδρείο και εξέφρασα την ίδια ακριβώς άποψη με εσάς.
Συνεπώς συμφωνώ απόλυτα μαζί σας.
.
(EN) Κύριε Πρόεδρε, αυτό είναι μόλις το τέταρτο διαδικαστικό ζήτημα που θέτω στα ένδεκα σχεδόν χρόνια που έχω διατελέσει βουλευτής του ΕΚ, οπότε ελπίζω ότι θα με ακούσετε.
Θέλω να ζητήσω από εσάς και από τους άλλους προεδρεύοντες των συνεδριάσεων να είστε πιο αυστηροί σχετικά με τα διαδικαστικά ζητήματα.
Χάσαμε σχεδόν μισή ώρα σήμερα το πρωί και πολλά από τα διαδικαστικά ζητήματα που τέθηκαν, και που συχνά τίθενται εδώ, είναι θέματα που οι βουλευτές έχουν μόλις σκεφτεί ότι θα ήθελαν να μοιραστούν με άλλους.
Αυτό μάλλον δεν αποτελεί διαδικαστικό θέμα.
Υποθέτω ότι έχω ενοχληθεί ιδιαίτερα επειδή η έκθεσή μου για την πρωτοβουλία e-Europe, που είναι η μόνη συμβολή αυτού του Κοινοβουλίου πριν τη Σύνοδο Κορυφής στη Λισαβώνα, έχει στριμωχθεί σε κάποια χρονική στιγμή όπου η παρουσία βουλευτών θα είναι σχετικά μικρή.
Σας καλώ - επαναλαμβάνοντας το διαδικαστικό ζήτημα που έθεσε ο κ. Watson - να ζητήσετε από την Πρόεδρο και τους άλλους Αντιπροέδρους να εξετάσουν πάλι αυτά τα ζητήματα και να είναι πολύ πιο αυστηροί.
Μπορεί να χάσετε τη δημοτικότητά σας βραχυπρόθεσμα, αλλά πιστεύω ότι όλοι θα σας αγαπούν και θα σας θαυμάζουν μακροπρόθεσμα.
(Χειροκροτήματα)
Κατηγορούμαι συχνά ότι είμαι πολύ απότομος με τους βουλευτές που θέλουν να αναφερθούν σε διαδικαστικά θέματα.
Υποθέτω ότι δεν μπορώ να κερδίσω.
Το πρόβλημα είναι ότι όταν κάποιος μου ζητά το λόγο για να αναφερθεί σε κάποιο διαδικαστικό θέμα δεν μπορώ να ξέρω εκ των προτέρων αν πρόκειται όντως για διαδικαστικό ζήτημα.
Κύριε Πρόεδρε, κάνατε την παρατήρηση ότι θέλετε να διακόψετε τώρα.
Σας παρακαλώ όμως επειγόντως να συνεχίσετε την ψηφοφορία.
Μας ταλαιπωρεί το γεγονός ότι συνεχώς γίνονται βραχυπρόθεσμα αλλαγές ή αναβολές στην ημερήσια διάταξη.
Ως εκ τούτου, σας παρακαλώ να συνεχίσετε και να ολοκληρώσετε γρήγορα την ψηφοφορία για την έκθεση Ludford και για ό,τι εκκρεμεί ακόμα.
(Χειροκροτήματα)
.
(EN) Συμφωνώ με τον κ. Pirker και πιθανόν να είναι το μοναδικό πράγμα στο οποίο θα συμφωνήσω μαζί του αν ψηφίσουμε την έκθεση Ludford.
Πρόκειται να είναι μια ενδιαφέρουσα ψηφοφορία.
Είναι παράλογο σε αυτό το στάδιο να την αναβάλουμε για κάποια στιγμή όταν πολλοί θα έχουν φύγει.
Αν σκοπεύετε να την αναβάλετε για τις 17.30, θα παραποιηθεί εντελώς η ψηφοφορία γι' αυτή την έκθεση.
Σας παροτρύνω να συνεχίσουμε τώρα, κατανοώντας όλες τις δυσκολίες που έχετε αναφέρει.
Κύριε Πρόεδρε, αγαπητοί συνάδελφοι, έχω πλήρη κατανόηση για την πρόταση που έγινε.
Έχω ωστόσο να σας ζητήσω να κοιτάξετε γύρω σας στο Σώμα: έγινε ήδη μια ψηφοφορία και μάλιστα με τα πόδια!
Οι συνάδελφοι είναι ήδη εδώ.
Αλλά δεν μπορούμε να δουλέψουμε με σοβαρότητα, αν ακολουθήσουμε τον τρόπο που προτείνατε, κύριε Πρόεδρε, ούτε μπορούμε όμως να δουλέψουμε σοβαρά με τυχαίες πλειοψηφίες.
Αυτή τη στιγμή ίσως να έχουν μόλις φύγει περισσότεροι συνάδελφοι από τη μία Ομάδα και λιγότεροι από την άλλη.
Αυτό ενδέχεται να παραποιήσει τις ψηφοφορίες για την έκθεση της συναδέλφου Ludford, πράγμα που εκ των υστέρων δεν θα θέλει ούτε η ίδια.
Εξάλλου, θα μπορούσαμε να ψηφίσουμε και σήμερα το απόγευμα στις 17.30.
Αυτό είναι οπωσδήποτε επιτρεπτό.
Θεωρώ ότι θα πρέπει να δουλεύουμε εδώ με κάποια τάξη.
Έχουμε ήδη ξεπεράσει τον προβλεπόμενο χρόνο κατά 45 λεπτά.
Προτείνω να ψηφίσουμε σήμερα το απόγευμα!
(Χειροκροτήματα)
(Verts/ALE).
(IT) Κύριε Πρόεδρε, αν η πλειοψηφία αυτού του Κοινοβουλίου, κάθε φορά που τροποποιεί τον Κανονισμό, συμπεριφέρεται όπως εσείς, που μου δώσατε το λόγο στο τέλος, και ακούγεται με τον τρόπο αυτόν, κατά μικρές ομάδες, τότε προτιμώ να μείνουν τα πράγματα ακριβώς όπως έχουν.
Πράγματι, κάθε φορά που το Κοινοβούλιο θέλησε να διορθώσει το πρόβλημα των μακροσκελών ωρών των ψηφοφοριών, περιορίστηκε να καταστείλει τα δικαιώματα των μεμονωμένων βουλευτών.
Το πρόβλημα, αγαπητοί συνάδελφοι, είναι ότι η εβδομάδα της συνόδου διαρκεί από τη Δευτέρα μέχρι την Παρασκευή: αν εσείς θέλετε να φύγετε νωρίτερα, είναι δική σας υπόθεση, δεν είναι πρόβλημα της ψηφοφορίας.
(Χειροκροτήματα)
.
(EN) Κύριε Πρόεδρε, θα ήθελα να ζητήσω να μην διεξαχθεί η ψηφοφορία σήμερα το απόγευμα, διότι θα διαστρεβλωθεί τελείως.
Γνωρίζουμε ότι πολλοί θα φύγουν νωρίς το απόγευμα.
Δεν περιμένουν να διεξαχθεί αυτού του είδους η ψηφοφορία Πέμπτη απόγευμα.
Δεν θα μπορούσαμε να την αναβάλουμε μέχρι τη συνεδρίαση Ολομελείας τον Απρίλιο στο Στρασβούργο;
Φοβάμαι ότι αυτό θα πρέπει να αποφασιστεί προτού διεξαχθεί η αποψινή ψηφοφορία.
.
(IT) Πρόεδρε, υπάρχουν άλλες κατηγορίες εργαζομένων με πολύ πιο κουραστικές δραστηριότητες από τις δικές μας, οι οποίοι για εργασιακούς λόγους είναι αναγκασμένοι και αυτοί να καθυστερούν για λίγο το φαγητό τους και δεν παραπονιούνται και δεν εγκαταλείπουν τη θέση τους, όπως κάνουμε εμείς σήμερα.
Είναι ντροπή μια τέτοια κατάσταση κατά τη γνώμη μου.
Είμαστε εδώ λιγότερο από δύο ώρες και ήδη κουραστήκαμε να δουλεύουμε.
Τι πρέπει να πουν οι ναυτικοί, οι πιλότοι, οι αυτοκινητιστές, οι βενζινοπώλες, οι εφημερεύοντες γιατροί;
Δεν καταφέρνουμε να δουλέψουμε περισσότερες από δύο συνεχόμενες ώρες: πραγματικά μου φαίνεται παράλογο!
Έχετε μόλις θίξει το ζήτημα στο οποίο αναφέρθηκα και εγώ όταν είπα ότι δεν μπορούσαμε να προχωρήσουμε στις ψηφοφορίες.
.
(IT) Πρόεδρε, μάλλον δεν μεταφράστηκαν σωστά τα όσα είπε ο κ. Speroni, γιατί νομίζω ότι είπε ακριβώς το αντίθετο από την επιλογή που έγινε.
Αν οι βουλευτές περίμεναν μισή ώρα για να πάνε να φάνε, δεν νομίζω ότι η θυσία θα ήταν τόσο μεγάλη.
Υπάρχουν αντικειμενικά προβλήματα όταν εσείς αναβάλλετε, απροβλημάτιστα, όλα τα σημαντικά μέτρα για την Παρασκευή: τα ναρκωτικά, που είναι ένα αμφιλεγόμενο ζήτημα, ψηφίστηκαν Παρασκευή· αυτά τα μέτρα θα τα ψηφίσουμε ή το απόγευμα ή την Παρασκευή.
Κατά τη γνώμη μας, είναι πολιτική η επιλογή, σε μια προσπάθεια να συγκεντρωθούν στην Ολομέλεια μεθοδευμένες πλειοψηφίες, γιατί τη διάταξη των εργασιών και τα χρονοδιαγράμματα τα ψηφίζετε βάσει του τρόπου με τον οποίο θέλετε να εγκρίνετε ή όχι ορισμένα μέτρα.
Εγώ πιστεύω, κύριε Πρόεδρε, ότι το σωστό θα ήταν να είχατε ζητήσει μια παρέμβαση υπέρ και μία κατά της απόφασης να διακοπεί η συνεδρίαση ή να συνεχιστεί με τις προβλεπόμενες ψηφοφορίες.
Για άλλη μια φορά, οι επιθυμίες του Σώματος αγνοήθηκαν: η δημοκρατία είναι μια λέξη γνωστή μόνο στα διδακτικά βιβλία που δεν εφαρμόζεται εντός αυτού του Κοινοβουλίου.
Κύριε Πρόεδρε, λυπάμαι, αλλά είχα ζητήσει τον λόγο από την αρχή.
Δύο πολύ συγκεκριμένα σημεία: Πρώτον ήθελα να ψηφίσω υπέρ της τροπολογίας αριθ.
24 και όχι κατά.
Δεύτερον, θέλω να επισημάνω πως εδώ υπάρχει μια ρύθμιση, μια συνήθης πρακτική, ότι δηλαδή την Πέμπτη οι ψηφοφορίες διαρκούν μέχρι τις 13.30 και πως, για ό,τι απομένει, οι ψηφοφορίες γίνονται το απόγευμα στις 18.00, μετά τις ψηφοφορίες επί επειγόντων θεμάτων.
Αυτή την πρακτική ακολουθούμε εδώ και χρόνια και δεν είναι δυνατόν να αλλάζει ανάλογα με τα κέφια μας.
Θα έπρεπε ίσως να τεθεί υπόψη όλων των συναδέλφων.
Οι συνάδελφοι θα πρέπει απλά να εργάζονται εδώ μέχρι την Παρασκευή, ώστε να μπορούμε το μεσημέρι να ασχοληθούμε και με τους επισκέπτες μας.
Κύριε Πρόεδρε, ίσως μπορώ να βοηθήσω.
Η εισηγήτρια δήλωσε ότι συμφωνεί με την πρότασή σας - δηλαδή με την πρόταση του Προέδρου.
Και ανακεφαλαιώνω: Ο κ. Πρόεδρος είπε ότι θα ψηφίσουμε στις 17.30 σχετικά με την αναβολή της ψηφοφορίας για την επόμενη συνεδρίαση της Ολομέλειας.
Παρακαλώ να ακολουθήσουμε την πρότασή του.
Η Sarah Ludford δήλωσε ότι συμφωνεί.
Λοιπόν ζητώ να γίνει στις 17.30 η ψηφοφορία σχετικά με την αναβολή της έκθεσης Ludford για την επόμενη συνεδρίαση Ολομέλειας.
Δεν υπάρχει κανένα απολύτως πρόβλημα με αυτό.
Συμφωνεί με τον Κανονισμό.
Μπορεί να γίνει αμέσως πριν την ψηφοφορία.
Είναι η συνήθης διαδικασία.
Γι' αυτό ακριβώς δεν μπορώ να λάβω τώρα την απόφαση.
Σύμφωνα με τον Κανονισμό η απόφαση περί αναβολής λαμβάνεται πριν την ψηφοφορία για το συγκεκριμένο ζήτημα.
Οι ψηφοφορίες έληξαν.
ΑΙΤΙΟΛΟΓΗΣΕΙΣ ΨΗΦΟΥ - Έκθεση Graefe zu Baringdorf (A5-0044/2000)
(GUE/NGL), γραπτώς.
(PT) Το θέμα της υγείας των ζώων, και ειδικότερα των βοοειδών και των χοιροειδών, είναι κάτι με το οποίο αξίζει να ασχοληθούμε πολύ προσεκτικά.
Γι' αυτό είναι σημαντική η διεξαγωγή υγειονομικών ελέγχων σε ζώα αυτών των ειδών στο πλαίσιο των ενδοκοινοτικών συναλλαγών.
Μια τέτοια προσέγγιση χρειάζεται επίσης εν όψει της ανάγκης καταβολής περαιτέρω προσπαθειών με σκοπό την οριστική εξάλειψη νόσων όπως η λεύκωση, η φυματίωση και η βρουκέλλωση, καθώς και για την εφαρμογή των ενδεδειγμένων διαδικασιών στον τομέα της υγείας.
Αλλά δεν θα πρέπει να μας διαφεύγει η αναγκαιότητα χορήγησης κατάλληλων ενισχύσεων στους παραγωγούς, με ιδιαίτερη μέριμνα για τις μικρές εκμεταλλεύσεις και τις οικογενειακές παραγωγικές μονάδες, δεδομένου ότι, όπως συμβαίνει στην περίπτωση της Πορτογαλίας, πολύ συχνά το ήδη χαμηλό εισόδημα των μικρών κτηνοτρόφων υφίσταται σοβαρές απώλειες με την εμφάνιση αυτών των νόσων, απώλειες που γενικώς δεν καλύπτονται από το χαμηλό ύψος των αποζημιώσεων.
Επιβάλλεται λοιπόν να υπάρξει στο μέλλον μια παρέμβαση που θα επιτρέπει να διασφαλίζονται δεόντως τόσο τα συμφέροντα των καταναλωτών όσο και αυτά των παραγωγών, και προπαντός των μικρών κτηνοτρόφων.
Έκθεση Ferrer (A5-0066/2000)
Δεν μπορούμε να ψηφίσουμε υπέρ της έκθεσης, δεδομένου ότι τα ανθρώπινα δικαιώματα στο Μεξικό παραβιάζονται κατάφωρα.
Αυτό καταδείχτηκε στην αναφορά της Διεθνούς Αμνηστίας τον Δεκέμβριο του 1999, όπου μεταξύ άλλων τονίζονται τα σοβαρά προβλήματα στην περιφέρεια Chiapas.
Θεωρούμε θετικό που στην εμπορική συμφωνία ενσωματώθηκε η απαίτηση για προώθηση της δημοκρατίας στο Μεξικό - καθώς και ο σεβασμός των ανθρώπινων δικαιωμάτων - αλλά όσο αυτή η απαίτηση δεν ακολουθείται από συγκεκριμένη δράση παραμένει λόγια του αέρα.
Και στην παλιά εμπορική συμφωνία με το Μεξικό συμπεριλαμβανόταν μια ρήτρα για τη δημοκρατία, αλλά ποτέ δεν εφαρμόστηκε.
Γι' αυτόν τον λόγο πρέπει να ασκηθεί πίεση στο Μεξικό μέσω των διεθνών οργανώσεων, όπως ο ΟΗΕ, και μέσω μεμονωμένων κρατών, και μόνο αφού σημειωθούν ουσιαστικές βελτιώσεις στον τομέα των ανθρωπίνων δικαιωμάτων πιστεύουμε ότι μπορούμε να συνάψουμε νέα εμπορική συμφωνία με το Μεξικό.
Κατά τη συνεδρίαση της 7ης Μαίου 1999, το Ευρωπαϊκό Κοινοβούλιο ενέκρινε τη Συνολική Συμφωνία ΕΕ-Μεξικού, μολονότι κανείς βουλευτής δεν γνώριζε τους όρους διαπραγμάτευσης του τμήματός της που αφορούσε το εμπόριο.
Ωστόσο, στο Μεξικό εξακολουθεί η ατιμωρησία, οι παραβιάσεις των ανθρωπίνων δικαιωμάτων, η καταστολή των κοινωνικών κινημάτων και ένας ακήρυκτος πόλεμος εναντίον των ιθαγενών της περιοχής Chiapas.
Αυτά είναι μερικά από τα στοιχεία που κατήγγειλε, μεταξύ άλλων, η Ύπατη Αρμοστεία των Ηνωμένων Εθνών για τα Ανθρώπινα Δικαιώματα και η Διαμερικανική Επιτροπή Ανθρωπίνων Δικαιωμάτων, και αυτές οι πρακτικές αντιβαίνουν στις δεσμεύσεις που ανέλαβαν οι μεξικανικές αρχές στα πλαίσια αυτής της συμφωνίας (τίτλος Ι, άρθρο1ο).
Η συμφωνία συνδέσεως επινοήθηκε για να εξυπηρετήσει τα συμφέροντα μεγάλων διεθνικών επιχειρήσεων που βρίσκονται στις δύο πλευρές του Ατλαντικού, όπως δεικνύεται από το περιεχόμενο του τίτλου ΙV του κειμένου, το οποίο αφορά τις "μεταφορές κεφαλαίων και τις σχετικές πληρωμές".
Στο τμήμα που αφορά το εμπόριο, συναντούμε πολλά από τα πιο επικίνδυνα σημεία της ΠΣΕ (Πολυμερής Συμφωνία για τις Επενδύσεις).
Τέλος, η συμφωνία αυτή παραβλέπει την πλειονότητα των προτάσεων που εξέφρασαν κοινωνικές, συνδικαλιστικές οργανώσεις, οργανώσεις για τα ανθρώπινα δικαιώματα και οικολογικές οργανώσεις του Μεξικού και της Ευρωπαϊκής Ένωσης, οι οποίες επιθυμούν να υπερισχύσει η κοινωνική, πολιτισμική και πολιτική συνεργασία επί των εμποροκρατικών πτυχών.
Εν όψει των ανωτέρω λόγων, ψηφίζουμε κατά της επικύρωσης της εν λόγω συμφωνίας.
Ψήφισα κατά της συμφωνίας ΕΕ - Μεξικού, όχι επειδή είμαι κατ' αρχήν εναντίον μιας πιο εντατικής συνεργασίας της Ευρωπαϊκής Ένωσης με το Μεξικό, αλλά επειδή η συμφωνία με τη μορφή που παρουσιάσθηκε προς ψήφιση δεν είναι ισόρροπη, και από την άποψη της αναπτυξιακής πολιτικής είναι λανθασμένη.
Το Μεξικό δεν είχε κάνει ποτέ στο παρελθόν τόσες πολλές παραχωρήσεις σε έναν εμπορικό εταίρο πολύ ισχυρότερο από το ίδιο, όπως τώρα στην Ευρωπαϊκή Ένωση.
Οι επιπτώσεις για το Μεξικό είναι ανυπολόγιστες.
Ήδη η συμφωνία NAFTA είχε οδηγήσει ένα μεγάλο μέρος του μεξικανικού πληθυσμού στη φτώχεια και πολλές μικρές επιχειρήσεις στην καταστροφή.
Οι ρυθμίσεις της συμφωνίας για την οποία ψηφίσαμε προχωρούν μάλιστα ακόμα περισσότερο από τις διατάξεις της συμφωνίας NAFTA.
Η επιδιωκόμενη απελευθέρωση των επενδύσεων, για παράδειγμα, καλύπτει όλους τους τομείς της οικονομίας.
Εδώ θα ενσκήψει μια μικρή ΠΣΕ.
Οξύνονται ακόμα περισσότερο οι ήδη υφιστάμενες διαφορές ως προς την ευημερία, καθώς και οι ανισότητες μεταξύ της Ευρωπαϊκής Ένωσης και του Μεξικού.
Και ενώ το Μεξικό αναγκάστηκε να κάνει πολυάριθμες παραχωρήσεις απέναντι στην Ευρωπαϊκή Ένωση (π.χ. στους τομείς της γεωργίας, των επενδύσεων και των κρατικών προμηθειών) η Ευρωπαϊκή Ένωση ορίζει προς όφελός της παρεκκλίσεις και περιορισμούς για να κρατήσει μακριά τους ανταγωνιστές της.
Είναι προφανές ότι η ευρωπαϊκή πλευρά - προπάντων οι μεγάλοι ευρωπαϊκοί όμιλοι επιχειρήσεων - θα έχει κέρδη από τη συμφωνία με το Μεξικό.
Πρόκειται για ένα δώρο στην ευρωπαϊκή μεγαλοβιομηχανία.
Όσον αφορά όμως τις συνθήκες διαβίωσης και εργασίας των Μεξικανών, δεν πρόκειται να συμβάλει καθόλου στη βελτίωσή τους.
Αναμενόμενο είναι το αντίθετο.
Στη συμφωνία δεν γίνεται ουδείς λόγος για δικαιώματα των εργαζομένων και για κοινωνικές προδιαγραφές.
Η συμφωνία αντίκειται σε ορισμένους στόχους της αναπτυξιακής πολιτικής.
Αυτός είναι ένας από τους λόγους που μεξικανικές μη κυβερνητικές οργανώσεις έχουν απευθύνει έκκληση στη Γερουσία της χώρας να μην υπογράψει τη συμφωνία.
Ό,τι δεν κατόρθωσε η ΕΕ στην σύνοδο υπουργών στο πλαίσιο του ΠΟΕ στο Seattle, μεταξύ άλλων λόγω της αντίστασης των αναπτυσσόμενων χωρών, προσπαθεί τώρα να το επιβάλει στο πλαίσιο μεμονωμένων συμφωνιών με αναπτυσσόμενες χώρες ή με νέες βιομηχανικές χώρες.
Στην προκείμενη περίπτωση, κύριος στόχος της είναι να αποκτήσει πρόσβαση στον κερδοφόρο χώρο της NAFTA μέσω του Μεξικού, αλλά δεν λαμβάνονται υπόψη οι συνθήκες που ζουν οι άνθρωποι.
Η εν λόγω συμφωνία δεν αποτελεί την επιθυμητή πρόοδο στις σχέσεις μεταξύ Ευρώπης και Μεξικού ούτε είναι κατάλληλη ως υπόδειγμα για παρόμοιες συμφωνίες που πρόκειται να συναφθούν στο μέλλον - π.χ. με την Mercosur, την κοινή αγορά της Λατινικής Αμερικής.
Οι συμφωνίες με χώρες που αναπτύσσονται θα πρέπει κατά κύριο λόγο να εξυπηρετούν τα δικά τους συμφέροντα και όχι τα συμφέροντα των ευρωπαϊκών ομίλων επιχειρήσεων.
Κοινό ψήφισμα για το ετήσιο νομοθετικό πρόγραμμα
.
(EN) Κύριε Πρόεδρε, θέλω να αιτιολογήσω, εξ ονόματος της Ομάδας των Φιλελευθέρων, γιατί απείχαμε ως Ομάδα από την ψηφοφορία αναφορικά με το νομοθετικό πρόγραμμα της Επιτροπής.
Ο λόγος, όπως καταστήσαμε σαφές κατά τη διάρκεια της συζήτησης την Τρίτη, είναι επειδή θεωρούμε τη διαδικασία πλημμελή, όχι απαραίτητα επειδή δεν συμφωνούμε με το περιεχόμενο.
Έχοντας τηρήσει ενδεικτικά αυτή τη στάση στην προκειμένη περίπτωση, θα θέλαμε στο μέλλον να αναθεωρηθεί η διαδικασία, ώστε να μη συνίσταται απλά στην ανταλλαγή καταλόγων ανάμεσα σε μας, ως Κοινοβούλιο, και στην Επιτροπή.
Θέλουμε κάτι πιο ουσιώδες και σημαντικό.
, γραπτώς - (FR) Ψηφίσαμε κατά της κοινής πρότασης ψηφίσματος, διότι συνιστά μια εκ των προτέρων απαλλαγή της Ευρωπαϊκής Επιτροπής.
Αποδοκιμάζουμε την πράξη αυτή τόσο ως προς τη μορφή όσο και ως προς την ουσία.
Απείχαμε από την ψηφοφορία επί του ψηφίσματος της Συνομοσπονδιακής Ομάδας της Ευρωπαϊκής Ενωτικής Αριστεράς, καθώς, μολονότι συμφωνούμε με πολλές από τις επικρίσεις που ασκούνται στην Επιτροπή, στην αιτιολογική σκέψη της πρότασης ψηφίσματος η Επιτροπή χαρακτηρίζεται ως "απαραίτητο θεσμικό όργανο", θέση την οποία δεν ασπαζόμαστε.
Έκθεση Duff/Voggenhuber (A5-0064/2000)
.
(FR) Κύριε Πρόεδρε, ακούσαμε χθες επανειλημμένως από τους ομιλητές της φεντεραλιστικής πλειοψηφίας του Κοινοβουλίου να υποστηρίζουν ότι ο υπό κατάρτιση Χάρτης των Θεμελιωδών Δικαιωμάτων θα δώσει μεγάλη ώθηση στα δικαιώματα των πολιτών.
Ωστόσο, οι συνθήκες υπό τις οποίες ξεκίνησε η διαδικασία αυτή μαρτυρούν περισσότερο περιφρόνηση για τη γνώμη των πολιτών και ίσως να εγείρουν σοβαρές ανησυχίες για τη συνέχεια.
Πρώτον, εδώ και μερικούς μήνες είδαμε να εμφανίζεται στα ψιλά γράμματα των συμπερασμάτων της Κολωνίας, στις παραγράφους 44 και 45, η απόφαση να ξεκινήσει η σύνταξη ενός Χάρτη των Θεμελιωδών Δικαιωμάτων.
Με ποιον είχε υπάρξει προηγουμένως διαβούλευση;
Με κανέναν, και κυρίως όχι με τα εθνικά κοινοβούλια, που άκουγαν για πρώτη φορά το θέμα αυτό.
Ωστόσο, θα πρέπει να θυμηθούμε επίσης ότι τα θεμελιώδη δικαιώματα εμπίπτουν ουσιαστικά στην πρωταρχική εξουσία των εθνικών κοινοβουλίων και συνολικά στους διάφορους λαούς της Ευρώπης.
Βέβαια, ορισμένοι θα πουν ότι δεν επρόκειτο για τίποτε άλλο παρά για μια νέα απαρίθμηση των υφιστάμενων δικαιωμάτων, είναι όμως σαφές ότι το εγχείρημα δεν θα περιορισθεί εδώ, καθώς το Ευρωπαϊκό Κοινοβούλιο έκανε ήδη γνωστή την επιθυμία του για τη δημιουργία ενός καινοτόμου Χάρτη.
Ούτως ή άλλως, με κανένα τρόπο δεν θα έπρεπε να είχαν παραμερισθεί τα εθνικά κοινοβούλια.
Τα εθνικά κοινοβούλια συμμετέχουν σήμερα στη Σύνοδο επεξεργασίας του Χάρτη, όμως ως ένας απλός εταίρος μεταξύ άλλων, ο οποίος θα λειτουργήσει ως εγγύηση σε μία εργασία που δεν θα ελέγχει.
Κι ακόμα χειρότερα, τα εθνικά κοινοβούλια δεν θα συμμετάσχουν καν στο τελικό στάδιο, δεδομένου ότι τα συμπεράσματα της Κολωνίας προβλέπουν ότι ο Χάρτης θα διακηρυχθεί από κοινού από το Συμβούλιο, το Ευρωπαϊκό Κοινοβούλιο και την Επιτροπή.
Ναι, καλά ακούσατε, την Επιτροπή.
Κατ' αυτόν τον τρόπο τα εθνικά κοινοβούλια παραγκωνίζονται και αντικαθιστώνται από ένα όργανο κοινοτικών υπαλλήλων που θα "προβεί στη διακήρυξη του Χάρτη".
Έχουμε τρελαθεί εντελώς!
Η δημοκρατία μπαίνει στο περιθώριο, υποτίθεται για το καλό των πολιτών.
Έτσι όμως δεν λειτουργεί συνήθως η Ευρώπη;
Κύριε Πρόεδρε, μολονότι είχα κάποιους ενδοιασμούς ψήφισα υπέρ της έκθεσης, διότι υιοθετήθηκαν οι εξαιρετικές τροπολογίες που είχε υποβάλει η συνάδελφος Morgan σχετικά με τις μειονοτικές γλώσσες και πολιτισμούς.
Θα χαιρόμουν πολύ αν είχε τύχει υποστήριξης και η τροπολογία του συναδέλφου Vidal.
Πιστεύω ότι κάναμε ένα σημαντικό βήμα προς την κατεύθυνση της μεγαλύτερης προστασίας των παραδοσιακά εγκατεστημένων μειονοτήτων στην Ευρωπαϊκή Ένωση.
Δεν είναι δυνατόν να θέτουμε στις υποψήφιες χώρες συνεχώς κριτήρια στα οποία δεν ανταποκρινόμαστε οι ίδιοι.
(GUE/NGL).
(NL) Κύριε Πρόεδρε, το κόμμα μου, το Σοσιαλιστικό Κόμμα των Κάτω Χωρών, είναι υπέρμαχος μιας δημοκρατικής συνεργασίας των ευρωπαϊκών λαών από τη βάση προς τα πάνω, όχι όμως ενός ευρωπαϊκού υπερκράτους με βάση το παράδειγμα των Ηνωμένων Πολιτειών Αμερικής.
Η θέσπιση ενός ευρωπαϊκού συντάγματος μπορεί να αποτελέσει το έναυσμα για τη σύσταση ενός τέτοιου υπερκράτους.
Για το λόγο αυτό υποστήριξα ορισμένες τροπολογίες που κατατέθηκαν από την Ομάδα Ένωση για την Ευρώπη των Εθνών και την Ομάδα για την Ευρώπη της Δημοκρατίας και της Διαφοράς επί της έκθεσης Duff-Voggenhuber.
Αυτό δεν ισχύει για τις παρόμοιες τροπολογίες που κατατέθηκαν από την Ομάδα Τεχνικού Συντονισμού των Ανεξαρτήτων Βουλευτών, αν και συμμερίζομαι απόλυτα την κριτική που ασκείται σ' αυτές όσον αφορά τον παραγκωνισμό των εθνικών κοινοβουλίων, την έλλειψη δημοψηφισμάτων και τις προσπάθειες για τη μετεξέλιξη της Ευρωπαϊκής Ένωσης σε ένα υπερκράτος.
Εάν τα κόμματα που συμμετέχουν στην Ομάδα Τεχνικού Συντονισμού των Ανεξαρτήτων Βουλευτών υποστήριζαν πάντα με συνέπεια την ισοτιμία όλων των ανθρώπων και τη δημοκρατία, είναι βέβαιο ότι θα είχα υποστηρίξει και τις δικές τους τροπολογίες.
Ωστόσο, υποχρεώθηκα να συνεκτιμήσω και την εικόνα του κόσμου που έχουν εκείνοι που κατέθεσαν τις τροπολογίες αυτές.
Σε σύγκριση με όλες τις πολιτικές ομάδες που εκπροσωπούνται εδώ, η εικόνα της εν λόγω παράταξης στηρίζεται στο ελάχιστο στις αρχές της ισοτιμίας, της δημοκρατίας και των ανθρωπίνων δικαιωμάτων.
Γι' αυτό και δεν είμαι σε θέση να υποστηρίξω τις προτάσεις τους.
ES) Κύριε Πρόεδρε, αυτή την εβδομάδα ασχοληθήκαμε στο Κοινοβούλιο με τον Χάρτη των Θεμελιωδών Δικαιωμάτων της Ευρωπαϊκής Ένωσης και διευκρινίσαμε - επαρκώς νομίζω - τα ατομικά δικαιώματα των πολιτών.
Εγώ όμως, ως εκπρόσωπος της Χώρας των Βάσκων, δεν άκουσα ακόμα να γίνεται λόγος για τα συλλογικά δικαιώματα - τα οποία ελπίζω ότι θα συμπεριληφθούν σύντομα - όπως, για παράδειγμα, το δικαίωμα της αυτοδιάθεσης των λαών και των ευρωπαϊκών εθνών που έχουν συλλογική συνείδηση της υπόστασής τους, κι αυτό προκειμένου να μπορέσουν να ενταχθούν στην Ευρωπαϊκή Ένωση απευθείας, και όχι μόνο μέσω των σημερινών κρατών, εάν αυτό αποφασίσει η πλειοψηφία των πολιτών τους με δημοκρατικές διαδικασίες.
Επίσης, εγκρίναμε τη συμπερίληψη του δικαιώματος προστασίας της πολυμορφίας των γλωσσών και των πολιτισμών της Ευρώπης, και ιδιαιτέρως των λιγότερο διαδεδομένων και χρησιμοποιούμενων εθνικών και περιφερειακών γλωσσών, γεγονός το οποίο δικαιώνει τις επίσημες γλώσσες των αυτόνομων κοινοτήτων και περιφερειών, όπως είναι η περίπτωση της βασκικής γλώσσας στη Χώρα των Βάσκων.
Στον κόσμο μας - που αποκτά όλο και περισσότερο παγκόσμιο χαρακτήρα - ορισμένοι προσπαθούν να μας επιβάλουν την ομοιογένεια, σαν να είμαστε όλοι στρατιώτες ή μονάδες της αλυσίδας παραγωγής.
Κι εγώ θέλω να διεκδικήσω το δικαίωμα στην ατομική και συλλογική ταυτότητα, το δικαίωμα στην πολυμορφία και τη διαφορά.
Αυτό είναι πράγματι ένα θεμελιώδες δικαίωμα, που αξίζει τον κόπο να υποστηρίξει η Ευρωπαϊκή Ένωση.
Οι δανοί και σουηδοί Σοσιαλδημοκράτες ψήφισαν σήμερα υπέρ της έκθεσης του κ. Andrew Nicholas Duff και του κ. Johannes Voggenhuber σχετικά με την κατάρτιση ενός Χάρτη των Θεμελιωδών Δικαιωμάτων της Ευρωπαϊκής Ένωσης.
Στηρίζουμε την κατάρτιση ενός τέτοιου χάρτη για τα θεμελιώδη δικαιώματα με τη μορφή ενός πολιτικού εγγράφου.
Αυτή την περίοδο μεταρρυθμίσεων στην ΕΕ, συμπεριλαμβανομένης και της διεύρυνσης, είναι σημαντικό να επικεντρωθούμε στο γεγονός ότι η ΕΕ δημιουργήθηκε για να προστατέψει τον κάθε πολίτη.
Ένας χάρτης θα συμβάλει θετικά σε αυτόν τον στόχο.
Κατά την κατάρτιση του χάρτη των θεμελιωδών δικαιωμάτων ελλοχεύει πάντα κάποιος κίνδυνος οι πολίτες να τον θεωρήσουν μονάχα ένα όμορφο κομμάτι χαρτί που μπορεί να χρησιμοποιηθεί σε εορταστικές εκδηλώσεις και κατά συνέπεια να απογοητευτούν σε σχέση με τις προσδοκίες τους.
Γι' αυτόν τον λόγο, η πλειοψηφία του Ευρωπαϊκού Κοινοβουλίου δηλώνει ότι ο χάρτης πρέπει να έχει δεσμευτική ισχύ και να ενσωματωθεί στη Συνθήκη.
Με άλλα λόγια, πρέπει να διευρυνθεί η ημερήσια διάταξη της υπό εξέλιξη Διακυβερνητικής Διάσκεψης.
Σε προηγούμενες ψηφοφορίες επ' αυτού του θέματος εκφράσαμε σαφώς τη γνώμη μας ότι δεν πρέπει να τεθούν περισσότερα θέματα στην ημερήσια διάταξη από όσα είναι εφικτό να ολοκληρωθούν κατά τη Σύνοδο Κορυφής στη Νίκαια τον Δεκέμβριο.
Έχουμε υπογραμμίσει στο παρελθόν ότι δεν πρέπει να τεθούν περισσότερα εμπόδια στον δρόμο για τη διεύρυνση.
Η κατάρτιση μιας δέσμης δεσμευτικών θεμελιωδών δικαιωμάτων εγείρει μια σειρά εξαιρετικά σημαντικών και πολύπλοκων ερωτημάτων, τόσο από άποψη περιεχομένου όσο και σε σχέση με άλλα συστήματα θεμελιωδών δικαιωμάτων, όπως για παράδειγμα της Ευρωπαϊκής Σύμβασης για τα Δικαιώματα του Ανθρώπου.
Κατά συνέπεια, δεν είναι ρεαλιστικό να προσδοκούμε ότι θα τελειώσουμε πριν από τον Δεκέμβριο.
Γι' αυτόν ακριβώς τον λόγο φρονούμε πως δεν πρέπει τα θεμελιώδη δικαιώματα να τεθούν στην ημερήσια διάταξη της υπό εξέλιξη Διακυβερνητικής Διάσκεψης.
Το γεγονός ότι ψηφίζουμε υπέρ της έκθεσης εν συνόλω οφείλεται στην άποψή μας ότι τα θεμελιώδη δικαιώματα είναι ένας από τους θεμέλιους λίθους στους οποίους βασίζεται η ΕΕ, αλλά και στην επιθυμία μας να καταρτιστεί ένας χάρτης που θα τα καθορίζει με τη μορφή ενός πολιτικού εγγράφου.
Αν τώρα αυτό στη συνέχεια θα ενσωματωθεί στη Συνθήκη με τρόπο δεσμευτικό πρέπει να εξαρτηθεί από την αξιολόγηση κατά πόσον το περιεχόμενό του παρέχει στους πολίτες καλύτερη προστασία από αυτή που έχουν σήμερα.
Το σημαντικότερο ζήτημα σήμερα για το μέλλον της ΕΕ είναι να καταλήξει η Διακυβερνητική Διάσκεψη σε συμφωνία όσον αφορά τις μεταρρυθμίσεις που απαιτούνται για να καταστεί δυνατή η διεύρυνση εντός καθορισμένου χρονοδιαγράμματος.
Είναι συνεπώς επείγον να ληφθεί απόφαση στη Σύνοδο Κορυφής της Νίκαιας για τα εκκρεμή ζητήματα του Αμστερνταμ.
Ψηφίσαμε να τεθεί υπό συζήτηση ο Χάρτης των Θεμελιωδών Δικαιωμάτων της ΕΕ στη Διακυβερνητική Διάσκεψη, ούτως ώστε να διασφαλιστούν, μεταξύ άλλων, τα δικαιώματα των πολιτών έναντι των θεσμικών οργάνων της ΕΕ.
Ο Χάρτης αποτελεί την έκφραση της φιλοδοξίας της ΕΕ να προσεγγίσει τους πολίτες της.
Το σημείο εκκίνησής μας είναι ότι οι εργασίες αναθεώρησης της Συνθήκης πρέπει να προχωρήσουν μετά τη Νίκαια και ότι ο Χάρτης των Θεμελιωδών Δικαιωμάτων της ΕΕ πρέπει να είναι αναπόσπαστο μέρος αυτής της συνακόλουθης διαδικασίας.
Η έκθεση του Ευρωπαϊκού Κοινοβουλίου για τον Χάρτη διαποτίζεται από ένα επαναλαμβανόμενο στερεότυπο: την επιθυμία να δημιουργηθεί κοινοτική εθνικότητα σε ένα υπερεθνικό κρατικό μόρφωμα, πράγμα που σε μερικούς αρέσει και σε μερικούς δεν αρέσει.
Ο συγκεκριμένος τρόπος σκέψης είναι ριζικά διαφορετικός από το δικό μας όραμα για την ευρωπαϊκή κοινότητα.
Η Ένωση είναι και πρέπει να παραμείνει μια ένωση κρατών.
Συνεπώς, πρέπει να εξασφαλιστεί πως ο Χάρτης δεν θα παρέμβει με κανέναν τρόπο στα εθνικά συντάγματα των κρατών μελών ή στα αντίστοιχα καθεστώτα θεμελιωδών δικαιωμάτων.
Αυτό δεν αποτελεί στήριξη προς τη θέση που ορίζει ότι οι κυβερνώντες μπορούν να κάνουν ό,τι θέλουν εντός των συνόρων μιας οποιασδήποτε χώρας, αλλά έκφραση της άποψης ότι τα θεμελιώδη δικαιώματα είναι παγκόσμια και απαιτούν παγκόσμια μέσα για την προστασία τους.
Εξάλλου, δεν θέλουμε να δούμε δύο δέσμες δικαιωμάτων στην ευρωπαϊκή ήπειρο - μια για τους πολίτες των κρατών μελών της ΕΕ και μια άλλη για τους πολίτες χωρών που δεν είναι μέλη της ΕΕ.
Κατά συνέπεια, είναι κομβικής σημασίας ένας ενδεχόμενος κοινοτικός χάρτης να μην αφορά τα δικαιώματα, αλλά απλώς να περιέχει την απαίτηση τα κράτη μέλη της ΕΕ να υπογράψουν τις υπάρχουσες διεθνείς συμβάσεις και δηλώσεις για τα δικαιώματα.
Προκύπτουν ολοένα και περισσότερα προβλήματα όταν η ΕΕ αποκτά συνεχώς αυξημένες αρμοδιότητες ως κράτος χωρίς να υποχρεώνεται να υπογράψει για παράδειγμα την Ευρωπαϊκή Σύμβαση για τα Δικαιώματα του Ανθρώπου.
Παρ' όλ' αυτά, δεν θεωρούμε ως λύση να προσυπογράψει η ΕΕ τη Σύμβαση για τα Δικαιώματα του Ανθρώπου ως νομικό "πρόσωπο" , δεδομένου ότι δεν συμμεριζόμαστε την άποψη ότι η ΕΕ έχει ή πρέπει να έχει υπόσταση με ιδιαίτερη πολιτική-κρατική ταυτότητα.
Δεν στηρίζουμε ούτε τη συνταγματική διαδικασία της οποίας ολοκληρωμένο τμήμα είναι η ψήφιση ενός τέτοιου χάρτη.
Προτιμούμε να καθοριστεί στη Συνθήκη ότι οι αρχές της ΕΕ σέβονται την αρμοδιότητα και τις αποφάσεις του Δικαστηρίου για τα ανθρώπινα δικαιώματα.
Η συγκεκριμένη νομολογία καθιστά δυνατή την καταδίκη μιας κατακριτέας πτυχής του κοινοτικού δικαίου που έχει προκύψει από τη χρήση τούτου από ένα κράτος μέλος.
Η αρμοδιότητα του Δικαστηρίου των Ευρωπαϊκών Κοινοτήτων δεν πρέπει να περιλαμβάνει τομείς που ήδη τίθενται υπό την εγγύηση του Δικαστηρίου Ανθρωπίνων Δικαιωμάτων στο Στρασβούργο ή άλλων διεθνών οργάνων.
Εάν κανείς θεωρεί πως οι υπάρχουσες συμβάσεις δεν επαρκούν, λόγου χάρη επειδή οι βιοτεχνολογικές εξελίξεις δημιουργούν νέα προβλήματα, τότε πρόκειται για ένα διεθνές πρόβλημα για το οποίο πρέπει να αναζητηθούν διεθνείς λύσεις.
Δεν είναι υπόθεση μόνο της ΕΕ και πρέπει στα διεθνή φόρα να αναζητήσουμε μια διεθνή ή παγκόσμια συναίνεση.
Κατά συνέπεια, ψηφίζουμε κατά της έκθεσης εν συνόλω.
(GUE/NGL), γραπτώς.
(FR) Η αποχή μας από την ψηφοφορία για τον Χάρτη δεν σημαίνει σε καμία περίπτωση ότι είμαστε αντίθετοι ως προς τον ευρωπαϊκό χαρακτήρα του.
Αντίθετα, είμαστε πεπεισμένοι ότι το μέλλον ανήκει σε μια Ευρώπη χωρίς σύνορα όπου οι λαοί θα είναι ενωμένοι από τη μία ως την άλλη άκρη της ηπείρου.
Ωστόσο, τα θεσμικά όργανα της Ευρωπαϊκής Ένωσης, όπως και τα εθνικά όργανα, αντιπροσωπεύουν πολύ περισσότερο τα συμφέροντα του μεγάλου κεφαλαίου σε σύγκριση με τα συμφέροντα των λαών γενικότερα και του εργαζόμενου πληθυσμού ειδικότερα.
Τα δημοκρατικά δικαιώματα και οι ελευθερίες, όπως και η ίδια η δημοκρατία, στην πραγματικότητα δεν μπορούν να εκφραστούν, παρά στο μέτρο που συμφωνούν με τα συμφέροντα των μεγάλων βιομηχανικών και χρηματοοικονομικών ομίλων.
Ακόμα κι αν σταθούμε σε οποιαδήποτε από τις δύο θεσμικές εξελίξεις που περιλαμβάνονται εμμέσως στη συζήτηση που επικεντρώθηκε γύρω από τον Χάρτη, οι όμιλοι αυτοί μπορούν να λάβουν, με απόλυτη κυριαρχία, καταστρεπτικές οικονομικές αποφάσεις για έναν ολόκληρο πληθυσμό, επιφέροντας ενδεχομένως για παράδειγμα το κλείσιμο εργοστασίων, την καταστροφή ή τη μόλυνση μιας ολόκληρης περιοχής.
Κατά συνέπεια, θεωρούμε ότι μια Ευρώπη πραγματικά ενοποιημένη και δημοκρατική δεν μπορεί να υπάρξει, παρά μόνο εάν απαλλαγεί από τη de facto εξουσία των μεγάλων βιομηχανικών και χρηματοοικονομικών ομίλων, προϋπόθεση απαραίτητη για τον πραγματικό και δημοκρατικό έλεγχο των λαών επί των θεσμών τους.
Με ιδιαίτερη ικανοποίηση πληροφορήθηκα τον περασμένο Ιούνιο την απόφαση του Ευρωπαϊκού Συμβουλίου της Κολωνίας να συγκαλέσει τη Σύνοδο (αποτελούμενη από εκπροσώπους των αρχηγών κρατών και κυβερνήσεων, του Ευρωπαϊκού Κοινοβουλίου, των εθνικών κοινοβουλίων και της Επιτροπής), που είναι επιφορτισμένη με την κατάρτιση ενός Χάρτη των Θεμελιωδών Δικαιωμάτων.
Ο Χάρτης αυτός καθίσταται απαραίτητος για τη συνέχιση, υπό θετικές συνθήκες, της πολιτικής εμβάθυνσης της Ευρωπαϊκής Ένωσης.
Πράγματι, θα καταστήσει δυνατή την κάλυψη ενός ελλείμματος, υπαρκτού από την εποχή που η Ευρωπαϊκή Ένωση και η Ευρωπαϊκή Κοινότητα είδαν τις αρμοδιότητές τους να αναπτύσσονται και τα θεσμικά όργανα της Ευρωπαϊκής Ένωσης να λαμβάνουν αποφάσεις, οι οποίες επηρεάζουν άμεσα ολοένα και περισσότερο τη ζωή των ευρωπαίων πολιτών.
Οι ευρωπαίοι πολίτες θα πρέπει να διαθέτουν ένα κείμενο αναφοράς, προκειμένου να τεκμηριώνουν την υπεράσπισή τους ενώπιον του Δικαστηρίου των Ευρωπαϊκών Κοινοτήτων.
Εν όψει των ανωτέρω, θα πρέπει να προβλέπεται άμεση προσφυγή, σύμφωνα με ορισμένες προϋποθέσεις.
Επιπλέον, ο Χάρτης θα συμβάλει στον καθορισμό "μιας συλλογικής αντίληψης αξιών και αρχών, την οποία θα αναγνωρίζουν οι πολίτες και η οποία θα εμπνέει τις πολιτικές της Ένωσης", αντίληψη την οποία θα πρέπει να προστατεύουμε αδιάκοπα έναντι των ρατσιστικών και ξενόφοβων καταλοίπων, τα οποία, δυστυχώς, υπάρχουν ακόμα!
Ως εκπρόσωπος των λαών της Ευρωπαϊκής Ένωσης, το Κοινοβούλιό μας πρέπει να επαγρυπνεί ιδιαίτερα, αναφορικά με το περιεχόμενο αυτού του εγγράφου.
Οι προσδοκίες των ευρωπαίων πολιτών θα πρέπει να μας καταστήσουν τολμηρούς.
Οι απαιτήσεις μας είναι σαφείς.
Ο Χάρτης θα πρέπει να διαθέτει νομικά δεσμευτικό χαρακτήρα, με την ενσωμάτωσή του στην Συνθήκη.
Για τον λόγο αυτό, η Επιτροπή Συνταγματικών Υποθέσεων ζητά από το Συμβούλιο να εγγράψει τον Χάρτη στην ημερήσια διάταξη της ΔΔ.
Κάθε τροποποίηση του Χάρτη θα πρέπει να υπόκειται στην ίδια διαδικασία που ακολουθήθηκε για την εκπόνησή του, συμπεριλαμβανομένης της σύμφωνης γνώμης του Ευρωπαϊκού Κοινοβουλίου.
Οποιαδήποτε νομοθετική διάταξη προκύψει, ικανή να επηρεάσει τα θεμελιώδη δικαιώματα, θα πρέπει να εγκρίνεται από το Ευρωπαϊκό Κοινοβούλιο.
Το αδιαίρετο των θεμελιωδών δικαιωμάτων θα πρέπει να αναγνωρισθεί, ενώ το πεδίο εφαρμογής του Χάρτη να επεκταθεί περιλαμβάνοντας όλα τα θεσμικά και μη όργανα της Ευρωπαϊκής Ένωσης, καθώς και όλες τις πολιτικές της (περιλαμβανομένων και εκείνων του δευτέρου και τρίτου πυλώνα) στο πλαίσιο των αρμοδιοτήτων που ανατίθενται βάσει της Συνθήκης.
Τα κράτη μέλη θα πρέπει να σέβονται τον Χάρτη στο μέτρο που εφαρμόζουν ή μεταφέρουν σε εθνικό επίπεδο το δίκαιο της Ένωσης.
Όσον αφορά αυτό καθ' εαυτό το περιεχόμενο του Χάρτη, θεωρώ ότι η η κατανομή των δικαιωμάτων σε τρεις κατηγορίες είναι εύστοχη.
Ο Χάρτης θα περιλαμβάνει πολιτικά δικαιώματα που σχετίζονται άμεσα με την ευρωπαϊκή ιθαγένεια, όπως το δικαίωμα ψήφου, το δικαίωμα αναφοράς, το δικαίωμα προσφυγής στον Διαμεσολαβητή.
Δικαιώματα του ανθρώπου, δηλαδή το σύνολο των δικαιωμάτων που προστατεύονται από τους διάφορους διεθνείς οργανισμούς και τα νέα δικαιώματα (βιοηθική, προστασία των προσωπικών δεδομένων) και τα κοινωνικά δικαιώματα: δικαίωμα ελάχιστου εισοδήματος, δικαίωμα στην απεργία, δικαίωμα στο επίδομα ανεργίας.
Θα ολοκληρώσω τονίζοντας ότι αυτός ο Χάρτης θα πρέπει να εκληφθεί ως κεντρικό τμήμα μιας διαδικασίας, η οποία θα πρέπει να έχει ως αποτέλεσμα να αποκτήσει η Ευρωπαϊκή Ένωση σύνταγμα!
, γραπτώς.
(ΕΝ) Επιθυμώ να αναφέρω τους λόγους για τους οποίους θεώρησα ότι όφειλα να απέχω από την τελική ψηφοφορία, παρόλο που όπως και άλλοι βουλευτές είμαι κατηγορηματικά υπέρ της προστασίας των θεμελιωδών ελευθεριών και δικαιωμάτων, όπως και της διασφάλισης ότι μπορούν να ληφθούν υπόψη οι μελλοντικές κοινωνικές εξελίξεις.
Ήδη, εντός της Ευρωπαϊκής Ένωσης, τα κράτη μέλη έχουν επικυρώσει και μεταφέρει στα νομικά τους συστήματα την Ευρωπαϊκή Σύμβαση για τα Ανθρώπινα Δικαιώματα που, μολονότι είναι έγγραφο σχεδόν 50 ετών, έχει αποδειχτεί ότι μπορεί να αναπροσαρμόζεται ανάλογα με τις μεταβαλλόμενες συνθήκες και να διευρύνεται με νέα δικαιώματα.
Πιστεύω ότι αυτό που προτείνεται τώρα με τον εν λόγω "Χάρτη" θα οδηγήσει τελικά σε ερμηνευτική σύγκρουση σχετικά με τα δικαιώματα βάσει διαφορετικών εγγράφων, γεγονός που θα μπορούσε να δημιουργήσει νομικό κενό και, κάτι που αποτελεί ειρωνεία, να μειώσει τα παρεχόμενα δικαιώματα.
Χρειαζόμαστε περισσότερο χρόνο και συζήτηση γι' αυτές τις ενδεχόμενες συγκρούσεις.
Στη Σύνοδο Κορυφής της Κολωνίας αποφασίστηκε ότι πρέπει να καταρτιστεί ένας Χάρτης των Θεμελιωδών Δικαιωμάτων της ΕΕ.
Ο Χάρτης πρέπει να περιλαμβάνει και να κατοχυρώνει τα δικαιώματα που υπάρχουν στη Συνθήκη και να τα καθιστά σαφέστερα και πιο γνωστά.
Χαιρετίζουμε αυτόν τον Χάρτη των Θεμελιωδών Δικαιωμάτων, ο οποίος μπορεί φυσικά να περιλαμβάνει και δικαιώματα που υπάρχουν σε υφιστάμενες διεθνείς συμβάσεις τις οποίες έχουν υπογράψει τα κράτη μέλη.
Παράλληλα, τα ανθρώπινα δικαιώματα πρέπει να θεωρούνται διεθνής και γενική υπόθεση και όχι μόνο υπόθεση των πολιτών της ΕΕ.
Έχουμε ωστόσο κάποιους ενδοιασμούς ως προς το αν αυτός ο Χάρτης πρέπει να είναι νομικά δεσμευτικός, αν δεν καταστεί πρώτα σαφές ποιες θα είναι οι συνέπειές του στην πράξη.
Η σχέση μεταξύ του Δικαστηρίου των Ευρωπαϊκών Κοινοτήτων και του Ευρωπαϊκού Δικαστηρίου Ανθρωπίνων Δικαιωμάτων φαίνεται, λ.χ., να είναι περίπλοκη από νομική άποψη και θα μπορούσε να υπονομεύσει την Ευρωπαϊκή Σύμβαση για τα Δικαιώματα του Ανθρώπου.
Πιστεύουμε ότι υπάρχει μια σειρά θεμάτων που πρέπει να εξεταστούν προτού καταλήξουμε σε ένα μοντέλο.
Συνεπώς απέχουμε από την τελική ψηφοφορία.
, γραπτώς.
(DA) Τα πέντε μέλη της Αριστεράς του Ευρωπαϊκού Κοινοβουλίου, Bertel Haarder, Anne E.
Jensen, Ole Andreasen και Niels Busk, ψήφισαν σήμερα κατά του σημείου 14α της έκθεσης, διότι επιθυμούμε ο Χάρτης να παραμείνει εκτός της Διακυβερνητικής Διάσκεψης.
(PPE-DE), γραπτώς.
(ΕΝ) Αυτή η έκθεση επιβεβαιώνει τους χειρότερους φόβους μας για τις προθέσεις κάποιων όσον αφορά τον Χάρτη και γι' αυτό την καταψηφίσαμε.
Δεν καταψηφίζουμε τον Χάρτη αυτόν καθ' εαυτόν, αλλά μέχρι στιγμής η διαδικασία φαίνεται να υποδηλώνει ότι δεν εκμεταλλευτήκαμε την ευκαιρία να προστατεύσουμε τους πολίτες της Ευρώπης από την καταπιεστική εξουσία των ευρωπαϊκών θεσμικών οργάνων.
Υπάρχει ένα κενό που πρέπει να καλυφθεί, παραχωρώντας θεμελιώδη δικαιώματα στους πολίτες των κρατών μελών όσον αφορά το ευρωπαϊκό κανονιστικό πλαίσιο και νομοθεσία.
Αυτή η έκθεση αδιαφορεί γι' αυτή την ανάγκη και συνεπώς υποτιμά το δυναμικό του Χάρτη.
Ενώ καταψηφίζαμε αυτή την έκθεση, προσπαθήσαμε ασφαλώς να βελτιώσουμε το περιεχόμενό της προς όφελος των μελών των εθνικών κρατών της Ευρώπης που μπορεί να θιγούν, και αυτός ήταν ο στόχος κάποιων από τις τροπολογίες που υποστηρίξαμε.
Οι Συντηρητικοί βουλευτές του Ευρωπαϊκού Κοινοβουλίου θα συνεχίσουμε να εξετάζουμε την πρόοδο του προτεινόμενου Χάρτη μέσω του αντιπροσώπου μας σε αυτό το όργανο, του Timothy Kirkhope, βουλευτή του ΕΚ, (Yorkshire), παράλληλα με συζητήσεις με τους συναδέλφους μας στο Ευρωπαϊκό Κοινοβούλιο, και θα είμαστε όσο το δυνατόν πιο θετικοί σε αυτό το εγχείρημα.
Ωστόσο, δεν τρέφουμε υπερβολικές ελπίδες ότι θα μετατρέψουμε όλο αυτό το εγχείρημα σε κάτι πραγματικά θετικό για την αναστροφή του κλίματος της νομοθετικής γραφειοκρατίας και των υπερβολικών ρυθμίσεων και για την ουσιαστική προστασία των ανθρωπίνων δικαιωμάτων των πολιτών της Ευρώπης.
(GUE/NGL), γραπτώς - (FR) Η συζήτηση σχετικά με τον Χάρτη των Θεμελιωδών Δικαιωμάτων αναδεικνύει την απουσία νομιμότητας και διαφάνειας ως προς την οικοδόμηση της Ευρώπης, καθώς το δικαίωμα του ανταγωνισμού και του κέρδους υπερισχύει στις ημέρες μας επί των δικαιωμάτων του ανθρώπου.
Τασσόμαστε υπέρ μιας άλλης λογικής, η οποία έχει ως βάση της την απαίτηση υποταγής της οικονομίας στην ικανοποίηση των δικαιωμάτων και των αναγκών του ανθρώπου και του περιβάλλοντος.
Η επεξεργασία του Χάρτη θα έπρεπε να πραγματοποιηθεί στα πλαίσια μιας μεγάλης δημόσιας συζήτησης των λαών, συμπεριλαμβανομένων και των λαών των υποψηφίων χωρών, με τη συμμετοχή συνδικάτων, ενώσεων, φεμινιστικών κινημάτων και κινημάτων ανέργων στα πλαίσια μιας συντακτικής διαδικασίας.
Βάσει των πιο προωθημένων κεκτημένων, ένας τέτοιος Χάρτης θα έπρεπε να συνδυάζει κοινωνικά και δημοκρατικά δικαιώματα.
Δραστική μείωση του χρόνου εργασίας, η οποία συνεπάγεται προσλήψεις κι όχι ευελιξία, απαγόρευση των απολύσεων, κατάσχεση άδειων κατοικιών, ισότητα και δικαίωμα επιλογής για τις γυναίκες, δικαίωμα ψήφου και κυκλοφορίας για τους μετανάστες.
Αυτά είναι τα στοιχεία που θα έπρεπε να περιέχονται στο κείμενο αυτό.
Ένας τέτοιος Χάρτης θα αποτελούσε στήριγμα για όλους εκείνους και εκείνες, οι οποίοι μάχονται ενάντια σε μια Ευρώπη, η οποία απολύει τους μισθωτούς ή απελαύνει τους λαθρομετανάστες.
Δεν ψήφισα υπέρ του ψηφίσματος, μολονότι είμαι υπέρ της επεξεργασίας ενός Χάρτη Θεμελιωδών Δικαιωμάτων.
Το ψήφισμα περιέχει αιτήματα που ξεπερνούν κατά πολύ τον στόχο και ενέχουν τον κίνδυνο να οδηγήσουν, με διαφορετικές διατυπώσεις των ίδιων δικαιωμάτων, σε μεγάλη σύγχυση και να διακυβεύσουν την καθολικότητα των ανθρωπίνων δικαιωμάτων.
Επίσης δεν είμαι της άποψης ότι ο Χάρτης αυτός θα έπρεπε να περιέχει και αγώγιμα οικονομικά και κοινωνικά δικαιώματα.
Τα τελευταία αποτελούν αντικείμενο της εργατικής νομοθεσίας των κρατών μελών και της αυτονομίας των συλλογικών εταίρων.
Εκείνοι που επιθυμούν να υπερφορτώσουν το εγχείρημα αυτό π.χ. με νέα θεμελιώδη δικαιώματα στους τομείς της τεχνολογίας των πληροφοριών, της βιοτεχνολογίας και της προστασίας του περιβάλλοντος και που βλέπουν στον Χάρτη των Θεμελιωδών Δικαιωμάτων το συστατικό στοιχείο ενός ευρωπαϊκού συντάγματος, δεν βοηθούν καθόλου τη συμπαθητική ιδέα ενός Χάρτη της Ένωσης που θα περιέχει από υποκειμενική πλευρά αγώγιμα, θεμελιώδη δικαιώματα.
Εγώ θα προτιμούσα την ταχεία ένταξη της Ευρωπαϊκής Ένωσης και φυσικά όλων των κρατών μελών της στην Ευρωπαϊκή Σύμβαση περί Προστασίας των Δικαιωμάτων του Ανθρώπου του 1950, παρά μιαν αναπόφευκτη διαμάχη που έχει προγραμματισθεί εκ των προτέρων σχετικά με νέες διατυπώσεις των θεμελιωδών δικαιωμάτων των πολιτών της Ένωσης.
Για να διασφαλιστεί η ενιαία απονομή δικαιοσύνης και να αποτραπούν οι διαφορετικές ερμηνείες θα πρέπει η απονομή δικαιοσύνης να παραμείνει αντικείμενο του Ευρωπαϊκού Δικαστηρίου Ανθρωπίνων Δικαιωμάτων στο Στρασβούργο.
Με την ποιότητα του 40ετούς έργου του μετέτρεψε τη Σύμβαση του 1950 σε δυναμικό όργανο που λαμβάνει πλήρως υπόψη του τις κοινωνικές, οικονομικές και ηθικές εξελίξεις στην κοινωνία μας.
Από τη γνωμοδότηση της Επιτροπής για τα Δικαιώματα της Γυναίκας φαίνεται σε τι είδους αντιφάσεις και παραλογισμούς μπορούν να οδηγήσουν διάφορες ιδεολογικά χρωματισμένες απόψεις.
Η εν λόγω επιτροπή απαιτεί π.χ. να περιέχει ο Χάρτης των Θεμελιωδών Δικαιωμάτων και μια ρήτρα για την απαγόρευση διακρίσεων όσον αφορά τον σεξουαλικό προσανατολισμό του ανθρώπου, ενώ υποστηρίζει ότι τα δικαιώματα της οικογένειας δεν υφίστανται αυτά καθ' εαυτά.
Χρειάζεται προσοχή στην αντιμετώπιση ίσως καλοπροαίρετων, γενναιόδωρων προτάσεων αν θέλουμε να αποτρέψουμε μια παράλυση στις διαδικασίες λήψης αποφάσεων της ΕΕ από μια πληθώρα προσφυγών και να μην ενσκήψει μια κατάσταση όπου το Ευρωπαϊκό Δικαστήριο θα αναγκασθεί να υπερδιπλασιάσει τον αριθμό των δικαστών του και κανένας δεν θα ξέρει που πρέπει να προσφύγει για να διεκδικήσει τα δικαιώματά του και πόσον καιρό θα πρέπει να περιμένει για την έκδοση απόφασης.
Χαιρετίζουμε τις εργασίες που αρχίζουν τώρα για την κατάρτιση ενός Χάρτη των Θεμελιωδών Δικαιωμάτων της ΕΕ.
Ένας τέτοιος χάρτης έχει μεγάλη συμβολική αξία και θα ενισχύσει την εμπιστοσύνη των πολιτών της Ένωσης στην ΕΕ και την ευρωπαϊκή ολοκλήρωση.
Ο Χάρτης των Θεμελιωδών Δικαιωμάτων πρέπει να θεωρηθεί ως συμπλήρωμα της Ευρωπαϊκής Σύμβασης για τα Δικαιώματα του Ανθρώπου η οποία, κατά τη γνώμη μας, πρέπει να ενσωματωθεί στη Συνθήκη.
Ο Χάρτης θα εστιάζεται στις σχέσεις μεταξύ των πολιτών και των ευρωπαϊκών θεσμικών οργάνων.
Πρωταρχικός στόχος του θα είναι να διασφαλίσει τη διαφανή διακυβέρνηση της Ένωσης.
Ο Χάρτης πρέπει να είναι νομικά δεσμευτικός με την εισαγωγή του στη Συνθήκη.
Δεν πρέπει να είναι μια απλή διακήρυξη χωρίς καθόλου υποχρεώσεις για τα θεσμικά όργανα της ΕΕ και τα κράτη μέλη.
Θα θέλαμε να υπογραμμίσουμε την αρχή της επικουρικότητας και το γεγονός ότι ο Χάρτης θα πρέπει να εστιάζεται στα θεμελιώδη και τα αστικά δικαιώματα και ελευθερίες σύμφωνα με τις κοινές συνταγματικές παραδόσεις των κρατών μελών.
Θα θέλαμε να επιστήσουμε την προσοχή στη σημασία της κοινωνικής διάστασης της δράσης της ΕΕ, πιστεύουμε όμως ότι η κοινωνική πολιτική στο σύνολό της είναι ένα ζήτημα που πρέπει να αποφασίζεται μεμονωμένα από κάθε κράτος μέλος.
, γραπτώς.
(FR) Ο Χάρτης των Θεμελιωδών Δικαιωμάτων είναι η τελευταία ενσάρκωση της συντακτικής παρέκκλισης των κοινοτικών νομοθετικών διατάξεων.
Πράγματι, ένα τέτοιο κείμενο παρουσιάζει ενδιαφέρον μόνο αν το δούμε σαν το πιθανό προοίμιο ενός ευρωπαϊκού συντάγματος· θα ήταν αντίθετα περιττό στην περίπτωση των κρατών μελών που έχουν ενσωματώσει τα δικαιώματα αυτά στο Σύνταγμά τους και τις νομικές παραδόσεις τους και τα επιβεβαιώνουν με την επικύρωση διεθνών κειμένων, όπως της Ευρωπαϊκής Σύμβασης ή της Οικουμενικής Διακήρυξης των Δικαιωμάτων του Ανθρώπου.
Μπορούμε πάντα να σκεφτούμε λύσεις για να βελτιώσουμε την εφαρμογή των υφιστάμενων κειμένων, όμως η τεχνοκρατική φύση του κοινοτικού οικοδομήματος συνεχίζει να επιβάλλεται και σήμερα, προσφεύγοντας στην επεξεργασία ενός συμπληρωματικού κειμένου που δύσκολα θα αποφύγουμε τον επαναληπτικό χαρακτήρα του.
Αυτό όμως που με ανησυχεί περισσότερο είναι το περιεχόμενο που σκοπεύουμε να δώσουμε στα δικαιώματα αυτά.
Πράγματι, στη διάρκεια της ίδιας αυτής περιόδου συνόδου συζητάμε εκθέσεις της Επιτροπής Ελευθεριών και Δικαιωμάτων των Πολιτών που μας παρουσιάζουν μια ελευθέρια εικόνα της κοινωνίας.
Δεν πρόκειται εδώ τόσο για την προάσπιση και την προώθηση των δικαιωμάτων του ανθρώπου, αλλά μάλλον για την απάλειψη όλων των σημείων αναφοράς στα οποία βασίζονται οι κοινωνίες μας και την αντικατάστασή τους από ένα αναρχοατομικιστικό συνονθύλευμα.
Υπάρχουν στο οικοδόμημα αυτό οι βάσεις ενός νέου ολοκληρωτισμού όπου ο άνθρωπος θα βρεθεί για άλλη μια φορά μόνος του, αντιμέτωπος με μια κοινοτική διοίκηση εξίσου απόμακρη και απρόσωπη και όπου οι ενδιάμεσες ομάδες - και ιδίως η σημαντικότερη από αυτές, η οικογένεια - θα έχουν προοδευτικά καταστραφεί.
Η κοινωνία μας δεν θα είναι πλέον μια ομάδα ανθρώπων με κοινή τύχη, αλλά η παράθεση "μειονοτήτων" με ξεχωριστά, η καθεμία, δικαιώματα χωρίς κοινές υποχρεώσεις.
Το συμπέρασμα που συνάγω από αυτά τα κείμενα είναι ότι ο δίκαιος αγώνας για τα δικαιώματα του ανθρώπου έχει καταστεί το ιδεολογικό παιχνίδι ανεύθυνων και εγωιστών.
Αυτό που μας προτείνουν σήμερα αυτοί οι οποίοι, έχοντας ως μοναδική ασχολία τους τα δικαιώματα του ανθρώπου, ξέχασαν τι είναι πάνω από όλα ο άνθρωπος και ποιες οι ρίζες του και οι επιθυμίες του, ισοδυναμεί με το θάνατο του κοινού καλού και ακόμη και του ίδιου του νοήματος της ζωής.
, γραπτώς.
(ΕΝ) Οι βουλευτές του βρετανικού Εργατικού Κόμματος υποστηρίζουν ανεπιφύλακτα έναν Χάρτη των Θεμελιωδών Δικαιωμάτων που αναδεικνύει τα δικαιώματα των πολιτών σε όλη την Ευρωπαϊκή Ένωση.
Ωστόσο, βρισκόμαστε σε ένα πολύ αρχικό στάδιο της διαδικασίας κατάρτισης του Χάρτη.
Είναι ως εκ τούτου πολύ νωρίς για να πούμε τι θα έπρεπε να είναι νομικά δεσμευτικό.
Αυτή η απόφαση θα ληφθεί αργότερα, όπως αναφέρεται στην ίδια την έκθεση στην παράγραφο 6.
Αυτή η παράγραφος ορίζει επίσης ότι κάθε νομικά δεσμευτικό καθεστώς αναγνωρίζει το αδιαίρετο των θεμελιωδών δικαιωμάτων, περιλαμβάνοντας στο πεδίο εφαρμογής του Χάρτη όλα τα θεσμικά όργανα και τους οργανισμούς της Ευρωπαϊκής Ένωσης και όλες τις πολιτικές της.
Αυτός είναι ένας κοινά αποδεκτός στόχος τον οποίο θα υποστηρίξουν οι βουλευτές του βρετανικού Εργατικού Κόμματος.
Επειδή το τελικό κείμενο του Χάρτη δεν είναι διαθέσιμο, υποστηρίζουμε τον Χάρτη καταρχήν αλλά περιμένουμε την τελική έκδοση.
Αυτή είναι μια περίπλοκη διαδικασία που απαιτεί σαφήνεια και ακρίβεια σε όλα τα στάδια προκειμένου να εξασφαλιστεί ότι το τελικό αποτέλεσμα θα είναι ένα θετικό και εμφανές βήμα προόδου για τους πολίτες όλων των χωρών της Ευρωπαϊκής Ένωσης.
(GUE/NGL), γραπτώς.
(PT) Η στάση αποχής που τηρήσαμε κατά την ψηφοφορία της παρούσας έκθεσης για τον Χάρτη των Θεμελιωδών Δικαιωμάτων της Ευρωπαϊκής Ένωσης είναι αποτέλεσμα, κατά πρώτο λόγο, της εκτίμησής μας πως ο εν λόγω Χάρτης ενδέχεται να κινείται σε μια λογική προώθησης της ομοσπονδιακής δομής, με την οποία διαφωνούμε, μια λογική η οποία θα μπορούσε να εκφραστεί σαφέστατα και οριστικά με τη θέσπιση ενός Συντάγματος για την Ευρωπαϊκή Ένωση, μια εξέλιξη που προβάλλεται στην έκθεση και της οποίας σημαντική συνιστώσα θα αποτελούσε και ο συγκεκριμένος Χάρτης.
Από την άλλη μεριά, η προσήλωσή μας σε πολλά από τα δικαιώματα που προβλέπεται να συμπεριληφθούν στον Χάρτη (τα οποία, άλλωστε, κατοχυρώνονται και στο Σύνταγμα της Πορτογαλικής Δημοκρατίας) μάς οδήγησε στην απόφαση να μην καταψηφίσουμε την έκθεση, έστω και αν πιστεύουμε πως στον διαβλεπόμενο κατάλογο δικαιωμάτων θα μπορούσαν και θα έπρεπε να συγκαταλέγονται ρητώς και τα δικαιώματα που εντάσσονται στον κοινωνικό τομέα, κάτι που θα συνέβαινε εάν εγκρίνονταν οι τροπολογίες που κατέθεσε προς αυτό το σκοπό η Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών.
.
(IT) Με την απόφαση να μην ψηφίσω υπέρ της έκθεσης Duff/Voggenhuber δεν εκφράζω μια κριτική κατά του περιεχομένου αυτών των θεμελιωδών δικαιωμάτων που αναγνωρίστηκαν από τα κράτη μέλη, κατοχυρώθηκαν από τη Συνθήκη για την Ευρωπαϊκή Ένωση, εφαρμόστηκαν από το Δικαστήριο του Λουξεμβούργου σε πολλές από τις αποφάσεις του και ενσωματώθηκαν πριν από καιρό στη Σύμβαση για τα Δικαιώματα του Ανθρώπου, από τα οποία φαίνεται ότι θέλει να εμπνευστεί ο νέος Χάρτης.
Τα δικαιώματα αυτά αποτελούν τη συνταγματική ραχοκοκκαλιά όλων των κρατών μελών της Ένωσης: με τον τρόπο αυτόν προστατεύουν τον ευρωπαίο πολίτη από ενδεχόμενες επιθέσεις και καταχρήσεις σε κάθε κράτος μέλος και μεταφέρονται, μέσω της ερμηνείας της νομολογίας, στις ιδιαίτερες εθνικές πραγματικότητες.
Θα μπορούσα να συμφωνήσω με την κατάρτιση ενός Χάρτη με αξία απλής πολιτικής διακήρυξης, υψηλού ηθικού περιεχομένου, με τον οποίο η Ένωση να επιβεβαιώνει - αν υπάρχει ακόμη τέτοια ανάγκη - τον μεστό, σταθερό και αιώνιο χαρακτήρα των θεμελιωδών δικαιωμάτων.
Με τον τρόπο αυτόν, ο νέος Χάρτης θα μπορούσε να είναι η έμπνευση μιας φιλοσοφίας που τα κράτη μέλη, ή ορισμένα από αυτά, θα μπορούσαν να μεταφέρουν στα συστήματά τους.
Πιστεύω ωστόσο ότι με την επέκταση ενός Χάρτη των Δικαιωμάτων της Ένωσης, με δεσμευτικό χαρακτήρα για τα θεσμικά όργανα, αλλά εμμέσως και για τα κράτη μέλη στις σχέσεις με τους πολίτες τους, μπορεί να δημιουργηθεί σύγχυση ως προς τις σχέσεις Ένωσης/κρατών μελών, να αναθεωρηθεί πλαγίως η αρχή της επικουρικότητας και να διαμορφωθεί ένα σύστημα όπου τα διάφορα επίπεδα - εθνικό, ευρωπαϊκό - στο οποίο λειτουργούν αυτά τα θεμελιώδη δικαιώματα, με τη σχετική προστασία τους, θα επικαλύπτονταν, δημιουργώντας επικίνδυνη σύγχυση και ακόμη και διαφορετικές ερμηνείες της ίδιας αρχής.
Σε τελευταία ανάλυση, μια τέτοια κατάσταση θα ήταν, κατά παράδοξο τρόπο, αντίθετη με την αρχή που θα έπρεπε να διαπνέει έναν Χάρτη των Δικαιωμάτων της Ένωσης, δηλαδή με την καλύτερη προστασία και διασφάλιση των ευρωπαίων πολιτών.
(PPE-DE), γραπτώς.
(DA) Η Ευρωπαϊκή Ένωση βασίζεται στις θεμελιώδεις αρχές της ελευθερίας, της δημοκρατίας και του σεβασμού των ανθρωπίνων δικαιωμάτων.
Το γεγονός ότι θεωρώ προβληματική την ενσωμάτωση μιας νέας δέσμης ανθρωπίνων δικαιωμάτων στις Συνθήκες της ΕΕ πρέπει ωστόσο να ειδωθεί υπό το πρίσμα του συγκεχυμένου μηνύματος που θα στείλουμε με μια τέτοια εξέλιξη, καθώς και του φόβου ότι διακυβεύεται ο ρόλος των υπαρχόντων εύρυθμων οργάνων.
Μια δήλωση κατά την προσωπική μου γνώση θα άρμοζε περισσότερο.
Η Ευρωπαϊκή Σύμβαση για τα Δικαιώματα του Ανθρώπου αποτελεί εξαιρετικό εργαλείο για την προστασία των ανθρωπίνων δικαιωμάτων στην Ευρώπη.
Περιέχει εφαρμογή των δικαιωμάτων βάσει αποφάσεων που έχουν ληφθεί από το Ευρωπαϊκό Δικαστήριο για τα Δικαιώματα του Ανθρώπου, το οποίο έχει αποκτήσει τεράστια εξειδίκευση στον τομέα, καθώς και εκτεταμένη νομολογία.
Επιπροσθέτως, έχει το προτέρημα ότι δεν περιορίζεται αποκλειστικά στον χώρο της ΕΕ, αλλά λειτουργεί σε όλη σχεδόν την ευρωπαϊκή ήπειρο.
Παράλληλα, το Δικαστήριο των Ευρωπαϊκών Κοινοτήτων λαμβάνει υπόψη του στη νομολογία του τα εθνικά θεμελιώδη δικαιώματα των κρατών μελών.
Τούτη η νομολογία θα μπορούσε να επηρεαστεί εάν η ΕΕ επιμείνει να θεσπίσει τη δική της δέσμη θεμελιωδών και ανθρωπίνων δικαιωμάτων.
Ψήφισμα Jackson (B5-0227/2000)
.
(EN) Η Ομάδα μου υπερψήφισε το ψήφισμα Jackson για τα διαρθρωτικά ταμεία σχετικά με το περιβάλλον επειδή πιστεύουμε στην αρχή διασφάλισης της αποτελεσματικής εφαρμογής της περιβαλλοντικής νομοθεσίας - σε αυτή την περίπτωση, της οδηγίας για τα άγρια πτηνά και τους οικοτόπους.
Ωστόσο, μας προκαλεί κατάπληξη το γεγονός ότι κάποιοι βουλευτές αυτού του Κοινοβουλίου υπερψήφισαν την αρχική πρόταση της παραγράφου 7 να διακοπεί η παροχή κονδυλίων σε κάποιες από τις πιο φτωχές περιοχές της Ευρωπαϊκής Ένωσης.
Μάλιστα, η Επίτροπος, απαντώντας στη συζήτηση, είπε ότι δεν θα διέκοπτε την έγκριση των κύριων χρηματοδοτικών προγραμμάτων.
Είναι σαφές ότι τα μέλη της Επιτροπής Περιβάλλοντος δεν μπορούν να γνωρίζουν τις υπερβολικές καθυστερήσεις που θα προκαλούσε τυχόν μη έγκριση των προγραμμάτων των διαρθρωτικών ταμείων, αλλά ούτε και τη νέα διαδικασία εκτελέσεως του προϋπολογισμού, που θα μπορούσε να συνεπάγεται όχι μόνο καθυστερήσεις αλλά και απώλειες εκατομμυρίων σε κονδύλια, στην περίπτωση του Ηνωμένου βασιλείου προς το Merseyside, το Νότιο Yorkshire, τα Highlands και Islands, τη Βόρειο Ιρλανδία, την Κορνουάλη και το Isle of Wight.
Αυτά είναι απολύτως ουσιώδη κονδύλια για τις θέσεις εργασίας και την ανάπτυξη.
Χαιρετίζω ως εκ τούτου το γεγονός ότι η πλειοψηφία του Κοινοβουλίου καταψήφισε τη διακοπή της χρηματοδότησης.
Η Eπίτροπος δεν θα είχε εν πάση περιπτώσει τη νομική αρμοδιότητα να διακόψει την έγκριση και ως εκ τούτου είμαι ικανοποιημένη που επικράτησε τελικά η κοινή λογική κατά την ψηφοφορία μας.
Η κοινοτική προστασία του περιβάλλοντος φαίνεται ότι δεν διαθέτει ομάδα πίεσης ούτε μέσα στα κοινοτικά όργανα.
Ειδάλλως δεν μπορεί να εξηγηθεί το γεγονός ότι η Επιτροπή λύγισε χθες και ξαφνικά έδωσε μια νέα ερμηνεία στον Kανονισμό για τα Διαρθρωτικά Ταμεία.
Αφού η Επιτροπή πήρε πέρυσι πραγματικά θάρρος και ζήτησε επιτέλους να δηλωθούν οι περιοχές που εμπίπτουν στην οδηγία "Χλωρίδα, Πανίδα, Οικότοποι", πράγμα που εκκρεμούσε από χρόνια, προκειμένου να πραγματοποιηθεί το πρόγραμμα "Natura 2000" το οποίο είχε αποφασισθεί από κοινού, έβαλε η ίδια τρικλοποδιά στον εαυτό της, αποδεχόμενη ότι οι δηλώσεις μπορούν να υποβληθούν εκ των υστέρων.
Δεν χρειαζόταν αυτό, εφόσον ο Κανονισμός κάλυπτε την απαίτηση της Επιτροπής για την υποβολή των καταλόγων το αργότερο μαζί με την υποβολή των σχεδίων και βασικά δεν άφηνε περιθώρια ούτε στην ίδια την Επιτροπή.
Ο Kανονισμός για τα Διαρθρωτικά Ταμεία - που είχε γίνει πέρυσι ομόφωνα αποδεκτός από όλα τα κράτη μέλη - προβλέπει σαφώς ότι η εκ των προτέρων αξιολόγηση αποτελεί προϋπόθεση για τα προγράμματα και τους φακέλους των σχεδίων που τα κράτη μέλη υποβάλλουν προς έγκριση στην Επιτροπή.
Ο Kανονισμός για τα Διαρθρωτικά Ταμεία προβλέπει επίσης ότι στο πλαίσιο αυτής της εκ των προτέρων αξιολόγησης ανήκει και η αξιολόγηση του περιβάλλοντος, ιδίως των περιοχών που θα μπορούσαν ενδεχομένως να επηρεασθούν από μια παρέμβαση των διαρθρωτικών ταμείων.
Η Επιτροπή έχει συνακόλουθα το καθήκον να προσέχει να έχει ενημερωθεί μέσω των φακέλων για περιοχές που δυνητικά εμπίπτουν στην ευρωπαϊκή προστασία του περιβάλλοντος προτού να εγκρίνει τα σχέδια.
Η υποβολή των καταλόγων για τις περιοχές της οδηγίας "Χλωρίδα, Πανίδα, Οικότοποι" μετά την έγκριση των σχεδίων δεν έχει νόημα ούτε από την άποψη του περιεχομένου - επειδή στην περίπτωση αυτή οι προστατευόμενες περιοχές θα περιορίζονταν για να προσαρμοσθούν στις σχεδιαζόμενες επενδύσεις (και δεν θα αποτελούσαν οι προστατευόμενες περιοχές το πλαίσιο όπως προβλέπει ο Κανονισμός) - ούτε από νομική άποψη, δεδομένου ότι τότε θα συμβεί φυσικά ακριβώς αυτό που ήθελε να αποτρέψει η Επιτροπή, δηλαδή ότι οι συγκρούσεις στο σχεδιασμό θα συνεπάγονταν μακρόχρονες διαμάχες.
Πρόκειται για αυταπάτη εάν η Επιτροπή πιστεύει ότι μέσω του άρθρου 39 θα μπορέσει να αναπληρώσει αυτό που δεν ζήτησε στην εκ των προτέρων αξιολόγηση.
Πώς μπορεί να είναι αξιόπιστη για τους ευρωπαίους πολίτες μια τέτοια Επιτροπή, όταν δεν είναι ικανή να επιβάλει τις δικές της αξιώσεις;
Με την υπαναχώρηση της, η Επιτροπή έχασε την εμπιστοσύνη πολλών ανθρώπων που θεωρούν ότι η αειφόρος ανάπτυξη είναι η ευκαιρία για την επόμενη γενεά.
, γραπτώς.
(FR) Οι γάλλοι βουλευτές της Ομάδας Ένωση για την Ευρώπη των Εθνών αποδίδουν μεγάλη σημασία στη διαφύλαξη της φυσικής κληρονομιάς γενικά και των οικολογικά ευαίσθητων περιοχών ειδικότερα.
Συμμεριζόμαστε τη μέριμνα διαφύλαξης ενός περιβάλλοντος που έχουμε υποχρέωση να μεταβιβάσουμε ακέραιο στα παιδιά μας.
Πρόκειται για μια αξιέπαινη και αναγκαία φιλοδοξία.
Ωστόσο, η Επιτροπή, πιστή στη φύση και τις συνήθειές της, δεν μπορεί να μην εκμεταλλευτεί την ευκαιρία για να επιβαρύνει τα κράτη μέλη και τους πολίτες τους με νέες οδηγίες και ασήμαντους σχολαστικούς κανόνες που σπάνια λαμβάνουν υπόψη τις τοπικές πραγματικότητες.
Μοναδική συνέπεια μιας τέτοιας υπερβολής είναι να παραλύουν λίγο περισσότερο κάθε μέρα οι οικονομικοί φορείς και να περιορίζεται η επιχειρηματική ελευθερία.
Αυτό έγινε για παράδειγμα με τις Επιτροπές για το Εμπόριο και το Περιβάλλον που εννοούν να μετατρέψουν τους αγρότες μας σε περιβαλλοντικούς δημόσιους υπαλλήλους, αμειβόμενους όχι με τον καρπό της εργασίας τους, αλλά με επιδοτήσεις που θα καταβάλλονται ως αντιστάθμισμα της υποταγής τους στο Gosplan των Βρυξελλών.
Αρνούμαστε λοιπόν κατηγορηματικά να συνδέσουμε, όπως προτείνει η κυρία Jackson, τις πληρωμές των διαρθρωτικών ταμείων με τη μεταφορά της περιβαλλοντικής κοινοτικής νομοθεσίας στο εθνικό δίκαιο από τα κράτη μέλη.
Θα είχαμε τότε ένα πολύ επικίνδυνο μίγμα που θα άνοιγε το δρόμο σε μια γενικευμένη πρακτική οικονομικού εκβιασμού, εκβιασμού ακόμη πιο απαράδεκτου αν ληφθεί υπόψη ότι οι πιστώσεις των διαρθρωτικών ταμείων παραμένουν πάνω από όλα, πρέπει να το υπενθυμίσουμε, ο καρπός των εισφορών που καταβάλλουν τα κράτη μέλη στον κοινοτικό προϋπολογισμό.
Έκθεση Malmstrφm (Α5-0060/2000)
(PPE-DE).
(NL) Κύριε Πρόεδρε, θα ήθελα οπωσδήποτε να ευχαριστήσω το Κοινοβούλιο για την υποστήριξη της Μογγολίας.
Ελπίζω ότι αυτό θα ωθήσει την Επιτροπή σε μια πολύ πιο δραστήρια στάση, την οποία δεν είχε μέχρι σήμερα.
Δεν είναι δυνατό να ισχυρίζεται η Επιτροπή ότι δεν μας ενδιαφέρει και τόσο μια χώρα η οποία μπορεί μεν να μην διαθέτει πρώτες ύλες, αλλά έχει σχετικά καλές επιδόσεις όσον αφορά τα ανθρώπινα δικαιώματα στην περιφέρειά της και που είναι μικρή και έντονα προσανατολισμένη στη γεωργία.
Η χώρα αυτή μπορεί μεν να μην βρίσκεται στο επίκεντρο του ενδιαφέροντος, ωστόσο έχει μεγάλη ανάγκη.
Το Κοινοβούλιο το κατανόησε αυτό και πρόσφερε την υποστήριξή του.
Καλώ συνεπώς την Επιτροπή να αντιμετωπίσει με ιδιαίτερη σοβαρότητα το μήνυμα αυτό και να προχωρήσει στην παροχή βοήθειας.
(GUE/NGL), γραπτώς.
(FR) Μολονότι συμμεριζόμαστε ορισμένες από τις συγκεκριμένες ανησυχίες της έκθεσης, και ιδίως εκείνες που αφορούν τα δικαιώματα των γυναικών, και παρόλο που θα ψηφίσουμε υπέρ ορισμένων τροπολογιών που κινούνται στην κατεύθυνση της προόδου, δεν έχουμε καμία πρόθεση να υποστηρίξουμε την αξίωση της Ευρωπαϊκής Ένωσης να μετατραπεί "ο σεβασμός και η προαγωγή των ανθρωπίνων δικαιωμάτων και των θεμελιωδών ελευθεριών · σε θεμελιώδεις στόχους της εξωτερικής πολιτικής της ΕΕ" .
Ακόμη και στο εσωτερικό της ίδιας της Ευρωπαϊκής Ένωσης, καταπατείται το δικαίωμα σχεδόν είκοσι εκατομμυρίων ανδρών και γυναικών να ζουν αξιοπρεπώς από τη δουλειά τους, που είναι ένα από τα θεμελιώδη δικαιώματα του ανθρώπου.
Ένα λίγο-πολύ σημαντικό μέρος των μεταναστών εργαζομένων, αυτών που θεωρούμε "παράνομους" , αποκλείεται από κάθε νόμιμη ύπαρξη.
Και στο εξωτερικό, πολλά μεταξύ των ισχυροτέρων κρατών της Ευρωπαϊκής Ένωσης υποστηρίζουν, εξοπλίζουν και χρηματοδοτούν αισχρές δικτατορίες, ιδίως στην πρώην αποικιοκρατική αυτοκρατορία τους.
Και τι να πούμε γι' αυτή την εκδήλωση σεβασμού των δικαιωμάτων του ανθρώπου που αποτέλεσαν, για πολλές εβδομάδες, οι βομβαρδισμοί του Κοσσυφοπεδίου και της Σερβίας;
Υπό αυτές τις συνθήκες, απέχουμε από την ψηφοφορία επί της έκθεσης αυτής.
, γραπτώς.
(FR) Σε αυτή την κοινή συζήτηση για τα δικαιώματα του ανθρώπου, η εν λόγω έκθεση αναλύει τα μέσα που έχει στη διάθεσή της η Ένωση για να προωθήσει αυτά τα δικαιώματα στον κόσμο και την έμπρακτη εφαρμογή τους από την 1η Ιουνίου 1998 έως την 30ή Ιουνίου 1999.
Όπως ξέρετε, η διεθνής δράση της Ένωσης για την προώθηση και την προστασία των δικαιωμάτων του ανθρώπου βασίζεται σε πολλά μέσα, είτε πρόκειται για την ΚΕΠΠΑ είτε για την αναπτυξιακή συνεργασία.
Με την εφαρμογή της Συνθήκης του Αμστερνταμ, η ανάδειξη της Ένωσης σε διεθνές επίπεδο ενισχύθηκε χάρη στον διορισμό του Ανώτατου Εκπροσώπου για την ΚΕΠΠΑ, του κ. Javier Solana.
Η Συνθήκη του Αμστερνταμ ανήγαγε τον σεβασμό των δικαιωμάτων του ανθρώπου σε έναν από τους κυριότερους στόχους της Κοινής Εξωτερικής Πολιτικής και Πολιτικής Ασφάλειας της Ένωσης.
Η Ευρωπαϊκή Ένωση διαθέτει πολυάριθμα μέσα στον τομέα αυτόν, όπως για παράδειγμα τις κοινές στρατηγικές (νέο μέσο που δημιουργήθηκε μετά τη Συνθήκη του Αμστερνταμ, που έχει ως στόχο την ενίσχυση της συνολικής συνοχής της δράσης της Ένωσης σε διεθνές επίπεδο), τις κοινές θέσεις (που καθορίζουν την προσέγγιση της Ένωσης σε ένα συγκεκριμένο θέμα) και τις κοινές δράσεις (που αφορούν ορισμένες ιδιαίτερες καταστάσεις και προϋποθέτουν άμεσες δράσεις, κατά το πρότυπο της ανθρωπιστικής βοήθειας).
Υπάρχουν επίσης ειδικές και οριζόντιες δράσεις για μια δεδομένη πολιτική, όπως ιδίως στην περίπτωση της δράσης υπέρ της κατάργησης της θανατικής ποινής.
Τέλος, η λεγόμενη ρήτρα "των δικαιωμάτων του ανθρώπου" , που έχει εισαχθεί από τη δεκαετία του 1990 στις περισσότερες συμφωνίες συνεργασίας και ανάπτυξης με τις τρίτες χώρες, επιτρέπει στην Ένωση να διατηρεί την πίεσή της, όσον αφορά τα ανθρώπινα δικαιώματα, στις χώρες με τις οποίες είναι συνδεδεμένη.
Αυτή η ρήτρα δεν μεταβάλλει τη θεμελιώδη φύση των συμφωνιών, αλλά επιτρέπει την εκατέρωθεν επιβεβαίωση των κοινών αξιών και αρχών ως απαραίτητη προϋπόθεση κάθε συνεργασίας, είτε οικονομικής είτε άλλης φύσης.
Ωστόσο, η κυρία εισηγήτρια εκτιμά ότι η σημερινή ευρωπαϊκή πολιτική για τα δικαιώματα του ανθρώπου είναι κατακερματισμένη και πρέπει να αντικατασταθεί από μια συνεκτική κοινή στρατηγική που να χαρακτηρίζεται από μεγαλύτερη διοργανική συνεργασία.
Συμφωνώ φυσικά με αυτή τη διαπίστωση.
Πιστεύω ότι με πρωτοβουλίες, όπως η σύσταση μιας συμβουλευτικής ομάδας που θα αποτελείται από εκπροσώπους των θεσμικών οργάνων της Ένωσης, των κρατών μελών και των εμπειρογνωμόνων σε θέματα ανθρωπίνων δικαιωμάτων - ομάδας επιφορτισμένης με τη συζήτηση των στρατηγικών πτυχών των δραστηριοτήτων στον τομέα αυτόν - θα μπορούσε να βελτιωθεί η συνοχή και κατά συνέπεια η αποτελεσματικότητα.
Με το ίδιο σκεπτικό, η διαμόρφωση εκ μέρους της Ένωσης ιδίων δεικτών που θα αξιολογούν τον σεβασμό των δικαιωμάτων του ανθρώπου, ο ορισμός ειδικού απεσταλμένου του Ευρωπαϊκού Κοινοβουλίου για τους κρατουμένους συνείδησης και η δημιουργία στο Διαδίκτυο μιας ιστοθέσης της Ένωσης αφεριωμένης στα δικαιώματα του ανθρώπου είναι προτάσεις που αξίζουν να εγκριθούν.
Η έκθεση επιμένει επίσης στο γεγονός ότι η συστηματική εξάλειψη των διακρίσεων εις βάρος των γυναικών πρέπει να καταστεί προτεραιότητα της στρατηγικής της Ευρωπαϊκής Ένωσης.
Θα ήθελα να προσφέρω την ανεπιφύλακτη υποστήριξή μου σε μια τέτοια απαίτηση!
, γραπτώς.
(ΕΝ) Το Εργατικό Κόμμα του Ευρωπαϊκού Κοινοβουλίου καταψήφισε την τροπολογία αριθ.
7 επειδή πιστεύουμε ότι δεν αρμόζει η αναφορά σε αυτή την έκθεση στο υποτιθέμενο δίκτυο "Echelon" .
Οι ισχυρισμοί ότι υπάρχει ένα τέτοιο δίκτυο "Echelon" βασίζονται σε φήμες και περιστασιακά στοιχεία.
Επιπλέον, η δημοκρατική επίβλεψη των εθνικών υπηρεσιών πληροφοριών είναι εν πάση περιπτώσει θέμα των εθνικών κοινοβουλίων κατά κύριο λόγο.
Το Ηνωμένο Βασίλειο διαθέτει ένα από τα πιο αποτελεσματικά συστήματα δημοκρατικής επίβλεψης, τόσο πολιτικής όσο και δικαστικής, των υπηρεσιών πληροφοριών του ανά τον κόσμο.
Η πολιτική επίβλεψη ασκείται από μια επιτροπή της Βουλής των Κοινοτήτων, η οποία έχει πλήρη πρόσβαση στα επίσημα έγγραφα.
Επιπλέον, οι υπηρεσίες πληροφοριών τρίτων χωρών, συμπεριλαμβανομένων των Ηνωμένων Πολιτειών που συνεργάζονται με τις βρετανικές υπηρεσίες πληροφοριών εντός του Ηνωμένου Βασιλείου, υπόκεινται επίσης στην ίδια δημοκρατική επίβλεψη.
Οι βρετανοί Συντηρητικοί κατέχουν ηγετικό ρόλο μεταξύ εκείνων που προσπαθούν να βελτιώσουν τα ανθρώπινα δικαιώματα σε πολλά μέρη του κόσμου.
Ενώ υπάρχουν πολλά στοιχεία στο ψήφισμα Malmstrφm που μπορούμε να υποστηρίξουμε, δυστυχώς έχουν συμπεριληφθεί σημαντικά στοιχεία τα οποία θεωρούμε απαράδεκτα.
Για παράδειγμα, δεν συμμεριζόμαστε τον ενθουσιασμό για την κατάρτιση ενός κοινοτικού Χάρτη Θεμελιωδών Δικαιωμάτων.
Είμαστε επιφυλακτικοί όσον αφορά τις απαιτήσεις για σημαντικές αυξήσεις σε δαπάνες και γραφειοκρατική δραστηριότητα και για τον ρόλο των ΜΚΟ που χρηματοδοτούνται από την ΕΕ.
Ανησυχούμε ότι ενθαρρύνονται οι διαφορές των μειονοτήτων, ενώ δίδεται μικρή έμφαση στην ενσωμάτωση.
Ανησυχούμε για τη διεύρυνση της έννοιας των ανθρωπίνων δικαιωμάτων, έτσι ώστε να συμπεριλάβει για παράδειγμα την οικιακή βία, που είναι σαφώς ένα ζήτημα που πρέπει να χειριστούν άλλα νομικά όργανα.
Εναντιωνόμαστε στην καθιέρωση σαρωτικών νέων κατηγοριών επιλεξιμότητας για άσυλο, που θα άφηναν περιθώρια καταχρήσεων.
Πολλοί από εμάς δεν υποστηρίζουν την καταρχήν κατάργηση της θανατικής ποινής.
Επιπλέον, είμαστε καχύποπτοι όσον αφορά προτάσεις για την επιβολή περαιτέρω κωδίκων συμπεριφοράς στις επιχειρήσεις.
Ενώ εκτιμούμε τον ρόλο της Ευρωπαϊκής Ένωσης ως προς την υποστήριξη των ανθρωπίνων δικαιωμάτων, πιστεύουμε ότι το κανονιστικό πλαίσιο και η νομοθεσία για τα ανθρώπινα δικαιώματα, όπως και τόσοι άλλοι τομείς που αφορούν τη σχέση πολίτη και κράτους, είναι θέμα των εθνικών κυβερνήσεων, οπότε δεν επιδοκιμάζουμε την επέκταση της παρέμβασης της ΕΕ σε αυτό τον τομέα.
Γι' αυτούς ακριβώς τους λόγους οι βρετανοί Συντηρητικοί καταψήφισαν το ψήφισμα Malmstrφm.
Έκθεση Haarder (A5-0050/2000)
(PPE-DE).
(FR) Κύριε Πρόεδρε, θα ήθελα να είχα ψηφίσει υπέρ της έκθεσης Haarder, παρά ορισμένα αποσπάσματα και παρεμβάσεις, συμπεριλαμβανομένων αυτών που έγιναν στην Ολομέλεια, από όπου προκύπτει ότι δεν υπάρχουν δικαιώματα για την οικογένεια και ότι το να δοθούν ειδικά δικαιώματα στην οικογένεια θα ήταν μια ενέργεια που θα συνιστούσε διακριτική, και μάλιστα ρατσιστική, μεταχείριση.
Οι υπέρμαχοι αυτής της θεωρίας θα έπρεπε να συμφωνήσουν ποια γραμμή θέλουν να ακολουθήσουν.
Αν δεν υπάρχουν δικαιώματα αυτά καθ' εαυτά για την οικογένεια - όπως αποφάσισε, παρά τη θέλησή μου, η Επιτροπή για τα Δικαιώματα της Γυναίκας - τότε δεν υπάρχουν δικαιώματα ούτε για τις άλλες ετεροφυλοφιλικές ή ομοφυλοφιλικές κοινότητες και το κεφάλαιο "Τρόποι ζωής και διάφορες μορφές σχέσεων" δεν έχει καμία θέση στην έκθεση αυτή.
Όσο για μένα, είχα τη μεγάλη τύχη να μεγαλώσω σε μια οικογένεια καθ' όλα φυσιολογική, με μια μητέρα και έναν πατέρα που δεν είχαν πάρει διαζύγιο, και συνεχίζω να πιστεύω ότι αυτό το πρότυπο ευτυχισμένης και ενωμένης οικογένειας είναι μία από τις βάσεις της κοινωνίας μας· αξίζει πάντα να αναγνωρίζεται και να απολαύει προνομιούχου καθεστώτος, και ας μην αρέσει σε μερικούς, όμως το αποτέλεσμα της ψηφοφορίας επί των τροπολογιών ήταν τέτοιο που πραγματικά δεν θα μπορούσα να ψηφίσω τελικά υπέρ αυτής της έκθεσης, ιδίως μετά την έγκριση της παραγράφου 18.
Κύριε Πρόεδρε συντάσσομαι με τη συνάδελφο Lulling.
Θέλω να επισημάνω ότι ο συνάδελφος Haarder έκανε υποδειγματικές προσπάθειες για την επίτευξη συναίνεσης.
Ως εκ τούτου, η έκθεσή του έγινε πολύ καλύτερη από τις αντίστοιχες προηγούμενες εκθέσεις.
Ακολουθώντας μια μεγάλη μερίδα της Ομάδας μου ψήφισα όμως παρ' όλ' αυτά κατά της εν λόγω έκθεσης, επειδή στα σημεία 52-56 υιοθετούνται αμφιλεγόμενες κοινωνικοπολιτικές απαιτήσεις, τις οποίες υποστηρίζει μεν η Αριστερά στο Σώμα, αλλά δεν έχουν καμία σχέση με τα ανθρώπινα δικαιώματα.
Το γερμανικό σύνταγμα θέτει υπό την ιδιαίτερη προστασία του τον γάμο και την οικογένεια και αυτό δεν έχει τίποτα να κάνει με παραβίαση των ανθρωπίνων δικαιωμάτων.
Αποτελεί αντίθετα την εγγύησή τους.
Ο γάμος και η οικογένεια είναι το θεμέλιο των ανθρωπίνων δικαιωμάτων όπως εξάλλου και το δικαίωμα στη ζωή.
Από αυτή την άποψη θεωρώ ότι τα εν λόγω σημεία θα έπρεπε να παραληφθούν στην έκθεση για τα ανθρώπινα δικαιώματα.
Η έκθεση θα λάμβανε τότε την ομόφωνη έγκριση του Σώματος, επειδή κατά τα άλλα η εργασία του συναδέλφου Haarder ήταν υποδειγματική.
Κύριε Πρόεδρε με παραξενεύει κάπως το γεγονός ότι λαμβάνω τελευταίος τον λόγο παρότι τον είχα ζητήσει πρώτος γραπτώς.
Δεύτερον, θέλω επίσης να παρατηρήσω ότι η Ομάδα μου υποστηρίζει στην πλειοψηφία της την έκθεση Haarder και υπογραμμίζει ρητά ότι η συνεργασία με τον εισηγητή ήταν εξαιρετική.
Επιτέλους κατορθώσαμε να έχουμε στα χέρια μας μιαν έκθεση που ασχολείται πραγματικά με αυτήν τη θεματική, με την αντίστοιχη περίοδο καθώς και με αγώγιμα δικαιώματα.
Κατά συνέπεια έχει κατ' αρχήν την υποστήριξή μας.
Ωστόσο, ψηφίσαμε κατά της έκθεσης, επειδή υπάρχουν δύο σημεία που έγιναν αποδεκτά από την πλειοψηφία του Σώματος και συγκεκριμένα τα σημεία 53 και 54 που αναφέρονται στο ζήτημα της οικογένειας και στην υπερβολικά μεγάλη υποστήριξη, ή την ιδιαίτερη υποστήριξη όλων των εναλλακτικών μορφών σχέσεων.
Εμείς, ως Ευρωπαϊκό Λαϊκό Κόμμα, θεωρούμε την οικογένεια ως αφ' εαυτού αξία, ως θεμέλιο λίθο της κοινωνίας, και αν θέλετε μάλιστα, ως καρδιά της κοινωνίας και δεν δεχόμαστε να προωθούνται ιδιαίτερα οι εναλλακτικοί τρόποι ζωής και να τίθενται συνακόλουθα υπεράνω της οικογένειας την οποία θεωρούμε πυρήνα της κοινωνίας μας.
Εφόσον όμως δημιουργήθηκε η κατάσταση αυτή και τα σημεία 53 και 54 έγιναν με πλειοψηφία αποδεκτά από το Κοινοβούλιο, εφόσον ψηφίσθηκε δηλαδή ότι θα προωθούνται ιδιαίτερα οι εναλλακτικοί τρόποι ζωής και θα τίθενται υπεράνω της οικογένειας, θεωρούμε ότι μας είναι αδύνατον να αποδεχθούμε την έκθεση στο σύνολό της.
(Χειροκροτήματα)
Κύριε Πρόεδρε, θα ήθελα, συμπληρωματικά προς τον συνάδελφο Pirker, να επισημάνω ότι συμφώνησα με το σημείο 42 της έκθεσης Haarder, μολονότι περιέχει ένα λάθος, δεδομένου ότι αναφέρεται η Αυστρία σε συνάρτηση με την ελεύθερη κυκλοφορία.
Με βάση μιαν απόφαση της Εκτελεστικής Επιτροπής του Εθνικού Συμβουλίου, το δεύτερο αποδέχθηκε ομόφωνα την αίτηση, να δοθεί σύμφωνα με το πνεύμα της παραγράφου 2 του Νόμου της 3ης Απριλίου 1919 η συναίνεση της Εκτελεστικής Επιτροπής στην απόφαση της ομοσπονδιακής κυβέρνησης της 26ης Μαρτίου 1996, και να θεωρηθούν επαρκείς οι δηλώσεις παραίτησης των Felix Habsburg-Lothringen και Karl Ludwig Habsburg-Lothringen, έτσι ώστε να μην υπάρχουν εμπόδια στην έκδοση διαβατηρίων τους που θα ισχύουν και για την είσοδό τους στην Αυστρία.
Επομένως, μπορώ εδώ να πω ότι τόσο ο Felix Habsburg-Lothringen όσο και ο Karl Ludwig Habsburg-Lothringen είναι κάτοχοι διαβατηρίων που ισχύουν χωρίς κανένα περιορισμό.
Και οι δύο δεν υπέγραψαν εκείνη τη δήλωση παραίτησης που απαιτείται από την αρμόδια υπηρεσία για την τήρηση του συντάγματος, επειδή τάχα αποστασιοποιούνται από τον βασιλικό οίκο των Habsburg, αλλά στην αίτησή τους για την απόκτηση διαβατηρίου πρόσθεσαν την εξής διατύπωση: "Προς αποφυγή παρανοήσεων, επισημαίνω σε συνάρτηση με αυτά, ότι εγώ, ο αιτών, δεν έχω θέσει, ούτε θέτω υπό αμφισβήτηση το δημοκρατικό πολίτευμα της Αυστρίας και ούτε διανοήθηκα ποτέ να διεκδικήσω κυριαρχικά δικαιώματα."
Έτσι στερείται κάθε βάσης η έκκληση προς την Αυστρία να ενεργοποιηθεί σε σχέση με την ελεύθερη κυκλοφορία.
, γραπτώς.
(FR) Το Ευρωπαϊκό Κοινοβούλιο, εγκρίνοντας την έκθεση Haarder σχετικά με τα δικαιώματα του ανθρώπου στην Ευρωπαϊκή Ένωση, προέβη σε μια από αυτές τις πολύ συνηθισμένες παρεκκλίσεις του, οι οποίες τελικά φαίνονται να είναι στη φύση του.
Μεταξύ άλλων, ζητεί ίσα δικαιώματα κάθε φύσης για τα ζευγάρια ιδίου φύλου και τις παραδοσιακές οικογένειες και τη μείωση του νομίμου ορίου ηλικίας συναίνεσης για τις ομοφυλοφιλικές σχέσεις.
Θα ήθελα απλώς να υπενθυμίσω ότι, σύμφωνα με την Οικουμενική Διακήρυξη των Δικαιωμάτων του Ανθρώπου (άρθρο 16) "η οικογένεια είναι το φυσικό και θεμελιώδες στοιχείο της κοινωνίας και έχει δικαίωμα στην προστασία της κοινωνίας και του κράτους" .
Η οικογένεια ορίζεται στο ίδιο άρθρο ως ο γάμος μεταξύ ενός άνδρα και μιας γυναίκας.
Το Διεθνές Σύμφωνο σχετικά με τα Οικονομικά, Κοινωνικά και Πολιτιστικά δικαιώματα επαναλαμβάνει την ίδια ιδέα, δηλώνοντας στο άρθρο 10 ότι "πρέπει να δοθεί η μεγαλύτερη δυνατή προστασία και συνδρομή στην οικογένεια, που είναι το φυσικό και θεμελιώδες στοιχείο της κοινωνίας" .
Η παραδοσιακή οικογένεια έχει δικαίωμα σε αυτή την προστασία των δημόσιων αρχών, διότι διασφαλίζει μια υπηρεσία ανεκτίμητη: την ανανέωση των γενεών, τη διαιώνιση της κοινωνίας, την εκπαίδευση των παιδιών και τη μετάδοση των αξιών.
Αυτή η υπηρεσία που προσφέρει δικαιολογεί σε μεγάλο βαθμό γιατί η οικογένεια απολαύει ειδικών πλεονεκτημάτων που προορίζονται μόνο για αυτήν.
Παραβλέποντας αυτόν τον πρωταρχικό νόμο, η έκθεση Haarder δείχνει ότι, στο θέμα αυτό αλλά και σε πολλά άλλα, οι ευρωπαϊκοί μηχανισμοί δεν λειτουργούν μόνο εναντίον των εθνών αλλά και εναντίον της ίδιας της κοινωνίας.
, γραπτώς.
(DA) Στηρίζουμε τις γενικές συστάσεις της έκθεσης προς τα κράτη μέλη να τηρούν τις διεθνείς συμβάσεις για την προστασία των ανθρωπίνων δικαιωμάτων.
Παρομοίως, συμμεριζόμαστε τις ανησυχίες που αναφέρονται στην έκθεση και αφορούν την κατάσταση σε ορισμένες χώρες σε σχέση με τα δικαιώματα των αιτούντων άσυλο, των μειονοτήτων, των γυναικών, των παιδιών, κ.ά.
Παρ' όλ' αυτά, είμαστε αντίθετοι στο γεγονός ότι η ετήσια έκθεση για το σεβασμό των ανθρωπίνων δικαιωμάτων χρησιμοποιείται για να προωθήσει την περαιτέρω ολοκλήρωση στην ΕΕ.
Δεν στηρίζουμε τις θεσμικές καινοτομίες που προτείνονται στην έκθεση, συμπεριλαμβανομένης και της θέσπισης από την ΕΕ ενός κοινού νομικού πλαισίου και κοινής πολιτικής για τους πρόσφυγες και το άσυλο.
Θεωρούμε ότι τα προβλήματα που αφορούν τα ανθρώπινα δικαιώματα πρέπει να καταπολεμηθούν σε τοπικό επίπεδο και μέσω των διεθνών οργάνων και φόρουμ προστασίας των ανθρωπίνων δικαιωμάτων, που ήδη υπάρχουν και έχουν συσταθεί γι' αυτόν ακριβώς τον σκοπό, όπως για παράδειγμα ο ΟΗΕ και το Συμβούλιο της Ευρώπης.
Δεν στηρίζουμε μήτε την κατάρτιση ενός κοινοτικού Χάρτη των Θεμελιωδών Δικαιωμάτων με νομικά δεσμευτική ισχύ, διότι κατά τη γνώμη μας ένας τέτοιος χάρτης θα δημιουργήσει αντιφάσεις σε σχέση με την Ευρωπαϊκή Σύμβαση για τα Δικαιώματα του Ανθρώπου.
Ένας κοινοτικός Χάρτης των Θεμελιωδών Δικαιωμάτων δεν θα συμβάλει από μόνος του στη βελτίωση της κατάστασης των ανθρώπων, ούτε σε ευρωπαϊκό ούτε σε διεθνές επίπεδο.
Μολαταύτα, επιλέξαμε να ψηφίσουμε υπέρ της έκθεσης παρά τις προαναφερθείσες ενστάσεις, διότι πιστεύουμε ότι είναι εξαιρετικά σημαντικό να αγωνιστούμε για τη βελτίωση των δικαιωμάτων του ανθρώπου στην Ευρώπη.
, γραπτώς.
(FR) Εκφράζω την ικανοποίησή μου για τις εργασίες που ολοκλήρωσε η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την ετήσια έκθεση για τα δικαιώματα του ανθρώπου στην Ευρωπαϊκή Ένωση.
Υπενθυμίζω ότι αυτή η έκθεση αντικαθιστά το παραδοσιακό υπόμνημα σχετικά με τις δραστηριότητες της Ένωσης στον τομέα αυτόν, το οποίο διαβίβαζε κάθε χρόνο μέχρι τώρα το Συμβούλιο στο Ευρωπαϊκό Κοινοβούλιο για να το ενημερώσει για τη δράση της Ένωσης στον τομέα των ανθρωπίνων δικαιωμάτων στον κόσμο στη διάρκεια του προηγούμενου έτους.
Στόχος του εγγράφου είναι να καταστήσει σαφή τα κίνητρα της Ένωσης, καθώς και τις θεσμικές διαρθρώσεις και τα μέσα που διαθέτει για την εφαρμογή ενεργούς πολιτικής για τον σεβασμό των ανθρωπίνων δικαιωμάτων.
Πιο συγκεκριμένα, η έκθεση επισημαίνει ότι η Συνθήκη του Αμστερνταμ θέσπισε νέες διατάξεις στον τομέα των δικαιωμάτων του ανθρώπου προκειμένου να ενισχυθεί η βάση της δράσης της Ένωσης στον τομέα αυτόν, ιδίως στο πλαίσιο της ΚΕΠΠΑ.
Πρέπει να εκμεταλλευτούμε αυτές τις νέες δυνατότητες.
Η Συνθήκη ανήγαγε με τον τρόπο αυτόν σε αρχή τον σεβασμό των θεμελιωδών δικαιωμάτων όπως κατοχυρώνονται από τη Σύμβαση του Συμβουλίου της Ευρώπης περί προάσπισης των δικαιωμάτων του ανθρώπου και των θεμελιωδών ελευθεριών.
Η Ένωση "βασίζει" με τον τρόπο αυτό τη δράση της στις αρχές της δημοκρατίας, του σεβασμού των δικαιωμάτων του ανθρώπου και των θεμελιωδών ελευθεριών.
Εν όψει της διεύρυνσης, η Ευρωπαϊκή Ένωση δήλωσε καθαρά ότι όλες οι υποψήφιες χώρες θα πρέπει, ως βασικό ενταξιακό κριτήριο, να σέβονται τη δημοκρατία, το δίκαιο, τα δικαιώματα του ανθρώπου και τις μειονότητες.
Το Ευρωπαϊκό Κοινοβούλιό μας είναι σημαντικός παράγοντας για τη σύλληψη και τη διαμόρφωση συγκεκριμένης πολιτικής της Ένωσης σε θέματα ανθρωπίνων δικαιωμάτων.
Οι αρμοδιότητές μας επεκτάθηκαν σταδιακά μέχρι του σημείου να καταστεί το Κοινοβούλιο ένα φόρουμ συζήτησης για τα ανθρώπινα δικαιώματα, ένα αναγνωρισμένο φόρουμ όπως δείχνει και η σημερινή συζήτησή μας!
Η έκθεση που συζητάμε μας υπενθυμίζει ότι, παρόλο που η Ευρωπαϊκή Ένωση διατείνεται ότι εξάγει το πρότυπό της στις τρίτες χώρες, η κατάσταση στο εσωτερικό της δεν είναι άψογη.
Έτσι, έντεκα από τα δεκαπέντε κράτη μέλη αναφέρονται στην έκθεση της Διεθνούς Αμνηστίας για το 1999, που τους προσάπτει εν πολλοίς σοβαρές παραβιάσεις των δικαιωμάτων του ανθρώπου.
Ο εισηγητής, πέρα από τις κριτικές, διατυπώνει συγκεκριμένες προτάσεις τις οποίες υποστηρίζω, για παράδειγμα την επέκταση του δικαιώματος του εκλέγειν και του εκλέγεσθαι στις δημοτικές και ευρωπαϊκές εκλογές σε όλους τους εξωκοινοτικούς πολίτες που διαμένουν μόνιμα στο έδαφος κράτους μέλους της ΕΕ για περισσότερα από πέντε έτη.
Υπάρχουν και άλλες προτάσεις σχετικά με τη βελτίωση του δικαιώματος ασύλου που μου φαίνονται πολύ ενδιαφέρουσες και που πρέπει να λάβουν γρήγορα συγκεκριμένη μορφή.
Όσον αφορά την κατάσταση στις υποψήφιες προς ένταξη χώρες, απομένουν να γίνουν πολυάριθμες πρόοδοι, ιδίως στον τομέα του σεβασμού των δικαιωμάτων των μειονοτήτων.
Το Ευρωπαϊκό Κοινοβούλιο πρέπει λοιπόν να παραμείνει σε επαγρύπνηση.
, γραπτώς.
(ΕΝ) Όσον αφορά τη δήλωση στην τροπολογία αριθ.
32 του κ. Rack, της κυρίας Schleicher, της κυρίας Cederschiφld και του κ. Mιndez de Vigo, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την έκθεση Duff/Voggenhuber όσον αφορά τον κοινοτικό Χάρτη των Ανθρωπίνων Δικαιωμάτων, η Ομάδα μας αναρωτιέται εάν, υπό τις παρούσες συνθήκες, εξακολουθεί να είναι απαραίτητο να προσχωρήσει η Ένωση στην Ευρωπαϊκή Σύμβαση για τα Ανθρώπινα Δικαιώματα.
Πρόκειται για ένα ζήτημα που απαιτεί βαθύτερη ανάλυση.
Οι αλληλεπικαλύψεις και οι συγκρούσεις ανάμεσα στο Δικαστήριο των Ευρωπαϊκών Κοινοτήτων και το Ευρωπαϊκό Δικαστήριο Ανθρωπίνων Δικαιωμάτων θα πρέπει σε κάθε περίπτωση να αποφευχθούν.
(PPE-DE), γραπτώς.
(ΕΝ) Θεωρώ ότι αυτή είναι μια καλή έκθεση και αξίζει να την υποστηρίξουμε.
Ωστόσο, παρουσιάζονται προβλήματα στις λεπτομέρειες των παραγράφων 52, 53, 54 και 56.
Ψήφισα υπέρ αυτών των παραγράφων επειδή συμφωνώ με τους στόχους του εισηγητή.
Θα ήθελα, ωστόσο, να εξασφαλίσω ότι δεν θα παρεξηγηθούν οι προθέσεις μου αναφορικά με την ψήφο μου.
Όσον αφορά την παράγραφο 52, τάσσομαι υπέρ του δικαιώματος στην ατομική συνείδηση.
Αναφερόμενος σε αυτή την αρχή θα ήθελα επίσης να καταστήσω απολύτως σαφές ότι αυτό σε καμία περίπτωση δεν σημαίνει ότι προσωπικά είμαι υπέρ των εκτρώσεων.
Όσον αφορά τις παραγράφους 53, 54 και 56 αντιτίθεμαι στις διακρίσεις λόγω σεξουαλικών προτιμήσεων.
Θα ήθελα, ωστόσο, να κάνω κάποιες παρατηρήσεις προς αποφυγή παρεξηγήσεων.
Πρώτον, δεν είμαι υπέρ του δικαιώματος των ομοφυλόφιλων ζευγαριών στην υιοθεσία.
Δεύτερον, δεν υποστηρίζω τη μείωση του ορίου ηλικίας συναίνεσης κάτω των 18 ετών.
Έχοντας προβεί σε αυτές τις διευκρινίσεις για τα πρακτικά υπερψηφίζω με χαρά την έκθεση του κ. Haarder.
(PPE-DE), γραπτώς.
(ΕΝ) Κατόπιν συνολικής θεώρησης, πρόκειται για μια εξαιρετική έκθεση με εξαίρεση τις παραγράφους 52 έως 56.
Αυτό το τμήμα είναι πλημμελώς διατυπωμένο και ασαφές.
Πραγματεύεται ζητήματα που εμπίπτουν σταθερά στην αρμοδιότητα κάθε κράτους μέλους και έτσι θα πρέπει να παραμείνουν.
, γραπτώς.
(FR) Θα ήθελα να επιδοκιμάσω την ποιότητα της έκθεσης του συναδέλφου μας Haarder σχετικά με το σεβασμό των δικαιωμάτων του ανθρώπου στην Ευρωπαϊκή Ένωση.
Συμφωνώ με το γενικό σκεπτικό του κειμένου που επιδιώκει να εδραιώσει την ευρωπαϊκή πολιτική σε θέματα αστικών και πολιτικών, αλλά επίσης οικονομικών, κοινωνικών και πολιτιστικών δικαιωμάτων των κατοίκων της Ένωσης.
Θα ήθελα ωστόσο να επιστήσω την προσοχή των συναδέλφων μου σε δύο αιτήματα που διατυπώνονται στην έκθεση και που, κατά τη γνώμη μου, είναι προβληματικά.
Η παράγραφος 19 της έκθεσης, που αναφέρεται στην προστασία των εθνικών μειονοτήτων, καθώς και η παράγραφος 20, που ζητεί την επικύρωση του Χάρτη για τις Περιφερειακές και Μειονοτικές Γλώσσες, εγείρουν πραγματικά ερωτηματικά.
Καταλαβαίνουμε βέβαια απόλυτα το πνεύμα της παρατήρησης του εισηγητή σχετικά με την προστασία των εθνικών μεινοτήτων: αποτελεί ένα ισχυρό μήνυμα προς ορισμένες υποψήφιες προς ένταξη χώρες, και ιδίως τις χώρες της Ανατολικής Ευρώπης, που δεν αναγνωρίζουν σε όλους τους πολίτες τους θεμελιώδη δικαιώματα.
Το Κοινοβούλιο καταδικάζει σθεναρά τις παραβιάσεις των θεμελιωδών ελευθεριών παντού στην Ευρώπη και η έκθεση Haarder το υπενθυμίζει με σθένος.
Εκφράζουμε ωστόσο τη λύπη μας για την αναφορά που γίνεται στα δικαιώματα των "εθνικών μειονοτήτων" , έκφραση που προσλαμβάνει πολύ πιο περιοριστική έννοια από την οικουμενική έννοια των "δικαιωμάτων του ανθρώπου" .
Επιπλέον, προασπιζόμαστε την ιδέα μιας αδιαίρετης πολιτικής κοινότητας, στο πλαίσιο της οποίας οι δεσμοί δεν θα αποκρύπτονται, αλλά που θα υπάρχει εντούτοις αποστασιοποίηση.
Η Δημοκρατία δεν θα μπορούσε να αναγνωρίζει ειδικές "μειονότητες" ή "κοινότητες" : στα μάτια της υπάρχουν μόνο πολίτες αυτόνομοι, ελεύθεροι και ίσοι από άποψη δικαιωμάτων.
Οι πεποιθήσεις μας επίσης είναι τέτοιες που μας οδηγούν να εκφράσουμε ζωηρές επιφυλάξεις ως προς την παράγραφο 20 της έκθεσης που αναφέρεται στον Χάρτη για τις Περιφερειακές και Μειονοτικές Γλώσσες.
Καθένας είναι ελεύθερος να χρησιμοποιεί μία ή περισσότερες γλώσσες της επιλογής του πέρα από τη γλώσσα της Δημοκρατίας και καθένας δικαιούται να τις μαθαίνει στο σχολείο.
Αρκεί αυτό να είναι επιλογή κι όχι υποχρέωση.
Ο χάρτης είναι υπερβολικά αόριστος στο σημείο αυτό, γεγονός που κινδυνεύει να ενθαρρύνει την εμφάνιση περιφερειακών "κοινοτήτων", απειλώντας έτσι την ενότητα της Δημοκρατίας, αλλά επίσης, μακροπρόθεσμα, και τη συνοχή της Ένωσης.
Ωστόσο, ψηφίζω υπέρ της έκθεσης του κ. Haarder από άποψη ποιότητας και φιλοσοφίας του κειμένου.
(PPE-DE), γραπτώς.
(EN) Προφανώς, δεν έχουμε καμία αντίρρηση ως προς την παρουσίαση, ενώπιον του Ευρωπαϊκού Κοινοβουλίου, μιας έκθεσης για τα δικαιώματα του ανθρώπου.
Όμως, καθώς όλα τα κράτη μέλη της Ευρωπαϊκής Ένωσης έχουν υπογράψει την Ευρωπαϊκή Σύμβαση για τα Δικαιώματα του Ανθρώπου, και κατά συνέπεια όλοι οι πολίτες έχουν τη δυνατότητα - ακόμη και εμμέσως - να προσφύγουν σε δικαστήριο με δικαιοδοσία οριστικής απόφασης σε περίπτωση παραβίασης κάποιου από αυτά τα ανθρώπινα δικαιώματα, αυτό που μας ανησυχεί είναι ο τρόπος με τον οποίο η έκθεση αυτή φαίνεται να υπερβαίνει κατά πολύ τις σημαντικές αρχές που έχουν θεσπίσει τα Ηνωμένα Έθνη και το Ευρωπαϊκό Δικαστήριο Ανθρωπίνων Δικαιωμάτων.
Πρωταρχική λειτουργία του Ευρωπαϊκού Κοινοβουλίου δεν είναι να παράγει εκτεταμένες και αντιφατικές προσθήκες στην υφιστάμενη νομοθεσία, καθώς και συμπληρωματικά μέσα αποκατάστασης, ξεκινώντας από την υπόθεση ότι τούτα θα γίνουν αυτομάτως αποδεκτά απλώς και μόνο επειδή κάποιος τα πρότεινε.
Επιθυμία όλων μας είναι τα δικαιώματα του ανθρώπου να κατέχουν τη σημαντικότερη θέση στη συνείδηση των εθνικών και ευρωπαίων νομοθετών, και στις περισσότερες περιπτώσεις αυτό όντως συμβαίνει.
Δεν χρειαζόμαστε την έκθεση αυτή, ούτε για να μας υπενθυμίσει τα δικαιώματα του ανθρώπου ούτε για να προσπαθήσει να ωθήσει την ημερήσια διάταξη σε περιοχές σοβαρών, κατά πάσα πιθανότητα, αντιπαραθέσεων και επιζήμιων αποτελεσμάτων, αντί να ενισχύει όσα ανθρώπινα δικαιώματα έχουν ήδη κατοχυρωθεί.
GUE/NGL), γραπτώς.
Για μια ακόμη φορά η υποκρισία της ΕΕ είναι εμφανής τόσο ως προς την κατάσταση και το σεβασμό των ανθρωπίνων δικαιωμάτων στο εσωτερικό της, όσο και ως προς την διεθνή πολιτική της για τα θέματα αυτά.
Μας ανησυχούν ιδιαίτερα οι προτάσεις για ενισχυμένη λήψη υπόψη των θεμάτων αυτών κατά την άσκηση της εξωτερικής πολιτικής της ΕΕ, όχι φυσικά γιατί εμείς υποτιμούμε τη σημασία τους και την ανάγκη προώθησης και διασφάλισής τους, αλλά γιατί η εμπειρία δείχνει ότι χρησιμοποιούνται επιλεκτικά.
Η Ε.Ε κλείνει τα μάτια σε καταστάσεις άγριας παραβίασης των ανθρωπίνων δικαιωμάτων και προτάσσει τα ιμπεριαλιστικά συμφέροντά της.
Κραυγαλέο παράδειγμα η στάση της απέναντι στο τουρκικό καθεστώς.
Αλλού το ιδιαίτερα ευαίσθητο θέμα των ανθρωπίνων δικαιωμάτων χρησιμοποιείται ως πρόσχημα για επεμβάσεις, ακόμα και στρατιωτικές, για την επιβολή συγκεκριμένων πολιτικών και κατευθύνσεων.
Η πρόσφατη και συνεχιζόμενη επιδρομή στο Κοσσυφοπέδιο με πρόσχημα την καταπάτηση των δικαιωμάτων των μειονοτήτων και οι απαιτήσεις που προβάλλονται σε βάρος της νόμιμης κυβέρνησης της Γιουγκοσλαβίας αποτελούν χαρακτηριστικό παράδειγμα της αναγόρευσης της επέμβασης σε γενική αρχή του διεθνούς δικαίου, σε βάρος της αρχής της εθνικής κυριαρχίας και ανεξαρτησίας.
Η ίδια η πολιτική που ασκεί η ΕΕ και τα κράτη μέλη της στο εσωτερικό της οδηγεί στην πραγματική υποβάθμιση σειράς ανθρωπίνων δικαιωμάτων και στην μετατροπή τους σε γράμμα κενό περιεχομένου.
Τα αποτελέσματα αυτής της πολιτικής είναι ορατά ήδη στην ενίσχυση των ακραίων φασιστικών δυνάμεων και των ρατσιστικών αντιλήψεων, και όχι μόνο στην Αυστρία.
Έτσι, η έκθεση για την καταπολέμηση του ρατσισμού δεν δείχνει ότι έχουν εξαχθεί τα αναγκαία συμπεράσματα.
Καταγγέλλουμε λοιπόν την προσπάθεια της ΕΕ να τα χρησιμοποιήσει ως πρόσχημα για την ενίσχυση του αντιλαϊκού και αντιδημοκρατικού της χαρακτήρα, για νέες επεμβάσεις σε βάρος των λαών.
Καλούμε τους λαούς να είναι σε επαγρύπνηση και να μην επιτρέψουν την καταπάτηση των δικαιωμάτων τους από τους αυτόκλητους "σωτήρες" , αλλά μέσα από την πάλη τους να επιβάλουν λύσεις που θα εγγυώνται την προώθηση και την άνθηση των δικαιωμάτων αυτών.
Για όλους αυτούς τους λόγους, οι τρεις ευρωβουλευτές του ΚΚΕ θα απόσχουν από την ψηφοφορία.
, γραπτώς.
(FR) Θα ήθελα να κάνω έναν παραλληλισμό μεταξύ των εκθέσεων της κυρίας Ludford και του κ. Haarder και της έκθεσης των κυρίων Duff και Voggenhuber.
Το Ευρωπαϊκό Κοινοβούλιο προτίθεται να συμμετάσχει στην κατάρτιση ενός Ευρωπαϊκού Χάρτη των Θεμελιωδών Δικαιωμάτων.
Γιατί όχι;
Ωστόσο, δεν βλέπουμε τι θα προσφέρει αυτό το συμπληρωματικό κείμενο στον αγώνα για τα δικαιώματα του ανθρώπου πέρα από λίγο περισσότερη νομική σύγχυση.
Και κυρίως, τι να πούμε για την ιδέα που έχει το Σώμα μας για τα δικαιώματα αυτά;
Διαβάζοντας τις εκθέσεις Ludford και Haarder, διαμορφώνουμε ένα πρώτο σχέδιο: το σχέδιο μιας ελευθέριας κοινωνίας, βασισμένης σε δικαιώματα χωρίς υποχρεώσεις, σε μια ελευθερία χωρίς ευθύνες.
Η ελευθερία δεν θεσπίζεται.
Φαίνεται όμως πως το κοινοτικό οικοδόμημα δεν αντιλαμβάνεται αυτή την πραγματικότητα: δεν θέλει μόνο να κάνει ευτυχισμένους τους λαούς ex nihilo, παραβλέποντας τις διαφορές και τις επιθυμίες τους, αλλά επιπλέον θέλει να δημιουργήσει μια κοινωνία χωρίς σημεία αναφοράς, χωρίς διάκριση ανάμεσα στο τι μπορούμε και τι δεν μπορούμε να κάνουμε, μια κοινωνία προσηλωμένη στον ηδονισμό και την κουλτούρα του θανάτου.
Ο άνθρωπος δεν μπορεί να νοηθεί ως οντότητα ανεξάρτητη από αυτούς που τον περιβάλλουν, η οποία να ενδιαφέρεται μόνο για την άμεση ευημερία της.
Βέβαια, έχει δικαιώματα, εκ των οποίων το κυριότερο είναι αυτό που πολύ συχνά, κατά παράδοξο τρόπο, δεν του αναγνωρίζεται, το δικαίωμα στη ζωή, το οποίο πρέπει να υπερασπιστούμε και να προωθήσουμε· φαίνεται όμως ότι ξεχάσατε πως το ανθρώπινο ον έχει ανάγκη από τον καθορισμό αντικειμενικών περιορισμών αναγκαίων για κάθε κοινωνική ζωή.
Το ανθρώπινο ον δεν έχει μόνο ανάγκη από μέσα επιβίωσης, αλλά επίσης, και κυρίως, από λόγους ύπαρξης.
Ένας συμπληρωματικός χάρτης, ακόμη κι αν είναι ευρωπαϊκός, σίγουρα δεν πρόκειται να ανταποκριθεί στην ανάγκη αυτή.
, γραπτώς.
(NL) Εγκρίναμε την έκθεση Haarder, ωστόσο θα θέλαμε να κάνουμε τις ακόλουθες παρατηρήσεις όσον αφορά τις παραγράφους 19 και 20 του σχεδίου έκθεσης.
Η παράγραφος 19 αφορά την απαίτηση προς το Βέλγιο να υπογραφεί ο Χάρτης για τις Εθνικές Μειονότητες.
Δεν αληθεύει ότι η Φλάνδρα αρνείται να επικυρώσει το Βέλγιο τον Χάρτη αυτό, ωστόσο αυτό πρέπει να γίνει υπό την προϋπόθεση ότι δεν θα ισχύει για το συνταγματικό πλέγμα του Βελγίου.
Σύμφωνα με το Σύνταγμα, τα κρατίδια της Βελγικής Ομοσπονδίας είναι ισότιμα.
Κανένα από αυτά δεν αποτελεί εθνική μειονότητα.
Δεδομένου ότι ο Χάρτης δεν προσφέρει σαφή ορισμό της έννοιας εθνική μειονότητα, η Φλάνδρα θεωρεί ότι δεν ισχύει για την περίπτωση του Βελγίου: σ' ένα παρόμοιο πλαίσιο ο όρος "εθνική μειονότητα"; μπορεί να σχετίζεται μόνο με μια μειονότητα η οποία είναι εγκατεστημένη σε μια συγκεκριμένη περιφέρεια επί αιώνες, ενώ οι γαλλόφωνοι έχουν εγκατασταθεί στην περιφέρεια μόνο εδώ και τρεις δεκαετίες και αρνήθηκαν να ενταχθούν, σύμφωνα με αυτό που αναμένεται υπό φυσιολογικές συνθήκες (βλ. τη μετανάστευση των Φλαμανδών στη Βαλλονία και την πλήρη ένταξη των απογόνων τους στην περιφέρεια αυτή).
Επιπλέον, οι γαλλόφωνοι της περιφέρειας διαθέτουν γλωσσικές διευκολύνσεις και συνεπώς χαίρουν μιας προστασίας την οποία ούτε που μπορούν να φανταστούν οι πραγματικές μειονότητες.
Όσοι λοιπόν χρησιμοποιούν τον χάρτη αυτό για να αλλάξουν την κατάσταση στην περιφέρεια των Βρυξελλών υπονομεύουν τη συνταγματική ισορροπία του Βελγίου και αποδεικνύουν για άλλη μια φορά την άγνοια που υπάρχει στην Ευρώπη όσον αφορά το ομοσπονδιακό μας σύστημα, πράγμα που μας οδηγεί στο συμπέρασμα ότι είναι προτιμότερο να υπάρχουν δύο ξεχωριστά κράτη μέλη για τη Φλάνδρα και τη Βαλλονία παρά το Ομοσπονδιακό Βέλγιο ως κράτος μέλος.
Κατά πάσα πιθανότητα, οι γαλλόφωνοι βέλγοι βουλευτές του Ευρωπαϊκού Κοινοβουλίου θα χρησιμοποιήσουν για άλλη μια φορά την ψηφοφορία αυτή για εσωτερικά βελγικά πολιτικά παιχνίδια.
Δεν επιθυμούμε να συμμετάσχουμε στις ενέργειες αυτές από τις οποίες και επιθυμούμε να αποστασιοποιηθούμε πλήρως.
Παρεμπιπτόντως, μας λυπεί το γεγονός ότι στην παράγραφο 5 της έκθεσης Ludford συμπεριλήφθη ένα παρόμοιο απόσπασμα για το ρατσισμό και την ξενοφοβία.
Στα πλαίσια της ίδιας οπτικής, η Φλάνδρα θεωρεί ότι ο Χάρτης για τις Μειονοτικές Γλώσσες, όπως αναφέρεται στην παράγραφο 20 της έκθεσης Haarder, δεν αφορά την κατάσταση στη γαλλόφωνη περιφέρεια, αλλά τη λιμβουργική διάλεκτο (που στις Κάτω Χώρες αναγνωρίζεται κατ' εφαρμογήν του εν λόγω Χάρτη) ή τα γερμανικά Areler στην επαρχία του Λουξεμβούργου.
, γραπτώς.
(IT) Είναι πραγματική η αγανάκτησή μας, πέρα από τις τροπολογίες που εγκρίθηκαν ή απορρίφθηκαν και τις παραγράφους που διαγράφηκαν ή τροποποιήθηκαν, όταν διαβάζουμε σε μια ετήσια έκθεση του Ευρωπαϊκού Κοινοβουλίου, για ένα τόσο λεπτό και επείγον θέμα όπως η προστασία των δικαιωμάτων του ανθρώπου, παραγράφους όπου προτείνεται να "μην φυλακίζονται, παρά μόνο σε έσχατη ανάγκη, αυτοί που εκμεταλλεύονται παιδιά";, και ακόμη ότι ζητείται από τα κράτη μέλη να "μειώσουν την ηλικία της συναίνεσης του ανηλίκου για τις ομοφυλοφυλικές σχέσεις";.
Θα έπρεπε να αγωνιστούμε κατά της πορνογραφίας, κατά της ευρέως διαδεδομένης παιδεραστίας, κατά της εμπορίας ανδρών και γυναικών για σεξουαλική εκμετάλλευση, κατά του σεξουαλικού τουρισμού, που πάντα σημειώνεται εις βάρος ανηλίκων.
Θα έπρεπε να αγωνιστούμε κατά των διακρίσεων και της βίας, συμπεριλαμβανομένης της ψυχολογικής, στον κόσμο της εργασίας, της πληροφόρησης, της πολιτικής και της οικογένειας, που επιστρέφει στο επίκεντρο της συζήτησης τη στιγμή που τα παιδιά μεταβάλλονται σε όργανο ικανοποίησης του εγωισμού αυτών οι οποίοι, έχοντας χάσει κάθε άλλη αξία, επιδιώκουν με μια "τεχνολογική" μητρότητα ή πατρότητα να ικανοποιήσουν το εγώ τους και την κτητική θέλησή τους.
Με βαθιά θλίψη απορρίπτουμε ένα ψήφισμα που καταστρέφει τα θετικά σημεία του με τις αποκλίσεις που καταγγείλαμε και, ανήσυχοι, απευθύνουμε μια προειδοποίηση: "Αυτός ο δρόμος που πήρατε θα καταστρέψει την Ευρωπαϊκή Ένωση και θα την απομακρύνει από το κοινό αίσθημα της συντριπτικής πλειοψηφίας των πολιτών" .
, γραπτώς.
(FR) Θα ήθελα να εξηγήσω τους λόγους για τους οποίους ψήφισα κατά της ετήσιας έκθεσης σχετικά με τον σεβασμό των δικαιωμάτων του ανθρώπου στην Ευρωπαϊκή Ένωση.
Δύο από τις διατάξεις αυτού του κειμένου καλούν ορισμένες χώρες, εκ των οποίων και η Γαλλία, να κυρώσουν αμελητί την Ευρωπαϊκή Σύμβαση Πλαίσιο περί προστασίας των εθνικών μειονοτήτων και τον Ευρωπαϊκό Χάρτη για τις Περιφερειακές ή Μειονοτικές Γλώσσες.
Πρώτα απ' όλα οφείλω να διαλύσω την παρεξήγηση που κηλιδώνει οποιαδήποτε συζήτηση σχετικά με τις περιφερειακές γλώσσες: δεν τίθεται με κανέναν τρόπο ζήτημα να απαγορευτεί σε οποιονδήποτε να μιλά, να διδάσκει ή να προωθεί μια μειονοτική ή περιφερειακή γλώσσα, όποια και να είναι αυτή.
Από τη στιγμή που η εκμάθηση και η χρήση τους παραμένουν προσωπική επιλογή, εγώ, προσωπικά, είμαι υπέρ οποιουδήποτε μέτρου ευνοεί τη διατήρηση και τη διάδοση αυτών των γλωσσών, που αποτελούν τμήμα της πολιτιστικής κληρονομιάς των εθνών.
Απεφάνθην κατά της έκθεσης αυτής διότι, μέσω της έκκλησης για επικύρωση της Ευρωπαϊκής Σύμβασης Πλαίσιο περί προστασίας των εθνικών μειονοτήτων και του Ευρωπαϊκού Χάρτη για τις Περιφερειακές και Μειονοτικές Γλώσσες που ανέφερα προηγουμένως, η έκθεση Haarder αποσκοπεί στην προώθηση μιας αντίληψης για την ευρωπαϊκή οικοδόμηση που βασίζεται σε μια οπτική "των κοινοτήτων" , την οποία δεν μπορώ να προσυπογράψω.
Σύμφωνα με αυτήν την αντίληψη, το άτομο διαθέτει ατομικά δικαιώματα επειδή ανήκει σε μία εδαφική, εθνοτική ή θρησκευτική οντότητα, και η κοινότητα είναι ο αναπόφευκτος διαμεσολαβητής ανάμεσα στο άτομο και στο δικαίωμα που διεκδικεί.
Ωστόσο, αν και η αναγνώριση της κοινότητας μπορεί να φαίνεται, εκ πρώτης όψεως, ως ένας προστατευτικός παράγων για την ενσωμάτωση των μειονοτήτων, αποτελεί αντίθετα, στην πραγματικότητα, έναν ισχυρό παράγοντα διαίρεσης και οπισθοδρόμησης της κοινωνίας (σκεφτείτε την κατάσταση των κοριτσιών από την Τουρκία ή τις χώρες του Μαγκρέμπ, που είναι αποκλεισμένες από τα οφέλη και την απελευθέρωση που προσφέρει η ανάμειξη των παιδιών στο σχολείο, περιθωριοποιημένες σε ένα πρωτόγονο καθεστώς για τις γυναίκες).
Ομοίως, αν και η αναγνώριση ενός ιδιαίτερου καθεστώτος στις κοινότητες δίνει την εντύπωση ότι προστατεύει τους πλέον αδύναμους και μειονεκτούντες, αντίθετα συνιστά μια διαίρεση της κοινωνίας από την οποία ο φιλελευθερισμός, νικητής πια, αποκομίζει οφέλη.
Εξάλλου, αν και είναι αλήθεια ότι η διεύρυνση της Ευρωπαϊκής Ένωσης μάς επιβάλλει να λάβουμε υπόψη την ιδιαίτερη μοίρα ορισμένων εθνικών μειονοτήτων, παρ' όλα αυτά η λύση των κοινοτήτων δεν συνιστά καθόλου μία μελλοντική προοπτική για τους πληθυσμούς που απειλούνται ή καταπιέζονται.
Αντίθετα, η πρόσφατη ιστορία απέδειξε πόσο η όξυνση του αισθήματος των ανθρώπων ότι ανήκουν σε μία κοινότητα μπορεί να αποτελέσει καταλύτη για την αφύπνιση εθνοτικών ερίδων που χρονολογούνται από χιλιετίες και φέρνουν μαζί τους αδελφοκτόνες συγκρούσεις.
Αντί για αυτήν την αντίληψη, προτιμώ την ολιστική θεώρηση μιας δημοκρατικής Ευρώπης στην οποία κάθε άτομο, ως άτομο, είναι πλήρως ενεργό υποκείμενο των δικαιωμάτων και των ελευθεριών του.
Προτιμώ μία Ευρώπη που δίνει ευκαιρίες ένταξης σε όλους εκείνους που προσυπογράφουν τις κοινές της αξίες, είτε διεκδικούν τη συμμετοχή τους σε μία θρησκευτική κοινότητα είτε δεν έχουν καμία θρησκεία, είτε μιλούν τη γλώσσα των προγόνων τους είτε έχουν επιλέξει να ξεπεράσουν τις ρίζες τους.
Αυτή η Ευρώπη αναγνωρίζει την πρωταρχική σημασία μιας αρχής που απουσιάζει από την έκθεση Haarder, της αρχής του λαϊκού χαρακτήρα του κράτους, που περιλαμβάνει και συνθέτει όλες τις άλλες ελευθερίες: δικαίωμα στον σεβασμό της ιδιωτικής ζωής, ελευθερία συνείδησης και θρησκευτική ελευθερία, ελευθερία έκφρασης και ελευθερία του συνεταιρίζεσθαι.
Η Δημοκρατία της Ευρώπης δεν έχει οικοδομηθεί ακόμα: ας ευχηθούμε ο Χάρτης των Θεμελιωδών Δικαιωμάτων, που αυτή τη στιγμή βρίσκεται στο στάδιο του σχεδιασμού, να αποτελέσει την πρώτη πράξη και τον ακρογωνιαίο λίθο αυτής της Ευρώπης.
Για τους ίδιους λόγους απείχα από την ψηφοφορία σχετικά με την έκθεση για την καταπολέμηση του ρατσισμού και της ξενοφοβίας στην Ευρωπαϊκή Ένωση.
, γραπτώς.
(SV) Δεν συμβιβάζεται με την αρχή της επικουρικότητας και την αρχή της εγγύτητας το να υπαγορεύουν οι 626 βουλευτές του Ευρωπαϊκού Κοινοβουλίου ποια εικόνα και ποια νομοθεσία πρέπει να έχουν τα 15 κράτη μέλη και τα εθνικά κοινοβούλια των 12 υποψήφιων χωρών όσον αφορά την οικογένεια.
Στον πανηγυρικό λόγο που έδωσε αυτή την εβδομάδα ο πρωθυπουργός της ασκούσας την Προεδρία χώρας, της Πορτογαλίας, τονίζεται επανειλημμένως ο πλούτος των διαφορετικών πολιτισμών, παραδόσεων, γλωσσών και εθνικών ταυτοτήτων της Ευρώπης.
Ωστόσο, το να εκφράζεται άποψη υπέρ της τυποποίησης του νομικού καθεστώτος της οικογένειας, και εμμέσως και των παιδιών, σε ολόκληρη την Ευρώπη αποτελεί θεμελιώδη παραβίαση του εθνικού νομοθετικού δικαίου και της αρχής της επικουρικότητας της ΕΕ, όπως διατυπώνεται στις συνθήκες του Μάαστριχτ και του Αμστερνταμ.
Ως σουηδοί Χριστιανοδημοκράτες, θα συνεχίσουμε φυσικά τις εργασίες μας στο σουηδικό κοινοβούλιο για ένα θεμελιώδες καθεστώς για την οικογένεια και το γάμο μεταξύ γυναικών και ανδρών, προκειμένου να γίνει η νομοθεσία της χώρας μας πιο φιλική προς την οικογένεια και τα παιδιά και για να υποστηρίξουμε ενεργά σταθερές και διαρκείς γονικές σχέσεις που να ανταποκρίνονται στην ανάγκη ασφάλειας, και μέριμνας των παιδιών.
, γραπτώς.
(FR) Κατά την παρουσίαση της ετήσιας έκθεσης σχετικά με τον σεβασμό των ανθρωπίνων δικαιωμάτων στην Ευρωπαϊκή Ένωση, συνήθως ο ένας προσπαθεί να εμφανιστεί περισσότερο πολιτικά ορθός από τον άλλον, πράγμα αρκετά λυπηρό.
Οι θιασώτες της ελευθέριας ιδεολογίας δεν χάνουν ποτέ την ευκαιρία να καταρτίσουν έναν κατάλογο διεκδικήσεων που οι μεν είναι πιο παράδοξες από τις δε, και όλα αυτά σε συσκευασία καλών αισθημάτων.
Ίσως η ίδια η διαδικασία το απαιτεί.
Η εσοδεία του 2000, δυστυχώς, δεν ξέφυγε από αυτήν την απίθανη παράδοση.
Τίποτα δεν ξέχασαν: από το δικαίωμα του εκλέγειν στους εξωκοινοτικούς υπηκόους στις δημοτικές και τις ευρωπαϊκές εκλογές έως την υιοθέτηση ομοιόμορφης διαδικασίας για τη χορήγηση ασύλου στην επικράτεια της Ένωσης, αλλά και να εξασφαλισθούν "στα ζευγάρια του ίδιου φύλου ίσα δικαιώματα με εκείνα που διαθέτουν τα παραδοσιακά ζευγάρια και οικογένειες" , και επιπλέον με την αιώνια βούληση να υφαρπάξουν νέες εξουσίες υπέρ των Βρυξελλών.
Ως μέλος της Επιτροπής για τα Δικαιώματα της Γυναίκας, θα αρκεστώ να επιμείνω στην ισότητα μεταξύ αντρών και γυναικών αφενός και στην οικογένεια αφετέρου.
Ναι μεν η διατήρηση διακρίσεων μεταξύ αντρών και γυναικών, στους μισθούς παραδείγματος χάρη, είναι απαράδεκτη, αλλά το να φέρνουμε αντιμέτωπους άντρες και γυναίκες όπως κάνουν πολύ συχνά ορισμένες φεμινιστικές οργανώσεις θα ήταν στείρο και επικίνδυνο για τη συνοχή του κοινωνικού σώματος.
Επομένως, απορρίπτουμε κατηγορηματικά οποιαδήποτε πολιτική ποσοστώσεων και θετικών διακρίσεων, που αποτελούν στερεότυπο του πολιτικώς ορθού λόγου.
Μια παρόμοια πολιτική θα σήμαινε στην πραγματικότητα - πράγμα που μας δόθηκε η ευκαιρία να επισημάνουμε στις Βρυξέλλες, την 1η Μαρτίου - μία βαθύτατη περιφρόνηση προς τις γυναίκες: μια γυναίκα πρέπει να ανέρχεται στα πολιτικά ή διοικητικά αξιώματα όχι με τον μηχανισμό οποιασδήποτε ποσόστωσης αλλά με την αναγνώριση της αξίας της και των ικανοτήτων της.
Η γυναίκα έχει έναν ιδιαίτερο ρόλο να παίξει στην κοινωνία: έναν ιδιαίτερα σημαντικό οικογενειακό ρόλο με τη γέννηση νέων γενεών που είναι απαραίτητες για την επιβίωση της κοινωνίας, έναν ρόλο εκπαίδευσης των νέων γενεών, έναν οικονομικό ρόλο, ως μητέρα της οικογένειας, αλλά και εντός των οικογενειακών επιχειρήσεων (γεωργικές εκμεταλλεύσεις, εμπόριο, ΜΜΕ).
Ο ρόλος αυτός υποτιμάται εδώ και πολύ καιρό, αν και έχει κεφαλαιώδη σημασία.
Αυτό συνεπάγεται ότι πρέπει, από τη μια πλευρά, να παραχωρήσουμε ένα σταθερό καθεστώς στις συζύγους των ανεξάρτητων εργαζομένων οι οποίες συμμετέχουν στην οικογενειακή επιχείρηση και, από την άλλη πλευρά, να αναγνωρίσουμε τον οικονομικό και κοινωνικό ρόλο της μητέρας της οικογένειας.
Αυτό συνεπάγεται, τέλος, ότι πρέπει να δώσουμε τη δυνατότητα στη γυναίκα να συμφιλιώσει την οικογενειακή και την επαγγελματική ζωή, να δώσουμε σε κάθε γυναίκα τη δυνατότητα να κάνει μία πραγματική επιλογή: πόσες γυναίκες είναι υποχρεωμένες να θυσιάζουν πολλά λόγω οικονομικών περιορισμών και έχουν μόνον δύο παιδιά τη στιγμή που θα ήθελαν να έχουν και τρίτο;
Πόσες είναι αναγκασμένες να αφιερώνουν στην επαγγελματική ζωή τους περισσότερο χρόνο απ' ό,τι θα ήθελαν;
Μία παρόμοια πολιτική θα απαιτούσε να δοθεί στην οικογένεια η θέση που της αξίζει.
Όμως, στην έκθεση αυτή, η οικογένεια δέχεται μια συστηματική επίθεση εξίσου επικίνδυνη.
Η έκθεση ζητά να εξασφαλισθούν "στα ζευγάρια ίδιου φύλου ίσα δικαιώματα με εκείνα που διαθέτουν οι παραδοσιακές οικογένειες" , λησμονώντας τον σημαντικότατο ρόλο της οικογένειας στη συνοχή του κοινωνικού σώματος.
Δεν θα ήθελα να παρεξηγηθούν τα λόγια μου: καθένας ακολουθεί όποιον δρόμο θέλει στην ιδιωτική του ζωή, δεν θα μπορούσε να γίνει λόγος για μία αστυνομία της κρεβατοκάμαρας.
Ωστόσο, οι ομοφυλοφιλικές ενώσεις αυτές καθεαυτές δεν έχουν καμία χρησιμότητα για την κοινωνία, είναι στείρες και δεν μπορούν παρά να επιφέρουν και τη στειρότητα στην κοινωνία· η κοινωνία επομένως δεν είναι υποχρεωμένη να τις αναγνωρίσει και να τους παραχωρήσει δικαιώματα: οφείλει να τις αγνοήσει.
Η οικογένεια, αντίθετα, είναι η θεμελιώδης κοινότητα για την κοινωνία, στην οποία διασφαλίζει σταθερότητα.
Η χρησιμότητά της είναι να προσφέρει το σταθερότερο δυνατό πλαίσιο στην ανανέωση των γενεών, στην εκπαίδευσή τους και συνεπώς στη διαιώνιση της ανθρωπότητας.
Ήδη κάποιοι, με τη βοήθεια πολλών ευρωπαϊκών ψηφισμάτων, υπό την πίεση ομάδων διεκδίκησης, προετοιμάζουν το έδαφος για να αναγνωριστεί στα ομοφυλοφιλικά ζευγάρια το δικαίωμα να υιοθετούν παιδιά.
Φαντάζεστε, ποια θα μπορεί να είναι η ψυχολογική ανάπτυξη παιδιών που θα είχαν δύο πατέρες και καμία μητέρα ή δύο μητέρες και κανέναν πατέρα;
Ένα παιδί χρειάζεται για την ανάπτυξή του έναν πατέρα και μια μητέρα, χρειάζεται τη σταθερότητα της οικογένειας.
Απέναντι στην κουλτούρα του θανάτου εμείς έχουμε καθήκον να διακηρύξουμε την κουλτούρα της ζωής.
Είμαστε προσηλωμένοι σε μία υψηλή ιδέα για την αξιοπρέπεια του ανθρώπινου πλάσματος, κάθε ανθρώπινου πλάσματος, χωρίς διάκριση, από τη σύλληψη μέχρι τον φυσικό θάνατο.
Αυτό απαιτεί να εγκαταλείψουμε τη υλιστική και ατομικιστική θεώρηση του ανθρώπινου πλάσματος και να θεωρήσουμε ότι σε κάθε πλάσμα υπάρχει κάτι το ιερό, και σε αυτό βασίζεται η αξιοπρέπειά του.
Μόνο με αυτή την προϋπόθεση θα μπορέσουμε να απαγορεύσουμε αποτελεσματικά και με συνοχή την κλωνοποίηση ανθρώπων ή τις διακρίσεις που λαβαίνουν χώρα λόγω της γενετικής κληρονομιάς, διακρίσεις των οποίων πέφτουν πολύ συχνά θύματα, παραδείγματος χάρη, στο όνομα των καλύτερων προθέσεων υποτίθεται, όσοι πάσχουν από τρισωμία.
Μόνο με αυτό το τίμημα θα μπορέσουμε να εγκαταλείψουμε την απαράδεκτη υποκρισία που μας επιτρέπει να συζητάμε ήσυχα για τα δικαιώματα του ανθρώπου, ενώ παράλληλα κλείνουμε τα μάτια μπροστά σε ένα οικονομικό και εμπορικό σύστημα το οποίο, στο όνομα του δόγματος των ελεύθερων συναλλαγών, ενθαρρύνει την εκμετάλλευση παιδιών σε πολλές χώρες του τρίτου κόσμου.
Έτσι, θα καταφέρουμε να απαλλαγούμε από μία πολιτική για τις μειονότητες που αποτελεί κληροδότημα της ατομικιστικής σκέψης και απειλεί την κοινωνική ειρήνη, από μία ιδεολογία για τις μειονότητες, μία νέα έκφραση της πάλης των τάξεων που περιφρονεί την βαθειά ενότητα της ανθρώπινης οικογένειας και θεσπίζει επιφανειακές διακρίσεις που βασίζονται στη φυλή, τη σεξουαλική συμπεριφορά, την ηλικία ή την εθνότητα και διεκδικεί για κάθε μία από αυτές τις κατηγορίες ειδικά δικαιώματα.
Ο άνθρωπος δεν είναι ούτε ένας αριθμός κοινωνικής ασφάλισης ούτε ένα πιόνι στην κοινωνική και οικονομική σκακιέρα που μπορεί κανείς να το χειριστεί όπως θέλει και να το πετάξει μετά τη χρήση.
Ο άνθρωπος αξίζει πολύ περισσότερο: κάθε άνθρωπος είναι μια ιερή ιστορία.
, γραπτώς.
(NL) Οι Σοσιαλιστές βουλευτές του ΕΚ Anne Van Lancker και Kathleen Van Brempt απείχαν από την ψηφοφορία για τις παραγράφους 19 και 20 του ψηφίσματος για τον σεβασμό των ανθρωπίνων δικαιωμάτων στην Ευρωπαϊκή Ένωση, όπου καλείται το Βέλγιο να υπογράψει την Ευρωπαϊκή Σύμβαση Πλαίσιο για την προστασία των εθνικών μειονοτήτων του 1995 και τον Ευρωπαϊκό Χάρτη για τις Περιφερειακές και Μειονοτικές γλώσσες του 1998.
"Υποστηρίζουμε πλήρως τις διεθνείς συμφωνίες για την προστασία των μειονοτήτων και των μειονοτικών γλωσσών.
Ωστόσο, δεν μπορούμε να ανεχθούμε να χρησιμοποιούνται παρόμοιες διεθνείς συμφωνίες από ορισμένες ομάδες στο Βέλγιο για την υπονόμευση της γλωσσικής νομοθεσίας, η οποία εγγυάται την ειρηνική συνύπαρξη των τριών γλωσσικών κοινοτήτων.";
Οι αιτιολογήσεις ψήφου ολοκληρώθηκαν.
(Η συνεδρίαση διακοπείσα στις 14.11 συνεχίζεται στις 15.00)
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.
Δυτική Σαχάρα
Η ημερήσια διάταξη προβλέπει τη συζήτηση επί των ακόλουθων προτάσεων ψηφίσματος:
B5-0246/2000 της βουλευτή Gonzαlez Αlvarez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών,
B5-0253/2000 του βουλευτή Sαnchez Garcνa και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0262/2000 του βουλευτή Carnero Gonzαlez και άλλων, εξ ονόματος της Ομάδας του Κόμματος των Ευρωπαίων Σοσιαλιστών,
B5-0272/2000 της βουλευτή Schrφder και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
B5-0278/2000 του βουλευτή Salafranca Sαnchez Neyra και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
σχετικά με τη Δυτική Σαχάρα
(GUE/NGL).
(ES) Κύριε Πρόεδρε, εδώ και πολλά χρόνια ζητάμε από το Ευρωπαϊκό Κοινοβούλιο να εκτελεστούν, κατ' αρχάς, τα ψηφίσματα των Ηνωμένων Εθνών· δεύτερον, η Ευρωπαϊκή Ένωση, δηλαδή η Επιτροπή και το Συμβούλιο, να συμμετέχουν πιο ενεργά στην επίλυση του προβλήματος του λαού Σαχραουί· τρίτον, αν και θα ψηφίσουμε υπέρ αυτού του ψηφίσματος - το οποίο θεωρώ ότι είναι ένα καλό συναινετικό ψήφισμα, στο οποίο επαναλαμβάνεται η έκκληση για κάτι που είναι προφανές - εγώ θα είχα ίσως συντάξει κάποια σημεία του διαφορετικά.
Αναφέρομαι στη δήλωση ότι και οι δύο πλευρές εξίσου, το Μαρόκο και η Σαχάρα, πρέπει να καταβάλουν προσπάθειες για την επίλυση της διαμάχης.
Εμείς πιστεύουμε ότι πρέπει να ζητήσουμε με εντονότερο τρόπο από το Μαρόκο να ενεργήσει με όλη την πολιτική του βούληση για την επίλυση της διαμάχης, επειδή ο λαός Σαχραουί έχει αποδείξει αναρίθμητες φορές ότι επιθυμεί τη διευθέτησή της μια για πάντα.
Ελευθέρωσαν κρατούμενους και δέχτηκαν τη δήλωση των Ηνωμένων Εθνών σχετικά με τους πιθανούς ψηφοφόρους· δηλαδή, η κυβέρνηση του Μαρόκου ήταν αυτή που παρακώλυε τη διευθέτηση της διαμάχης.
Το τελευταίο εμπόδιο που αποτέλεσε αιτία της αναβολής, άγνωστο μέχρι πότε, αυτού του δημοψηφίσματος ήταν η υποβολή 76.000 προσφυγών ενώπιον των Ηνωμένων Εθνών, εκ μέρους πιθανών ψηφοφόρων για το δημοψήφισμα σχετικά με τη Σαχάρα.
Εάν εξακολουθήσουν να τίθενται εμπόδια στην πορεία, ίσως να καταστούμε υπεύθυνοι για το ξέσπασμα σοβαρότερης διαμάχης.
Υπάρχουν κάποιοι που σκανδαλίζονται με το γεγονός ότι τώρα ο λαός Σαχραουί δηλώνει ξανά ότι εάν δεν του αφήσουν άλλη εναλλακτική λύση, θα στραφεί πάλι στα όπλα.
Εγώ δεν σκανδαλίζομαι.
Εγώ το κατανοώ, επειδή πρόκειται για μια λύση που ασφαλώς δεν επιθυμεί κανείς, αλλά είναι αυτή στην οποία τους υποχρεώνουμε να καταφύγουν.
Κύριε Πρόεδρε, η Ευρωπαϊκή Ένωση - και το Κοινοβούλιο προφανώς - πρέπει να καταβάλουν προσπάθειες για να αποτρέψουν μια νέα σύγκρουση σε μια περιοχή που είναι η ίδια αρκετά προβληματική.
Δεν θέλουμε, κύριε Πρόεδρε, να μετατραπεί η Σαχάρα σε δεύτερο Ανατολικό Τιμόρ.
.
(ES) Κύριε Πρόεδρε, κυρίες και κύριοι, υπάρχουν περιστάσεις που καθιστούν το θέμα της Σαχάρας άκρως επίκαιρο και που σχετίζονται με το σημερινό απόγευμα.
Η πρώτη είναι το επείγον ψήφισμα του Συμβουλίου Ασφαλείας των Ηνωμένων Εθνών στις 29 Φεβρουαρίου, με το οποίο αποφασίστηκε η παράταση της θητείας της αποστολής του ΟΗΕ στη Δυτική Σαχάρα μέχρι τα τέλη Μαΐου.
Δεύτερον, η κρίσιμη κατάσταση όσον αφορά τη σίτιση που αντιμετωπίζουν οι πρόσφυγες Σαχραουί στους καταυλισμούς της ερήμου.
Πρέπει να αναφέρουμε τα σοβαρά περιστατικά που έλαβαν χώρα πρόσφατα στα κατεχόμενα εδάφη της Σαχάρας, όπου οι αρχές του Μαρόκου κατέστειλαν τις προ του δημοψηφίσματος διαδηλώσεις.
Επίσης, πρέπει να αναφέρουμε την επίσκεψη αντιπροσωπείας του Μαγκρέμπ στο Μαρόκο, η οποία θα πραγματοποιηθεί την επόμενη εβδομάδα, και την καταρχήν θετική στάση του βασιλιά του Μαρόκου να πραγματοποιηθεί η πρώτη επίσκεψη του Ευρωπαϊκού Κοινοβουλίου στα εδάφη της Σαχάρας.
Η κατάσταση αστάθειας που είναι πιθανό να επικρατήσει σε αυτή την περιοχή της αφρικανικής ηπείρου μπορεί να επηρεάσει ορισμένες από τις εξαιρετικά απομακρυσμένες περιφέρειες της Κοινότητας, όπως είναι η περίπτωση της περιφέρειάς μου, των Καναρίων Νήσων, και πολλοί πολίτες επιθυμούμε να δοθεί μια ειρηνική λύση στη διαμάχη που έχει προκύψει στη Σαχάρα και να μπορέσει ο λαός Σαχραουί να διεξαγάγει το δημοψήφισμα υπό συνθήκες ελευθερίας, διαφάνειας και ισότητας.
Και τέλος, ένας από τους στόχους της Κοινής Εξωτερικής Πολιτικής και Πολιτικής Ασφαλείας της Ευρωπαϊκής Ένωσης είναι η διατήρηση της ειρήνης και η ενίσχυση της διεθνούς ασφαλείας.
Και προς αυτή την κατεύθυνση, ο Ανώτατος Εκπρόσωπος της ΚΕΠΠΑ, κ. Solana, θα ήταν σκόπιμο να αναλάβει έναν πιο δραστήριο ρόλο στην προσπάθεια να εξασφαλιστούν επαρκείς εγγυήσεις για το λαό Σαχραουί, μέσω μιας ενεργούς παρουσίας και άμεσης συμμετοχής στα στάδια της ειρηνευτικής διαδικασίας και του δημοψηφίσματος.
Για τους λόγους αυτούς, υποστηρίζουμε την πρόταση ψηφίσματος.
Κύριε Πρόεδρε, καταρχήν, είναι αναγκαίο να εκφράσουμε εδώ την ανησυχία μας για το λαό Σαχραουί, ένα λαό που εδώ και πολλά χρόνια ζει υπό συνθήκες που σημαδεύονται, σε πολλές περιπτώσεις, από την εξορία και τη δυστυχία.
Και για να επιλυθεί το πρόβλημα του λαού αυτού, είναι απαραίτητο να τηρηθούν οι προθεσμίες που έχουν ήδη καθοριστεί για τη διεξαγωγή του δημοψηφίσματος, το οποίο έχει αναβληθεί πολλές φορές.
Δηλαδή, πρέπει να προκύψει πάλι μια νέα αναβολή, η οποία θα συνιστούσε σοβαρή επιδείνωση του προβλήματος.
Από τη διεξαγωγή αυτού του δημοψηφίσματος εξαρτάται η σταθερότητα, η ασφάλεια και η ειρήνη στην περιοχή του Μαγκρέμπ.
Όμως, προκειμένου αυτό το δημοψήφισμα να εξυπηρετήσει την εκπλήρωση των εν λόγω στόχων, είναι αναγκαίο να μεριμνήσουμε για την ορθή διεξαγωγή των προπαρασκευαστικών εργασιών και ειδικά για τη σωστή κατάρτιση του συνολικού εκλογικού καταλόγου, γεγονός το οποίο δεν έχει ακόμα πραγματοποιηθεί, και είναι αναγκαίο να επιμείνουμε στο να πληρούνται αυστηρώς τα κριτήρια που διέπουν την κατάρτιση αυτή.
Και στη διαδικασία αυτή - που είναι σημαντική όχι μόνο για την εν λόγω περιοχή, αλλά για όλη την Ευρώπη, και ιδιαιτέρως για συγκεκριμένες χώρες - είναι αναγκαίο η Ευρωπαϊκή Ένωση να αναλάβει πλήρως το ρόλο του μεσολαβητή.
Ρόλο που θα πρέπει να εκτελέσει, μεταξύ άλλων, στηρίζοντας τις αποφάσεις των Ηνωμένων Εθνών και μεριμνώντας, ώστε να ολοκληρωθεί με απόλυτη διαφάνεια και με τις μέγιστες εγγυήσεις αυτή η διαδικασία, σε πλαίσιο απόλυτης δικαιοσύνης και σεβασμού της δημοκρατίας.
.
(ES) Κύριε Πρόεδρε, πίσω από τη διαδικασία στο Ανατολικό Τιμόρ και στη Δυτική Σαχάρα υπάρχει η τελική διαδικασία της αυτοδιάθεσης η οποία εκκρεμεί.
Μια διαδικασία αυτοδιάθεσης, επιπλέον, στην οποία η κατάσταση περιπλέκεται μέρα με τη μέρα, όπως αποκάλυψαν την τελευταία εβδομάδα οι ειδήσεις σχετικά με την καταπίεση που ασκείται στα κατεχόμενα εδάφη της Δυτικής Σαχάρας.
Από τη σωστή περάτωση αυτής της διαδικασίας αυτοδιάθεσης εξαρτάται η σταθερότητα, η ειρήνη και, επιπλέον, η οικονομική ολοκλήρωση και η ανάπτυξη σε ολόκληρο το Μαγκρέμπ.
Εγώ θα έλεγα επίσης ότι από αυτήν εξαρτάται η μετάβαση προς την απόλυτη δημοκρατία, που φαίνεται ότι εγκαινιάζεται στο Βασίλειο του Μαρόκου.
Κατά τη γνώμη μας, η περάτωση της διαδικασίας αυτοδιάθεσης της Δυτικής Σαχάρας διέρχεται από την εφαρμογή του ειρηνευτικού σχεδίου των Ηνωμένων Εθνών και του Οργανισμού Αφρικανικής Ενότητας.
Πυρήνας αυτού του ειρηνευτικού σχεδίου είναι ακριβώς η διεξαγωγή ενός δίκαιου και ελεύθερου δημοψηφίσματος για την αυτοδιάθεση, στο οποίο οι ψηφοφόροι θα μπορούν να εκφραστούν χωρίς κανενός είδους πίεση.
Παρά τις προσπάθειες των Ηνωμένων Εθνών, παρά την αποστολή του ΟΗΕ στη Δυτική Σαχάρα και τις προόδους που σημειώθηκαν στην κατάρτιση του εκλογικού καταλόγου, το δημοψήφισμα συνεχίζει να αναβάλεται, σχεδόν επ' αόριστον.
Ασφαλώς, η καθυστέρηση των διαβουλεύσεων οφείλεται, βασικά, σε ένα από τα μέρη, το οποίο δεν αποδέχεται τελικά τις προθεσμίες εντός των οποίων πρέπει να λάβουν χώρα οι εν λόγω διαβουλεύσεις.
Για να ολοκληρωθούν αυτές οι διαβουλεύσεις, για να γίνει σύντομα πραγματικότητα η αυτοδιάθεση της Δυτικής Σαχάρας, πρέπει να χρησιμοποιήσουμε τα μέσα που έχουμε στη διάθεσή μας: κατ' αρχάς, τις συμφωνίες του Χιούστον και κατά δεύτερον τις διαπραγματεύσεις του James Baker.
Και είναι απαραίτητος ο απευθείας διάλογος μεταξύ των δύο πλευρών.
Το Βασίλειο του Μαρόκου και το μέτωπο Polisario πρέπει να επαναλάβουν τον απευθείας διάλογο που έλαβε χώρα στα τέλη της δεκαετίας του '80 και ο οποίος κατέληξε στις συμφωνίες του Χιούστον.
Η Ευρωπαϊκή Ένωση πρέπει να ενδιαφέρεται πρωτίστως για τη συνεργασία, ώστε αυτή η διαδικασία να μην αναχαιτιστεί, αλλά να έχει θετική έκβαση.
Και, δυστυχώς, μέχρι σήμερα, η Ένωση δεν έχει ενεργήσει με τον πιο κατάλληλο τρόπο.
Έχουν γίνει πολλές δηλώσεις, αλλά λίγες πράξεις.
Το πιο σημαντικό σημείο του ψηφίσματος που πρόκειται να εγκρίνουμε σήμερα εδώ είναι η έκκληση του Ευρωπαϊκού Κοινοβουλίου, ώστε το Συμβούλιο να εγκρίνει μια κοινή δράση σε σχέση με τη Δυτική Σαχάρα, όπως προβλέπεται στη Συνθήκη για την Ευρωπαϊκή Ένωση.
Κι αυτό συνεπάγεται δηλώσεις, μέσα, τη χρησιμοποίηση όλων των μέσων που διαθέτουμε, προκειμένου να συνεργαστούμε για την αίσια έκβαση της διαδικασίας αυτοδιάθεσης, βοηθώντας τον κ. Baker, στηρίζοντας τα Ηνωμένα Έθνη, ζητώντας από τις δύο πλευρές να σεβαστούν τους όρους των διεθνών αποφάσεων και εγκαινιάζοντας την αναγκαία συνεργασία επί ανθρωπιστικών ζητημάτων.
Με αυτόν τον τρόπο θα συνεισφέρουμε στην επίτευξη ενός πρωταρχικού στόχου: την ειρήνη στο Μαγκρέμπ.
Η αυτοδιάθεση στη Δυτική Σαχάρα είναι απαραίτητη γι' αυτήν.
Κύριε Πρόεδρε, εξ ονόματος της Ομάδας μου θέλω να ανακοινώσω στο Ευρωπαϊκό Κοινοβούλιο, αλλά προπάντων στην Επιτροπή και στο Συμβούλιο, τη μεγάλη μας ανησυχία σχετικά με τη σημερινή κατάσταση στη Δυτική Σαχάρα.
Η συνεχής αναβολή του δημοψηφίσματος για το μέλλον της Δυτικής Σαχάρας είναι απαράδεκτη.
Στις κατεχόμενες περιοχές επικρατεί κατάσταση έκτακτης ανάγκης.
Έχουν συλληφθεί τουλάχιστον 56 άτομα εκ των οποίων τα 27 είναι γυναίκες, επειδή αγωνίστηκαν για το δικαίωμα της αυτοδιάθεσης.
Κάνουμε έκκληση στην κυβέρνηση του Μαρόκο να θέσει τέλος στην καταπίεση, να άρει την κατάσταση έκτακτης ανάγκης και να επιτρέψει την ελεύθερη έκφραση γνώμης.
Καλούμε το Συμβούλιο της ΕΕ να θεσμοθετήσει τη λήψη κοινών μέτρων που θα καταστήσουν αμέσως δυνατή την απρόσκοπτη και νομότυπη εφαρμογή του ειρηνευτικού σχεδίου.
Ο ζήλος που έχει επιδείξει μέχρι σήμερα ο προσωπικός απεσταλμένος του Γενικού Γραμματέα του ΟΗΕ, ο κ. James Baker, θα πρέπει να αξιοποιηθεί για περαιτέρω διαπραγματεύσεις, ώστε να εφαρμοσθεί το ψήφισμα αριθ.
1292/2000 του Συμβουλίου Ασφαλείας των Ηνωμένων Εθνών.
Καλούμε επειγόντως την Επιτροπή της ΕΕ να μεριμνήσει για τη διασφάλιση της παροχής τροφίμων στους ανθρώπους που ζουν στα στρατόπεδα προσφύγων.
Η κατάσταση της τροφοδότησης έχει χειροτερεύσει δραματικά.
Έχουν εξαντληθεί όλα τα αποθέματα σε βασικά είδη διατροφής.
Σύμφωνα με πληροφορίες διαφόρων ΜΚΟ, από τον Δεκέμβριο τα τρόφιμα μοιράζονται με δελτίο.
Από την άλλη πλευρά, διάφορα κράτη έχουν σταματήσει την παροχή βοήθειας σε διμερή βάση.
Το Παγκόσμιο Επισιτιστικό Πρόγραμμα επαφίεται στη Ευρωπαϊκή Ένωση, έτσι ώστε τώρα το ECHO πρέπει να παρέχει το 80% της επισιτιστικής βοήθειας που αρχικά εννοείτο ως συμπληρωματική μόνο παροχή.
Το Συμβούλιο και η Επιτροπή πρέπει επομένως να ασκήσουν χωρίς καθυστέρηση πίεση στα Ηνωμένα Έθνη για τη βελτίωση της κατάστασης του επισιτισμού.
Η Επιτροπή πρέπει να μεριμνήσει για τη δημιουργία ενός ταμείου ασφάλειας για τους επόμενους τρεις μήνες.
Ευσταθεί άραγε η πληροφορία ότι λόγω προβλημάτων στο προσωπικό του ECHO και έλλειψης ενός νέου συνολικού σχεδίου δεν χορηγείται αυτόν τον καιρό επισιτιστική βοήθεια;
Οτιδήποτε εγκρίνουμε σήμερα, θα εφαρμοστεί το νωρίτερο τον επόμενο Αύγουστο.
Οι άνθρωποι εκεί δεν μπορούν να παραμείνουν τόσο καιρό χωρίς την παροχή επισιτιστικής βοήθειας, εκτός και αν απώτερος στόχος είναι να πεθάνουν από λιμό.
Πριν από έναν χρόνο αντιμετωπίζαμε μια παρόμοια κατάσταση στο Ανατολικό Τιμόρ.
Έγινε ένα δημοψήφισμα το οποίο ακολούθησε η επιβολή κατάστασης έκτακτης ανάγκης.
Και μόνο τότε αντέδρασε η διεθνής βοήθεια.
Δεν υπήρξε καμία προληπτική ενέργεια για την αποφυγή της σύγκρουσης.
Κατά συνέπεια καλούμε την Επιτροπή και το Συμβούλιο να ενεργοποιηθούν τώρα προτού να είναι πολύ αργά.
(GUE/NGL).
(SV) Κύριε Πρόεδρε, θα ήθελα καταρχάς να συμφωνήσω ως επί το πλείστον με όσα ειπώθηκαν εδώ και ιδίως με όσα είπε η συνάδελφός μου Gonzαlez Αlvarez.
Θα ήθελα επίσης να εκμεταλλευτώ την ευκαιρία για να απευθύνω μια έκκληση στο Συμβούλιο.
Θα ήθελα να καταλάβω γιατί η Πορτογαλία, στη διάρκεια της Προεδρίας της, δεν ανέλαβε πρωτοβουλία στο θέμα αυτό.
Ζητώ λοιπόν από τη Γαλλία να αναλάβει μια τέτοια πρωτοβουλία στη διάρκεια της επικείμενης Προεδρίας της και, τελευταίο αλλά όχι ήσσονος σημασίας, ζητώ από τη χώρα μου, τη Σουηδία, στη διάρκεια της δικής της προεδρίας, αν δεν έχει γίνει τίποτα μέχρι τότε, να λάβει μέτρα για μια ειρηνική επίλυση αυτής της σύγκρουσης που διαρκεί τόσο πολλά χρόνια.
Εκφράζω επίσης την ιδιαίτερη ικανοποίησή μου για την παρουσία του Επιτρόπου Nielson εδώ σήμερα.
Ελπίζω ότι θα μπορέσετε να έχετε σχετικά σύντομα μια συνεδρίαση σχετικά με όσα καταγγέλθηκαν τις προάλλες εδώ στο Ευρωπαϊκό Κοινοβούλιο από γερμανικές οργανώσεις αρωγής, και συγκεκριμένα ότι οι πρόσφυγες πεθαίνουν από την πείνα και ότι η παιδική θνησιμότητα και η θνησιμότητα που συνδέεται με τον τοκετό έχουν ήδη αυξηθεί τρομακτικά τους τελευταίους μήνες.
Η ECHO έχει αναλάβει σημαντική ευθύνη ως προς τη συνεχή στήριξη των προσφύγων, και όταν αυτή η οργάνωση αποτυγχάνει, οι εθελοντικές οργανώσεις στέκονται ανίσχυρες.
Οι ενισχύσεις έχουν παγώσει και δεν υπάρχει αποτελεσματικός συντονισμός.
Ζητώ λοιπόν από τον Επίτροπο Nielson να λάβει μέτρα το συντομότερο δυνατόν.
Zητώ επίσης από τον πρόεδρο και τα μέλη της Επιτροπής Προϋπολογισμών να αντιμετωπίσουν γρήγορα αυτό το θέμα.
Δεν νομίζω ότι υπάρχει τίποτα χειρότερο από το να κάθεται κανείς 25 χρόνια ανάμεσα σε αμμόλοφους περιμένοντας ένα δημοψήφισμα και μετά, επιπλέον, να πεθαίνει από την πείνα.
.
(IT) Κύριε Πρόεδρε, το ζήτημα της Δυτικής Σαχάρας είναι δυστυχώς παλιό ζήτημα.
Είναι ένα από τα λίγα κατάλοιπα της αποικιοκρατίας που συνεχίζουν να υπάρχουν το έτος 2000 και είναι ένα ζήτημα όπου το Μαρόκο δεν συμμορφώνεται με τις αποφάσεις των Ηνωμένων Εθνών.
Εδώ και χρόνια έπρεπε να είχε διεξαχθεί δημοψήφισμα, ένα δημοψήφισμα που έγινε σε άλλες χώρες, όπως το Ανατολικό Τιμόρ, τη Λετονία και σε άλλα μέρη που διεκδικούσαν την άσκηση του δικαιώματος αυτοδιάθεσης των λαών.
Η θέση που ανέκαθεν λάμβανε το Ευρωπαϊκό Κοινοβούλιο δεν ήταν υπέρ της ανεξαρτησίας του λαού της Σαχάρας, αλλά υπέρ του δικαιώματός του να εκφράζεται ελεύθερα.
Και όμως αυτό δεν έχει γίνει ακόμη, με διάφορες προφάσεις.
Στο μεταξύ, ο λαός Σαχραουί έχει αναγκαστεί να ζει σε συνθήκες ανασφάλειας· ακόμη και η ίδια η φυσική επιβίωση των μελών του απειλείται τώρα.
Παρόλα αυτά, συνεχίζουμε να διατηρούμε καλές σχέσεις με το Μαρόκο, συνεχίζουμε να συνάπτουμε εμπορικές συμφωνίες σε διάφορους τομείς, από την αλιεία μέχρι τα εσπεριδοειδή, ενώ δεν λαμβάνεται καθόλου υπόψη η παραβίαση των ανθρωπίνων δικαιωμάτων και του δικαιώματος αυτοδιάθεσης των λαών.
Ζητώ λοιπόν να γίνει το παν για να αναγνωριστεί το δικαίωμα αυτοδιάθεσης του λαού Σαχραουί ενδεχομένως και με την ύφεση, την αλλαγή των σχέσεων με το Μαρόκο που έχει, εξάλλου, ήδη ξοδέψει πάρα πολλά χρήματα στον αγώνα του κατά της αρχής αυτής.
(GUE/NGL).
(FR) Κύριε Πρόεδρε, η ειρηνευτική διαδικασία στη Δυτική Σαχάρα που ξεκίνησε και συνεχίζεται υπό την αιγίδα του Γενικού Γραμματέα των Ηνωμένων Εθνών, ήταν σε καλό δρόμο.
Η κατάρτιση εκλογικών καταλόγων είχε πραγματοποιηθεί χάρη στην αποτελεσματική εργασία της αποστολής των Ηνωμένων Εθνών, της Minurso.
Ωστόσο, η κυβέρνηση του Μαρόκου αύξησε τεχνηέντως κατά πολύ τον αριθμό των ενστάσεων σχετικά με τους ψηφοφόρους, με τον ολοφάνερο στόχο να εμποδίσει τη διεξαγωγή του δημοψηφίσματος για την αυτοδιάθεση της περιοχής.
Δεν αρκέστηκε, εξάλλου, σε αυτούς τους ελιγμούς που αποσκοπούσαν στην καθυστέρηση.
Τις τελευταίες εβδομάδες άρχισε να επιδίδεται σε μια πρακτική βίαιης καταστολής εναντίον του πληθυσμού Σαχραουί, με συλλήψεις, με εξαφανίσεις, και με την επιβολή μίας πραγματικής κατάστασης πολιορκίας στα κατεχόμενα εδάφη.
Στην πρόταση ψηφίσματός της, η Ομάδα μου επιβεβαιώνει το δικαίωμα του λαού Σαχραουί στην αυτοδιάθεση και ζητά από το Μαρόκο να σταματήσει κάθε πράξη καταστολής και να εφαρμόσει πλήρως τις συμφωνίες του Χιούστον, τις οποίες έχει προσυπογράψει.
Τα Ηνωμένα Έθνη οφείλουν να κάνουν τα πάντα προκειμένου να μπορέσει να διεξαχθεί το δημοψήφισμα πριν από το τέλος του 2000.
Καλώ το Συμβούλιο και τις κυβερνήσεις των κρατών μελών, κυρίως της Γαλλίας και της Ισπανίας, να σταματήσουν κάθε προσπάθεια να φανούν αρεστοί στις μαροκινές αρχές και να αναλάβουν πιο ενεργή δράση για την επιτυχία του ειρηνευτικού σχεδίου μέχρι τη διεξαγωγή του δημοψηφίσματος, που αποτελεί την πλέον κατάλληλη δημοκρατική οδό για να φτάσουμε σε μία ειρηνική και βιώσιμη λύση της διαμάχης της Δυτικής Σαχάρας.
, Επιτροπή.
(EN) Η Επιτροπή παρακολουθεί εκ του σύνεγγυς τις εξελίξεις κατά την υλοποίηση του σχεδίου του Συμβουλίου Ασφαλείας των Ηνωμένων Εθνών για τη διευθέτηση της διαμάχης στη Δυτική Σαχάρα.
Όπως και τα κράτη μέλη της ΕΕ, η Επιτροπή υποστηρίζει ένθερμα τις προσπάθειες του Γενικού Γραμματέα των Ηνωμένων Εθνών και του προσωπικού απεσταλμένου του, κ. James Baker, για την εξεύρεση ορθής, δίκαιης και μόνιμης λύσης στο θέμα της Δυτικής Σαχάρας.
Η Επιτροπή γνωρίζει ότι προβλήματα σχετικά με την οριστικοποίηση των εκλογικών καταλόγων παρεμποδίζουν προς το παρόν τη διοργάνωση του δημοψηφίσματος και ελπίζει ότι η επίσκεψη του κ. Baker στην περιοχή θα επιφέρει την επιθυμητή διευθέτησή τους.
Όσον αφορά την ανθρωπιστική βοήθεια, η Επιτροπή διοχέτευσε μέσω εταίρων της ΜΚΟ περισσότερα από 61 εκατομμύρια ευρώ από το 1993 μέχρι το 1999, προκειμένου να παράσχει στους πρόσφυγες Σαχραουί της περιοχής Tindouf τρόφιμα και ιατροφαρμακευτική περίθαλψη, και παρόλο που οι συνθήκες παροχής ανθρωπιστικής βοήθειας είναι πολύ δύσκολες στη συγκεκριμένη περίπτωση, εμείς δεν θα σταματήσουμε να παρέχουμε την υποστήριξή μας.
Ευχαριστώ πολύ, κύριε Επίτροπε Nielson!
Η συζήτηση έληξε.
Η ψηφοφορία θα διεξαχθεί σήμερα, στις 17.30
Μοζαμβίκη
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0244/2000 του βουλευτή Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών,
B5-0251/2000 των βουλευτών Queirσ και Ribeiro i Castro, εξ ονόματος της Ομάδας Ένωση για την Ευρώπη των Εθνών,
B5-0254/2000 του βουλευτή van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0263/2000 του βουλευτή Carrilho και άλλων, εξ ονόματος της Ομάδας του Κόμματος των Ευρωπαίων Σοσιαλιστών,
B5-0276/2000 του βουλευτή Rod και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
B5-0279/2000 της βουλευτή Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
σχετικά με τις φυσικές καταστροφές στη Μοζαμβίκη.
(GUE/NGL).
(PT) Κύριε Πρόεδρε, η δραματική κατάσταση που επικρατεί σήμερα στη Μοζαμβίκη είναι γνωστή, οπότε πρέπει επειγόντως να χορηγηθεί η απαραίτητη βοήθεια ώστε να μπορέσει η κυβέρνηση να καλύψει τις πιο άμεσες ανάγκες του πληθυσμού και να επιτύχει την ανοικοδόμηση των εκτεταμένων περιοχών όπου η καταστροφή υπήρξε σχεδόν ολοσχερής.
Επομένως, έχει ουσιαστική σημασία να δεσμευθούν αποφασιστικά η Επιτροπή και τα κράτη μέλη ότι θα δρομολογήσουν κάθε λογής δράσεις υποστήριξης, συμπεριλαμβανομένης της παροχής χρηματοδοτικής βοήθειας υπό μορφή υλικών και εξοπλισμού, της παροχής τεχνικής βοήθειας για την εκκαθάριση των ναρκοπεδίων σε περιοχές της χώρας όπου υφίσταται ακόμη το συγκεκριμένο πρόβλημα, καθώς και της στήριξης για τη διοργάνωση μιας διεθνούς διάσκεψης προκειμένου να κινητοποιηθούν όσο το δυνατόν μεγαλύτερα ποσά έκτακτης βοήθειας και να αποδεσμευθούν τα αναγκαία χρηματοδοτικά μέσα τα οποία θα συμβάλουν στην αποκατάσταση της οικονομίας της Μοζαμβίκης, που δέχθηκε σοβαρότατα πλήγματα από τις πλημμύρες.
Είναι επίσης σημαντικό να προχωρήσουν όλες οι χώρες σε ολική παραγραφή του χρέους της Μοζαμβίκης, ούτως ώστε να διευκολύνουν την ανόρθωση της χώρας.
Θα ζητούσαμε, επομένως, από όλους να καταβάλουν τις μέγιστες προσπάθειες ώστε να επιδείξουν δραστήρια αλληλεγγύη έναντι της Μοζαμβίκης.
Το αίτημα αυτό απευθύνεται και προς αυτό το Κοινοβούλιο, οπότε θεωρούμε σημαντικό να αποσταλεί μια αντιπροσωπεία ώστε να αποκτήσουν οι βουλευτές περαιτέρω επίγνωση της κατάστασης, έχοντας υπόψη την πορεία ανοικοδόμησης της χώρας.
(Χειροκροτήματα)
Κύριε Πρόεδρε, αγαπητοί συνάδελφοι, στα μάτια και στη μνήμη όλων μας είναι ακόμη νωπές οι τραγικές εικόνες που έφθασαν από τη Μοζαμβίκη μετά από μια σχεδόν πρωτοφανή ακολουθία εξαιρετικά έντονων φυσικών φαινομένων, και επίσης έχουμε ακόμη κατά νου έναν προβληματισμό σχετικά με τους αργούς ρυθμούς ανταπόκρισης στις συνέπειες μιας καταστροφής τόσο τρομακτικών διαστάσεων.
Θεωρούμε ότι το ψήφισμα που θα εγκρίνουμε σήμερα αποτελεί τη συνέχεια μιας συζήτησης επί κατεπείγοντος που πραγματοποιήσαμε αμέσως μετά τα γεγονότα, στη μίνι σύνοδο ολομελείας των Βρυξελλών.
Εκφράζουμε τη συμφωνία μας με όλες τις προτάσεις που προβάλλονται σήμερα εδώ: την ανάγκη περαιτέρω κινητοποίησης μέσων διάσωσης και παροχής βοήθειας στους εκτοπισμένους πληθυσμούς, την απογραφή όλων συνολικά των συνεπειών της κρίσης και την αναγκαιότητα επίτευξης συντονισμού και καταβολής κοινών προσπαθειών προκειμένου να προληφθούν οι αναμενόμενες υγειονομικές επιπτώσεις, να αποκατασταθούν οι γεωργικές καλλιέργειες και να ανοικοδομηθεί η χώρα.
Αλλά δεν θα πρέπει να φορτωθούμε μόνοι μας τα βάρη της καθυστέρησης.
Οφείλουμε επίσης να διερωτηθούμε τι έπραξαν άλλες χώρες, σε άλλες ηπείρους.
Τι έκαναν η Ινδία και το Πακιστάν, που διαθέτουν σημαντικά μέσα και έχουν πολυπληθείς παροικίες εγκατεστημένες στη Μοζαμβίκη;
Τι έκαναν άλλες, πλησιέστερες αφρικανικές χώρες;
Τι έκανε η Αγκόλα, λόγου χάρη, που διαθέτει ισχυρές ένοπλες δυνάμεις οι οποίες θα μπορούσαν να προσφέρουν πολύτιμη βοήθεια, ή ο κοντινός γείτονας, η Ζιμπάμπουε, ή ακόμη η Νιγηρία, που διαθέτει επιχειρησιακές αεροπορικές δυνάμεις;
Το ερώτημα αυτό θα πρέπει να τεθεί και ενόψει της επικείμενης Διάσκεψης Κορυφής μεταξύ Ευρωπαϊκής Ένωσης και Αφρικής, έτσι ώστε να βρούμε κάποια σημεία επικοινωνίας στο πεδίο της κοινής φροντίδας για αλληλεγγύη.
Οφείλω ακόμη να προσθέσω ότι, αν και είμαστε ευαίσθητοι στο θέμα της παραγραφής του εξωτερικού χρέους, μάλλον συμφωνούμε περισσότερο με το κείμενο του κοινού ψηφίσματος.
Θα πρέπει να επισημάνω ότι, ως χριστιανοδημοκράτης, αισθάνομαι ευαισθησία στις εκκλήσεις που απηύθυνε η Ρωμαιοκαθολική Εκκλησία σε αυτό το Έτος του Ιωβηλαίου ώστε, σε γενικές γραμμές, να αποτελέσει το ζήτημα του εξωτερικού χρέους των χωρών του Τρίτου Κόσμου αντικείμενο συγκεκριμένης αντιμετώπισης.
Ωστόσο, στην περίπτωση πολλών αφρικανικών χωρών, οφείλουμε να διακρίνουμε διαφορετικές καταστάσεις.
Υπάρχουν περιπτώσεις όπου η συσσωρευμένη περιουσία από ηγέτες των συγκεκριμένων χωρών θα έφθανε για την εξόφληση του εξωτερικού χρέους.
Αρα, τίθενται επί τάπητος κάποια λεπτά ζητήματα τα οποία πρέπει να σταθμιστούν.
Γνωρίζουμε ότι η προαναφερόμενη περίπτωση δεν είναι αυτή της Μοζαμβίκης, ιδίως αν λάβουμε υπόψη μας τη φτώχεια της χώρας.
Νομίζουμε όμως ότι το περιεχόμενο της απόφασης που προβάλλεται στο κοινό σχέδιο ψηφίσματος κινείται προς τη σωστή κατεύθυνση, και οφείλω να επισημάνω εξ αρχής ότι συμφωνούμε με τη θέση την οποία έλαβε η πορτογαλική κυβέρνηση, που συνίσταται σε άμεση παραγραφή του 50% του εξωτερικού χρέους της Μοζαμβίκης.
(Χειροκροτήματα)
Κύριε Πρόεδρε, τα μέσα μαζικής ενημέρωσης παρουσίασαν μια λανθασμένη εικόνα της καταστροφής στη Μοζαμβίκη.
Ενώ ο κόσμος έβλεπε απεγνωσμένους ανθρώπους στις κορυφές των σπιτιών και στα δένδρα, οι εικόνες δεν έδειχναν ότι είχε ήδη αρχίσει η παροχή βοήθειας.
Όπως και να έχουν τα πράγματα, οι συγκλονιστικές εικόνες κινητοποίησαν έντονα την κοινή γνώμη και πρόσφεραν ένα ισχυρό έρεισμα για την παροχή βοήθειας.
Όμως, η άλλη πλευρά του νομίσματος είναι ότι οι καταστροφές που δεν προβάλλονται στην επικαιρότητα είναι σαν να μην έχουν συμβεί.
Για το λόγο αυτό, οι διεθνείς προσπάθειες που καταβάλλονται για την παροχή βοήθειας δεν πρέπει να κατευθύνονται από τα μέσα μαζικής ενημέρωσης, αλλά μόνο από τις ανάγκες των πληγέντων.
Σύμφωνα με τις εμπλεκόμενες οργανώσεις, παρόλα όσα συνέβησαν, η παροχή βοήθειας είναι αρκετά ικανοποιητική.
Αυτό μπορεί να αληθεύει, δεν ισχύει όμως για τις πρώτες σωστικές επιχειρήσεις.
Γι' αυτές δεν ήταν υπεύθυνη η Επιτροπή αλλά οι κυβερνήσεις.
Αεροπλάνα, ελικόπτερα, τρόφιμα και φάρμακα πρέπει να είναι αμέσως διαθέσιμα.
Και όταν το λέω αυτό εννοώ πραγματικά αμέσως.
Ο χρόνος αναμονής πρέπει να καθορίζεται μόνο από την απόσταση και όχι από τη γραφειοκρατία.
Για το λόγο αυτό, πρέπει να βελτιωθεί πολύ η συνεργασία μεταξύ των οργανώσεων παροχής βοήθειας και του στρατού.
Είναι ευτύχημα που ο Επίτροπος Nielson μετέβη εσπευσμένα στη Μοζαμβίκη.
Ποιες ήταν οι εμπειρίες του και ποια είναι η γνώμη του για την κριτική που ασκήθηκε στην κυβέρνηση;
Και ποια είναι τώρα η γνώμη του όσον αφορά την κριτική για το συντονισμό;
Το ποσό των 25 εκατομμυρίων για βοήθεια αρκεί τώρα, αργότερα όμως θα πρέπει να αυξηθεί.
Για τη Μοζαμβίκη άρχισε τώρα μια πάρα πολύ δύσκολη φάση.
Πρέπει να προβλεφθούν οι επιθυμίες, να συλλεχθούν οι διάσπαρτες νάρκες και να ξεκινήσει η μετεγκατάσταση των πληγέντων.
Για πολλούς κατοίκους της Μοζαμβίκης τα βάσανα αρχίζουν μόλις τώρα, τώρα που αποσύρθηκαν τα μέσα μαζικής ενημέρωσης.
Εμείς, το Κοινοβούλιο, το Συμβούλιο και η Επιτροπή πρέπει να συνεχίσουμε να παρακολουθούμε με ιδιαίτερη προσοχή τα θύματα.
(Χειροκροτήματα)
.
(PT) Κύριε Πρόεδρε, κύριε Επίτροπε, αγαπητοί συνάδελφοι, όλοι συνεχίζουμε να αναρωτιόμαστε: πώς μπόρεσε να συμβεί αυτό;
Πώς εξηγείται το γεγονός ότι η διεθνής κινητοποίηση άργησε να εκδηλωθεί και ότι αρχικώς ήταν ανεπαρκής, με εξαίρεση την άμεση χορήγηση βοήθειας από πλευράς των γειτονικών χωρών, και ιδίως από τη Νότια Αφρική, και το γεγονός ότι μόνο στις αρχές Μαρτίου άρχισε να καταφθάνει μια ουσιαστική διεθνής συνδρομή;
Η πρώτη διαπίστωση είναι ότι δεν υπάρχουν οι αναγκαίες οργανωτικές δομές σε διεθνή κλίμακα που θα επέτρεπαν την αντιμετώπιση παρόμοιων καταστροφών, μιας και τα τεχνικά μέσα υπάρχουν, ενώ στο πλαίσιο των ενόπλων δυνάμεων και των δυνάμεων ασφαλείας της κάθε χώρας λειτουργούν ειδικές δυνάμεις εκπαιδευμένες σε επιχειρήσεις αναζήτησης και διάσωσης.
Ο απολογισμός αυτής της καταστροφής δεν έχει ακόμη ολοκληρωθεί: γνωρίζουμε ότι επλήγησαν περίπου δύο εκατομμύρια άνθρωποι, γνωρίζουμε ότι την παρούσα στιγμή η έλλειψη πόσιμου νερού έχει πάρει τραγικές διαστάσεις, γνωρίζουμε ότι πολλές νάρκες κατά προσωπικού - υπολογίζεται ότι στη χώρα υπάρχουν γύρω στο ενάμισι εκατομμύριο νάρκες - παρασύρθηκαν προς καλλιεργημένες εκτάσεις και οδικούς άξονες όπου η διαδικασία εκκαθάρισης του ναρκοπεδίου είχε ήδη ολοκληρωθεί.
Το ζητούμενο τώρα είναι να ξεκινήσει η ανοικοδόμηση μιας χώρας η οποία ταλανίσθηκε από έναν αποικιακό πόλεμο που δρομολογήθηκε από μια κυβέρνηση η οποία, και στην ίδια την Πορτογαλία, καταπίεσε τον πορτογαλικό λαό μέχρι τη μέρα της απελευθέρωσης, την 25η Απριλίου 1974.
Μιας χώρας, της Μοζαμβίκης, η οποία μέχρι πριν από λίγα χρόνια κατασπαρασσόταν από έναν αιματηρό εμφύλιο πόλεμο, αλλά που τώρα είχε εισέλθει στο δρόμο μιας οικονομικής, κοινωνικής και πολιτικής ανάπτυξης, η οποία ήταν διεθνώς αναγνωρισμένη ως υποδειγματική.
Το ζητούμενο, πρώτα απ' όλα, είναι να ανακουφισθούν οι οδύνες και να αναπτερωθούν οι ελπίδες του λαού της Μοζαμβίκης.
Είναι αναγκαίο να ξεπεραστεί το τραύμα και επιτευχθεί η ανάκαμψη της οικονομίας της χώρας.
Την παρούσα στιγμή, συνιστά πράξη δικαιοσύνης να χαιρετίσουμε την εξελισσόμενη διεθνή κινητοποίηση, και ο ίδιος ο Πρόεδρος της Μοζαμβίκης έχει ήδη εκφράσει τις ευχαριστίες του για το μέγεθος της παρεχόμενης βοήθειας.
Όσον αφορά την Ευρωπαϊκή Ένωση, αυτή θα πρέπει να αναλάβει πρωταγωνιστικό ρόλο.
Από τη μια, έχει δυνατότητες ώστε να συνδράμει αποφασιστικά στο επίπεδο της υλικής βοήθειας.
Εξάλλου, η Λέσχη των Παρισίων μόλις αποφάσισε την αναστολή της εξυπηρέτησης του χρέους της χώρας εν αναμονή μιας συνολικής διευθέτησης με στόχο την ολική παραγραφή του.
Κατά τη γνώμη μας, οι χώρες της Ευρωπαϊκής Ένωσης θα πρέπει να ενεργήσουν χωρίς χρονοτριβή προς αυτή την κατεύθυνση.
Από την άλλη, η Ευρωπαϊκή Ένωση, σε συνεργασία με τις τοπικές αρχές και με άλλες χώρες και οργανισμούς, και συγκεκριμένα με τα Ηνωμένα Έθνη, είναι σε θέση να αναλάβει μια σοβαρή οργανωτική προσπάθεια ώστε να καταστεί εφικτή η στήριξη της ανοικοδόμησης της Μοζαμβίκης.
Θα εργαστούμε προς αυτό το σκοπό, θα υποστηρίξουμε με όλες μας τις δυνάμεις τη Διεθνή Διάσκεψη για την ανοικοδόμηση της Μοζαμβίκης, η οποία πρόκειται να διοργανωθεί από τον Καναδά.
Θα καταβάλουμε προσπάθειες ώστε η διεθνής κοινότητα να έχει στη διάθεσή της τα αναγκαία μέσα που θα της επιτρέπουν να αντεπεξέρχεται δίχως καθυστέρηση σε καταστάσεις σοβαρών καταστροφών ανθρωπιστικού χαρακτήρα.
Εμείς, ως Ευρωπαϊκό Κοινοβούλιο, θα μεριμνήσουμε ώστε η Ευρωπαϊκή Ένωση να διαδραματίσει το ρόλο της.
(Χειροκροτήματα)
Κύριε Πρόεδρε, όλοι ξέρουμε πως οι συνέπειες των τραγικών πλημμυρών και της καταστροφής που συντελέστηκε στη Μοζαμβίκη δεν θα ήταν τόσο σοβαρές εάν οι περισσότερο ανεπτυγμένες χώρες, και ειδικότερα οι χώρες της Ευρωπαϊκής Ένωσης, που επωμίζονται ιδιαίτερες ευθύνες έναντι της πρώην πορτογαλικής αποικίας, είχαν αντιδράσει ακαριαία, προβαίνοντας στην αποστολή των κατάλληλων μέσων, ιδίως ελικοπτέρων, για να σπεύσουν σε βοήθεια του πληθυσμού.
Επί πολλές ημέρες, επτά ελικόπτερα όλα και όλα προσπαθούσαν να διοχετεύσουν την αναγκαία βοήθεια σε εκείνους τους ανθρώπους, μπροστά στο θλιμμένο και κατάπληκτο βλέμμα όλης της ανθρωπότητας και με τις κυβερνήσεις να τηρούν σιγή ιχθύος.
Η Ευρωπαϊκή Ένωση δεν θα πρέπει ποτέ ξανά να επιδείξει παρόμοια συμπεριφορά.
Και την παρούσα στιγμή, για να επανορθώσει όσο το δυνατόν περισσότερο, οφείλει να παράσχει στη Μοζαμβίκη κάθε αναγκαία βοήθεια προκειμένου να αντιμετωπισθούν οι ασθένειες, να φθάσουν τα τρόφιμα στους ανθρώπους και να προχωρήσει η υλική ανοικοδόμηση της χώρας, υπερβαίνοντας εάν χρειαστεί τους περιοριστικούς και αντιευρωπαϊκούς όρους που καθιερώνονται στις εγωιστικές δημοσιονομικές συμφωνίες που περιλαμβάνονται στην Ατζέντα 2000.
Ειδικότερα τα κράτη μέλη, θα πρέπει να προβούν στην παραγραφή του μεριδίου του εξωτερικού χρέους της Μοζαμβίκης που τους αναλογεί.
(Χειροκροτήματα)
Κύριε Πρόεδρε, οι πρόσφατες πλημμύρες στη Μοζαμβίκη, μετά από τις οποίες η χώρα επλήγη από τυφώνα, προξένησαν μια τεράστια καταστροφή σε μια χώρα που μόλις είχε αρχίσει να συνέρχεται από την πολιτική βία του παρελθόντος.
Για άλλη μία φορά, πρόκειται για μια από τις φτωχότερες χώρες του κόσμου.
Είναι κρίμα που η βοήθεια φθάνει αρκετά αργά, ή τουλάχιστον που αυτή είναι η εικόνα που προβλήθηκε στον έξω κόσμο.
Οι εικόνες ανθρώπων στις οροφές και στα δένδρα, οι οποίες κυκλοφόρησαν σε όλο τον κόσμο, προξένησαν βεβαίως διάφορα ερωτηματικά στη διεθνή κοινότητα και στις ΜΚΟ σχετικά με την ταχύτητα των δράσεων που είναι απαραίτητες για την παροχή βοήθειας για την κάλυψη των πρώτων αναγκών.
Παρεμπιπτόντως, όλος ο κόσμος μπόρεσε να δει πόσο γρήγορα κατέφθασαν επιτόπου νοτιοαφρικανικά ελικόπτερα για να σώσουν αρκετές χιλιάδες ανθρώπους.
Γι' αυτό θα πρέπει να επαινέσουμε τους αρμοδίους.
Εν τω μεταξύ, πληροφορηθήκαμε από τον Επίτροπο Nielson ότι έγιναν πολύ περισσότερα από όσα γνωστοποιήθηκαν.
Εκτιμάμε το γεγονός ότι μετέβη προσωπικά στη Μοζαμβίκη για να ενημερωθεί για την κατάσταση και να κοιτάξει τι μπορεί να κάνει η Ευρωπαϊκή Ένωση για να βοηθήσει.
Πιστεύω ότι το πρόγραμμα που καταρτίσθηκε τώρα μαζί με την κυβέρνηση της Μοζαμβίκης είναι καλό, εκτός άλλων επειδή θα εκτελεσθεί σταδιακά: πρώτα η έκτακτη βοήθεια, μετά η αποκατάσταση της στέγασης και των υποδομών και στη συνέχεια η διαρθρωτική βοήθεια για την ανασυγκρότηση των πληγεισών περιοχών.
Σημαντικοί είναι επίσης και οι πόροι που αποδεσμεύθηκαν.
Αντιλαμβάνομαι ότι η διεθνής κοινότητα έχει εν τω μεταξύ διαθέσει εκατοντάδες εκατομμυρίων και ότι η Ευρωπαϊκή Ένωση συμμετέχει στην προσπάθεια αυτή σε ποσοστό πλέον αυτού που της αναλογεί.
Επιπλέον, σήμερα το πρωί άκουσα ότι εν τω μεταξύ έχει ανασταλεί και η υποχρέωση εξυπηρέτησης των χρεών, αλλά ότι οι αρμόδιοι επιθυμούν να εξετάσουν με ποιο τρόπο θα ήθελαν να προχωρήσουν στη συνέχεια.
Βεβαίως, θα ήταν καλό να διαγραφούν πραγματικά τα χρέη, έτσι ώστε η κυβέρνηση της Μοζαμβίκης να μπορέσει να χρησιμοποιήσει τα κονδύλια αυτά που χρειάζεται πολύ.
Κύριε Πρόεδρε, το γεγονός ότι οι εικόνες που προβλήθηκαν προς τον έξω κόσμο είναι διαφορετικές από την πραγματικότητα μας προξενεί ένα δυσάρεστο συναίσθημα.
Αυτό το τόνισε και ο κ. Van den Bos.
Συνεπώς, η Ευρωπαϊκή Επιτροπή πρέπει να εξετάσει κατά πόσο, στα πλαίσια της διεθνούς παρεμβατικής δύναμης την οποία προσπαθεί να ιδρύσει ο κ. Solana, θα πρέπει ενδεχομένως να δημιουργηθεί και μια ευρωπαϊκή παρεμβατική δύναμη για την παροχή ανθρωπιστικής βοήθειας η οποία θα μπορεί να κινητοποιηθεί ταχύτατα και να ενημερώνει τα μέσα μαζικής ενημέρωσης σχετικά με το έργο που επιτελείται.
Οι εικόνες ήταν άσχημες, η καταστροφή πραγματικά θλιβερή, αλλά η Ευρωπαϊκή Ένωση - σε αντίθεση με τους υπαινιγμούς που έγιναν - δεν κάθισε με τα χέρια σταυρωμένα αλλά ανέλαβε δράση.
Αυτό πρέπει συνεπώς να λεχθεί.
(Χειροκροτήματα)
Κύριε Πρόεδρε, είναι σπάνιες οι περιπτώσεις όπου το Ευρωπαϊκό Κοινοβούλιο έχει αφιερώσει μέρος του χρόνου εργασιών του σε φυσικές καταστροφές υπό συνθήκες τόσο δραματικές και που χρήζουν σε τόσο μεγάλο βαθμό της υποστήριξής μας.
Δεν μιλάμε μόνο για την έκταση της καταστροφής, την οποία γνωρίζουμε όλοι, και για τη συγκεκριμένη της έκφραση όσον αφορά τον αριθμό των νεκρών, τον εκτοπισμένο πληθυσμό, τα παιδιά που δεν έχουν τίποτα να φάνε, την καταστροφή σπιτιών και περιουσιών και την καθυστερημένη έλευση της βοήθειας, την οποία αρκετοί μνημόνευσαν σήμερα.
Μιλάμε για την ειρωνική περίσταση που συνίσταται στο ότι ένας λαός που, μετά την ανάκτηση της ανεξαρτησίας και τον τερματισμό του πολέμου, επέδειξε την ικανότητα και την εξυπνάδα να επιλέξει την ειρήνη και τη δημοκρατία, και ακριβώς όταν αρχίζει να αποκαθιστά τις υποδομές της χώρας του και να οδεύει στο δρόμο της ανάπτυξης, βρίσκεται αντιμέτωπος με μια παρόμοιων διαστάσεων φυσική τραγωδία η οποία, σε πολλούς τομείς, τον υποχρεώνει να ξεκινήσει και πάλι από το μηδέν.
Η ενίσχυση της ανθρωπιστικής βοήθειας, η παραγραφή του χρέους ενός εκ των φτωχότερων λαών του κόσμου και η πραγματοποίηση της Διεθνούς Διάσκεψης που αναφέρεται στο ψήφισμα, είναι τα ελάχιστα που θα μπορούσαμε να κάνουμε ώστε να συμβαδίσουμε με αυτούς που επιμένουν, στην Αφρική, να μην εγκαταλείψουν το δρόμο που οδηγεί στην ειρήνη, στη δημοκρατία και στην ανάπτυξη.
(Χειροκροτήματα)
Όπως γνωρίζετε, επισκέφθηκα τη Μοζαμβίκη στις 2 και 3 Μαρτίου μαζί με τον Υπουργό Εξωτερικών της Πορτογαλίας κ. Amado.
Εκεί μπορέσαμε να επισκεφθούμε κάποιες από τις περιοχές που επλήγησαν από τις πλημμύρες, όπως τον οικισμό Chaquelan, όπου περισσότερα από 28.000 άτομα δέχονταν ήδη εκείνη τη στιγμή βοήθεια, και παρατηρήσαμε λοιπόν εκ του σύνεγγυς τις συνέπειες της καταστροφής από τις πλημμύρες, αλλά και τα άμεσα αποτελέσματα κάποιων προσπαθειών μας.
Από την αρχή της κρίσης, η Επιτροπή αντιμετώπισε τις συνέπειες των πλημμυρών στη Μοζαμβίκη με ολοκληρωμένο τρόπο.
Εστιάσαμε την προσοχή μας στους ακόλουθους τομείς μέριμνας: άμεση βοήθεια, επανεγκατάσταση, αποκατάσταση, μακροοικονομική σταθερότητα και μακροπρόθεσμη ανάπτυξη.
Σε ό,τι αφορά τη φάση της διάσωσης, αναζήτησης και ανεύρεσης, είναι γεγονός ότι η Επιτροπή δεν διαθέτει μέσα ειδικά για τέτοιου είδους παρεμβάσεις.
Τα κράτη μέλη έχουν την απαιτούμενη λογιστική ικανότητα για τέτοιου είδους δραστηριότητες.
Σε ό,τι αφορά την παροχή επείγουσας βοήθειας και τη μετεγκατάσταση των πληγέντων η Επιτροπή έχει εγκρίνει δύο αποφάσεις του ECHO για συνολικό ποσό ύψους 2,7 εκατομμυρίων ευρώ για τη Μοζαμβίκη και ετοιμαζόμαστε να εγκρίνουμε και μια τρίτη απόφαση για 5,5 εκατομμύρια ευρώ.
Τα κονδύλια αυτά καλύπτουν την επισιτιστική βοήθεια, την παροχή νερού και εγκαταστάσεων υγιεινής, που είναι είδη άμεσης ανάγκης, καθώς και μικρής κλίμακας αποκατάσταση της βασικής ιατρικής υποδομής και την προετοιμασία για το ενδεχόμενο επιδημίας χολέρας.
Επιπλέον, 1,4 εκατομμύρια ευρώ από τη θέση του προϋπολογισμού που αφορά την επισιτιστική ασφάλεια διατίθενται επιτόπου στην αντιπροσωπεία και την κυβέρνηση της Μοζαμβίκης.
Η Επιτροπή σχεδιάζει να χρηματοδοτήσει την αποστολή σπόρων και εργαλείων στους χωρικούς, προκειμένου να προωθήσει την επαναφύτευση αμέσως μόλις υποχωρήσουν τα νερά των πλημμυρών.
Εκτός από τις δράσεις που έχουν ήδη χρηματοδοτηθεί στη Botswana, η Επιτροπή διεξάγει αυτή τη στιγμή αξιολόγηση των ανθρωπιστικών αναγκών στη Ζιμπάμπουε, τη Ζάμπια και τη Μαδαγασκάρη.
Σχετικά με τη φάση της αποκατάστασης, στη διάρκεια της επίσκεψής μου εξήγγειλα ένα αρχικό ποσό 21 εκατομμυρίων ευρώ, ως συμπληρωματικό κονδύλιο από τον προϋπολογισμό για την ανάπτυξη.
Για τη συγκέντρωση του ποσού, 5 - 10 εκατομμύρια θα προέλθουν από τη θέση του προϋπολογισμού για τη συγχρηματοδότηση των ΜΚΟ και το υπόλοιπο από αναδιανομή των προηγούμενων κονδυλίων του ΕΤΑ.
Η Επιτροπή εμμένει στην ανάγκη ενισχυμένου συντονισμού με την κυβέρνηση αναφορικά με το κοινό συνολικό πλαίσιο ανασυγκρότησης.
Μια βασική ομάδα χορηγών βοήθειας έχει σε εβδομαδιαία βάση συνάντηση υπουργικού επιπέδου με την κυβέρνηση στο Maputo.
Η Προεδρία της ΕΕ και η αντιπροσωπεία της Επιτροπής είναι μέλη αυτής της ομάδας.
Η Επιτροπή προτίθεται να συμβάλει στη διοργάνωση διεθνούς διάσκεψης χορηγών, η οποία θα διεξαχθεί πιθανότατα μέχρι τα τέλη Απριλίου.
Η Επιτροπή θα διαθέσει κονδύλια για την ικανοποίηση των αναγκών αποκατάστασης, δρώντας σε στενή συνεργασία με τα κράτη μέλη της ΕΕ και άλλους χορηγούς βοήθειας.
Όσον αφορά τη μακροοικονομική σταθερότητα και τη μακροπρόθεσμη ανάπτυξη, οι προτάσεις που αποσκοπούν να βοηθήσουν τη Μοζαμβίκη να διατηρήσει μια μακροοικονομική σταθερότητα αξιολογούνται αυτή τη στιγμή από την Επιτροπή μαζί με την κυβέρνηση και την Παγκόσμια Τράπεζα.
Ενδέχεται να διατεθούν συμπληρωματικοί πόροι της τάξεως των 15 εκατομμυρίων ευρώ.
Για να διατηρηθεί η ταχεία ανάπτυξη που έχει επιτευχθεί στη Μοζαμβίκη τα τελευταία χρόνια, θα πρέπει τα επίπεδα συνεργασίας που υπήρχαν πριν από τις καταστροφές όχι μόνο να διατηρηθούν αλλά και να βελτιωθούν.
Τούτο θα έχει ως αποτέλεσμα, φέτος οι εκταμιεύσεις να ανέλθουν, όπως υπολογίζεται, σε 150 εκατομμύρια ευρώ σε σύγκριση με τα 100 εκατομμύρια πέρυσι.
Στο πλαίσιο της Κοινότητας θα χορηγήσουμε 1 δισεκατομμύριο ευρώ για την ανακούφιση των χωρών ΑΚΕ από τα χρέη.
Υπό αυτό το πρίσμα, η Μοζαμβίκη αποτελεί μία από τις περιπτώσεις όπου το πρόγραμμα αυτό θα ισχύσει αναδρομικά, και θα είναι επιλέξιμη για την ανακούφιση από τα χρέη της, βάσει της πρωτοβουλίας HIPC, για τις υπερχρεωμένες φτωχές χώρες, η οποία ενισχύεται φέτος.
Σε ό,τι αφορά το συντονισμό με άλλους χορηγούς βοήθειας και υπηρεσίες αρωγής, η κυβέρνηση της Μοζαμβίκης σε συνδυασμό με την Υπηρεσία Συντονισμού της Ανθρωπιστικής Βοήθειας των Ηνωμένων Εθνών (OCHA) παρέχει το βασικό επίπεδο συντονισμού της διάσωσης και της αρωγής, όπως εκφράζεται στις συνολικές εκκλήσεις τους.
Η ευθύνη της τοπικής διοίκησης στη διαδικασία συντονισμού δεν πρέπει να αμφισβητηθεί από εξωτερικούς χορηγούς βοήθειας, τουλάχιστον όχι καθ' όσον διάστημα η προσπάθεια αποδίδει σχετικά καλά, όπως ακριβώς συμβαίνει στην περίπτωση αυτή, σύμφωνα με πληροφορίες των υπηρεσιών των Ηνωμένων Εθνών στο Maputo.
Σε αυτή την φοβερή υπόθεση καταστροφής παρουσιάστηκαν κωλύματα.
Το μέγεθος της καταστροφής από τις πλημμύρες στη Μοζαμβίκη, αλλά και η αιφνίδια εμφάνιση των πλημμυρών δημιούργησαν στην Επιτροπή, όπως και στα κράτη μέλη και σε άλλους χορηγούς βοήθειας, το ερώτημα σχετικά με το εάν θα μπορούσε να υπάρξει ταχύτερη ανταπόκριση στην παροχή βοήθειας, σημείο που επίσης επισημάνθηκε σε αυτή την συζήτηση.
Αυτή τη στιγμή εξετάζω τον τρόπο με τον οποίο θα μπορούσαμε να υπερπηδήσουμε αυτά τα κωλύματα στην παροχή ανθρωπιστικής βοήθειας, προκειμένου η Κοινότητα να παρέχει βοήθεια ταχύτερα και αποτελεσματικότερα από ό,τι σήμερα.
Δεν πρέπει ωστόσο να ξεχνούμε ότι στην πραγματικότητα επρόκειτο για καταστροφή με πολλά απρόσμενα στοιχεία, και ότι δεν ήταν ιδιαίτερα εύκολο για τα κράτη μέλη ούτε να κινητοποιήσουν, ούτε να αναπτύξουν πολύ ευαίσθητο και βαρύ υλικό, όπως ελικόπτερα πολύ μεγάλων ταχυτήτων.
Κάτι τέτοιο δεν πραγματοποιείται εύκολα.
Τέλος, θα ήθελα να επιμείνω στα ποσά που αφορούν τη διεθνή ανταπόκριση.
Το συνολικό ποσό που χορηγήθηκε συνολικά για την καταστροφή αυτή ανέρχεται πλέον συνολικά περίπου στα 109 εκατομμύρια ευρώ.
Από αυτά, 91 εκατομμύρια ευρώ προέρχονται από την Επιτροπή και τα κράτη μέλη της ΕΕ.
Ήδη στη διάρκεια της παρούσας συζήτησης έχει αναφερθεί ότι η ανταπόκριση της Ευρώπης αποδεικνύει τρόπον τινά ότι η Ευρώπη όντως ενδιαφέρεται.
Από οικονομικής άποψης, η συνεισφορά μας ήταν αρκετά σημαντική.
Το εγχείρημα αυτό δεν αποτελεί ολοκληρωμένη απάντηση στο πρόβλημα, όμως εμείς θα συνεχίσουμε την προσπάθεια για την εξεύρεση καλύτερων και ταχύτερων τρόπων ανταπόκρισης.
(Χειροκροτήματα)
Ευχαριστώ πολύ, κύριε Επίτροπε Nielson!
Ελπίζουμε όλοι μας ότι η παροχή βοήθειας από την πλευρά μας θα βοηθήσει τους ανθρώπους εκεί να ξεπεράσουν τις μεγαλύτερες ανάγκες τους.
Η συζήτηση έληξε.
Η ψηφοφορία θα διεξαχθεί σήμερα, στις 17.30
Δικαιώματα τoυ Αvθρώπoυ
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
Προεδρικές εκλογές στο Περού - B5-0252/2000 των βουλευτών Marset Campos και Jovι Peres, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών,
B5-0255/2000 του βουλευτή Di Pietro, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0264/2000 των βουλευτών Medina Ortega και Fava, εξ ονόματος της Ομάδας του Κόμματος των Ευρωπαίων Σοσιαλιστών,
B5-0270/2000 των βουλευτών Lipietz και Knφrr Borrαs, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
B5-0280/2000 του βουλευτή Salafranca Sαnchez-Neyra, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
σχετικά με τις εκλογικές διαδικασίες στο Περού.
Εγκλήματα πολέμου στην Τσετσενία
B5-0245/2000 του βουλευτή Markov και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών,
B5-0256/2000 των βουλευτών Haarder και Vδyrynen, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0261/2000 του βουλευτή Oostlander και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
B5-0265/2000 των βουλευτών Sakellariou και Krehl, εξ ονόματος της Ομάδας του Κόμματος των Ευρωπαίων Σοσιαλιστών,
B5-0271/2000 της βουλευτή Schroedter και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
σχετικά με την παραβίαση των ανθρωπίνων δικαιωμάτων και του ανθρωπιστικού δικαίου στην Τσετσενία.
Ελευθερία του Τύπου στη Σερβία- B5-0247/2000 της βουλευτή Morgantini και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών,
B5-0257/2000 του βουλευτή Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0266/2000 των βουλευτών Swoboda και Sakellariou, εξ ονόματος της Ομάδας του Κόμματος των Ευρωπαίων Σοσιαλιστών,
B5-0273/2000 του βουλευτή Lagendijk και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
B5-0281/2000 του βουλευτή Oostlander και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
σχετικά με την ελευθερία του Τύπου στην Ομοσπονδιακή Δημοκρατία της Γιουγκοσλαβίας.
Κατάσταση στο Ιράκ- B5-0268/2000 των βουλευτών Naοr και Sakellariou, εξ ονόματος της Ομάδας του Κόμματος των Ευρωπαίων Σοσιαλιστών,
B5-0282/2000 του βουλευτή Buttiglione, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
σχετικά με την κατάσταση στο Ιράκ.
Κατάσταση στο Τζαμού και στο Κασμίρ- B5-0250/2000 του βουλευτή Swoboda, εξ ονόματος της Ομάδας του Κόμματος των Ευρωπαίων Σοσιαλιστών,
B5-0258/2000 της βουλευτή Lynne, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
B5-0283/2000 του βουλευτή Elles και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
B5-0285/2000 των βουλευτών Messner και Maes, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας,
σχετικά με την κατάσταση στο Τζαμού και στο Κασμίρ.
Προεδρικές εκλογές στο Περού
Κύριε Πρόεδρε, η παραβίαση των ανθρωπίνων δικαιωμάτων στο Περού είναι ένα ακόμα φαινόμενο που παρουσιάζεται σε μεγάλο αριθμό χωρών της Λατινικής Αμερικής, με την ανοχή και τη συνεργία των Ηνωμένων Πολιτειών.
Η διεξαγωγή των επικείμενων εκλογών δεν παρέχει καμία εγγύηση δημοκρατίας και, για το λόγο αυτό, η Ευρωπαϊκή Ένωση θα έπρεπε να μετατραπεί σε σημείο αναφοράς, ικανό να εκπληρώσει την απαίτηση τέτοιων εγγυήσεων για τους περουβιανούς πολίτες και τα δημοκρατικά κόμματα της χώρας αυτής.
Ενόψει των γεγονότων που συμβαίνουν σε αυτή τη χώρα, καθώς επίσης και στην Κολομβία, το Μεξικό, τον Ισημερινό, κ.λπ., φαίνεται ότι είναι σκόπιμη η σύσταση από την Ευρωπαϊκή Ένωση ενός μόνιμου παρατηρητηρίου για τα ανθρώπινα δικαιώματα στη Λατινική Αμερική.
Δεν πρέπει μόνο το ευρώ να ανταγωνιστεί το δολάριο, αλλά επίσης οι ηθικές και πολιτικές αρχές μας όσον αφορά τα ανθρώπινα δικαιώματα πρέπει να αντικαταστήσουν την παλιά παρασκηνιακή και εκφοβιστική πολιτική, την οποία ακολουθούν οι Ηνωμένες Πολιτείες στην περιοχή.
Κύριε Πρόεδρε, το Περού είναι μια χώρα της οποίας η συνταγματική πορεία γνώρισε αρκετές αναταραχές, με συχνές επεμβάσεις των στρατιωτικών στην πολιτική ζωή.
Μετά την αποκατάσταση της δημοκρατίας, που ήταν βέβαια συνέπεια της ανάπτυξης της τρομοκρατικής δράσης μιας οργάνωσης γνωστής με το όνομα "Φωτεινό Μονοπάτι";, ο δημοκρατικά εκλεγμένος πρόεδρος του Περού, κ. Fujimori, οργάνωσε το λεγόμενο πραξικόπημα κατά της κυβέρνησής του, που συνίστατο στη διάλυση του Κοινοβουλίου και την κατάρτιση ενός συντάγματος σύμφωνα με τα μέτρα του ίδιου του προέδρου.
Το Ευρωπαϊκό Κοινοβούλιο καταδίκασε εκείνη την εποχή αυτού του είδους τις ενέργειες εκ μέρους του προέδρου Fujimori.
Ο πρόεδρος Fujimori, προφανώς, επανέφερε ένα βαθμό ηρεμίας, αν θέλετε, στο Περού· αλλά συνέχισε να ακολουθεί τις αυταρχικές οδούς.
Εκ των πραγμάτων, θα έλεγα ότι ο πρόεδρος Fujimori, για πολλούς, δεν είναι παρά η πολιτική εκπροσώπηση της στρατιωτικής εξουσίας, που ασκείται με έμμεσο τρόπο.
Είναι βέβαιο ότι εξακολουθούν να διεξάγονται εκλογές στο Περού, ότι υπάρχουν πολιτικά κόμματα, μέσα ενημέρωσης και ότι δίνονται κάποιες εγγυήσεις.
Αλλά οι εγγυήσεις αυτές δεν είναι πλήρεις.
Απόδειξη αυτού είναι ότι, λόγω του σχέδιου του να επανεκλεγεί, τρεις δικαστές του Συνταγματικού Δικαστηρίου που αντιτέθηκαν σε αυτό καθαιρέθηκαν.
Αυτό σημαίνει ότι οι εγγυήσεις δεν είναι πλήρεις.
Δεν υπάρχει ανεξαρτησία της δικαστικής ή της συνταγματικής εξουσίας.
Δεύτερον, το Περού απέσυρε πρόσφατα την αποδοχή του ως προς την υποχρεωτική δικαιοδοσία του Διαμερικανικού Δικαστηρίου Ανθρωπίνων Δικαιωμάτων, και πιστεύω ότι αυτό είναι ένα πολύ άσχημο σημάδι για μια χώρα.
Θεωρώ ότι θα έπρεπε να ζητήσουμε από την κυβέρνηση του Περού να επανεξετάσει την απόφαση αυτή.
Και τρίτον, αυτή τη στιγμή, διεξάγονται ακόμα στρατιωτικές ενέργειες στο εσωτερικό του Περού, οι οποίες, σε πολλές περιπτώσεις, δυσχεραίνουν τη δημοκρατία.
Πρέπει να υπενθυμίσουμε ότι το Περού συνδέεται με την Ευρωπαϊκή Ένωση, ως μέλος του Συμφώνου των Ανδεων, μέσω μιας δημοκρατικής ρήτρας· η Ευρωπαϊκή Κοινότητα, και συγκεκριμένα τα κοινοτικά θεσμικά όργανα, έχουν κάποια ευθύνη, δυνάμει αυτής της δημοκρατικής ρήτρας, να ζητήσουν να προσαρμοστεί, στο μέτρο του δυνατού, η εκλογική διαδικασία του Περού σε κάποιες ουσιώδεις δημοκρατικές απαιτήσεις.
(Verts/ALE).
(ES) Κύριε Πρόεδρε, ως μέλος της Ομάδας των Πρασίνων/Ευρωπαϊκής Ελεύθερης Συμμαχίας και επίσης ως βουλευτής του ΕΚ από τη Χώρα των Βάσκων, η οποία έστειλε πολυάριθμους μετανάστες σε χώρες της Λατινικής Αμερικής, θέλω να εκφράσω την αλληλεγγύη μου σε όλους όσοι αγωνίζονται για το σεβασμό των ανθρωπίνων δικαιωμάτων - όχι μόνο στο Περού, αλλά και σε όλο τον κόσμο· και να καταγγείλω την κατάσταση που επικρατεί στο Περού, κατάσταση που, όπως ελέχθη εδώ, δεν οφείλεται μόνο στην ανοχή και τη συνεργία των Ηνωμένων Πολιτειών, αλλά και πολλών άλλων χωρών, συμπεριλαμβανομένων των ευρωπαϊκών, και στην υποκρισία που βασιλεύει στη διεθνή πολιτική σκηνή.
Είναι ευρέως γνωστό - και ιδού η έκθεση του Ιδρύματος Carter - ότι είναι αναγκαίο να παραχωρηθεί όσο το δυνατόν νωρίτερα πρόσβαση στα μέσα ενημέρωσης, να δοθεί τέλος στη μεροληψία τους, να τερματιστούν οι παρενοχλήσεις σε υποψηφίους και τοπικούς εκλογικούς παρατηρητές, να υπάρξει προειδοποίηση σχετικά με την άλογη χρήση των δημοσίων κεφαλαίων για τη διαμόρφωση εκλογικού πλεονεκτήματος, να αυξηθεί η διαφάνεια της διοίκησης των εκλογών, να εξασφαλιστεί η πρόσβαση όλων των κομμάτων στις εκλογές και να διασφαλιστούν τα δικαιώματα των ανεξάρτητων εκλογικών παρατηρητών.
Προς αυτή την κατεύθυνση, μου φαίνεται απολύτως επίκαιρο αυτό που ελέχθη εδώ, σχετικά με τη δημιουργία ενός μόνιμου παρατηρητηρίου για τα ανθρώπινα δικαιώματα στη Λατινική Αμερική.
(Χειροκροτήματα)
(PPE-DE).
(ES) Κύριε Πρόεδρε, στις 9 Απριλίου θα διεξαχθούν στη Δημοκρατία του Περού προεδρικές και βουλευτικές εκλογές για την εκλογή των 90 μελών του Κογκρέσου.
Η Ευρωπαϊκή Ένωση, όπως μας υπενθύμισαν, διατηρεί σχέσεις με το Περού, στο πλαίσιο της συμφωνίας συνεργασίας που υπογράφηκε με το Σύμφωνο των Ανδεων, το οποίο έχει τεθεί σε ισχύ από το 1998.
Αυτή η συμφωνία έχει αποφέρει τους καρπούς της και η Ευρωπαϊκή Ένωση είναι ο πρωταρχικός συνεργάτης του Περού, από οικονομική άποψη, καθώς επίσης ο βασικός επενδυτής - μαζί με τα κράτη μέλη - δεδομένου ότι, τα τελευταία επτά χρόνια, έχει επενδύσει περισσότερα από 6.500 εκατομμύρια δολάρια.
Σε αυτό το πλαίσιο φιλίας και συνεργασίας που μας συνδέει με τη Δημοκρατία του Περού, πιστεύουμε ότι οι επόμενες προεδρικές και βουλευτικές εκλογές θα διεξαχθούν με δίκαιες και διαφανείς διεργασίες, σύμφωνα με τις διεθνώς αναγνωρισμένες αρχές, και ότι θα χρησιμεύσουν στην εδραίωση και εμβάθυνση του κράτους δικαίου και της δημοκρατικής ωριμότητας των θεσμών του Περού.
Ελπίζουμε ότι όλα τα πολιτικά κόμματα θα μπορέσουν να συμμετάσχουν στις εν λόγω εκλογές, υπό συνθήκες ελευθερίας και ισότητας.
Από το 1980 μέχρι μόλις πριν από δύο μήνες, υπήρχαν περιοχές στο Περού υπό τον έλεγχο ενόπλων δυνάμεων, λόγω της ανασφάλειας που δημιουργήθηκε από την τρομοκρατική δράση της οργάνωσης "Φωτεινό Μονοπάτι";, η οποία κόστισε στο Περού - και αυτό είναι το πιο σοβαρό - 25.000 ζωές τα τελευταία 15 χρόνια και απώλειες άνω των 30.000 εκατομμυρίων δολαρίων.
Τον Οκτώβριο του 1998 υπογράφηκε η συμφωνία ειρήνης με τον Ισημερινό, γεγονός που αποτέλεσε άλλη μια αφορμή για διαμάχη και για την παρουσία των ενόπλων δυνάμεων σε παραμεθόριες περιοχές· έκτοτε έχουν καταβληθεί προσπάθειες για την αναπροσαρμογή και την εκ νέου οργάνωση της παρουσίας των ενόπλων δυνάμεων, προσπάθειες που, κατά τη γνώμη μας, πρέπει να συνεχιστούν.
Κύριε Πρόεδρε, δεν θα ήθελα να τελειώσω την ομιλία μου χωρίς να αναφέρω ότι, ανεξαρτήτως του γεγονότος ότι το Περού είναι μέλος της Αμερικανικής Σύμβασης για τα Δικαιώματα του Ανθρώπου, μας ανησυχεί η απόσυρση της Δημοκρατίας του Περού από το πλαίσιο της δικαστικής δικαιοδοσίας του Διαμερικανικού Δικαστηρίου Ανθρωπίνων Δικαιωμάτων.
Γι' αυτόν ακριβώς τον λόγο, θα θέλαμε να επωφεληθούμε αυτής της συζήτησης, για να ζητήσουμε από το Περού να επανεξετάσει την απόφασή του και να συμμετάσχει και πάλι στις εργασίες και στο δικαιοδοτικό πλαίσιο της Σύμβασης αυτής.
(Χειροκροτήματα)
Εγκλήματα πολέμου στην Τσετσενία
Κύριε Πρόεδρε, πρωταρχικό καθήκον μας στον αγώνα για την προστασία του άμαχου πληθυσμού, των προσφύγων και των αιχμαλώτων πολέμου στην Τσετσενία είναι να κάνουμε το παν ώστε να τελειώσει επιτέλους ο πόλεμος εκεί.
Τούτο θα πρέπει να έχει προτεραιότητα στις προσπάθειες της αντιπροσωπείας του Κοινοβουλίου που θα επισκεφθεί τις επόμενες εβδομάδες αυτή την περιοχή κρίσης.
Μόνο μια πολιτική λύση όλων των ζητημάτων που έχουν σχέση με τη σύγκρουση, καθώς και η ανασυγκρότηση της περιοχής μπορούν να διασφαλίσουν ότι θα αλλάξει η φοβερή κατάσταση που ζουν οι άνθρωποι στις κατεστραμμένες πόλεις και στα χωριά, στα στρατόπεδα προσφύγων και στα στρατόπεδα αιχμαλώτων.
Θέλω ωστόσο να προειδοποιήσω ότι δεν πρέπει να προχωρήσει κανείς σε μονομερείς καταδίκες και στην απόδοση ευθυνών αποκλειστικά στη ρωσική πλευρά.
Όπως μεταξύ άλλων παρουσιάζει η έκθεση της αντιπροσωπείας του Συμβουλίου της Ευρώπης, παραβιάσεις των ανθρωπίνων δικαιωμάτων και εγκλήματα πολέμου διαπράχθηκαν από όλους τους συμμετέχοντες στον πόλεμο.
Οι περιπτώσεις αυτές θα πρέπει να διαλευκανθούν και να ζητηθούν με συνέπεια ευθύνες από τους υπαίτιους.
Θα πρέπει όμως να δώσουμε και στα αρμόδια ρωσικά όργανα τη δυνατότητα να κάνουν τα ίδια αυτή τη δουλειά.
Κύριε Πρόεδρε, χθες είχαμε μια ευπρόσδεκτη επίσκεψη στο Ευρωπαϊκό Κοινοβούλιο μιας αντιπροσωπείας της Κοινοβουλευτικής Συνέλευσης της Κοινοπολιτείας Ανεξαρτήτων Κρατών.
Η επίσκεψη αυτή μας έδωσε τη μοναδική ευκαιρία να συζητήσουμε ανοιχτά το θέμα του πολέμου Ρωσίας - Τσετσενίας με άλλους βουλευτές.
Οι επισκέπτες μάς ζήτησαν να κατανοήσουμε ότι, όπως ανέφεραν, η Ρωσία πολεμούσε την τρομοκρατία, δεν διεξήγαγε πραγματικό πόλεμο και ότι ο αγώνας ενάντια στην τρομοκρατία επιδεινώθηκε, επειδή ληστρικές χώρες που επιβουλεύονται τη δύναμη της Ρωσίας παρέχουν μεγάλες ποσότητες όπλων και στρατοπέδων εκπαίδευσης στους τρομοκράτες.
Εμείς δώσαμε την απάντησή μας.
Η Ρωσία είναι μέλος του Συμβουλίου της Ευρώπης, και ακόμη και η ανάγκη της να παράσχει εντός των συνόρων ασφάλεια και προστασία στους πολίτες της από έξωθεν επίθεση, δεν αίρει τις ευθύνες που έχει αναλάβει βάσει διεθνών συμβάσεων.
Επισήμανα ότι, εάν η Ρωσία καταφέρει να αναχαιτίσει την τεράστια διαρροή όπλων από την ίδια τη χώρα, τότε, στο πλαίσιο των κοινών προσπαθειών, θα έχουμε κάνει ένα θετικότατο βήμα προόδου για την καταπολέμηση της τρομοκρατίας.
Ωστόσο, αυτή η πολιτική ιστορία του πολέμου και της δυστυχίας έχει δύο πτυχές, και νομίζω μάλιστα ότι θα πρέπει να προσπαθήσουμε ακόμη περισσότερο να καταλάβουμε τις αιτίες της διαμάχης ανάμεσα στη Ρωσία και την Τσετσενία, προκειμένου κάποια άλλη φορά να μπορέσουμε να συμβάλουμε ταχύτερα στον τερματισμό της αιματοχυσίας.
Δεν υποστηρίζω ότι πρέπει να εξετάσουμε επί του παρόντος το ενδεχόμενο επιβολής κυρώσεων, οικονομικών κυρώσεων κατά της Ρωσίας.
Έχουμε υποχρέωση, τώρα που ο πόλεμος έχει σχεδόν τελειώσει, να έρθουμε σε επαφή με τα θύματα και να συμβάλουμε στην αποκατάσταση.
Κύριε Πρόεδρε, θέλω να αντιταχθώ σαφώς στα λεγόμενα του κ. Markov.
Δεν πρόκειται για μονομερή απόδοση ευθυνών όταν λέει κανείς ότι η Ρωσία διέπραξε γενοκτονία εις βάρος του τσετσενικού λαού όπως επεσήμανε ο λόρδος Judd στην έκθεση της αποστολής παρατηρητών του Συμβουλίου της Ευρώπης.
Φυσικά, κατά τη διάρκεια της σύρραξης έγιναν υπερβάσεις και από τις δυο πλευρές, αλλά η διάγνωση του λόρδου Judd είναι αρκετά σαφής: γενοκτονία.
Από αυτήν την άποψη δεν είναι φυσικά αρκετό να καλούμε τη Ρωσία να διερευνήσει αυτές τις υπερβάσεις και τα εγκλήματα πολέμου.
Είναι πολύ ασυνήθιστο να παρακαλεί κανείς τον δολοφόνο να διεξαγάγει έρευνες ενάντια στον ίδιο του τον εαυτό.
Εν προκειμένω χρειαζόμαστε διεθνή όργανα.
Χρειαζόμαστε επιτέλους το διεθνές ποινικό δικαστήριο και πρέπει να προσαγάγουμε τους υπεύθυνους και ενώπιον της δικαιοσύνης.
Για να το επιτύχουμε αυτό, πρέπει φυσικά να καλέσουμε τις ρωσικές αρχές να διεξαγάγουν έρευνες, αλλά πρέπει επίσης να αναμιχθούμε στο ζήτημα αυτό πιο εντατικά, διότι δεν πρόκειται απλά για μια υπόθεση εσωτερικής πολιτικής ενός κράτους.
Πρόκειται αντίθετα για μαζικές παραβιάσεις των ανθρωπίνων δικαιωμάτων σε μια περιοχή που υπόκειται στη Σύμβαση του Συμβουλίου της Ευρώπης για την προστασία των ανθρωπίνων δικαιωμάτων καθώς και στο νομικό σύστημα και σύστημα αξιών του ΟΑΣΕ.
Ξεχνάμε διαρκώς ότι η κυβέρνηση της Τσετσενίας είχε εκλεγεί υπό την παρακολούθηση του ΟΑΣΕ και ότι οφείλουμε να υποστηρίξουμε αυτή την νόμιμη τσετσενική κυβέρνηση.
Ωστόσο, σήμερα δεν μπορούμε να βρούμε την κυβέρνηση αυτή, επειδή οι εκπρόσωποί της είναι κάπου στα βουνά και αγωνίζονται για την επιβίωσή τους.
Για τον λόγο αυτό θέλω να προειδοποιήσω για τον κίνδυνο μιας ψευτο-ισορροπίας.
Φυσικά και πρέπει να καταδικάσει κανείς τις υπερβάσεις και από τις δύο πλευρές.
Ωστόσο δεν θα πρέπει να συγχέει κανείς εκείνον που διέπραξε τη γενοκτονία με το θύμα του.
Τούτο σημαίνει ότι πρέπει σαφώς να μεριμνήσουμε ώστε όχι μόνον να υπάρξει ανθρωπιστική βοήθεια - αυτό πρέπει να γίνει και είναι επιτέλους καιρός να γίνει κάτι από την πλευρά της ΕΕ - αλλά και να κατορθώσουμε να επιτευχθεί μια πολιτική επίλυση της σύγκρουσης.
Η πολιτική επίλυση της σύγκρουσης δεν μπορεί να γίνει καταναγκαστικά με τα όπλα του ρωσικού στρατού.
Στην περίπτωση αυτή ο πόλεμος θα επιστρέφει συνεχώς με διαφορετικές μορφές, είτε με τη μορφή του ανταρτοπόλεμου, είτε με τη μορφή της τρομοκρατίας είτε με οποιανδήποτε άλλη μορφή και πάντα ως υπόγεια αντίσταση.
Οφείλουμε λοιπόν να μεριμνήσουμε ώστε να επέλθει μια λύση μέσω διαπραγματεύσεων με τους εκλεγμένους εκπροσώπους του τσετσενικού λαού.
Όταν μιλάμε σήμερα εδώ για το δικαίωμα αυτοδιάθεσης της Δυτικής Σαχάρας θέλω να πω, ότι και ο λαός της Τσετσενίας έχει δικαίωμα στη ζωή.
Εμείς πρέπει να διασφαλίσουμε αυτό το δικαίωμα του τσετσενικού λαού είτε από κοινού με τη Ρωσία είτε ακολουθώντας τη δική μας πορεία.
Τώρα δεν έχουμε φθάσει ακόμα σε αυτό το σημείο, αλλά ακούσαμε σήμερα το πρωί από έναν ειδικό για το πώς ριζοσπαστικοποιείται αυτή την εποχή η ρωσική κοινωνία.
Υποστηρίξαμε την απελευθέρωση του ρώσου δημοσιογράφου Babitzky.
Θα έπρεπε να είναι παρών σήμερα στο Ευρωπαϊκό Κοινοβούλιο για να μας μιλήσει σχετικά με την κατάσταση στην Τσετσενία την οποία βίωσε ως αυτόπτης μάρτυρας.
Στον κ. Babitzky δεν επιτράπηκε η έξοδος από τη Ρωσία.
Δεν του επιτράπηκε να έρθει στο Στρασβούργο επειδή οι ρωσικές αρχές φοβούνται τις ελεύθερες και ανοικτές δηλώσεις ενός ανεξάρτητου δημοσιογράφου ο οποίος αντιμετωπίζει και τις δύο πλευρές με κριτικό πνεύμα και ο οποίος ήθελε να ρίξει εδώ φως στην αλήθεια και να παραπέμψει στη γενοκτονία του τσετσενικού λαού.
Τούτο αποτελεί σκάνδαλο και δεν είναι δυνατόν να το αποδεχθούμε, Η ελευθερία του Τύπου στη Ρωσία αποτελεί και προσφορά στον ρωσικό λαό!
(Χειροκροτήματα)
Αξιότιμε κύριε Πρόεδρε, φαίνεται ότι ο πόλεμος, ο οποίος ξεκίνησε για την πάταξη της τρομοκρατίας, έχει τέτοια κατάληξη, ώστε μόνο μια νέα τρομοκρατία μπορεί να προκύψει από αυτόν.
Η κατάσταση αυτή φαίνεται ότι θα αποτελέσει στο μέλλον μόνιμο φαινόμενο στην περιοχή.
Τους προηγούμενους μήνες καταδικάσαμε τις ρωσικές ενέργειες στο πλαίσιο πέντε διαφορετικών ψηφισμάτων.
Μάλιστα, ορισμένα εξ αυτών είχαν μονομερή χαρακτήρα, γεγονός που δεν αύξησε την επιρροή τους.
Οι σκέψεις, για παράδειγμα, να χρησιμοποιηθεί το πρόγραμμα Tacis εν είδει κύρωσης έχουν ως αποτέλεσμα να υποφέρουν μόνο οι απλοί άνθρωποι.
Κι όμως κάτι τέτοιο δεν άλλαξε την κυβερνητική γραμμή της Ρωσίας.
Η εξάπλωση του πολέμου και ιδιαίτερα της τρομοκρατίας συνιστά κοινή και μεγάλη απειλή.
Για το λόγο αυτό χρειαζόμαστε μια διάσκεψη του Καυκάσου για την ειρήνη, επειδή τα προβλήματα αυτά δεν παραμένουν στο εσωτερικό των τσετσενικών συνόρων.
Δεύτερον, η κατάσταση των δικαιωμάτων του ανθρώπου είναι αφόρητη και για το λόγο αυτό είναι ανάγκη να εκπονηθεί μια ουσιαστική έκθεση για την παραβίαση των ανθρωπίνων δικαιωμάτων από όλες τις πλευρές.
Επιπλέον, θα πρέπει να υπάρξουν οριστικές εγγυήσεις για την ταχεία και απρόσκοπτη μετάβαση των ανθρωπιστικών οργανώσεων στην περιοχή.
Τρίτον, ο πόλεμος πρέπει να τελειώσει και να ξεκινήσουν οι διαπραγματεύσεις.
Και τέταρτον, είναι απαραίτητο η Ρωσία να συμμετάσχει ενεργά στην προσπάθεια για την καταπολέμηση της διεθνούς τρομοκρατίας και του λαθρεμπορίου όπλων.
Τέλος, σε ό,τι αφορά τους πρόσφυγες ο γενικός κανόνας είναι οι πρόσφυγες να βοηθούνται κοντά στον τόπο κατοικίας τους και για να επιστρέψουν στα σπίτια τους.
Ωστόσο, εάν δεν είμαστε πολύ υποκριτές, θα πρέπει να θυμόμαστε ότι, όταν οι Τσετσένοι στράφηκαν προς το μέρος μας για την παροχή φιλοξενίας στους πρόσφυγες, εμείς δεν δεχθήκαμε στις χώρες μας πρόσφυγες από εκείνες τις περιοχές, όπως είχαμε κάνει σε ευρεία κλίμακα στην περίπτωση του Κοσσυφοπεδίου.
Στο σημείο αυτό παρατηρούμε ότι ασκούμε κοντόφθαλμη πολιτική.
Κύριε Πρόεδρε, αγαπητοί συνάδελφοι, γνωρίζουμε ότι το γόητρο της Ρωσίας υπέστη διεθνώς σοβαρό πλήγμα από τον πόλεμο στην Τσετσενία.
Η πλήρης και υπό διεθνή επιτήρηση διαλεύκανση των παραβιάσεων των ανθρωπίνων δικαιωμάτων είναι και προς το πολιτικό συμφέρον της Ρωσίας.
Μόνο που η ρωσική κυβέρνηση δεν φαίνεται και πολύ πεπεισμένη γι' αυτό.
Μόνο έτσι μπορεί να εννοηθεί το ότι δεν επέτρεψε στην εκπρόσωπο του ΟΗΕ Mary Robinson την είσοδο στο Γκρόζνι και στα στρατόπεδα διαλογής.
Η συμφωνία με τον κ. Kalamanov που επιτεύχθηκε τώρα από τον εκπρόσωπο του Συμβουλίου της Ευρώπης για τα ανθρώπινα δικαιώματα Gil Robles είναι ένα βήμα προς τη σωστή κατεύθυνση.
Όμως δεν αποκτά αξιοπιστία παρά μόνο εάν οι δύο απεσταλμένοι του Συμβουλίου της Ευρώπης μπορούν πραγματικά να εργασθούν ανεξάρτητα και να κινηθούν ελεύθερα και ανεξάρτητα στη χώρα.
Απορρίπτουμε και δεν πρόκειται να αποδεχθούμε οποιαδήποτε αυθαίρετη ερμηνεία της συμφωνίας από την κυβέρνηση της Ρωσίας.
Αν τυχόν η ρωσική κυβέρνηση δεν τηρήσει τη συμφωνία αυτή, πρέπει τα κράτη μέλη της Ένωσης να καταθέσουν διακρατική προσφυγή κατά της Ρωσίας στο Ευρωπαϊκό Δικαστήριο Ανθρωπίνων Δικαιωμάτων και να μεριμνήσουν ώστε να υπάρξει διεθνώς διαλεύκανση των παραβιάσεων των ανθρωπίνων δικαιωμάτων.
Δεν μπορώ παρά να συνταχθώ με τον κ. Paasilinna.
Πρέπει κι εμείς να σταματήσουμε την απέλαση προσφύγων από τις χώρες μας, όπως έκανε η κυβέρνηση της Γερμανίας.
Πρέπει κι εμείς να παραχωρήσουμε τώρα στους Τσετσένους πολιτικό άσυλο στις χώρες μας.
Θα ήταν πολύ σωστό να υιοθετηθούν στο θέμα αυτό από όλα τα κράτη μέλη οι προτάσεις της γερμανικής κυβέρνησης.
Κύριε Πρόεδρε, χωρίς αυτό να σημαίνει ότι εγκρίνω την πολιτική των τσετσένων εθνικιστών ηγετών, θα ήθελα να εκφράσω εδώ, εξ ονόματος των συντρόφων μου και εμού της ιδίας, την αγανάκτησή μας ενώπιον των φρικαλεοτήτων που διαπράττει ο ρωσικός στρατός στην Τσετσενία.
Είναι ένας πόλεμος αποκρουστικός, θύματα του οποίου είναι πρώτα και κύρια ο λαός της Τσετσενίας, αλλά και οι νεαροί ρώσοι στρατιώτες.
Αλλά μας εξοργίζει επίσης η στάση των δυτικών δυνάμεων, κυρίως των ευρωπαϊκών.
Το πρόσφατο ταξίδι του προέδρου της βρετανικής κυβέρνησης στη Μόσχα, οι κολακείες του προς τον αρχισφαγέα Putin, αποτελούν χαρακτηριστικό παράδειγμα της στάσης όλων των δυτικών δυνάμεων.
Για την κοινή γνώμη, κάνουν κάποιες δηλώσεις με τις οποίες καταδικάζουν ορισμένες πτυχές του πολέμου στην Τσετσενία· στην πραγματικότητα, δίνουν πολιτική και οικονομική στήριξη στο Κρεμλίνο.
Το τμήμα των δανείων από τη Δύση που δεν το έχει καταχραστεί η παρέα του Γιέλτσιν μπορεί λοιπόν να διατεθεί για τη συνέχιση του πολέμου εναντίον της Τσετσενίας.
Πολλά από τα κόμματα που εκπροσωπούνται εδώ, σε αυτό το Κοινοβούλιο, συμμετέχουν σε κυβερνήσεις που ασκούν αυτήν την πολιτική δουλικότητας και υποστήριξης.
Η ψηφοφορία στο Κοινοβούλιο, υπό αυτές τις συνθήκες, χρησιμεύει μόνον για να κρύψει, κάτω από το φύλλο συκής της υποκρισίας, την τεράστια συνενοχή των μεγάλων δυνάμεων της Ευρώπης στα εγκλήματα που διαπράττουν οι ρώσοι ηγέτες στην Τσετσενία.
Ελευθερία του Τύπου στη Σερβία:
Κύριε Πρόεδρε, η πρόσβαση σε ελεύθερα μέσα ενημέρωσης στο πλαίσιο ανοικτής και ελεύθερης συζήτησης είναι ένας από τους σημαντικότερους ακρογωνιαίους λίθους μιας ελεύθερης και δημοκρατικής κοινωνίας.
Αυτό το ήξεραν πάντα οι δικτάτορες του κόσμου.
Όλες οι κοινωνίες, όλα τα κράτη που καταστέλλουν τον Τύπο επιδιώκουν ένα μόνο πράγμα: να καταπνίξουν τις συζητήσεις και να καταστείλουν τη δύναμη της δημοκρατίας, τις ανοικτές και ελεύθερες συνομιλίες.
Αυτό γίνεται τώρα καθημερινά στη Σερβία.
Τα ελεύθερα τηλεοπτικά και ραδιοφωνικά μέσα στη Σερβία καταδιώκονται και κατατρέχονται για να κλείσουν τελικά ολοκληρωτικά.
Στις επικριτικές φωνές επιβάλλεται σιγή.
Ένας ηγέτης ικανός για όλα με δικτατορικούς τρόπους καταπιέζει το δικό του λαό.
Ο Μιλόσεβιτς απειλεί το Μαυροβούνιο, επιτίθεται στην αδύναμη αντιπολίτευση της Σερβίας, διεισδύει στο Κοσσυφοπέδιο.
Ο Μιλόσεβιτς και οι συνεργοί του πρέπει να φύγουν.
H δημοκρατία πρέπει να σωθεί.
Θα ήθελα λοιπόν να ρωτήσω τον Επίτροπο Nielson: τι κάνει αυτός και η ΕΕ για να διασφαλίσουν την παραπομπή του Μιλόσεβιτς στο Διεθνές Ποινικό Δικαστήριο της Χάγης;
Είναι ντροπή για τον κόσμο να μην έχουν δικαστεί οι εγκληματίες πολέμου του Μιλόσεβιτς και να μπορεί να συνεχίζει τις επιθέσεις του στην ειρήνη, την ελευθερία, τη δημοκρατία και την ελευθερία του Τύπου.
Ο πληθυσμός της Ομοσπονδιακής Δημοκρατίας της Γιουγκοσλαβίας συνεχίζει να ζει σε δραματικές συνθήκες, βαλλόμενος από τη δολοφονική και αυτοκαταστροφική πολιτική της ίδιας του της κυβέρνησης, βαλλόμενος από τους βομβαρδισμούς του ΝΑΤΟ και από το εμπάργκο της διεθνούς κοινότητας.
Οι δημοκρατικές αντιπολιτευτικές δυνάμεις ζουν δύσκολη ζωή, όχι μόνο εξαιτίας της καταστολής των σερβικών αρχών, αλλά και εξαιτίας των στερήσεων στις οποίες υποβάλλεται όλος ο πληθυσμός, με ευθύνη και της διεθνούς κοινότητας: στερήσεις και συνθήκες που δημιουργούν ακόμη περισσότερες συγκρούσεις και βία.
Σήμερα θέλουμε να εκφράσουμε την αλληλεγγύη μας στους δημοσιογράφους και τους δημοκράτες των οποίων τα δικαιώματα καταπατήθηκαν και να δηλώσουμε τη δέσμευσή μας εναντίον της καταστολής της ελευθερίας του Τύπου και της ελευθερίας έκφρασης για την οποία ευθύνεται η κυβέρνηση Milosevic.
Οι σερβικές αρχές δρουν κατασταλτικά κατά των εφημερίδων, των ανεξάρτητων ραδιοφωνικών σταθμών και των σταθμών που αναφέρονται σε αντιπολιτευτικές ομάδες ή κόμματα.
Θα ήθελα να αναφέρω μόνο το παράδειγμα του προσωπικού του Studio B, που όχι μόνο δέχτηκε πιέσεις από τις αρχές με την πληρωμή τεράστιων προστίμων, αλλά είδε και τον εξοπλισμό του σταθμού να καταστρέφεται από μασκοφόρους, που έδρασαν κατόπιν εντολής.
Στο πλαίσιο αυτό, έγινε έκκληση στις σερβικές αρχές να ολοκληρώσουν τις έρευνες για να τιμωρήσουν τους ενόχους εγκληματικών πράξεων, να θέσουν τέλος στην αυξανόμενη καταστολή και να τροποποιήσουν τον πρόσφατο νόμο που περιορίζει την ελευθερία των μέσων ενημέρωσης.
Ελπίζουμε στην οικονομική υποστήριξη του ανεξάρτητου Τύπου από την Ευρωπαϊκή Ένωση, αλλά και σε μια σειρά οικονομικών ενισχύσεων προς τη Σερβία, που να βοηθάει όλο τον πληγέντα πληθυσμό και να διασφαλίζει ότι ο σερβικός πληθυσμός θα μπορέσει εντέλει να ζήσει και να επιλέξει μια δημοκρατική κυβέρνηση.
Κύριε Πρόεδρε, πιστεύω ότι σήμερα συμφωνούμε όλοι με την εξέταση του θέματος και τη μεταχείριση της οποίας τυγχάνουν τα μέσα μαζικής ενημέρωσης στη Σερβία.
Η κατάσταση στη Γιουγκοσλαβία χειροτερεύει μέρα με τη μέρα.
Φαίνεται ότι ο Milosevic και οι άνθρωποί του παίζουν ένα τριπλό παιχνίδι προσπαθώντας να απορρυθμίσουν οτιδήποτε μπορούν.
Η ένταση στο Μαυροβούνιο αυξάνει διαρκώς.
Στα σύνορα με το Κοσσυφοπέδιο επικρατεί ιδιαίτερη αναταραχή και το καθεστώς του Βελιγραδίου προσπαθεί να δημιουργήσει ένα κλίμα εντός του οποίου θα μπορούσαν να συμβούν μεγάλες καταστροφές.
Χαρακτηριστικό των τελευταίων εβδομάδων ήταν η θέσπιση μιας σειράς καταπιεστικών μέτρων κατά των ανεξάρτητων μέσων ενημέρωσης.
Τα μέτρα ποίκιλλαν από υψηλά πρόστιμα έως και άμεσο εκφοβισμό.
Παράλληλα, παρατηρείται ένα είδος εσωτερικής απομόνωσης.
Η πρόσβαση στη χώρα γίνεται ολοένα και πιο δύσκολη.
Την κατάσταση αυτή αντιμετώπισα και εγώ ο ίδιος όταν προσπάθησα πριν από μερικές εβδομάδες να επισκεφθώ συνέδρια των κομμάτων της αντιπολίτευσης στη Σερβία.
Εκείνο το Σαββατοκύριακο οι αρχές αρνήθηκαν να μου χορηγήσουν θεώρηση, ενώ δύο εβδομάδες νωρίτερα επετράπη σε πολλούς διεθνείς προσκεκλημένους να συμμετάσχουν στο φανταστικό συνέδριο του Milosevic.
Αυτό δείχνει ότι οι αρμόδιοι κάνουν ότι μπορούν για να αποφύγουν την άσκηση επιρροής από το εξωτερικό.
Παρατηρείται επίσης περιορισμός των τηλεφωνικών συνδιαλέξεων, του ηλεκτρονικού ταχυδρομείου ενώ παρακολουθείται και το απλό ταχυδρομείο.
Φαίνεται ότι η κυβέρνηση επιδιώκει να εκδιώξει την αντιπολίτευση από τα τοπικά κέντρα εξουσίας τα οποία διαθέτει μετά τις τελευταίες δημοτικές εκλογές.
Το νέο καθεστώς μπορεί να νικήσει τις εκλογές - οι οποίες αναμένονται το Μάιο - μόνο εάν εξουδετερώσει στην ουσία την αντιπολίτευση.
Κατά τη γνώμη μου, αυτό το παιχνίδι είναι επικίνδυνο.
Για το λόγο αυτό πιστεύουμε ότι πρέπει να διαμαρτυρηθούμε έντονα κατά της καταπίεσης των μέσων ενημέρωσης, αλλά και ότι η Ευρωπαϊκή Ένωση πρέπει να αναζητήσει τρόπους για να υποστηρίξει με άμεσο τρόπο τα ανεξάρτητα μέσα ενημέρωσης στη Σερβία.
Πρόκειται για ένα πολύ σημαντικό στήριγμα της αντιπολίτευσης, η οποία θα αναλάβει νέες δράσεις την άνοιξη τις οποίες πιστεύω ότι πρέπει να υποστηρίξουμε, οπωσδήποτε όσον αφορά το θέμα των μέσων ενημέρωσης.
Κύριε Πρόεδρε, είναι σαφές ότι άρχισε ο πολλοστός νέος πόλεμος του Milosevic κατά των ελεύθερων μέσων μαζικής ενημέρωσης.
Όλα αυτά μοιάζουν με μια πολύ περίεργη ανάκρουση των εκλογών.
Η εκστρατεία έχει αρχίσει και όλοι όσοι διαφωνούν μαζί του πρέπει να κρατήσουν το στόμα τους κλειστό.
Είναι πραγματικά απαράδεκτο να διεξαχθούν τυπικά δημοκρατικές εκλογές σε μία χώρα όπου η αντιπολίτευση δεν έχει καμία δυνατότητα να εκφράσει τη γνώμη της.
Αυτό χαρακτηρίζει ένα ολοκληρωτικό καθεστώς το οποίο γνωρίζει πάρα πολύ καλά ότι τα ελεύθερα μέσα μαζικής ενημέρωσης μπορούν να δημιουργήσουν προβλήματα και να απειλήσουν σοβαρά ακόμη και ένα καθεστώς όπως αυτό του Milosevic.
Η βοήθεια της Ευρωπαϊκής Ένωσης - θέμα επί του οποίου συμφωνούμε πιθανότατα όλοι - μπορεί σε γενικές γραμμές να προσλάβει δύο μορφές.
Θα ήταν καλό να δοθεί βοήθεια προς τα μέσα μαζικής ενημέρωσης στις γύρω χώρες - σχετικά μ' αυτό κατονομάστηκε και η Κροατία - καθώς και σε ορισμένες άλλες χώρες.
Είμαι υπέρ αυτής της πρότασης.
Αυτό όμως δεν μπορεί ποτέ να υποκαταστήσει τη βοήθεια που αξίζει να δοθεί στα μέσα μαζικής ενημέρωσης στη Γιουγκοσλαβία, στη Σερβία.
Η Ευρωπαϊκή Ένωση κάνει μια διάκριση.
Στο παρελθόν, έκανε μία διάκριση όσον αφορά τη βοήθεια και θα πρέπει να είναι σε θέση να κάνει το ίδιο και στο μέλλον.
Είναι καλό που αυτό γίνεται στα πλαίσια του νέου προγράμματος Cara, θα πρέπει όμως να μπορεί να γίνει και σε δύο εβδομάδες με το σύμφωνο σταθερότητας.
Κατά τη διάσκεψη για τη χρηματοδότηση του συμφώνου σταθερότητας, η Ευρωπαϊκή Ένωση μπορεί να πρέπει να καθορίσει ορισμένα προγράμματα.
Τα προγράμματα υπάρχουν, υπάρχει και η ανάγκη.
Ας φροντίσουμε λοιπόν να αναλάβουμε σύντομα δράση.
Κύριε Πρόεδρε, όπως και να κοιτάξει κανείς τα Βαλκάνια, από το πρόσφατο φριχτό παρελθόν ή προς το μέλλον, σε σχέση με το σύμφωνο σταθερότητας, δεν πρόκειται να παύσει να έρχεται αντιμέτωπος με το πρόσωπο του Milosevic και τη συμμορία του, πρόσωπα που ευθύνονται για σειρές εγκλημάτων κατά της ανθρωπότητας και που πρέπει οπωσδήποτε να παραπεμφθούν στο Δικαστήριο της Χάγης.
Λόγω της μονοπωλιακής θέσης που κατέχουν στο ραδιόφωνο και την τηλεόραση, και λόγω της καταπίεσης κάθε ανεξάρτητης εναλλακτικής κριτικής, αυτός ο παλιάνθρωπος, αυτός ο παλαιός κομμουνιστής παλιάνθρωπος, μπορεί και παραμένει στην εξουσία.
Η Ευρωπαϊκή Ένωση προσπαθεί να κάνει μερικά πράγματα, όπως είναι η προμήθεια εξοπλισμού σε ανεξάρτητους σταθμούς.
Τώρα όμως που κλείνουν αυτούς τους σταθμούς τον ένα μετά τον άλλο, η Ευρωπαϊκή Ένωση θα πρέπει να αρχίσει νέες διαβουλεύσεις με τους πληγέντες.
Πριν από λίγο ακούσαμε ότι αρνήθηκαν να δώσουν θεώρηση στον κ. Wiersma ο οποίος επιθυμούσε να επισκεφθεί την αντιπολίτευση στο Βελιγράδι.
Το περίεργο είναι ότι η σημερινή Ευρωπαϊκή Ένωση δεν φαίνεται να συνειδητοποιεί ότι το μέσο αυτό το έχουμε και εμείς στη διάθεσή μας και ότι αυτό σημαίνει ότι, για παράδειγμα, θα μπορούσαμε να αρνηθούμε την είσοδο στους χούλιγκαν του σερβικού ποδοσφαίρου, επειδή πρόκειται για άτομα τα οποία επωφελούνται με τον πιο κυνικό τρόπο από το καθεστώς του Milosevic.
Τώρα που το σύμφωνο σταθερότητας θα αρχίσει να διαδραματίζει κάποιο ρόλο, μία από τις νέες δυνατότητες που προσφέρονται είναι η παροχή βοήθειας στις γύρω χώρες, ιδιαιτέρως μετά τις πολιτικές αλλαγές στην Κροατία.
Η δημιουργία εναλλακτικών σταθμών ειδήσεων στην Κροατία και το Μαυροβούνιο είναι μια άμεση δυνατότητα που προσφέρεται.
Ωστόσο, για να πετύχει το σύμφωνο σταθερότητας, η Σερβία πρέπει να μετατραπεί σε δημοκρατικό κράτος δικαίου και οι υπεύθυνοι εγκληματίες να παραπεμφθούν στο Δικαστήριο της Χάγης.
Όσο ο Milosevic και οι δικοί του μπορούν να θεσπίζουν νόμους οι οποίοι παραβιάζουν τα κλασικά ανθρώπινα δικαιώματα και ελευθερίες, όσο συμβαίνει αυτό, οι προοπτικές για τη Σερβία θα είναι δυσμενείς.
Είναι κρίμα που η εσωτερική αντιπολίτευση είναι τόσο αδύναμη και τόσο διαιρεμένη κατά μήκος εθνικιστικών γραμμών.
Η Ευρωπαϊκή Ένωση θα πρέπει να αναζητήσει στη Σερβία δυνάμεις οι οποίες δεν διέπονται από αυτόν τον κοντόφθαλμο εθνικισμό, αλλά από αξίες οι οποίες κρίνονται και στην Ευρωπαϊκή Ένωση θετικές για την ανθρωπότητα.
Κύριε Πρόεδρε, θα υποστηρίξουμε με θέρμη το συμβιβαστικό μας ψήφισμα, ιδιαιτέρως αφ' ης στιγμής η Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών απέσυρε την υποστήριξή της.
Κύριε Πρόεδρε, αγαπητοί συνάδελφοι, δεν συζητούμε βέβαια για πρώτη φορά για τα μέσα ενημέρωσης στη Σερβία.
Εδώ και χρόνια μιλάμε γι' αυτό.
Ας θυμηθούμε ότι τον Οκτώβριο του 1998, αφού το ΝΑΤΟ εγκατέλειψε το πρώτο του σχέδιο επίθεσης κατά της Σερβίας για να βοηθήσει τους Κοσοβάρους, επειδή τάχα ο Milosevic είχε υποχωρήσει επιτρέποντας σε άοπλους παρατηρητές του ΟΑΣΕ να μπουν στη χώρα, ακριβώς εκείνο το διάστημα είχε ψηφισθεί αυτή η πράξη για την πληροφόρηση (information act) που σήμαινε ότι όλα τα ανεξάρτητα μέσα ενημέρωσης θα αποκτούσαν προβλήματα, και να τώρα τα αποτελέσματα.
Τα τελευταία δύο χρόνια διαπιστώνουμε ότι τα μέσα ενημέρωσης εκτοπίζονται όλο και πιο πολύ.
Αυτό όμως ήδη ελέχθη εδώ.
Βλέποντας τον τρόπο που αντιμετωπίζει τα μέσα ενημέρωσης, αναρωτιέται κανείς πόσο αδύναμο θα πρέπει στ' αλήθεια να αισθάνεται το σύστημα του Milosevic.
Προφανώς αισθάνεται μεγάλο φόβο ότι θα μπορούσε να αποκαλυφθεί επιτέλους στην πλειοψηφία των πολιτών η τρομερή αλήθεια για την πολύχρονη χωρίς κανένα σεβασμό συμπεριφορά του απέναντι σε όλους τους πολίτες της Σερβίας, και ιδιαίτερα απέναντι στους Σέρβους.
Φοβάται ότι ο λαός θα μπορούσε για τον λόγο αυτόν να αντιμετωπίσει σύντομα τον Milosevic και τους συνεργούς του όπως αντιμετώπισαν οι Ρουμάνοι τον Τσαουσέσκου.
Πιστεύω ότι το φοβάται πολύ αυτό και θα έπρεπε να βοηθήσουμε τα μέσα ενημέρωσης ώστε να μπορέσουν να γνωστοποιήσουν την αλήθεια για τον Milosevic και το καθεστώς του.
Κύριε Πρόεδρε, όπως φαίνεται το καθεστώς του Milosevic δεν κουράζεται να δίνει μάχες.
Τον τελευταίο καιρό έχει αναλάβει συστηματική δράση κατά των τοπικών σταθμών.
Στα πλαίσια αυτά δεν διστάζει να χρησιμοποιήσει και βία.
Παράλληλα, τα αφ' υψηλού κατευθυνόμενα μέσα μαζικής ενημέρωσης δεν διστάζουν να αναλάβουν μια άμεση δυσφημιστική εκστρατεία κατά των ανεξάρτητων μέσων ενημέρωσης της χώρας που αποκαλούνται "πράκτορες του ΝΑΤΟ"; ή "προδότες της πατρίδας";.
Υπάρχουν λόγοι που η πανίσχυρη σερβική αστυνομία έχει αναλάβει σήμερα ιδιαίτερη δράση και κυρίως στις πόλεις όπου η αντιπολίτευση κέρδισε το Νοέμβριο του 1996 τις δημοτικές εκλογές.
Ενόψει των επικείμενων δημοτικών και βουλευτικών εκλογών, πολλοί άνθρωποι στη Σερβία υποθέτουν ότι το καθεστώς Milosevic άρχισε ήδη την εκστρατεία του.
Από την άποψη του Milosevic, οι περιφερειακοί ραδιοφωνικοί και τηλεοπτικοί σταθμοί αποτελούν προφανή στόχο.
Όποιος θέλει να ακούσει κάτι άλλο από αυτά που αναμασούν τα κρατικά μέσα ενημέρωσης από το Βελιγράδι έχει ως μοναδικό καταφύγιο αυτούς τους σταθμούς.
Παρεμπιπτόντως, είναι σχεδόν αδύνατο να βρει κανείς στην επαρχία τις λίγες ανεξάρτητες εφημερίδες που κυκλοφορούν.
Αυτό υπογραμμίζει για άλλη μία φορά τη σημασία που έχει η πολιτική αντιπολίτευση στον σερβικό αιθέρα!
Όπως είναι αναμενόμενο, ο μονοκράτορας της Σερβίας αντιμάχεται τα μη κατευθυνόμενα μέσα μαζικής ενημέρωσης με ύπουλο τρόπο.
Διάφοροι δικολαβισμοί σχετικά με την έλλειψη άδειας ή καθυστερημένες πληρωμές στο κράτος καλύπτουν τον πραγματικό πολιτικό στόχο που είναι η φίμωση του πληθυσμού.
Από την άλλη πλευρά οι πολιτικώς ορθοί ραδιοφωνικοί σταθμοί ποπ των παιδιών του Milocevic Marko και Marija κρίθηκαν κατάλληλοι.
Με δεδομένη αυτή τη θλιβερή κατάσταση, πιστεύω ότι όλοι όσοι προσπαθούν στη Σερβία να υπερασπιστούν την ελευθερία του Τύπου αξίζουν τη βοήθειά μας.
Και μάλιστα όχι μόνο με λόγια αλλά, όπως ορίζεται και στο κοινό ψήφισμα που έχει κατατεθεί και συγκεκριμένα στην παράγραφο 3, τη συγκεκριμένη βοήθειά μας με την παροχή, κατόπιν διαβουλεύσεων, νέου εξοπλισμού στους σταθμούς που έχουν πληγεί.
Τότε, οι πιστοί υπηρέτες του Milocevic μπορούν κάλλιστα να κρατήσουν τον τεχνικό εξοπλισμό που έχουν κατασχέσει.
Κατάσταση στο Ιράκ:
Κύριε Πρόεδρε, η πλειοψηφία του Συμβουλίου Ασφαλείας - η Γαλλία, η Κίνα, η Ρωσία - αντιμετωπίζει πλέον θετικά, υπό όρους, μία ενδεχόμενη άρση του εμπάργκο που έχει επιβληθεί στο Ιράκ εδώ και δέκα σχεδόν χρόνια.
Θα έπρεπε να πω το εμπάργκο που έχει επιβληθεί στον λαό του Ιράκ.
Οι επιθεωρητές του ΟΗΕ για τον αφοπλισμό του Ιράκ κατέστρεψαν ή έδωσαν εντολή να καταστραφούν τα αποθέματα εξοπλισμών, υλικών ή προϊόντων που θα μπορούσαν να οδηγήσουν στην κατασκευή όπλων μαζικής καταστροφής.
Είναι βέβαιοι ότι το Ιράκ δεν διαθέτει κανέναν πύραυλο μεγάλου βεληνεκούς που θα μπορούσε να απειλήσει τους γείτονές του.
Ο Διεθνής Οργανισμός Ατομικής Ενέργειας, μετά από πολλές έρευνες επί τόπου, κατέληξε στο συμπέρασμα ότι το Ιράκ δεν έχει καμία δυνατότητα παραγωγής πυρηνικών όπλων, πράγμα που επιβεβαιώνουν οι εκθέσεις των τριών ομάδων εμπειρογνωμόνων για το Ιράκ, όπως επισημαίνει σήμερα το ψήφισμα 1284 του Συμβουλίου Ασφαλείας.
Για τον λόγο αυτό, το ψήφισμά μας ζητεί την άρση αυτού του εμπάργκο.
Παρ' όλα αυτά, η κυβέρνηση των Ηνωμένων Πολιτειών αρνείται να προχωρήσει στην οριστική άρση του εμπάργκο, με το πρόσχημα ότι το Ιράκ δεν τήρησε τις υποχρεώσεις του.
Χωρίς να παρουσιάζει την παραμικρή απόδειξη, η Ουάσινγκτον εξακολουθεί να κατηγορεί το Ιράκ ότι κατασκευάζει κρυφά βιολογικά και χημικά όπλα.
Προς απάντηση σε αυτήν την ανησυχία - ανησυχία αβάσιμη σύμφωνα με τους εμπειρογνώμονες - η Γαλλία πρότεινε στο Συμβούλιο Ασφαλείας η άρση του εμπάργκο να συνοδεύεται από τη συνέχιση των επιθεωρήσεων για τον αφοπλισμό και από έναν έλεγχο στις εισαγωγές του Ιράκ.
Η Ουάσινγκτον αρνήθηκε και αυτήν την πρόταση, δημιουργώντας έτσι μία κατάσταση, η οποία πλήττει κυρίως τον ιρακινό λαό, και όχι τους ηγέτες του.
Σύμφωνα με τις ανθρωπιστικές υπηρεσίες του ΟΗΕ, πολλές εκατοντάδες χιλιάδες Ιρακινοί, εκ των οποίων περίπου 500.000 παιδιά, οδηγήθηκαν σε πρόωρο θάνατο εξαιτίας του εμπάργκο, επειδή δεν υπήρχαν αρκετά τρόφιμα, φάρμακα ή η κατάλληλη περίθαλψη.
Για πρώτη φορά εδώ και δέκα χρόνια, μία αμερικανική αντιπροσωπεία που αποτελείτο από συμβούλους και βουλευτές δημοσίευσε εχθές, 14 Μαρτίου, επιστρέφοντας από ένα ταξίδι στο Ιράκ, έκθεση στην οποία κάνει έκκληση να αρθεί το εμπάργκο για ανθρωπιστικούς λόγους.
Το πρόγραμμα "πετρέλαιο έναντι τροφίμων" , λέει η εν λόγω αντιπροσωπεία, δεν επαρκεί με κανέναν τρόπο για να καλύψει τις επείγουσες ανάγκες σε υλικά αγαθά των Ιρακινών.
Ο κ. Eric Rouleau, πρώην πρέσβης της Γαλλίας, κάνει λόγο, από την πλευρά του, για αργή γενοκτονία.
Το ψήφισμά μας, επομένως, κάνει έκκληση να δοθεί ένα τέλος σε αυτή την κατάσταση.
Πιστεύουμε όμως επίσης ότι χρειάζεται μια ευρεία συζήτηση σχετικά με το θέμα.
Για τον λόγο αυτό δεν θα υποβάλουμε σήμερα προς ψήφιση αυτό το ψήφισμα.
Για ένα τόσο τραγικό ζήτημα, προτιμάμε να ζητήσουμε πρώτα μία δήλωση από την Επιτροπή και το Συμβούλιο.
Προτείνουμε επομένως να αναβάλουμε τη συζήτηση αυτή για τον Απρίλιο.
Θα προσπαθήσουμε τότε να κερδίσουμε την υποστήριξη όλων όσων θέλουν να δοθεί τέλος σε αυτήν την απάνθρωπη πρακτική του εμπάργκο χωρίς - αυτό πρέπει να το επισημάνουμε - να δοθεί εν λευκώ έγκριση στο δικτατορικό καθεστώς του Saddam Hussein.
Κύριε Πρόεδρε, κύριοι συνάδελφοι, η κατάσταση που πρέπει να αντιμετωπίσουμε οφείλεται στην απροθυμία της ιρακινής κυβέρνησης να δεχτεί το ψήφισμα 1284 των Ηνωμένων Εθνών.
Υπό τις παρούσες συνθήκες, η ιρακινή κυβέρνηση δεν είναι διατεθειμένη να δεχτεί αυτό το ψήφισμα και υπάρχει πραγματικός κίνδυνος, όταν η επιτροπή των Ηνωμένων Εθνών, που είναι επιφορτισμένη με τον έλεγχο της καταστροφής των όπλων μαζικής καταστροφής, ζητήσει άδεια εισόδου, να της την αρνηθούν· η κυβέρνηση της Αυτής Μεγαλειότητος της Βρετανίας και η κυβέρνηση των Ηνωμένων Πολιτειών ήδη κατέστησαν σαφές ότι, στην περίπτωση αυτή, αναμένεται κλιμάκωση των εχθροπραξιών.
Μπορούμε λοιπόν να φανταστούμε ότι σε μερικούς μήνες θα έχουμε μια ισχυρή πολεμική σύγκρουση: όχι τον έρποντα πόλεμο που δυστυχώς συνεχίζεται ακόμη και τώρα - οι βόμβες συνεχίζουν να πέφτουν περιοδικά και αυτές τις μέρες - αλλά μια σύγκρουση με μαζικούς βομβαρδισμούς σε διάστημα λίγων εβδομάδων.
Πιστεύω πως πρέπει να εστιάσουμε την προσοχή μας στη δυνατότητα αποφυγής μιας τέτοιας εξέλιξης.
Είμαι πεπεισμένος ότι η κυβέρνηση του Ιράκ είναι διατεθειμένη να δεχτεί το ψήφισμα 1284 - μου το επιβεβαιώνουν οι επαφές που είχα με ανώτερα στελέχη αυτής της χώρας - χρειάζεται ωστόσο διευκρινίσεις για ορισμένα σημεία, που κατά κάποιο τρόπο ήδη υπάρχουν στο ψήφισμα.
Αυτό που πρέπει να καταστεί σαφές είναι ότι, μετά την εκπλήρωση της αποστολής της επιτροπής των Ηνωμένων Εθνών, το εμπάργκο θα αρθεί: όχι θα ανασταλεί απλώς, αλλά θα αρθεί.
Κανείς δεν θα πάει στο Ιράκ για ανοικοδόμηση αν ξέρει ότι θα υπάρχουν μόνο τέσσερις μήνες βεβαιότητας και μετά θα μπορούσε να ξαναεπιβληθεί το εμπάργκο, χωρίς νέους πειστικούς λόγους.
Προσπαθήσαμε να απομονώσουμε το Ιράκ και να αναγκάσουμε τον ιρακινό λαό να αλλάξει την ηγεσία του μέσω του εμπάργκο.
Δεν τα καταφέραμε, παρόλο που προσπαθούμε εδώ και επτάμισι χρόνια.
Αντί να σπρώξει τους Ιρακινούς κατά του καθεστώτος, το εμπάργκο τους έσπρωξε στην εχθρότητα εναντίον των δυτικών δυνάμεων και κατέστειλε οποιαδήποτε ικανότητα δράσης.
Πιστεύω πως για το καθεστώς θα ήταν πιο αποσταθεροποιητικό αν επιστρέφαμε σε μια πιο ομαλή κατάσταση από άποψη εμπορικών σχέσεων, δηλαδή σε μια κατάσταση που οι άνθρωποι θα μπορούν να έχουν μια ελάχιστη ελπίδα ευτυχίας, παρά αν συνεχίζαμε το δρόμο του εμπάργκο που, στο σημείο αυτό, δεν κατορθώνει να ανατρέψει το καθεστώς, αλλά μονάχα να προκαλέσει σοβαρά, τεράστια δεινά στον πληθυσμό και ιδίως στα ιρακινά παιδιά.
Το Ιράκ δεν πεθαίνει από την πείνα.
Δεν υπάρχει πρόβλημα τροφίμων, υπάρχει σοβαρότατο πρόβλημα υγείας: το δίκτυο υδροδότησης είναι υπό διάλυση, το αποχετευτικό δίκτυο έχει καταστραφεί, το νερό της αποχέτευσης και το πόσιμο νερό αναμιγνύονται δραματικά προκαλώντας ποσοστά δυσεντερίας που ανεβάζουν στα ύψη την παιδική θνησιμότητα.
Δεν χρειάζονται μόνο φάρμακα, χρειάζεται επίσης να πάμε εκεί για να αποκαταστήσουμε το υδροδοτικό δίκτυο, το αποχετευτικό δίκτυο, τους σταθμούς ηλεκτρικής ενέργειας, να ξαναδημιουργήσουμε συνθήκες πολιτισμένης ζωής.
Πιστεύω πως στο ψήφισμά μας πρέπει να καθησυχάσουμε και το κράτος του Ισραήλ.
Δεν ξεχνάμε ότι το Ιράκ δεν έχει ατομικά όπλα και ότι ούτε προβλέπεται να αποκτήσει, αλλά είναι σαφές ότι η ηγεσία του, ή ένα μέρος της, αν είχε αυτά τα όπλα, θα τα χρησιμοποιούσε.
Πρέπει λοιπόν να καταστήσουμε σαφές στο Ισραήλ ότι η προστασία του κράτους του Ισραήλ, του δικαιώματος ύπαρξης του κράτους του Ισραήλ, είναι ένας από τους ακρογωνιαίους λίθους της πολιτικής μας.
Πρέπει να συντάξουμε ένα ισόρροπο ψήφισμα, που να είναι αποδεκτό από όλα τα ενδιαφερόμενα μέρη, αν θέλουμε να αποφύγουμε τη σύγκρουση που κινδυνεύει να ξεσπάσει: όχι μια δημαγωγική δήλωση, αλλά μια πολιτική πρόταση βάσει της οποίας η Ευρώπη θα παίξει πρωταγωνιστικό ρόλο και θα δραστηριοποιηθεί για να υπερασπιστεί την ειρήνη στον κόσμο, διαδραματίζοντας με υπευθυνότητα το ρόλο-κλειδί που κατέχει στην περιοχή αυτή.
Το ομολογώ, κύριε Πρόεδρε, ότι με δυσαρεστεί ιδιαίτερα που αυτή η πρόταση δεν ψηφίζεται σήμερα· κάθε λεπτό που περνά θα μπορούσε πράγματι να μας οδηγήσει με δραματικό τρόπο σε μια σύγκρουση που πρέπει να αποφύγουμε.
Ήδη από την προηγούμενη περίοδο συνόδου είχα ζητήσει να συζητηθεί το θέμα και με εκπλήσσει που πέρασε ένας μήνας χωρίς οι φίλοι Σοσιαλιστές να συμφωνήσουν μαζί μας σε μια πρόταση, πράγμα απολύτως λογικό, αφού συμμεριζόμαστε τις θεμελιώδεις βάσεις της.
Ωστόσο, αντιλαμβάνομαι επίσης ότι είναι σημαντικό να υπάρχει η ευρύτερη δυνατή συναίνεση για να δώσουμε στους νέους μας μια ισχυρή βάση στήριξης.
Ζητώ λοιπόν να εξασφαλίσουμε ότι δεν θα κυλήσει άλλος χρόνος άσκοπα, γιατί δεν θα ήθελα να μας συμβεί για άλλη μία φορά, όπως και σε άλλες προηγούμενες περιπτώσεις, να πούμε αυτό που θα έπρεπε για να διαφυλάξουμε την ειρήνη όταν ο πόλεμος θα έχει ήδη ξεσπάσει.
Κύριε Buttiglione, ανακεφαλαιώνοντας επιγραμματικά αυτό που είπατε, νομίζω πως επιβεβαιώνετε το υπόμνημα της Ομάδας σας που έφθασε στο μεταξύ στο Προεδρείο, με το οποίο ζητάτε την απόσυρση αυτού του ψηφίσματος, ένα αίτημα άλλωστε που διατυπώθηκε και από τον κύριο Naοr.
Όμως συνεχίζουμε τη συζήτηση, ανεξαρτήτως από το τι πρόκειται να συμβεί στην προσεχή περίοδο συνόδου του Απριλίου, που ευελπιστώ ότι θα κινείται προς την κατεύθυνση της πολιτικής βούλησης που εκφράσατε και οι δύο εδώ μέσα.
Επομένως, συνεχίζουμε τη συζήτηση και τα ψηφίσματα αποσύρονται.
Κύριε Πρόεδρε, λυπούμαι ιδιαίτερα που η ψηφοφορία δεν θα διεξαχθεί τώρα.
Ανησυχώ, όπως και οι άλλοι ομιλητές, για την δυσχερή κατάσταση των ανθρώπων στο Ιράκ.
Δεν πρέπει να ξεχνάμε ότι η δυστυχία του ιρακινού λαού οφείλεται στην ίδια του την κυβέρνηση.
Δεν πρέπει να ξεχνάμε επίσης ότι τον Ιανουάριο του τρέχοντος έτους το Κοινοβούλιο ενέκρινε ψήφισμα ζητώντας από το Ιράκ να απελευθερώσει τους κουβεϊτιανούς αιχμαλώτους πολέμου, οι οποίοι εξακολουθούν να παραμένουν φυλακισμένοι στο Ιράκ, ή έστω να πληροφορήσουν τις οικογένειές τους για την κατάστασή τους, καθώς και να συμμορφωθεί στα ψηφίσματα των Ηνωμένων Εθνών.
Εντούτοις, τίποτα τέτοιο δεν έχει πραγματοποιηθεί και πρέπει το μήνυμά μας στο Ιράκ, και βεβαίως στο λαό του Κουβέιτ, να είναι απολύτως σαφές, ότι δηλαδή εμείς στην Ευρώπη δεν πρόκειται να ξεχάσουμε ούτε να αγνοήσουμε τη δυσχερή κατάσταση εκείνων που βρίσκονται καταχρηστικά φυλακισμένοι στο Ιράκ.
Εμείς θέλουμε το μήνυμα αυτό να είναι όσο το δυνατόν πιο ισχυρό, σαφές και κατηγορηματικό γίνεται.
Κύριε Πρόεδρε, οι κυρώσεις των Ηνωμένων Εθνών έχουν γίνει όπλο μαζικής καταστροφής και ευθύνονται για τον θάνατο τουλάχιστον 200 παιδιών ημερησίως.
Ο Dennis Haliday, ο οποίος παραιτήθηκε από τη θέση του διευθυντού της ανθρωπιστικής αποστολής των Ηνωμένων Εθνών στο Ιράκ διαμαρτυρόμενος με τον τρόπο αυτό για τις κυρώσεις, επιβεβαιώνει τις στατιστικές της UNICEF, ότι πέντε με έξι χιλιάδες παιδιά πεθαίνουν κάθε μήνα ως άμεση συνέπεια των κυρώσεων.
Η Mary Robinson, Ύπατη Αρμοστής των Ηνωμένων Εθνών για τα Ανθρώπινα Δικαιώματα καταφέρεται ανοικτά εναντίον των κυρώσεων που επιβάλλονται κατά παράβαση του διεθνούς δικαίου, το οποίο απαγορεύει, ως πολεμική μέθοδο, τον λιμό των πολιτών.
Αναφέρει επί λέξει: "Πώς περιμένετε να καταδικάσω τις παραβιάσεις των ανθρωπίνων δικαιωμάτων στην Αλγερία, την Κίνα ή αλλού όταν τα ίδια τα Ηνωμένα Έθνη ευθύνονται για την κατάσταση στο Ιράκ;"
Λόγω των οικονομικών κυρώσεων των Ηνωμένων Εθνών, οι Ιρακινοί δεν μπορούν να εισάγουν ανταλλακτικά για την αποκατάσταση της υποδομής, καθιστώντας ανεξέλεγκτες τις μολυσματικές ασθένειες που μεταδίδονται με το νερό και τον αέρα.
Επιπλέον, λόγω της έλλειψης ιατρικής και επισιτιστικής βοήθειας, οι θάνατοι από ιάσιμες ασθένειες έχουν πάρει διαστάσεις επιδημίας.
Τα Ηνωμένα Έθνη εκτιμούν ότι πέντε με έξι χιλιάδες παιδιά πεθαίνουν άσκοπα κάθε μήνα εξαιτίας των κυρώσεων, ακόμη και μετά την υλοποίηση του προγράμματος των Ηνωμένων Εθνών "πετρέλαιο αντί τροφίμων" .
Οι κυρώσεις αυτές αποτελούν ένα αδυσώπητο φονικό όπλο, και ο αθώος ιρακινός λαός, βρισκόμενος στο έλεος διασταυρούμενων πυρών, πληρώνει το τίμημα.
Αυτό δεν μπορεί να συνεχιστεί.
Στο ντοκιμαντέρ του John Pilger, το οποίο προβλήθηκε πριν από δύο εβδομάδες στη βρετανική τηλεόραση, είδαμε αρκετά καθαρά την κατάσταση που επικρατεί, και κανείς με ίχνος ανθρωπιάς δεν μπορεί να αγνοήσει αυτή τη δυστυχία, ούτε μπορεί να κατατρέχει αθώους ανθρώπους, που δεν έχουν δικαίωμα λόγου απέναντι στον Saddam Hussein.
Είναι γελοίο: ένας ολόκληρος πόλεμος διεξάγεται εναντίον παιδιών χωρίς δικαίωμα λόγου, κυρίως επειδή οι ΗΠΑ, και βεβαίως η Βρετανία, υποστηρίζουν τέτοιου είδους απάνθρωπη αντιμετώπιση προς το συνάνθρωπο.
Κύριε Πρόεδρε, ο ιρακινός λαός σαφώς βρίσκεται στη δυσκολότερη περίοδο που θα μπορούσε να βιώσει.
Οι σωστές στατιστικές για την υγεία είναι εκείνες της Παγκόσμιας Οργάνωσης Υγείας, η οποία προσφάτως δημοσίευσε το στατιστικό πορτραίτο των χωρών της Ανατολικής Μεσογείου, συμπεριλαμβανομένου του Ιράκ.
Μάλιστα τα δεδομένα αυτά αποτελούν εγκεκριμένα στοιχεία των κρατών και δημοσιεύονται επισήμως από την Παγκόσμια Οργάνωση Υγείας.
Αυτοί οι ιδιαίτερα ευαίσθητοι δείκτες της υγείας εμφανίζουν το Ιράκ στη χαμηλότερη δυνατή κατάταξη μετά το Αφγανιστάν, το Τζιμπουτί και τη Σομαλία, ως τη λιγότερο ανεπτυγμένη χώρα της περιοχής.
Μιλάμε για μια χώρα που έχει τη δυνατότητα να είναι η πλουσιότερη κατά κεφαλήν χώρα στον κόσμο.
Εντούτοις, μπορώ να αποδείξω ότι το καθεστώς του Saddam Hussein, η κυβέρνηση αυτού του απομονωμένου κράτους, φέρει την πλήρη ευθύνη για την υγεία των παιδιών αυτών.
Δίπλα, στην Ισλαμική Δημοκρατία του Ιράν ζουν 95.000 ιρακινοί πρόσφυγες - αναλογικά ένα ποσοστό των κονδυλίων που έχουν σταλεί στο Ιράκ έχει διατεθεί και γι' αυτά τα παιδιά και τις μητέρες τους.
Από αυτά, 35.000 είναι ηλικίας κάτω των 5 ετών.
Κι όμως η υγεία των παιδιών αυτών βελτιώνεται συνεχώς, σε σημείο πλέον που το ποσοστό υγείας τους συμβαδίζει σχεδόν απόλυτα με εκείνο του κράτους υποδοχής τους, του Ιράν, και των άλλων δυτικών χωρών.
Το 92% του συνόλου των παιδιών που γεννήθηκαν στους καταυλισμούς αυτούς έχουν αποδεκτό βάρος, κάτι σχεδόν αδύνατο στο Ιράκ.
Η ευθύνη βαρύνει την κυβέρνηση του Ιράκ.
Κατάσταση στο Τζαμού και Κασμίρ:
Κύριε Πρόεδρε, ας ασχοληθούμε για λίγα λεπτά με ένα θέμα που είναι τόσο μακριά και ταυτόχρονα τόσο κοντά στην Ευρώπη, αφού σήμερα οι εστίες των κρίσεων μπορούν να επηρεάσουν ολόκληρον τον πλανήτη.
Έχουμε κάθε λόγο να αποφύγουμε μια νέα κρίση, έναν νέο πόλεμο στο Κασμίρ.
Διότι σε τελευταία ανάλυση θα ήταν μία σύρραξη μεταξύ δύο εθνών που διαθέτουν πυρηνικά όπλα, που θέλουν και είναι διατεθειμένα να αποκτήσουν πυρηνικά όπλα.
Ό,τι από όλα και να ισχύει, πρόκειται οπωσδήποτε για μια πολύ επικίνδυνη κατάσταση που πρέπει να αποτρέψουμε.
Χωρίς να προβαίνω σε εκτίμηση, θεωρώ ότι οι δύο χώρες, η Ινδία και το Πακιστάν, πρέπει να δείξουν μεγάλη αυτοσυγκράτηση, οι μεν ως προς τις επαναλαμβανόμενες παραβιάσεις των συνόρων και οι δε ως προς την επανειλημμένη και αποδεδειγμένη διακριτική μεταχείριση μερίδων του πληθυσμού, ειδικά του μουσουλμανικού, στην Ινδία.
Δεν θέλω να το κρίνω, να το σταθμίσω, και στις δύο περιπτώσεις όμως κυριαρχεί ένας φανατισμός, που στη συγκεκριμένη περίπτωση έχει θρησκευτικά αίτια, και ένας εξτρεμισμός που καθιστά διαρκώς επικίνδυνη την εστία αυτή.
Η Ευρωπαϊκή Ένωση πρέπει να αμυνθεί εναντίον του εξτρεμισμού αυτού - μιλήσαμε τις τελευταίες μέρες πολύ διεξοδικά για τα ανθρώπινα δικαιώματα, την ξενοφοβία, τις διακρίσεις - παντού, στη δική της επικράτεια, στις χώρες της διεύρυνσης, αλλά και σε ολόκληρον τον κόσμο, έντονα και με όλα τα μέσα που διαθέτει.
Πρέπει να υποστηρίξουμε όλες τις πρωτοβουλίες που υπάρχουν.
Δεν είμαστε εμείς εκείνοι που μπορούμε να αναλάβουμε πρωτοβουλίες από ηγετική θέση, είναι τα Ηνωμένα Έθνη και ασφαλώς επίσης οι ΗΠΑ.
Είναι όμως καθήκον μας να πούμε καθαρά ότι η κρίση αυτή πρέπει να λυθεί κι όχι να αναζωπυρωθεί.
Με αυτό το πνεύμα, κύριε Πρόεδρε, θεωρώ σημαντικό να υψώσει και η Ευρώπη τη φωνή της και να καλέσει την Ινδία και το Πακιστάν να κάνουν όλα όσα μπορούν και, παρ' όλ' αυτά, να τους καλέσει επίσης να εξετάσουν αν είναι αναγκαία και σκόπιμη μια διεθνής βοήθεια για τη λύση του προβλήματος.
Οπωσδήποτε, δεν πρέπει να παραμείνουμε σιωπηλοί.
Κύριε Πρόεδρε, χαίρομαι που συζητούμε το συγκεκριμένο ψήφισμα σήμερα, αν και θα προτιμούσα να συζητούσαμε το ψήφισμα της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών.
Η Ινδία και το Πακιστάν συνεχίζουν αυτή τη διαμάχη για περισσότερα από πενήντα χρόνια τώρα.
Υπήρχαν μάλιστα ψηφίσματα των Ηνωμένων Εθνών που ζητούσαν τη διεξαγωγή δημοψηφίσματος για τον λαό του Κασμίρ εδώ και πολύ καιρό, κι όμως τίποτα δεν έχει συμβεί ακόμη.
Τώρα είναι ακόμη σημαντικότερο να βρούμε μια λύση, ιδίως από τη στιγμή που τόσο η Ινδία όσο και το Πακιστάν είναι πυρηνικές δυνάμεις.
Σε περίπτωση που ξεσπάσει ένας νέος πόλεμος στα σύνορα των δύο χωρών, πιστεύω ότι θα μπορούσε να μετατραπεί σε πυρηνικό πόλεμο, γεγονός που θα δημιουργήσει πρόβλημα όχι μόνο στην Ινδία, το Πακιστάν και στον λαό του Κασμίρ, αλλά σε όλους μας.
Αυτός είναι και ο λόγος που εύχομαι η Ινδία και το Πακιστάν να προσέλθουν στο τραπέζι των διαπραγματεύσεων μαζί με τον λαό του Κασμίρ.
Θα ήθελα να δω είτε την ΕΕ είτε τις ΗΠΑ να διαδραματίζουν ρόλο τίμιου μεσάζοντα, ρόλο μεσολαβητού, και να προσπαθήσουν να βάλουν ένα τέρμα σε αυτή τη διένεξη.
Όμως, ό,τι και να συμβεί, πρέπει να πάψουν οι παραβιάσεις των ανθρωπίνων δικαιωμάτων.
Καθημερινά γίνονται αναφορές για βιασμούς, δολοφονίες, βασανιστήρια.
Πολλοί λένε: "Ω, μα αυτά είναι υπερβολές" .
Όμως, όταν πριν από μερικά χρόνια βρέθηκα στο Azad Κασμίρ και επισκέφτηκα έναν από τους προσφυγικούς καταυλισμούς, συγκλονίστηκα από τις αφηγήσεις που άκουγα από πρώτο χέρι.
Ακόμη περισσότερο συγκλονίστηκα, όταν μπήκα σε μια σκηνή όπου βρίσκονταν τα γυναικόπαιδα.
Προχώρησα προς το μέρος μιας γυναίκας και, παρόλο που δεν μπορούσαμε να μιλήσουμε η μια τη γλώσσα της άλλης, σταθήκαμε εκεί αγκαλιασμένες.
Η γυναίκα έκλαιγε με λυγμούς.
Μπορούσα σχεδόν να αγγίξω, να νιώσω πραγματικά τον πόνο αυτής της γυναίκας.
Δεν έπαιζε θέατρο, δεν προσποιόταν - κανείς δεν βρίσκεται έτσι, για πλάκα, σε προσφυγικό καταφύγιο.
Βρίσκονταν εκεί επειδή είχαν βασανιστεί, είχαν κακοποιηθεί και είχαν διαφύγει.
Εκείνο δεν ήταν ένα μεμονωμένο συμβάν, εξακολουθεί να συμβαίνει και σήμερα.
Πρέπει να βρούμε μια λύση.
Πρέπει να προσέλθουν στο τραπέζι των διαπραγματεύσεων.
Κύριε Πρόεδρε, είμαι εξίσου ευχαριστημένος όπως και οι υπόλοιποι, διότι σε αυτήν την περίοδο συνόδου το παρόν εκλεγμένο Σώμα συζητά για πρώτη φορά στη θητεία του το θέμα αυτό.
Η συζήτηση έχει καθυστερήσει πάρα πολύ για λόγους που έχουν ήδη επισημάνει οι προηγούμενοι ομιλητές.
Όντως, οι σχέσεις μεταξύ της Ινδίας και του Πακιστάν επιδεινώνονται, με το Κασμίρ να αποτελεί ειδικά το μήλο της έριδος.
Οι εντάσεις αυξήθηκαν επίσης από το γεγονός ότι αυτές οι δύο χώρες διαθέτουν πυρηνικά όπλα.
Πράγματι στους τίτλους της Herald Tribune, στις 14 Μαρτίου 2000, διαβάζουμε: "Πιθανός ο πυρηνικός πόλεμος Ινδίας - Πακιστάν" .
Γι' αυτόν και μόνο το λόγο, με την υποστήριξη και των γνωστών ψηφισμάτων των Ηνωμένων Εθνών και με την αναφορά που έχει ήδη γίνει για τη συνεχή παραβίαση των δικαιωμάτων του ανθρώπου, το Κασμίρ έχει πάψει να αποτελεί πρόβλημα που μπορούμε να αντιπαρέλθουμε και να μην συζητήσουμε ενώπιον του Κοινοβουλίου, όπως γινόταν επί σειρά ετών.
Ανάγεται όλο και περισσότερο σε διεθνές πρόβλημα, σε ένα πρόβλημα όπου η μεσολάβηση θα καταστεί κατά την άποψή μου ουσιαστική.
Τί μπορούμε να κάνουμε λοιπόν προκειμένου να επιφέρουμε μακροπρόθεσμη σταθερότητα στην ασταθή αυτή περιοχή;
Συζητήσαμε αυτό το θέμα κατά τη συνάντησή μας με μέλη του Κογκρέσου των Ηνωμένων Πολιτειών στο πλαίσιο των συνήθων συναντήσεων των αντιπροσωπειών μας, νωρίτερα φέτος.
Οι ΗΠΑ τάσσονται υπέρ της διαιτησίας, εντύπωσή μου όμως είναι ότι, όταν ο Πρόεδρος Κλίντον θα επισκεφθεί αυτές τις δύο χώρες την επόμενη εβδομάδα, η Ινδία θα πρέπει να κληθεί να συμμετάσχει στις διαπραγματεύσεις, ώστε μαζί με το Πακιστάν να εξευρεθεί μακροπρόθεσμη λύση στο ζήτημα του Κασμίρ.
Ομοίως, η ΕΕ θα πρέπει, όταν διαμορφώνει την πολιτική της για τη Νοτιοανατολική Ασία, να προβάλει τη σημασία του θέματος, προκειμένου εμείς που συμμετέχουμε στην Επιτροπή Εξωτερικών Υποθέσεων να διαθέτουμε πιο ουσιαστικό λόγο συζήτησής του στο Σώμα, σε διάστημα μερικών μηνών.
Εφόσον πραγματοποιηθούν οι δύο αυτές προσεγγίσεις, κατά τη γνώμη μου αυτή η διττή προσέγγιση, από την ΕΕ και τις ΗΠΑ, είναι ο καλύτερος τρόπος για να ξεκινήσει η διαδικασία μιας μακροπρόθεσμης ειρήνης και σταθερότητας στην περιοχή.
(Χειροκροτήματα)
Κύριε Πρόεδρε, χαίρομαι πάρα πολύ που μπορούμε σήμερα να μιλήσουμε γι' αυτή τη σχεδόν ξεχασμένη διένεξη, την οποία εμείς δεν έχουμε λησμονήσει, γιατί στις πόλεις και τις γειτονιές μας κατοικούν πολιτικοί πρόσφυγες που μάς μιλούν για το πρόβλημα αυτό.
Ντρέπομαι κάπως όταν βλέπω πόσο λίγη επιρροή μπορούμε να ασκήσουμε στον πολιτικό χώρο ως μεγάλη οικονομική δύναμη.
Γι' αυτό και πιστεύω ότι είναι καλό που συζητάμε σήμερα για τη διένεξη αυτή.
Δεν θα ήταν όμως καλό να το αντιμετωπίσουμε απλώς σαν μια διένεξη μεταξύ Πακιστάν και Ινδίας με αντικείμενο τις αντίστοιχες σφαίρες επιρροής, όπως θα ήθελαν οι δύο εν λόγω χώρες.
Το λέω αυτό επειδή στις περισσότερες περιπτώσεις δεν σκέφτονται τους ανθρώπους που κατοικούν στην περιοχή αυτή, ακόμα και αν τα Ηνωμένα Έθνη όρισαν στα ψηφίσματά τους του 1948 και 1949 ότι η μοίρα του Κασμίρ και του Τζαμμού θα πρέπει να αποφασιστεί με δημοψήφισμα που θα τελεί υπό διεθνή εποπτεία.
Όμως, αυτό δεν συνέβη.
Η Ινδία και το Πακιστάν ανέλαβαν να το κάνουν, το αποτέλεσμα ήταν όμως μια ατέλειωτη σειρά από μικρές διενέξεις οι οποίες - όπως ορθώς τονίστηκε από ορισμένους από τους προηγούμενους ομιλητές - προσλαμβάνουν απειλητικό χαρακτήρα αφ' ης στιγμής και οι δύο χώρες έχουν καταστεί πυρηνικές δυνάμεις.
Προφανώς, το γεγονός αυτό αφύπνησε τη διεθνή κοινή γνώμη.
Είμαι βέβαιη ότι η διεθνής διαμεσολάβηση είναι τόσο επιθυμητή όσο και απαραίτητη.
Γι' αυτό και θα ήθελα να συμφωνήσω με όσα ανέφερε σχετικώς ο κ. Kofi Annan, ελπίζω όμως ότι στα πλαίσια αυτά θα γίνει σεβαστό το δικαίωμα αυτοδιάθεσης των εμπλεκόμενων πληθυσμών.
Κύριε Πρόεδρε, εδώ και πάνω από έναν χρόνο, τον Φεβρουάριο του 1999, υπήρχαν ελπίδες για μια νέα σχέση μεταξύ Ινδίας και Πακιστάν.
Στη δήλωση της Λαχώρης και οι δύο πρωθυπουργοί διατράνωσαν ότι είναι αποφασισμένοι να τηρήσουν τη συμφωνία του Simla του 1972.
Δυστυχώς, η διαδικασία της Λαχώρης σταμάτησε κατά τη διάρκεια της διένεξης για το Kargil από τον Μάϊο έως τον Ιούλιο του 1999.
Οι πρόσφατες εξελίξεις στο Κασμίρ εγείρουν ανησυχίες.
Καταδικάζουμε τις διαρκείς παραβιάσεις των ανθρωπίνων δικαιωμάτων, τον θρησκευτικό φανατισμό, τη δολιοφθορά και την τρομοκρατία.
Αίτια είναι η δραστηριότητα επαναστατών που δρουν διασυνοριακά από την πλευρά του Πακιστάν, από την γραμμή ελέγχου (line of control), και επιτίθενται συστηματικά και σε ανυπεράσπιστους πολίτες.
Οι Ινδίες επανειλημμένα κατηγόρησαν την κυβέρνηση και το Ισλαμαμπάντ ότι υποστηρίζουν τους εθελοντές με τεχνική και στρατιωτική τεχνογνωσία.
Οι παραβιάσεις των συνόρων πρέπει να εμποδίζονται ακόμη και όταν τα σύνορα εκτείνονται σε 700 χιλιόμετρα.
Η πολιτική και στρατιωτική κατάσταση πρέπει να σταθεροποιηθεί περαιτέρω προκειμένου να δημιουργηθεί το κατάλληλο κλίμα για διμερείς συνομιλίες.
Η ινδική κυβέρνηση δήλωσε ήδη πρόθυμη για επανέναρξη των διαπραγματεύσεων, με την προϋπόθεση να τηρηθεί αυστηρά η γραμμή οριοθέτησης των συνόρων και να περιοριστούν οι φονταμενταλιστικές τάσεις.
Όταν ο Πρόεδρος Κλίντον επισκεφθεί στο τέλος Μαρτίου τη Νοτιοανατολική Ασία - το επεσήμανε ο James Elles - και όταν εμείς ως αντιπροσωπεία της Ένωσης για την Περιφερειακή Συνεργασία της Νότιας Ασίας (SAARC) του Ευρωπαϊκού Κοινοβουλίου βρεθούμε τον Απρίλιο στην Ινδία, το θέμα του Κασμίρ θα είναι πρώτο στην ημερήσια διάταξη.
Πρέπει να εργασθούμε προς τον στόχο της προσέγγισης των δύο γειτονικών αυτών κρατών, του ισλαμικής απόχρωσης Πακιστάν και της πολυεθνικής Ινδίας.
Επίσης, είναι ευθύνη του Επιτρόπου Patten και του Ανώτατου Εκπροσώπου του Συμβουλίου Solana να έχει η Ευρωπαϊκή Ένωση μια ευκαιρία να δείξει ότι είναι επιτυχής σε διεθνείς διαμεσολαβήσεις σε περιπτώσεις κρίσεων.
.
(ΕΝ) Πρώτον, σχετικά με τις προεδρικές εκλογές στο Περού, οι περουβιανές αρχές κάλεσαν, τόσο την Προεδρία της ΕΕ όσο και την Επιτροπή, να στείλουν εκλογικούς παρατηρητές.
Μεταξύ της Επιτροπής και των κρατών μελών πραγματοποιήθηκαν διαβουλεύσεις, οι οποίες κατέληξαν στο συμπέρασμα ότι η κατάσταση δεν δικαιολογεί την οργάνωση και ανάπτυξη μιας πλήρους αποστολής παρατηρητών της ΕΕ.
Ορισμένα κράτη μέλη δήλωσαν, ωστόσο, ότι θα αποστείλουν παρατηρητές σε διμερή βάση, περιλαμβάνοντας σε ορισμένες περιπτώσεις αντιπροσώπους από τα εθνικά τους κοινοβούλια.
Επιπλέον, υποστηρίζουν την αποστολή παρατηρητών της Οργάνωσης Αμερικανικών Κρατών, υπό την ηγεσία του πρώην υπουργού εξωτερικών της Γουατεμάλας, κ. Eduardo Stein.
Σε ό,τι αφορά την κατάσταση των ανθρωπίνων δικαιωμάτων στην Τσετσενία θα προβώ στα ακόλουθα σχόλια.
Η Επιτροπή ανησυχεί επίσης βαθύτατα για τις αυξανόμενες αποδείξεις παραβιάσεων των ανθρωπίνων δικαιωμάτων στην Τσετσενία.
Επιθυμούμε η Ρωσία να συμμορφωθεί προς τις δεσμεύσεις του ΟΑΣΕ/Συμβουλίου της Ευρώπης και να αναζητήσει πολιτική διευθέτηση του θέματος, να επιτρέψει τη διεξαγωγή ανεξάρτητων ερευνών για τις καταγγελλόμενες παραβιάσεις των ανθρωπίνων δικαιωμάτων, να βελτιώσει το κλίμα λειτουργίας του ανεξάρτητου Τύπου και να ασχοληθεί επισταμένα με τα νόμιμα αιτήματα των ανθρωπιστικών φορέων.
Τα ζητήματα αυτά αναφέρονται επίσης στο ψήφισμά σας.
Αυτά ακριβώς τα ζητήματα συζήτησα χωρίς περιστροφές με τη ρωσική κυβέρνηση κατά τη διάρκεια της επίσκεψής μου στην περιοχή, στις αρχές Φεβρουαρίου.
Η Επιτροπή επανέλαβε επίσης το συγκεκριμένο μήνυμα στον υπουργό Εξωτερικών κ. Ivanov στη διάρκεια της υπουργικής τρόικας στις 2 Μαρτίου, όταν του υποβάλαμε ορισμένες συγκεκριμένες προτάσεις, μεταξύ άλλων σχετικά με τις αποστολές αξιολόγησης του ECHO στην Τσετσενία, την πρόσβαση των ΜΚΟ και ορισμένα βασικά αιτήματά τους και τις επισκέψεις διπλωματών της ΕΕ στην περιοχή πριν από τις προεδρικές εκλογές, προκειμένου να εκπονήσουν έκθεση για τις συνθήκες διαβίωσης των πολιτών, την ανθρωπιστική κατάσταση, τις καταγγελλόμενες παραβιάσεις των ανθρωπίνων δικαιωμάτων και τις συνακόλουθες έρευνες.
Ακόμη περιμένουμε απάντηση από τις ρωσικές αρχές γι' αυτές τις συγκεκριμένες προτάσεις.
Σχετικά με την κατάσταση των μέσων ενημέρωσης στη Σερβία, οι κλιμακούμενες ενέργειες από τις σερβικές αρχές εναντίον του Studio B στις αρχές της προηγούμενης εβδομάδας είναι εντελώς απαράδεκτες και τις αποδοκιμάζουμε.
Η αυξανόμενη πίεση που ασκείται στα ανεξάρτητα μέσα ενημέρωσης καταδεικνύει ακριβώς τη μεγάλη σημασία αυτών των μέσων.
Η Ευρωπαϊκή Επιτροπή καταβάλλει μεγάλες προσπάθειες να ενισχύσει τα ανεξάρτητα μέσα ενημέρωσης στη Σερβία.
Το Δεκέμβριο του 1999, εγκρίναμε πρόγραμμα στήριξης ύψους 3,3 εκατομμυρίων ευρώ.
Έχουμε θέσει σε αποθεματικό πιστώσεις για επείγουσα χρηματοδότηση, με τις οποίες θα μπορέσει να παρασχεθεί εξοπλισμός και κονδύλια για τη επιβίωση αυτών των μέσων ενημέρωσης, συμπεριλαμβανομένων και τηλεοπτικών σταθμών όπως το Studio B.
Η Επιτροπή τοποθετεί νέο προσωπικό για την εφαρμογή σχεδίων που αφορούν τα μέσα ενημέρωσης και τα συμβόλαιά μας με τους δικαιούχους έχουν βελτιωθεί στην προσπάθειά μας να επιταχύνουμε τη διαδικασία παροχής των επιχορηγήσεων.
Επίσης, διανέμεται δορυφορικός εξοπλισμός σε ολόκληρη την περιοχή, στην Κροατία, τη Βοσνία - Ερζεγοβίνη και την ΠΓΔΜ.
Η υπηρεσία της Ευρωπαϊκής Επιτροπής "Η Ευρώπη μέσω δορυφόρου" συνεχίζει την υποστήριξή της παρέχοντας μέρος του χρόνου λειτουργίας της σε ανεξάρτητους τηλεοπτικούς σταθμούς της Σερβίας, προκειμένου να μεταδώσουν πληροφορίες που θα φτάσουν στην υπόλοιπη περιοχή και θα ενθαρρύνουν την ανταλλαγή προγραμμάτων.
Για το Ιράκ έχω να σχολιάσω τα ακόλουθα: η Επιτροπή είναι ανήσυχη σχετικά με τη μονομερή απόφαση του Ιράκ να μην αποδεχθεί το ψήφισμα 1284 του Συμβουλίου Ασφαλείας των Ηνωμένων Εθνών, καθώς και τη συνακόλουθη καθυστέρηση στη λειτουργία του νέου μέσου εποπτείας UNMOVIC, αλλά και στη χαλάρωση του καθεστώτος των κυρώσεων.
Τούτο θα έχει ως συνέπεια μόνο την παράταση της κρίσης στο Ιράκ.
Το "πετρέλαιο αντί τροφίμων" παραμένει η καλύτερη βραχυπρόθεσμη επιλογή, η οποία θα ανακουφίσει τον ιρακινό λαό από τα δεινά του.
Μακροπρόθεσμα, η οικονομική και κοινωνική κατάσταση στο Ιράκ μπορεί να βελτιωθεί μόνο μέσω αυξημένων οικονομικών δραστηριοτήτων και να ενισχυθεί με την άρση των κυρώσεων.
Θα πρέπει να αναζητηθούν τρόποι ικανοί να δεσμεύσουν την ιρακινή κυβέρνηση σε ένα διάλογο για την εφαρμογή των ψηφισμάτων του Συμβουλίου Ασφαλείας των Ηνωμένων Εθνών, ο οποίος ίσως να οδηγήσει προοδευτικά στη χαλάρωση των κυρώσεων.
Ας γίνουμε όμως σαφείς - το κλειδί για την άρση των κυρώσεων βρίσκεται στα χέρια του Ιράκ.
Από τον πόλεμο του Κόλπου το 1991, η Επιτροπή αποτελεί για το Ιράκ τον μεγαλύτερο χορηγό ανθρωπιστικής βοήθειας, με συνεισφορές που υπερβαίνουν τα 242 εκατομμύρια ευρώ.
Επιπλέον 8,6 εκατομμύρια ευρώ χορηγήθηκαν από τον προϋπολογισμό του ECHO για το 2000.
Ωστόσο, η Επιτροπή είναι ανήσυχη όσον αφορά τους περιορισμούς που έχει επιβάλει η ιρακινή κυβέρνηση στις επιχειρήσεις των ΜΚΟ, οι οποίες πιθανώς να θέσουν σε κίνδυνο την εφαρμογή των προγραμμάτων που χρηματοδοτεί το ECHO για την παροχή ανθρωπιστικής βοήθειας προς το Ιράκ.
Τέλος, κύριε Πρόεδρε, σε ό,τι αφορά την κατάσταση στο Τζαμμού ή το Κασμίρ, η Επιτροπή χαιρετίζει τη βαθιά ανησυχία του Ευρωπαϊκού Κοινοβουλίου σχετικά με τη διαμάχη για το Κασμίρ, η οποία αντικατοπτρίζεται στα διάφορα σχέδια ψηφίσματος.
Εύλογη είναι και η ανησυχία της διεθνούς κοινότητας για την περιοχή, ιδιαίτερα επειδή αφενός και οι δύο πλευρές διαθέτουν πυρηνικά όπλα και αφετέρου επειδή ο μεταξύ τους διάλογος έχει ουσιαστικά διακοπεί σ' αυτή τη φάση.
Λόγω ακριβώς αυτού του αδιεξόδου και των σημαντικών κινδύνων που ελλοχεύουν, οι τρίτες πλευρές θα πρέπει να υιοθετήσουν μια ισορροπημένη προσέγγιση.
Οι τρίτες πλευρές μπορούν να ωθήσουν με εποικοδομητικό τρόπο και τις δύο πλευρές στην αποκλιμάκωση της στρατιωτικής αντιπαράθεσης και στην επανάληψη ενός διαλόγου εφ' όλης της ύλης με στόχο την επανέναρξη της ειρηνευτικής διαδικασίας της Λαχώρης.
Θα πρέπει να ζητήσουμε από το Πακιστάν να θέσει τέρμα στη διείσδυση παραστρατιωτικών πέρα από τα όρια της ζώνης ελέγχου του.
Θα πρέπει να ενθαρρύνουμε την Ινδία να αναζητήσει και να εξετάσει προσεκτικά κάθε πιθανότητα εξεύρεσης πολιτικών λύσεων εκ των ένδον, που να ικανοποιούν τις προσδοκίες του λαού του Τζαμμού και του Κασμίρ και να συνάδουν με την πιθανότητα αυξημένης αυτονομίας, όπως προβλέπει το σύνταγμά της.
Η Επιτροπή πιστεύει ότι πριν λάβουμε θέση επί του θέματος θα πρέπει να συνεκτιμήσουμε την εξαιρετικά λεπτή κατάσταση που διαγράφεται αυτή τη στιγμή, ιδιαίτερα με την προοπτική της επικείμενης Διάσκεψης Κορυφής ΕΕ-Ινδίας, όπου βεβαίως το Κασμίρ θα αποτελέσει αντικείμενο συζητήσεων.
Ευχαριστώ πολύ, κύριε Επίτροπε Nielson.
Η συζήτηση έληξε.
Η ψηφοφορία θα διεξαχθεί σήμερα, στις 17.30, με εξαίρεση αυτήν που αφορά την κατάσταση στο Ιράκ, όπως συμφωνήσαμε.
Καταπολέμηση του οργανωμένου εγκλήματος
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
Β5-0248/2000, των βουλευτών Di Lello Finuoli, Manisco και Παπαγιαννάκη, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με την εγκληματικότητα που συνδέεται με το λαθρεμπόριο στην Απουλία της Ιταλίας·
Β5-0259/2000, του βουλευτού Procacci, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την καταπολέμηση του οργανωμένου εγκλήματος με προέλευση τη Νοτιοανατολική Ευρώπη·
Β5-0267/2000, του βουλευτή Lavarra και άλλων, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την καταπολέμηση του οργανωμένου εγκλήματος·
Β5-0274/2000, της βουλευτή Frassoni και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας, σχετικά με την κατάσταση έκτακτης ανάγκης που οφείλεται στην εγκληματικότητα που συνδέεται με το λαθρεμπόριο στην Απουλία της Ιταλίας·
Β5-0277/2000, του βουλευτή Le Pen και άλλων, εξ ονόματος της Ομάδας Τεχνικού Συντονισμού των Ανεξαρτήτων Βουλευτών - Μικτής Ομάδας, σχετικά με την οργανωμένη εγκληματικότητα·