# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, χθες δεν πήρα το λόγο στην αρχή της συνεδρίασης, αλλά θα ήθελα να διευκρινίσω ένα θέμα σχετικό με μία δήλωση που έκανε χθες η Πρόεδρος του Ευρωπαϊκού Κοινοβουλίου.
Στο πλαίσιο της παρουσίασης της αποκαλούμενης Αντιτρομοκρατικής Συμφωνίας στην Ισπανία, η Προεδρία του Κοινοβουλίου είπε, για παράδειγμα, ότι υπογράφηκε από πολλές οργανώσεις και συνδικάτα και ανέφερε την Εκκλησία.
Θέλω να πω, προς ενημέρωση όλων σας, ότι αυτό δεν είναι αληθές, παρά τις πιέσεις που υπήρξαν από την πλευρά της κυβέρνησης και του Σοσιαλιστικού Κόμματος.
Η δήλωση αυτή δεν υπογράφηκε ούτε καν από κόμματα που υποστηρίζουν την κυβέρνηση της Μαδρίτης και, με όλο το σεβασμό, οφείλω να πω ότι αυτή η κατάσταση για την οποία γίνεται τόσες φορές λόγος εδώ, η κατάσταση της Χώρας των Βάσκων, είναι περίπλοκη και απαιτεί προσπάθειες διαλόγου, όπως ζητείται για παράδειγμα στη διακήρυξη που επέδωσα στην κ. Πρόεδρο και που έχει υπογραφεί από περισσότερους από τέσσερις χιλιάδες διανοούμενους και ανθρώπους του πνεύματος της Καταλονίας.
Εν κατακλείδι, θέλω να σας πω ότι η κατάσταση είναι τόσο πολύπλοκη και έχει τόσες αποχρώσεις, ώστε το ίδιο το κόμμα της αξιότιμης Προέδρου του Κοινοβουλίου, της κ. Fontaine, συμμετέχει στις δημοτικές εκλογές στο γαλλικό κράτος - στη Bayona, στο Biarritz, στο Anglet - σε συνασπισμό με βασκικά εθνικιστικά κόμματα, συμπεριλαμβανομένου του κόμματος του κ. Gorostiaga, που δεν είναι άγιο κατά τη γνώμη μου, αλλά φαντάζομαι ούτε και κατά τη γνώμη της κ. Fontaine.
Κύριε Πρόεδρε, την προηγούμενη Κυριακή απεβίωσε η Marie-Josι, η τελευταία βασίλισσα της Ιταλίας, και κόρη του βασιλιά Αλβέρτου της χώρας αυτής.
Ήταν μια αναγνωρισμένη δημοκράτισσα και ιστορικός.
Δυστυχώς δεν έζησε αρκετά για να δει τον εξόριστο γιο και τον εγγονό της να λαμβάνουν άδεια επιστροφής στην πατρίδα τους.
Έτσι, και είναι ντροπή, δεν ήταν δυνατόν να λάβει χώρα η κηδεία της στην Ιταλία, καθώς δεν θα τους επιτρεπόταν να παραστούν.
Η διάταξη αυτή του ιταλικού συντάγματος, δεν έχει θέση στη σύγχρονη Ευρώπη και καταπατά κατάφωρα την ελευθερία κυκλοφορίας που προβλέπεται δυνάμει των ευρωπαϊκών Συνθηκών.
Επιχείρησα τρεις φορές να κερδίσω την υποστήριξη του Κοινοβουλίου για την καταδίκη της εν λόγω διάταξης.
Αυτήν την εποχή, το ζήτημα είναι υπό εξέταση από το Δικαστήριο των Ανθρωπίνων Δικαιωμάτων, και δεν θα εγκαταλειφθεί.
Καλώ την ιταλική κυβέρνηση να αξιοποιήσει την ευκαιρία που παρέσχε ο θλιβερός θάνατος της βασίλισσας Marie-Josι, προκειμένου να εκπληρώσει τις νόμιμες υποχρεώσεις της έναντι της Ευρωπαϊκής Ένωσης, να χορηγήσει στους δυο άρρενες πρίγκιπες τα ίδια δικαιώματα που απολαμβάνουν και οι άλλοι ιταλοί πολίτες, και να τους αφήσει να επιστρέψουν στην πατρίδα.
(Εγκρίνονται τα συνοπτικά πρακτικά)
Απόφαση κατεπείγovτoς
.
(ES) Κύριε Πρόεδρε, κυρίες και κύριοι, θέλω, εξ ονόματος της Επιτροπής Αλιείας, να εκφράσω την απόρριψη της επιτροπής μας για αυτή τη διαδικασία κατεπείγοντος, την οποία ζήτησε το Συμβούλιο από το Κοινοβούλιο στις 18 Ιανουαρίου και για την οποία μας ζητά να δώσουμε τη γνώμη μας πριν από τις 14 Φεβρουαρίου.
Αναλάβαμε, στην επιτροπή μας, τη δέσμευση να διεκπεραιώσουμε τη διαδικασία εξέτασης αυτής της νομοθετικής πρότασης με τη μέγιστη ταχύτητα και αποτελεσματικότητα, όμως πάντα μέσα στις προβλεπόμενες νομοθετικές διαδικασίες, σύμφωνα με τις οποίες θα ψηφιστεί στις 13 Φεβρουαρίου στη σύνοδο ολομέλειας του Στρασβούργου, δεδομένου ότι είναι ήδη εγγεγραμμένη στην αντίστοιχη ημερήσια διάταξη.
Δράττομαι αυτής της ευκαιρίας, κύριε Πρόεδρε - διότι τελευταία είναι συνηθισμένο φαινόμενο αυτές οι βιασύνες της τελευταίας ώρας - για να πω ότι το Κοινοβούλιο έχει ένα πρόγραμμα εργασιών που η Επιτροπή και το Συμβούλιο γνωρίζουν εκ των προτέρων, έναν ολόκληρο χρόνο πριν, γεγονός που τους επιτρέπει να εργάζονται - και μας επιτρέπει και εμάς επίσης - επαρκώς για τη διεκπεραίωση αυτών των προτάσεων.
Η αίτηση διαβούλευσης μας υποβλήθηκε με καθυστέρηση, συγκεκριμένα στις 7 Δεκεμβρίου, όμως, ακόμη και έτσι, ορίσαμε εισηγητή τον κ. Nicholson και ο κ. εισηγητής παρουσίασε το σχέδιο έκθεσης αμέσως, την επόμενη μέρα, στις 8 Δεκεμβρίου.
Όπως είπα, έχουμε προβλέψει την ψηφοφορία στην επιτροπή για τη Δευτέρα 5 Φεβρουαρίου και τη συζήτηση της έκθεσης στην Ολομέλεια της Δευτέρας 12 Φεβρουαρίου στο Στρασβούργο, ούτως ώστε να μπορέσει να διεξαχθεί η ψηφοφορία στις 13 και να τηρηθούν έτσι οι προθεσμίες που μας έχουν θέσει.
Αυτό που θέλουμε απλώς να επισημάνουμε είναι ότι έχουμε όλη την καλή θέληση και όλη την καλή διάθεση, όμως δεν θέλουμε να μας ζητούν το αδύνατο και ακόμη λιγότερο να μην κάνουμε σωστά τη δουλειά μας.
(Το Σώμα απορρίπτει την αίτηση εφαρμογής της επείγουσας διαδικασίας)
Πρόοδος των μέτρων που ελήφθησαν σε κοινοτικό επίπεδο και στα κράτη μέλη για την καταπολέμηση του ΣΕΒ
Η ημερήσια διάταξη προβλέπει τη δήλωση της Επιτροπής σχετικά με την πρόοδο των μέτρων που ελήφθησαν σε κοινοτικό επίπεδο και στα κράτη μέλη για την καταπολέμηση της ΣΕΒ.
.
(EN) Χαίρομαι που έχω την ευκαιρία να ενημερώσω το Κοινοβούλιο για τα τελευταία γεγονότα σχετικά με τη ΣΕΒ.
Πολλοί από εσάς ήταν παρόντες όταν μίλησα στην Επιτροπή Γεωργίας την προηγούμενη εβδομάδα.
Ωστόσο, επιτρέψτε μου να συνοψίσω εν συντομία τα κυριότερα γεγονότα των τελευταίων εβδομάδων.
Την 1η Ιανουαρίου τέθηκαν σε ισχύ σημαντικά νέα μέτρα.
Αυτά συμπεριλαμβάνουν την απαγόρευση ζωικών αλεύρων και οστεάλευρων, και την υποβολή σε έλεγχο όλων των ζώων άνω των 30 μηνών που προορίζονται για την τροφική αλυσίδα.
Η Επιτροπή απέστειλε επιστολή στους Υπουργούς Γεωργίας, στις 4 Ιανουαρίου, και ζήτησε απαντήσεις σε ένα εκτενές ερωτηματολόγιο σχετικά με την εφαρμογή των μέτρων κατά της ΣΕΒ.
Την προηγούμενη Δευτέρα διανεμήθηκε στο Συμβούλιο Γεωργίας ένα έγγραφο εργασίας που περιείχε σύνοψη των απαντήσεων.
Στις 17 Ιανουαρίου δημοσιεύτηκε η γνώμη της Επιστημονικής Συντονιστικής Επιτροπής για μια σειρά ερωτήσεων της Επιτροπής, σχετικών με τη ΣΕΒ.
Έτσι καθορίστηκε η ημερήσια διάταξη του Συμβουλίου Γεωργίας τη Δευτέρα.
Κατόπιν των συνήθων, πολύ μακρών συζητήσεων, τα κράτη μέλη ενέκριναν τους εξής κύριους προσανατολισμούς.
Απαγόρευση του μηχανικά διαχωριζόμενου κρέατος.
Θερμική επεξεργασία των λιπαρών ουσιών μηρυκαστικών για προσθήκη σε ζωοτροφές, και αφαίρεση της σπονδυλικής στήλης από τα βοοειδή.
Οι τρεις αυτοί προσανατολισμοί απορρέουν απευθείας από τις προηγούμενες συζητήσεις στο Συμβούλιο, για τα απαραίτητα μέτρα προκειμένου να ανακτηθεί η εμπιστοσύνη του καταναλωτή.
Επίσης βασίζονται στη γνώμη της Επιστημονικής Επιτροπής.
Εντός των επόμενων ημερών σκοπεύω να παρουσιάσω προτάσεις σχετικά με όλα αυτά τα ζητήματα, στη Μόνιμη Κτηνιατρική Επιτροπή.
Φυσικά θα οδηγήσουν σε περαιτέρω ελέγχους και ενδεχομένως σε πολύ σημαντικές δαπάνες.
Ωστόσο, τα κράτη μέλη είναι έτοιμα να δεχθούν ουσιαστικά οποιοδήποτε μέτρο για να διασφαλίσουν ότι το βόειο κρέας είναι πλέον ασφαλές.
Ασφαλώς είναι ιδιαίτερα απογοητευτικό το γεγονός ότι αυτή η αποφασιστικότητα για την καταπολέμηση της ΣΕΒ χρειάστηκε τόσο πολύ για να ανακύψει.
Μόλις πριν από επτά μήνες η Επιτροπή αποτύγχανε να συγκεντρώσει ειδική πλειοψηφία για την απαγόρευση του εγκεφάλου και του νωτιαίου μυελού από τις τροφές που προορίζονται για ανθρώπινη κατανάλωση και από τις ζωοτροφές.
Επίσης, δεν εφάρμοσαν όλα τα κράτη μέλη, με ικανοποιητικό τρόπο, την απαγόρευση των ζωικών αλεύρων και των οστεάλευρων για τα μηρυκαστικά.
Θα ήθελα τώρα να στραφώ στις προτάσεις τις οποίες θα υποβάλει η Επιτροπή στη Μόνιμη Κτηνιατρική Επιτροπή.
Πρώτα, την πρόταση για το μηχανικά διαχωριζόμενο κρέας.
Σύντομα, η Επιτροπή θα εξετάσει μια πρόταση για την απαγόρευση της χρήσης του μηχανικά διαχωριζόμενου κρέατος από τα οστά όλων των μηρυκαστικών, όλων των ηλικιών.
Υπάρχει περίπτωση το υλικό των οστών, εκτός του κρανίου και της σπονδυλικής στήλης, ή των οστών των νέων ζώων, να είναι ασφαλές.
Ωστόσο, τούτο συνεπάγεται σημαντικά προβλήματα ελέγχου, και υπό τις παρούσες συνθήκες πιστεύεται ότι είναι αναγκαία η ολοκληρωτική απαγόρευση.
Θα προσέθετα ότι η χρήση μηχανικά διαχωριζόμενου κρέατος γίνεται ολοένα και πιο απεχθής για τους καταναλωτές.
Η απαγόρευση αυτή ζητήθηκε επίσης από τη βιομηχανία κατεργασμένου κρέατος.
Συνεπώς το προτεινόμενο μέτρο θα τύχει πολύ θετικής υποδοχής τόσο από τη βιομηχανία, όσο και από τους καταναλωτές.
Για το ζήτημα του λίπους τήξεως, η Επιτροπή θα προτείνει τα λίπη μηρυκαστικών που συμπεριλαμβάνονται στις ζωοτροφές για μηρυκαστικά, να μαγειρεύονται υπό πίεση, επιπρόσθετα στη σημερινή απαίτηση του υπερφιλτραρίσματος.
Η Επιτροπή θα δράσει επίσης σχετικά με τη γνώμη ότι αυτά τα λίπη μηρυκαστικών πρέπει να λαμβάνονται μόνο από διακριτούς λιπώδεις ιστούς, όταν χορηγούνται ως αντικαταστάτες γάλακτος στα νεαρά μοσχάρια.
Ωστόσο, πρέπει επίσης να σκεφτούμε αν οι αλλαγές αυτές μπορούν να υλοποιηθούν ορθά.
Για παράδειγμα, ίσως υπάρξουν προβλήματα ελέγχου στη διάκριση μεταξύ διαφορετικών τύπων λιπαρών ουσιών.
Αν υπάρξουν, μήπως υπάρχει ανάγκη άμεσης απαγόρευσης της χρήσης λίπους μηρυκαστικών στις ζωοτροφές για μηρυκαστικά;
Αν υπάρχει, πώς θα βεβαιωθούμε ότι τα λίπη αντικατάστασης είναι ασφαλή;
Ένα τελευταίο σημείο για το ζήτημα των λιπών μηρυκαστικών: σίγουρα, για το κοινό είναι απίστευτο το γεγονός ότι θα έπρεπε να υπάρχουν υψηλότερες προδιαγραφές για τη χρήση λίπους μηρυκαστικών στις ζωοτροφές, από εκείνες για τη χρήση τους στην τροφή που προορίζεται για ανθρώπινη κατανάλωση.
Ωστόσο, αυτή είναι η σημερινή κατάσταση και σκοπεύω να το διευκρινίσω.
Ως προς τη σπονδυλική στήλη, η πρόθεση της Επιτροπής είναι να απαιτήσει την αφαίρεση της σπονδυλικής στήλης, όταν υπάρχουν αμφιβολίες για την αποτελεσματικότητα της απαγόρευσης των ζωικών αλεύρων και των οστεάλευρων, ή όταν είναι αδύνατον να αποδειχθεί ότι, πιθανότατα, τα ζώα δεν είναι μολυσμένα από ΣΕΒ.
Τούτο συμβαδίζει με τη γνώμη της Επιστημονικής Συντονιστικής Επιτροπής.
Ωστόσο, και πάλι υφίστανται σημαντικά προς αντιμετώπιση ζητήματα.
Πού πρέπει να αφαιρείται η σπονδυλική στήλη.
Αν αφαιρείται στο σφαγείο, τον πιο εύκολα ελεγχόμενο χώρο, υπάρχουν προβλήματα αποθήκευσης και μεταφοράς των πτωμάτων των βοοειδών.
Υπάρχουν επίσης κίνδυνοι μικροβιολογικών χειρισμών λόγω των αυξημένων χειρισμών που πραγματοποιούνται.
Αντίθετα, αν η αφαίρεση πραγματοποιείται στο κρεοπωλείο ή στο πρατήριο λιανικής πώλησης, θα υπάρξουν προβλήματα ελέγχου στο διαχωρισμό και την καταστροφή των οστών.
Επίσης, πρέπει να έχουμε συναίσθηση του αντίκτυπου στους καταναλωτές.
Μια αυστηρή εφαρμογή των συστάσεων της επιστημονικής επιτροπής θα απαιτούσε αφαίρεση της σπονδυλικής στήλης των ζώων άνω των δώδεκα μηνών, όπως ισχύει σήμερα στη Γαλλία.
Τούτο θα επιφέρει απαγόρευση ορισμένων τεμαχίων κρέατος που είναι πολύ δημοφιλή- για παράδειγμα οι μπριζόλες με κόκαλο και η bistecca fiorentina.
Τέλος, ποια κράτη μέλη θα πρέπει να εξαιρεθούν από την απαίτηση;
Για παράδειγμα, θα έπρεπε να εξαιρεθούν κράτη μέλη όπως η Αυστρία, η Σουηδία και η Φιλανδία, στα οποία δεν έχουν σημειωθεί κρούσματα ΣΕΒ;
Όλα αυτά είναι ζητήματα που η Επιτροπή εξετάζει επειγόντως, και θα τα αντιμετωπίσει μέσω της πρότασής της.
Ελπίζω ότι οι παρατηρήσεις αυτές θα βοηθήσουν στην ανάδειξη των πολυσύνθετων ζητημάτων που προκύπτουν από ένα μέτρο που, εκ πρώτης όψεως, φαίνεται σχετικά απλό.
Αντιλαμβάνομαι ότι το ζήτημα των ελέγχων προκαλεί ανησυχία.
Οι σχετικές απαντήσεις των Υπουργών στην επιστολή μου της 4ης Ιανουαρίου, είναι καθησυχαστικές.
Όλα τα κράτη μέλη σήμερα επιμένουν ότι δίδουν ύψιστη προτεραιότητα στην ασφαλή εφαρμογή των μέτρων κατά της ΣΕΒ.
Το Γραφείο Τροφίμων και Κτηνιατρικών Θεμάτων θα εξακολουθήσει το σχετικό του πρόγραμμα επιθεωρήσεων.
Τέλος, ως περαιτέρω κίνητρο για να αυξηθεί η συμμόρφωση, εξετάζω την πρόταση, στο εγγύς μέλλον, να απαιτείται από τα κράτη μέλη, η υποβολή μηνιαίων εκθέσεων σχετικά με την εφαρμογή των μέτρων κατά της ΣΕΒ.
Το Ηνωμένο Βασίλειο και η Πορτογαλία, έχουν ήδη την υποχρέωση να υποβάλλουν τέτοια έκθεση, δυνάμει των περιοριστικών μέτρων στις εξαγωγές βοείου κρέατος αυτών των χωρών.
Πιστεύω ότι η εν λόγω υποβολή εκθέσεων είχε ανεκτίμητη αξία για τη διασφάλιση της ενεργού εφαρμογής των ελέγχων.
Συνεπώς, φρονώ ότι θα πρέπει να αναπαράγεται σε κοινοτικό επίπεδο.
(Χειροκροτήματα)
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα βασικά να αναγνωρίσω, κύριε Επίτροπε Byrne, τις σοβαρές σας ενέργειες στην προσπάθεια να εδραιωθεί σε μόνιμη βάση η προληπτική προστασία του καταναλωτή στην Ευρωπαϊκή Ένωση.
Είναι αλήθεια: Ορισμένα πράγματα σε πολύ σημαντικές αποφάσεις είναι αναγκαία, επειδή μέχρι σήμερα μας βαραίνουν τα λάθη του παρελθόντος.
Θα ήθελα σαφώς να επιμείνω στο σημείο αυτό: Η ΣΕΒ σχετίζεται εν πολλοίς με την κρατική αποτυχία, με τη βαριά αμέλεια στο Ηνωμένο Βασίλειο, καθώς επίσης και με διαφόρων ειδών αμέλειες στην Επιτροπή μέχρι το 1996 - δηλώνω κατηγορηματικά, ότι δεν γνωρίζω κανέναν, ο οποίος να έπραξε τα δέοντα για την καταπολέμηση της ΣΕΒ.
Ενδεικτική είναι κυρίως η κρατική αποτυχία, η αντιμετώπιση των λαθών με μεγάλη καθυστέρηση, η όψιμη λήψη αποφάσεων.
Όταν δε λαμβάνονταν αποφάσεις ή επιβάλλονταν απαγορεύσεις, δεν διεξάγονταν επαρκείς έλεγχοι.
Όλα αυτά μας κατατρέχουν μέχρι σήμερα.
Εξ αυτού του λόγου, τα μέτρα αυτά, τα οποία παρουσιάσατε, κύριε Επίτροπε, είναι ασφαλώς απαραίτητα και σωστά, και απευθύνουμε έκκληση στα κράτη μέλη, να πράξουν πραγματικά ό,τι είναι δυνατόν, ούτως ώστε να τα εφαρμόσουν το ταχύτερο δυνατόν.
Θα ήθελα όμως με σαφήνεια να δηλώσω: Το Κοινοβούλιο ζήτησε το Νοέμβριο να ελέγχονται όλα τα ζώα ηλικίας άνω των 18 μηνών, στην περίπτωση αυτή όμως, κύριε Επίτροπε, διαβλέπω κάποιο κίνδυνο.
Εάν σήμερα στο πρόγραμμα απόσυρσης η απόφαση αναφέρει, έλεγχο ή απόσυρση υπό την έννοια της προληπτικής προστασίας του καταναλωτή, και ορισμένα κράτη μέλη υποβάλουν σε τεστ όλα τα ζώα, ενώ άλλα ελέγχουν ή αποσύρουν, τότε στο τέλος του έτους θα έχουμε παραποίηση των στατιστικών στοιχείων.
Αυτό είναι ανεπίτρεπτο!
(Χειροκροτήματα)
Για το λόγο αυτό θα ήταν καλό, εάν προβαίνατε σε κάποια δήλωση για το θέμα αυτό.
Θα ήθελα επίσης να απευθύνω έκκληση σε εσάς, να αποσαφηνιστεί το συντομότερο δυνατόν το ζήτημα των τρίτων χωρών, επειδή και εκεί αντιμετωπίζουμε τεράστιο πρόβλημα με την εισαγωγή μολυσματικών υλικών από προηγούμενα έτη.
Και στην περίπτωση αυτή τίθεται το ζήτημα σχετικά με την ενιαία προστασία του καταναλωτή.
Στην προκειμένη περίπτωση πρέπει να λάβουμε απλά υπόψη μας τις δημοσιονομικές παραμέτρους.
Διατρέχουμε κίνδυνο να χαθούν εκατοντάδες χιλιάδες θέσεις εργασίας στην Ευρώπη, και για το λόγο αυτό θα πρέπει να εξετάσει και η Επιτροπή, εάν και εμείς, όπως η Γαλλία για παράδειγμα, πρέπει να κατανείμουμε εξίσου και από κοινού τα δημοσιονομικά βάρη σε όλους τους ώμους με την κατανομή των εξόδων, τη θέσπιση φόρου κρέατος ή ακόμη την αύξηση του ΦΠΑ για γεωργικά προϊόντα, ούτως ώστε να μπορέσει να επιλυθεί με λογικό τρόπο το θέμα της απόσυρσης.
Πρέπει να πράξουμε το παν, ακόμα και σε σχέση με τα χρηματοδοτικά προγράμματα στο πλαίσιο του γεωργικού προϋπολογισμού, προκειμένου π.χ. μέσω κλαδικών συμφωνιών να καταλήξουν τα ζώα 20% ή 30% ευκολότερα στην αγορά, διαφορετικά δεν θα καταφέρουμε επ' ουδενί να θέσουμε την κατάσταση υπό έλεγχο.
(Χειροκροτήματα)
Κύριε Πρόεδρε, εξακολουθούμε να αντιμετωπίζουμε μια κατάσταση, η οποία υφίσταται στο μεταξύ εδώ και έξι χρόνια.
Μάλλον αμέσως μετά από εμένα θα έπρεπε να λάβει το λόγο ο κ. Graefe zu Baringdorf, και τότε θα είμαστε πάλι μαζί όλοι εκείνοι, οι οποίοι ως επί το πλείστον εδώ και έξι χρόνια δεν κάνουν τίποτε άλλο από το να έχουν αναγάγει τη ΣΕΒ σε βασική παράμετρο της εργασίας τους.
Πολλά από αυτά που αποφάσισαν πλέον οι υπουργοί γεωργίας - ας πούμε εκόντες άκοντες - τα ζητά το Ευρωπαϊκό Κοινοβούλιο εδώ και έξι χρόνια.
Ο κ. Byrne το επεσήμανε ήδη.
Τι συνέβη με την αφαίρεση των επικίνδυνων υλικών;
Το συγκεκριμένο θέμα, προσπάθησαν να το αποτρέψουν και να το μπλοκάρουν όλα τα κράτη μέλη, στο βαθμό που αυτό ήταν δυνατόν.
Κύριε Byrne, ακούγοντας τώρα τον εαυτό μου, ότι είναι δύσκολο να σκεφτούμε το θέμα της αφαίρεσης της σπονδυλικής στήλης, τρομάζω και πάλι.
Τι συμβαίνει επιτέλους;
Στη φάση αυτή, έχουμε υποχρέωση να θεωρήσουμε τη σπονδυλική στήλη επικίνδυνο υλικό, και μάλιστα σε όλα τα κράτη μέλη.
Πρέπει να αφαιρεθεί, πρέπει να αφαιρεθεί στο σφαγείο, και πρέπει να χαρακτηριστεί ως επικίνδυνο υλικό.
Τέλος!
Τελεία και παύλα!
Ποτέ πια κανενός είδους παραθυράκι διαφυγής εδώ και εκεί!
Στο μεταξύ, στα έντεκα χρόνια που βρίσκομαι σε αυτό το Ευρωπαϊκό Κοινοβούλιο, έμαθα ότι η πρόοδος είναι εξαιρετικά αργή.
Όντως έτσι είναι.
Προχωρούμε με ρυθμό χελώνας.
Αυτό είναι τουλάχιστον καλό, για όσο διάστημα προχωρούμε προς τα εμπρός.
Δεν έχω απολύτως τίποτα κατά αυτής της κατάστασης, αλλά τώρα θα ήθελα να προχωρήσουμε με λίγο πιο γρήγορο ρυθμό, επειδή υπάρχει μπροστά μας μια μεγάλη ευκαιρία, το γεγονός ότι γύρω μας στα κράτη μέλη υπάρχουν τρομαγμένες αγορές κρέατος και τρομαγμένοι υπουργοί γεωργίας, τρομαγμένοι υπουργοί οικονομικών και οτιδήποτε σχετίζεται με αυτό.
Δυστυχώς, η κατάσταση αυτή θίγει κτηνοτρόφους, θίγει επίσης τη μεταποιητική βιομηχανία κρέατος και την παραγωγή ζωοτροφών, τις οποίες αναφέρω μαζί, οι οποίες δεν έπραξαν κατά το παρελθόν ότι ίσως θα έπρεπε για να βελτιωθεί η ποιότητα.
Εάν τώρα παρατηρήσουμε τις καταρρέουσες αγορές κρέατος και αντιληφθούμε την ευκαιρία που κρύβουν, δηλαδή την άμεση προώθηση μέτρων, τότε πρέπει να σκεφθούμε: Τι είδους μέτρα χρειαζόμαστε ακριβώς;
Το ερώτημα αυτό εμπερικλείει φυσικά αυτό το οποίο μόλις θίξατε, κύριε Byrne, δηλαδή τη διεύρυνση της έννοιας του επικίνδυνου υλικού, να μπορέσουμε επιτέλους να απαγορεύσουμε εν γένει το μηχανικά διαχωριζόμενο κρέας.
Θαυμάσια, αυτό είναι κάτι που μπορούσαμε να το έχουμε κάνει εδώ και χρόνια, αλλά πρέπει να απαγορευθεί συνολικά, και όχι πάλι λίγο από τα κόκαλα του εγκεφάλου και τη σπονδυλική στήλη!
Να απαγορευθεί συνολικά, δεν τη χρειαζόμαστε πλέον στην κοινωνία της αφθονίας, όπως η δική μας, αυτό είναι ξεκάθαρο!
Τι χρειαζόμαστε λοιπόν ακόμη;
Χρειαζόμαστε όντως παρόμοια επεξεργασία για τα ζωικά λίπη.
Δεν είναι δυνατόν να κάνουμε διάκριση στα ζωικά λίπη ή στη ζελατίνα, εάν για παράδειγμα καταλήξει στην ανθρώπινη τροφική αλυσίδα ή εάν για παράδειγμα χρησιμοποιηθεί για καλλυντικά ή φαρμακευτικά προϊόντα.
Αυτό δεν είναι αποδεκτό.
Τα λίπη πρέπει να αποστειρώνονται σε διαδικασία υψηλής πίεσης.
Τελεία και παύλα!
Τίποτε άλλο δεν επιτρέπεται να χρησιμοποιείται πλέον.
Είμαστε υποχρεωμένοι να ελαχιστοποιήσουμε τους κινδύνους, αυτό είναι απολύτως σαφές!
Μετά είπατε κάτι θαυμάσιο, κύριε Byrne.
Σε αυτό θα ήθελα ευχαρίστως να επανέλθω.
Με ποιο τρόπο αντιμετωπίζουμε τυχόν εξαιρέσεις στα κράτη μέλη, όσον αφορά τη σπονδυλική στήλη, τα λίπη και τα άλλα είδη;
Πώς αντιμετωπίζουμε εκείνα τα κράτη μέλη, στα οποία δεν έχουν παρουσιαστεί κρούσματα ΣΕΒ;
Ως προς το θέμα αυτό κάθομαι και σκέπτομαι: Αυτό το γνωρίζω.
Αυτό το άκουσα κάποτε κατά τη διάρκεια των τελευταίων ετών.
Σε ποιο κράτος μέλος άραγε δεν έχει εμφανιστεί κρούσμα ΣΕΒ;
Επιτρέψτε μου μάλιστα την ερώτηση: Πώς το γνωρίζετε αυτό;
Κοιτάξτε τα βοοειδή απευθείας στο κεφάλι, και εάν το καταφέρετε, θα μπορούσατε παρακαλώ να εξηγήσετε τον τρόπο και σε εμάς, θα θέλαμε και εμείς να το γνωρίζουμε!
Όσο τα κράτη μέλη δεν διεξάγουν καθολικά τεστ, παρά τις όποιες ατέλειες αυτών των τεστ, οι οποίες μας είναι γνωστές, όσο δεν ελέγχονται καθολικά όλα, και μάλιστα - με το συνάδελφο Bφge είμαι της ίδιας γνώμης - και τα ζώα, τα οποία προέρχονται από την αγορά, επειδή μόνο τότε θα έχουμε πλήρη εικόνα, όσο δεν ελέγχονται όλα καθολικά, δεν θα γνωρίζουμε, εάν στη Φινλανδία, τη Γερμανία, την Αυστρία ή την Ιταλία παρουσιάστηκαν κρούσματα ΣΕΒ.
Όσο δεν το γνωρίζουμε αυτό, θα αντιμετωπίζουμε όλα τα κράτη μέλη το ίδιο, τελεία!
Στη συνέχεια, θέλουμε να διαπιστώσουμε, ποιο κράτος μέλος είναι πάλι εκείνο που μπλοκάρει τις διαδικασίες, και αυτό θα το καταστήσουμε σαφές δημοσίως.
Θα ήθελα να δω τα κράτη μέλη, τα οποία αντιδρούν ακόμα.
Πέραν όλων αυτών των θεμάτων, τα οποία δεν μπορώ πλέον να θίξω, θα αναφερθώ εν συντομία στο αγαπημένο μου εδώ και καιρό θέμα: Εμείς εδώ στην Ευρωπαϊκή Ένωση μπορούμε να θεσπίσουμε την καλύτερη νομοθεσία - δεν χρησιμεύει σε τίποτα, όσο δεν ελέγχεται η τήρησή της στα κράτη μέλη.
Είμαι της άποψης, ότι στα κράτη μέλη υπάρχουν πολύ λίγοι κτηνίατροι, πολύ λίγοι ελεγκτές τροφίμων και διενεργούνται πολύ λίγοι επιτόπιοι έλεγχοι.
Για το λόγο αυτό σας ζητώ, κύριε Byrne, να υποχρεώσετε τα κράτη μέλη, να σας αναφέρουν, πόσους κτηνιάτρους διαθέτουν, πόσους ελεγκτές τροφίμων, πότε ελέγχουν τι, και τι έπραξαν κατά το παρελθόν.
Επίσης, χαιρετίζω ιδιαίτερα τη μηνιαία σας έκθεση και σας ευχαριστώ θερμά γι' αυτή!
(Χειροκροτήματα)
Κύριε Πρόεδρε, θα ήθελα πρώτα πολύ σύντομα να επισημάνω ότι πρόκειται για ένα τόσο εκτεταμένο και μεγάλο πρόβλημα ώστε κανένας μας δεν έχει σε καμία περίπτωση περιθώρια για κατηγορίες.
Δεν θα πρέπει σήμερα να κατηγορούμε κανέναν άλλο.
Η Φινλανδία, η Σουηδία και η Αυστρία δεν έχουν κατηγορήσει κανέναν για τη νόσο της σπογγώδους εγκεφαλοπάθειας των βοοειδών.
Εμείς εφαρμόσαμε ορισμένα μέτρα ήδη δέκα με δεκαπέντε χρόνια πριν και, πιθανότατα, χάρη στα μέτρα αυτά ο κίνδυνος εκδήλωσης της ΣΕΒ στις χώρες μας είναι ίσως πιο περιορισμένος.
Δεν ισχυριζόμαστε ότι δεν έχουμε κρούσματα ΣΕΒ, όμως έχουμε εφαρμόσει τα μέτρα εκείνα που θα πρέπει σήμερα επιτέλους να εφαρμόσουν όλοι.
Κατ' αρχάς θα πρέπει να ελεγχθεί ιδιαιτέρως αν κάθε χώρα μέλος έχει πράγματι συμμορφωθεί με τις αποφάσεις που ελήφθησαν τώρα.
Με τις αποφάσεις αυτές δεν έχει συμμορφωθεί κάθε χώρα μέλος.
Γι' αυτό είναι πολύ καλό που η Επιτροπή Γεωργίας και Ανάπτυξης της Υπαίθρου προτείνει τη δημιουργία μιας υποεπιτροπής.
Σε αυτήν θα ελέγχονται η ασφάλεια των τροφίμων και, μεταξύ άλλων, η ΣΕΒ και τα συναφή προβλήματα, έτσι ώστε να είμαστε σε θέση να προλαμβάνουμε στο μέλλον τους κινδύνους, οι οποίοι ήδη υφίστανται, ιδίως εάν λάβουμε υπόψη τη διεύρυνση, που θα φέρει στην Κοινότητα εξαιρετικά μεγάλες κτηνοτροφικές χώρες.
Κύριε Πρόεδρε, κύριε Επίτροπε, με την ευκαιρία του ψηφίσματος του Κοινοβουλίου για την κρίση της ΣΕΒ, σας έλεγα, εξ ονόματος των Πρασίνων, ότι οι ευρωπαϊκές χώρες που διατείνονταν ότι δεν έχουν κρούσματα τρελών αγελάδων ήταν οι χώρες που δεν επεδίωκαν την ανίχνευσή τους.
Τα γεγονότα δυστυχώς με δικαίωσαν, όπως βλέπετε, με τον ίδιο τρόπο που συχνά μας δικαιώνουν όταν προειδοποιούμε για τους κινδύνους που ενέχει η ανεξέλεγκτη φιλελεύθερη οικονομία για τη γη και τους ανθρώπους· δεν εισακουόμαστε όμως, παρά μόνο όταν η καταστροφή που προλέγουμε έχει πλέον επέλθει.
Σήμερα, μπορώ να το πω, η κρίση της ΣΕΒ υποτιμήθηκε και από την Επιτροπή και, κυρίως, από τα κράτη μέλη.
Υπό την πίεση ποιου λόμπι;
Όλοι στην αίθουσα αυτή γνωρίζουμε ότι Ευρώπη είναι κατά κύριο λόγο μια μεγάλη αγορά χωρίς σύνορα από το 1993, όπου τα πάντα αγοράζονται και πουλιούνται, ακόμα και τα μολυσμένα κρεατάλευρα.
Αραγε έχει τελειώσει σήμερα η εγωιστική αυτή πολιτική;
Έχω μόλις επιστρέψει από το Πόρτο Αλέγκρε, όπου μπορώ να σας πω ότι οι Βραζιλιάνοι και οι Αργεντινοί που συνάντησα ομολογούν ότι κατά περίπτωση εφάρμοσαν ανάλογες πρακτικές, εξέτρεφαν δηλαδή τα βοοειδή με νεκρά ζώα.
Πολύ φοβάμαι ότι αν πραγματοποιήσουν ελέγχους, θα διαπιστώσουν και αυτοί κρούσματα ΣΕΒ.
Εν πάση περιπτώσει, δεκαπέντε χρόνια μετά το πρώτο κρούσμα της νόσου των τρελών αγελάδων, οι κοινοτικές αποφάσεις λαμβάνονται μονίμως με καθυστέρηση σε σχέση με τη νόσο.
Το τελευταίο Συμβούλιο Υπουργών ακολούθησε την παράδοση.
Αντί να απαγορεύσει ορθά-κοφτά ορισμένες μορφές ζωικού λίπους, σύμφωνα με τη συγκαλυμμένη σύσταση της Κτηνιατρικής Επιστημονικής Επιτροπής, προτίμησε να λάβει ένα ημίμετρο: τη θερμική επεξεργασία των λιπών.
Πολλά σημεία στην ενδιάμεση έκθεση που μας παρουσιάσατε, κύριε Επίτροπε Byrne, είναι ανησυχητικά.
Μαθαίνουμε, λόγου χάρη, ότι ένα κράτος μέλος θάβει τα υλικά υψηλού κινδύνου χωρίς προηγούμενη επεξεργασία· ότι κάποια άλλα κράτη δεν έχουν επιτύχει την αφαίρεση της σπονδυλικής στήλης στο στάδιο της σφαγής και ότι ορισμένες εγκεκριμένες δοκιμασίες ελέγχου αποδείχτηκαν στην πράξη ελάχιστα αποτελεσματικές.
Τέλος, έχω να θέσω κάποια ερωτήματα όσον αφορά τον αριθμό των δοκιμασιών που πραγματοποιούν τα κράτη μέλη, αφού ορισμένοι αριθμοί είναι προβληματικοί, όπως της Πορτογαλίας, της Ελλάδας, της Αγγλίας (τόπο προέλευσης της επιδημίας), όπου γίνονται μόνο 600 δοκιμασίες την ημέρα, την ώρα που στη Γερμανία γίνονται λόγου χάρη 37000 και στην Ιρλανδία 150 000.
Τι σκοπεύετε να κάνετε, κύριε Επίτροπε, για να εναρμονιστούν πραγματικά οι εκστρατείες αυτές, για να υπάρξει επιτέλους ένα κοινό επίπεδο προστασίας έναντι της επιδημίας σε ολόκληρη την Ευρώπη και για να μην πληρώνει το κόστος μόνο ο καταναλωτής;
Η αλλαγή κατεύθυνσης είναι απαραίτητη.
Θα πρέπει να έχει δύο στόχους: να μετατρέψει την ΚΓΠ σε ασφαλές κύκλωμα παραγωγής τροφίμων· η συγκεκριμένη μεταρρύθμιση να μην περιοριστεί στην εκτροφή βοοειδών και στη σημερινή κρίση, αλλά να τεθεί γενικότερα το ζήτημα της εκτροφής σε συστοιχία· δεν πρέπει, διορθώνοντας ένα σφάλμα, να υποπέσουμε σε ένα άλλο.
Κύριε Επίτροπε, αν παραδέχεστε σήμερα το σφάλμα σας ως προς την κρίση της ΣΕΒ, μην προωθείτε σε άλλους τομείς τους γενετικά τροποποιημένους οργανισμούς.
Κύριε Πρόεδρε, το ζήτημα που μας απασχολεί αξίζει να παρουσιαστεί σε ένα εγχειρίδιο για το τι δεν πρέπει να γίνεται στην πολιτική ως διαχείριση των δημοσίων υποθέσεων.
Κατ' αρχάς, είναι λυπηρή η καθυστέρηση με την οποία τέθηκαν σε ισχύ τα μέτρα αυτά - τα μέτρα για την εξάλειψη της ΣΕΒ - πάντα κατόπιν του κοινωνικού συναγερμού και παρατείνοντας την έκθεση των πολιτών στον κίνδυνο.
Πέρασαν ήδη πάνω από τέσσερα χρόνια που το Ευρωπαϊκό Κοινοβούλιο διατύπωσε τις συστάσεις που θα μας είχαν επιτρέψει να αποφύγουμε αυτή την ασθένεια.
Δεύτερον, είναι λυπηρή η έλλειψη μέσων για την εφαρμογή των προτεινόμενων μέτρων και αυτή καθαυτή τη διαχείριση της κρίσης.
Αυτές οι ελλείψεις τονίζουν ορισμένες αβλεψίες και, ορισμένες φορές, κενά στο ευρωπαϊκό οικοδόμημα.
Αν και υπάρχουν διαφορές μεταξύ των κρατών, εκπλήσσει το γεγονός ότι δεν έχουν προβλεφθεί εγκαίρως τα υλικοτεχνικά μέσα για την πραγματοποίηση αναλύσεων και την εξάλειψη των ζωικών αλεύρων ή επικίνδυνων υλικών.
Οι οικονομικές ελλείψεις, από την άλλη πλευρά, είναι εμφανείς, τόσο σε κοινοτικό όσο και σε εθνικό επίπεδο.
Τόσο οι κοινοτικές Συνθήκες όπως και τα Συντάγματα των κρατών μελών επιβάλλουν την υποχρέωση προστασίας της υγείας των πολιτών.
Επομένως, είναι ανόητο να προσπαθούμε να χρηματοδοτήσουμε αυτή την κρίση με φόρους στην κατανάλωση κρέατος ή με το εισόδημα των εκτροφέων, προκαλώντας την εξαφάνιση των μικρών κτηνοτροφικών εκμεταλλεύσεων.
Μερικές φορές φαίνεται σαν να είμαστε αιχμάλωτοι του ίδιου μας του εαυτού.
Στον Παγκόσμιο Οργανισμό Εμπορίου, μέσω της εκχώρησης ενός μέρους της αγοράς μας φυτικών πρωτεϊνών στις Ηνωμένες Πολιτείες, έχουμε αποδεχτεί τον περιορισμό της παραγωγής μας.
Τι θα κάνουμε τώρα;
Θα αντικαταστήσουμε τα ζωικά άλευρα με γενετικά τροποποιημένη σόγια εισαγόμενη από τις Ηνωμένες Πολιτείες;
Στο Πρόγραμμα Δράσης 2000 συμφωνήθηκε μία μείωση των ενισχύσεων προς τους κτηνοτρόφους.
Είδαμε τις συνέπειές της.
Πώς πιστεύουμε ότι μπορεί να αντιμετωπιστεί μία αύξηση του κόστους και μία κάθετη πτώση των τιμών;
Όμως, από την άλλη πλευρά, το Πρόγραμμα Δράσης 2000 δεν εφαρμόζει ούτε μέτρα για την ανάπτυξη της εκτατικής κτηνοτροφίας.
Τέλος, η "θρησκευτική" προσήλωση στις οικονομικές προοπτικές που συμφωνήθηκαν στο Βερολίνο δεν θα μας επιτρέψει να αντιμετωπίσουμε εξαιρετικές περιπτώσεις.
Κυρίες και κύριοι, ας είμαστε ρεαλιστές: η κρίση αυτή απαιτεί αλλαγή της στάσης της Ευρωπαϊκής Ένωσης ενώπιον του ΠΟΕ, αναθεώρηση των οικονομικών προοπτικών του Βερολίνου και αναθεώρηση της Κοινής Γεωργικής Πολιτικής, διορθώνοντας τις ανισορροπίες της και τον προσανατολισμό της.
Κύριε Πρόεδρε, με κάποια λύπη διαπιστώνω ότι συμμετέχω ξανά σε συζήτηση του Κοινοβουλίου για τη ΣΕΒ.
Με λυπεί το γεγονός ότι τα αρχικά βήματα που πραγματοποίησαν οι Επίτροποι Byrne και Fischler δεν επέτυχαν το σκοπό τους για τον έλεγχο της ΣΕΒ και την ανάκτηση της εμπιστοσύνης των καταναλωτών στο βόειο κρέας.
Είναι απογοητευτικό, αν μη τι άλλο το είναι γεγονός ότι ορισμένα κράτη μέλη ήταν έτοιμα να αποκρύψουν τον πραγματικό αντίκτυπο της ΣΕΒ στα εθνικά ζωικά τους κεφάλαια, και επίσης ότι δεν είχαν την πρόθεση να εφαρμόσουν τα μέτρα που πρότεινε η Επιτροπή, τα οποία ενέκρινε το Κοινοβούλιο.
Η δράση τους, ή η έλλειψη δράσης τους, οδήγησε σε μία ευνόητη αλλά δικαιολογημένη αντίσταση των καταναλωτών στην κατανάλωση βοείου κρέατος, στο βαθμό που σημειώθηκε πτώση κατά 27%.
Τώρα, το δαπανηρό μας σχέδιο έκτακτης ανάγκης για να αποκατασταθεί η κατανάλωση και η εμπιστοσύνη των καταναλωτών, χρειάζεται 100% συμμετοχή, από κάθε κράτος μέλος.
Δεν υπάρχει περιθώριο διαφωνίας αυτήν την κρίσιμη εποχή, και όσοι παραβαίνουν τους κανονισμούς, κατά την άποψή μου, πρέπει να υφίστανται αυστηρές κυρώσεις.
Στο παρελθόν υπήρξαν περιπτώσεις που οι γεωργοί παρέβαιναν τους κανονισμούς για τα γεωργικά προϊόντα διατροφής και δικαίως καταδικάζονταν.
Ωστόσο, σε αυτήν την περίπτωση, είναι σαφώς θύματα μιας κατάστασης πέραν του ελέγχου τους.
Είναι θύματα των παραγωγών ζωοτροφών, οι οποίοι χρησιμοποιούν ζωικά άλευρα και οστεάλευρα στις ζωοτροφές των βοοειδών και, δυστυχώς, υπάρχουν ορισμένα αποδεικτικά στοιχεία που υποδεικνύουν ότι ασυνείδητοι παραγωγοί συνέχισαν να τα χρησιμοποιούν ακόμη κι όταν θεσπίστηκαν νέοι κανονισμοί.
Κατά την άποψή μου, τώρα είμαστε έτοιμοι να προσφύγουμε σε ακραία μέτρα και δέχομαι την άποψη του Επιτρόπου Byrne ότι, στην παρούσα κατάσταση, είναι τα ελάχιστα αναγκαία.
Ακόμη κι αν είναι έτσι, η σκληρή πραγματικότητα είναι ότι καταστρέφονται οι γεωργοί που είναι εγγυητές της προμήθειας σε είδη διατροφής, εκμηδενίζονται τα εισοδήματά τους και βεβηλώνεται το ήθος της γεωργίας, μέσω της καταστροφής ενός πρωταρχικού είδους διατροφής.
Κύριε Πρόεδρε, αξιότιμοι κύριοι συνάδελφοι, μου φαίνεται ότι αυτό το πρόβλημα της ΣΕΒ με καταδιώκει ακόμα και στο επίπεδο της πολιτικής ή προσωπικής ζωής, σε μια κατάσταση όπου τα θεσμικά όργανα - στην προκειμένη περίπτωση οι εθνικές κυβερνήσεις - μοιάζουν να αντιδρούν μόνο ενώπιον του δράματος, ποτέ με προληπτικό τρόπο, σαν να μην τους είχε διδάξει τίποτα η Ιστορία.
Για παράδειγμα, κύριε Επίτροπε, λάβατε εντολή από το Συμβούλιο Γεωργίας να εφαρμόσετε τα μέτρα που μας περιγράψατε.
Σας δίνω τις καλύτερές μου ευχές, επειδή μπορώ ήδη να φανταστώ τις αντιδράσεις που θα συναντήσετε όταν θα τα προτείνετε αυτά τα μέτρα: θα υπάρξουν κράτη μέλη που θα ζητήσουν να εξαιρεθούν, άλλα που θα ζητήσουν παράταση, για παράδειγμα για τη σπονδυλική στήλη, από δώδεκα σε είκοσι μήνες, άλλα που θα ισχυρίζονται ότι προσφέρουν ασφαλές κρέας στον καταναλωτή.
Εν ολίγοις, όλα είναι ήδη κατά κάποιον τρόπο γνωστά και δεν μπορώ παρά να σας ευχηθώ να έχετε τη δύναμη και το νεύρο να κρατήσετε την πυξίδα προς τη σωστή κατεύθυνση, γνωρίζοντας πλήρως ότι δεν θα είναι εύκολο.
Αυτό που ανέκυψε τους τελευταίους μήνες είναι ένα συνηθισμένο πλέον θέμα, το θέμα του ελέγχου από πλευράς των κρατών μελών της εφαρμογής των κοινοτικών μέτρων.
Πιστεύω πως αυτό είναι το πραγματικό σημείο που πρέπει να επισημανθεί στο Συμβούλιο, επειδή ναι μεν καθορίζονται τα εφαρμοστέα μέτρα, αλλά τα κράτη μέλη ή δεν τα εφαρμόζουν - με αποτέλεσμα να κινούνται κάθε λογής διαδικασίες επί παραβάσει, πάντα όμως με μεγάλη διάρκεια - ή δεν είναι ικανά να τα ελέγξουν.
Το αποτέλεσμα είναι ότι, τελικά, πρέπει να ληφθούν σαφώς δραστικά μέτρα, ακριβώς επειδή οι έλεγχοι δεν παρέχουν καμία απολύτως εγγύηση ή ασφάλεια.
Πρόκειται για ένα σημείο για το οποίο θα ανακύψουν περαιτέρω δυσκολίες, επειδή τα κράτη μέλη έχουν την τάση ή να ασκούν ελάχιστους ελέγχους ή, όταν ελέγχουν, να μην διαβιβάζουν τα δεδομένα στα άλλα όργανα.
Πιστεύω γι' αυτό ότι το Ευρωπαϊκό Κοινοβούλιο θα σας παρακινεί όλο και περισσότερο, κύριε Επίτροπε, αλλά πιστεύω επίσης ότι σ' αυτή τη δύσκολη μάχη μπορείτε να υπολογίζετε στην υποστήριξή μας.
Μία ακόμη παρατήρηση: είναι σαφές ότι κάθε πρόβλημα, όταν προσπαθεί κανείς να το λύσει, ανοίγει άλλα.
Για παράδειγμα, αυτά τα ζωικά άλευρα τι θα τα κάνουμε;
Θα τα αποτεφρώσουμε.
Είναι βέβαια σαφές ότι μέχρι στιγμής δεν είχαμε τη δυνατότητα να τα αποτεφρώσουμε και επομένως τα αποθηκεύαμε.
Είναι εξίσου σαφές ότι κανείς δεν έχει κάνει μελέτη περιβαλλοντικού αντικτύπου σχετικά με το τι σημαίνει η αποτέφρωση εκατοντάδων χιλιάδων τόνων ζωικών αλεύρων.
Δεύτερη ερώτηση; τι θα δίνουμε στα ζώα να τρώνε ως υποκατάστατο πρωτεΐνης;
Ίσως οι συνάδελφοι να γνωρίζουν - αλλά είναι καλό να το υπενθυμίσουμε - ότι η Ευρώπη εισάγει ήδη τριάντα εκατομμύρια τόνους παραγώγων γενετικά τροποποιημένης σόγιας και ότι η απαγόρευση των αλεύρων το μόνο που θα καταφέρει θα είναι να αυξηθούν αυτές οι εισαγωγές, επειδή η Ευρώπη για τη σόγια εξαρτάται από το εξωτερικό.
Λοιπόν, τι θέλουμε να κάνουμε ενώπιον όλων αυτών;
Απλώς να πούμε ότι θαυματουργές λύσεις δεν υπάρχουν, αλλά ότι πρέπει να είμαστε ανοιχτοί και προσεκτικοί για την εξεύρεση όλο και πιο ενδεδειγμένων λύσεων.
Κύριε Πρόεδρε, καθυστερώντας να λάβει τα αναγκαία μέτρα, η Ευρωπαϊκή Ένωση φέρει μεγάλο μέρος της ευθύνης για την έκταση της κρίσης των τρελών αγελάδων.
Η διαπίστωση είναι συντριπτική: μείωση της τάξης του 27% κατά μέσο όρο στην κατανάλωση, πολλαπλασιασμός των αποκλεισμών στις εξαγωγές.
Μόνο στη Γαλλία, ο κλάδος των βοοειδών αντιπροσωπεύει 400 000 θέσεις απασχόλησης.
Θύματα της πτώσης των τιμών και της κατανάλωσης, οι κτηνοτρόφοι έχουν απελπιστεί και απειλούν να κηρύξουν πτώχευση.
Δεν μπορούν πλέον να συντηρούν τα ζώα στα αγροκτήματα.
Οι γαλακτοπαραγωγοί υπερβαίνουν τις ποσοστώσεις τους.
Οι καταναλωτές, αποπροσανατολισμένοι και ανήσυχοι, δεν ξέρουν πια τι να αγοράσουν.
Τα σφαγεία έχουν αναστείλει τη λειτουργία τους, αφού δεν μπορούν να αποθηκεύσουν όλα τα σφάγια εν αναμονή των αποτελεσμάτων, επειδή τα αποτελέσματα καθυστερούν υπερβολικά, δεν υπάρχει εξειδικευμένο προσωπικό και πολλά εργαστήρια αναμένουν έγκριση.
Σήμερα οι έλεγχοι πραγματοποιούνται μόνο μετά θάνατον.
Πού βρίσκεται η έρευνα σχετικά με τις αιματολογικές δοκιμασίες;
Σύμφωνα με τον Επίτροπο Byrne, έχει κατατεθεί αίτηση για δίπλωμα ευρεσιτεχνίας.
Κάνουμε ό,τι είναι ανθρωπίνως δυνατόν για να βοηθήσουμε την έρευνα, και ειδικότερα τη δημόσια έρευνα;
Η συστηματική καταστροφή των κοπαδιών έχει υψηλό κόστος και εκμηδενίζει τις προσπάθειες επιλογής που καταβάλλουν οι κτηνοτρόφοι.
Εφόσον οι έλεγχοι ανίχνευσης είναι πλέον υποχρεωτικοί, πρέπει να συνεχίσουμε να καταστρέφουμε τα υγιή ζώα ή τα μέρη που προέρχονται από υγιή ζώα;
Η συστηματική αυτή καταστροφή εξολοθρεύει και τους υγιείς φορείς της ασθένειας.
Δεν θα ήταν φρόνιμο να διατηρήσουμε ένα μέρος του ζωικού αυτού κεφαλαίου, σε απόλυτη απομόνωση φυσικά, για ερευνητικούς σκοπούς;
Όσον αφορά τους ταύρους των ταυρομαχιών, που θεωρούνται ζώα υψηλού κινδύνου και υποχρεωτικά καταστρέφονται, όπως όλα τα βοοειδή που δεν σφάζονται στα σφαγεία, το κρέας τους γίνεται ακατάλληλο για κατανάλωση, ενώ καλύπτει μια συγκεκριμένη αγορά και είναι αδύνατον να καταψυχθεί εν αναμονή των αποτελεσμάτων των ελέγχων.
Τέλος, η απαγόρευση των ζωικών αλεύρων επιβλήθηκε λόγω της αδυναμίας μας να πραγματοποιήσουμε ελέγχους ανίχνευσης στα συστατικά τους.
Πώς να τα αποθηκεύσουμε, να τα κάψουμε, να τα αντικαταστήσουμε;
Οι δημόσιες αρχές επιλέγουν και επιτάσσουν τους χώρους, χωρίς διαβούλευση με τους πληθυσμούς, χωρίς μελέτη επιπτώσεων στο περιβάλλον, ούτε αξιολόγηση των κινδύνων.
Η καύση, για να είναι υγειονομικά αποτελεσματική, θα πρέπει να γίνεται σε ειδικές μονάδες, που σήμερα δεν επαρκούν.
Παρ' όλο που υπάρχει έλλειμμα πρωτεϊνών, τα κράτη μέλη που εξαρτώνται από τις εισαγωγές ελαιοπρωτεϊνούχων δεν μπορούν να εξασφαλίσουν ότι αυτά δεν προέρχονται από ΓΤΟ.
Η Ευρώπη όμως συνεχίζει την αγρανάπαυση.
Πρέπει λοιπόν επειγόντως να αρχίσουμε διαπραγματεύσεις στο πλαίσιο του ΠΟΕ και αμφισβητήσουμε τις συμφωνίες του Blair House.
Η Ευρώπη δεν πρέπει να περιορίσει την υποστήριξή της προς τους κτηνοτρόφους, όπως δηλώνει ότι προτίθεται να κάνει, για παράδειγμα καταργώντας την επιδότηση της γαλακτοπαραγωγού αγελάδας, ή περιορίζοντας τον αριθμό των εγκεκριμένων βοοειδών.
Τη στιγμή που οι αγρότες καταβάλλουν σημαντικές προσπάθειες για να διασφαλίσουν την ανιχνευσιμότητα και να παράγουν ποιότητα, η Ευρώπη δεν θα πρέπει να τους επιβάλει νέες θυσίες, σαν αυτές που αποφασίστηκαν στο τελευταίο Συμβούλιο Υπουργών, αλλά αντιθέτως να τους στηρίξει, ακόμα και με άμεσες ενισχύσεις.
Οι έκτακτες καταστάσεις επιβάλλουν έκτακτα μέτρα.
Η δημόσια υγεία υπερβαίνει κατά πολύ το πλαίσιο του γεωργικού προϋπολογισμού.
Ένα μέρος των δαπανών που είναι απαραίτητες για τη διασφάλιση της διατροφικής ασφάλειας και για την αποκατάσταση της εμπιστοσύνης των καταναλωτών θα πρέπει συνεπώς να καλυφθεί από το γενικό προϋπολογισμό.
Κύριε Πρόεδρε, αξιότιμε κύριε Επίτροπε, τα μέτρα που έχουν μέχρι σήμερα προταθεί από την Επιτροπή για την καταπολέμηση της κρίσης της ΣΕΒ είναι συνήθως καθυστερημένα, δεν είναι ιδιαίτερα αποτελεσματικά, ενώ είναι και μονόπλευρα.
Η Επιτροπή αντιδρά, αντί να δρα.
Εμφανίζεται ελάχιστα δραστήρια στο να διαχειριστεί ουσιαστικά το θέμα αυτό.
Όπως και παλαιότερα, εξακολουθούν να παραμένουν αναπάντητα πολλά ερωτήματα που απασχολούν τους θιγόμενους.
Με ποιον τρόπο μπορούν να ερμηνευθούν οι διαφορές των τιμών των τεστ ΣΕΒ στην Ευρώπη;
Ποια μέτρα πρόκειται να ληφθούν σε περίπτωση στρέβλωσης του ανταγωνισμού;
Για ποιο λόγο δεν βοηθούνται αποτελεσματικά όσοι θίγονται χωρίς να φέρουν καμία ευθύνη;
Εννοώ κυρίως τους γεωργούς των χωρών, στις οποίες, όπως και παλαιότερα, δεν έχουν εμφανιστεί κρούσματα ΣΕΒ, ή τις επιχειρήσεις προϊόντων κρέατος, τα σφαγεία, τα οποία στην παρούσα κατάσταση παλεύουν ή φοβούνται για την ύπαρξή τους.
Το πρόβλημα είναι ότι βοηθούνται οι λάθος άνθρωποι.
Λόγω κυρίως της διαδικασίας καύσης συγκαλύπτονται δεδομένα, το πρόβλημα εν τέλει κρύβεται και πάλι κάτω από το τραπέζι, ενώ δεν βοηθούνται όσοι δεν ευθύνονται.
Σε χώρες, οι οποίες δεν μπορούν να συμμετάσχουν στη διαδικασία αυτή, τα βοοειδή παραμένουν στους στάβλους.
Η επιβάρυνση για τους θιγόμενους είναι υπέρμετρη.
Το 70% του συμπληρωματικού προϋπολογισμού θα έπρεπε να χρησιμοποιηθεί μόνο γι' αυτό.
Γιατί δεν απαιτείται η περαιτέρω διεξαγωγή τεστ ΣΕΒ σε ζωντανά ζώα ή δεν επιβάλλεται ως πρόσθετο μέτρο;
Αυτό πρέπει να σας είναι σαφές: Εάν χάσουμε τους γεωργούς μας, ταυτόχρονα χάνουμε τα θεμέλια της ύπαρξής μας, επειδή οι γεωργοί βρίσκονται κατά κύριο λόγο στις περιφέρειές μας, και σε αυτές συμπεριλαμβάνω τις περιοχές των Αλπεων, είναι εκείνοι που προστατεύουν το περιβάλλον.
Μαζί με τους γεωργούς χάνουμε και εμείς την ύπαρξή μας!
Κύριε Πρόεδρε, κύριε Επίτροπε, αγαπητοί συνάδελφοι, ιδού άλλη μια συνεδρίαση με θέμα τη ΣΕΒ.
Σας θυμίζω ότι, πριν από λίγους μόλις μήνες, είχα καταγγείλει στο Σώμα στο Στρασβούργο την ατολμία των αποφάσεων που πρότεινε η Επιτροπή.
Έχουμε κάθε λόγο λοιπόν να εκπλησσόμεθα σήμερα με την παραφροσύνη, με τις κινήσεις πανικού σε ορισμένες χώρες, οι οποίες πίστευαν επί μακρόν ότι θα γλίτωναν από τη μάστιγα αυτή και οι οποίες όμως είχαν το χρόνο να παρατηρήσουν τα μέτρα που λάμβαναν τα γειτονικά κράτη.
Ο πανικός αυτός δεν θα πρέπει να μας επηρεάσει, διότι είμαστε οι πολιτικοί υπεύθυνοι.
Σήμερα, η Επιτροπή μας προτείνει ορισμένα μέτρα, και ακούγοντας τους συναδέλφους μου, αντιλαμβάνομαι ότι είναι σημαντικό να εναρμονισθούν.
Σας είπα ότι είμαστε οι πολιτικοί υπεύθυνοι.
Για το λόγο αυτό, θα πρέπει να καταγγείλουμε, όπως εγώ κάνω εδώ και χρόνια, τα ολέθρια αποτελέσματα της Κοινής Γεωργικής Πολιτικής, που ευνόησε περισσότερο τους μεγαλοαγρότες, αλλά παραμέλησε τον αληθινό κόσμο της υπαίθρου, που τόση ανάγκη τον έχουν οι χώρες μας.
Θα χρειαστούμε πολύ θάρρος για να εφαρμόσουμε μια βιώσιμη γεωργία, που θα μεριμνά για την υγειονομική ποιότητα των προϊόντων, την ασφάλειά τους και το περιβάλλον.
Δεν θα χρειαστούμε μόνο θάρρος αλλά και αποφασιστικότητα, για να εξηγήσουμε τα νέα μέτρα ανακατανομής των αγροτικών επιδοτήσεων, και κυρίως να κρατήσουμε αδιαπραγμάτευτη στάση απέναντι στο Συμβούλιο, ώστε να μην παραμείνουν τα λόγια μόνον λόγια.
Ζούμε μια πραγματική ευρωπαϊκή τραγωδία.
Θα πρέπει να επωφεληθούμε της ευκαιρίας για να επαναπροσδιορίσουμε την ευρωπαϊκή γεωργική πολιτική, ώστε να μην είναι μια πολιτική βιτρίνας όπως εκείνη του Josι Bovι, αλλά να ανταποκρίνεται στις προσδοκίες των καταναλωτών και των αγροτών μας, με τους οποίους είμαστε απολύτως αλληλέγγυοι.
Τα κατασταλτικά, τεχνοκρατικά μέτρα, για τον περιορισμό της παραγωγής βοοειδών στο μέλλον σε τίποτα δεν ωφελούν.
Η εφαρμογή της εκτατικής γεωργίας θα επιφέρει αφεαυτής μια ρύθμιση της συγκεκριμένης παραγωγής.
Μικρότερη αλλά καλύτερη παραγωγή, ενίσχυση των ελέγχων, λήψη ειδικών μέτρων.
Ας έχουμε τη βούληση να τα κάνουμε όλα αυτά χωρίς καθυστέρηση, για το γενικό συμφέρον των συμπολιτών μας.
Δικαιούνται να τα απαιτούν από όλους μας.
Κύριε Πρόεδρε, κύριε Επίτροπε, αγαπητοί μου συνάδελφοι, μέσα σε λίγες εβδομάδες οι διαστάσεις του φαινομένου ΣΕΒ στην Ευρώπη άλλαξαν, αφού έχει πλέον γενικευτεί σχεδόν.
Η κατάσταση είναι πλέον κρίσιμη, αφού ότι η κατανάλωση και οι εξαγωγές έχουν μειωθεί και υπάρχει πιθανότητα να αναγκαστούμε να διαχειριστούμε σημαντικά αποθέματα βοείου κρέατος.
Τα πράγματα είναι παρά πολύ σοβαρά, δεδομένου ότι οι κτηνοτρόφοι ζουν μέσα την αβεβαιότητα και είναι πεπεισμένοι σχεδόν ότι τα διαθέσιμα κονδύλια της Ευρωπαϊκής Ένωσης θα είναι ανεπαρκή.
Υπό τις συγκεκριμένες συνθήκες, κύριε Επίτροπε, είναι καταρχάς επιτακτική ανάγκη τα κράτη μέλη να επιδείξουν πειθαρχία και αλληλεγγύη στην εφαρμογή των κοινοτικών μέτρων που έχουν αποφασιστεί, ώστε να μην επιβαρυνθούμε συνολικά όλοι.
Αν και πρέπει να περιμένουμε το Συμβούλιο του Φεβρουαρίου και κάποιες άλλες σημαντικές ευρωπαϊκές συναντήσεις για να εξαγάγουμε όλα τα σχετικά συμπεράσματα, μπορούμε ήδη εντούτοις να επισημάνουμε ορισμένα θεμελιώδη σημεία.
Υπό αυτή την έννοια, υπενθυμίζω την προτεραιότητα της διατροφικής ασφάλειας και της προστασίας των καταναλωτών, οι οποίες απαιτούν ενίσχυση των ελέγχων, ώστε η εφαρμογή των ειλημμένων αποφάσεων να καταστεί αξιόπιστη, και άμεση σύσταση της Ευρωπαϊκής Αρχής Τροφίμων.
Υπογραμμίζω επίσης την ανάγκη να υπάρξει μεγαλύτερη αλληλεγγύη μεταξύ των τομέων της ΚΓΠ, με τη χρησιμοποίηση κυρίως της οριζόντιας ρύθμισης που περιλαμβάνεται στην Ατζέντα 2000.
Αναφέρω ακόμα το καθήκον της Ευρώπης να συγκεντρώσει τα διεθνή κριτήρια και να υποστηρίξει την ανάπτυξη φυτικών πρωτεϊνών, που θα αντικαταστήσουν τα κρεατάλευρα στη διατροφή των ζώων.
Υπογραμμίζω τέλος την υποχρέωση να εξαγάγουμε όλα τα διδάγματα για την εξέλιξη της γεωργίας που προκύπτουν από τις διαδοχικές ΚΓΠ και τις διεθνείς μας δεσμεύσεις.
Μήπως αυτός ο τύπος ανάπτυξης, που βασίζεται στην επιδίωξη της μέγιστης ανταγωνιστικότητας, ώστε να μπορέσει η Ευρώπη να κερδίσει μερίδια στην αγορά, προχώρησε πάρα πολύ μακριά στην οδό της εκβιομηχάνισης και της επιδίωξης του κέρδους;
Από πλευράς μου, θεωρώ ότι έχει φτάσει στα όριά του και ότι θα πρέπει να τον επανεξετάσουμε, ιδίως στο πλαίσιο των διαπραγματεύσεων με τον ΠΟΕ και της προπαρασκευής της μελλοντικής ΚΓΠ.
Όπως και αν έχει, πώς θα διασφαλίσουμε μια νέα προοπτική για τη γεωργία, αν λόγω της ΣΕΒ, χαθούν οι παραγωγοί της;
Για το λόγο αυτό, κύριε Επίτροπε, συνηγορώ επίσης υπέρ του να λάβουμε πραγματικά, σοβαρά υπόψη μας τις προσδοκίες των κτηνοτρόφων και του κλάδου, τους οποίους αρμόζει να βοηθήσουμε να ξεπεράσουν αυτή την κρίση.
Κύριε Πρόεδρε, κύριε επίτροπε, αγαπητοί συνάδελφοι, ούτε κατά διάνοια δεν θα ήθελα να υποτιμήσω το πρόβλημα της ΣΕΒ, ωστόσο θα ήθελα να υπογραμμίσω ότι με τον πανικό που επικρατεί δεν θα πρέπει να λησμονούμε όλα τα άλλα προβλήματα και τους κινδύνους, αλλά και τις δυνατότητες, που υπάρχουν στη διατροφική βιομηχανία των χωρών μας.
Να σας δώσω ένα παράδειγμα.
Εάν το λίπος των μηρυκαστικών είναι εγγυημένο ότι δεν περιέχει πρωτεΐνες, τότε δεν περιέχει ούτε και διοξίνες, κινολόνες, κλπ.
Σήμερα η καχυποψία κατά της ευρωπαϊκής βιομηχανίας τροφίμων, κατά της γεωργίας και κατά της γεωργικής παραγωγής αυξάνει με ταχύτητα χιονοστιβάδας.
Το γεγονός αυτό είναι ιδιαίτερα επικίνδυνο για την απασχόληση στην Ευρώπη και για τους κατοίκους της υπαίθρου, καθώς επίσης και για το περιβάλλον και την πολιτιστική μας κληρονομιά.
Σκεφτείτε όμως εάν μπορούσαμε να αξιοποιήσουμε την ευκαιρία αυτή!
Ένας σοφός γέροντας είχε πει ότι το χάος γειτονεύει με το Θεό.
Ας αξιοποιήσουμε αυτό το χάος που επικρατεί σήμερα με δημιουργικό τρόπο, καθώς σήμερα μας υποστηρίζουν οι ψηφοφόροι μας προκειμένου να ανοίξουμε και να αλλάξουμε ολόκληρο τον τομέα παραγωγής τροφίμων!
Κύριε Πρόεδρε, η ΣΕΒ εξακολουθεί να είναι επικίνδυνη.
Ο κίνδυνος δεν έχει αποτραπεί.
Το γεγονός όμως ότι η πιθανότητα μόλυνσης με τη νόσο της ΣΕΒ είναι σήμερα μικρότερη από ό,τι ήταν πριν από λίγο καιρό, οφείλεται στο έργο μας στο Κοινοβούλιο.
Κύριε Byrne, θα ήθελα να σας ομολογήσω, ότι αυτό σχετίζεται με την εργασία σας.
Η νέα Επιτροπή και εσείς προσωπικά εργάζεστε με συνέπεια.
Επιτρέψτε μου ωστόσο να ασκήσω κάποια κριτική στις αποφάσεις σας.
Το ανοιχτό ζήτημα ήταν ο δραστικός ανταλλάκτης γάλακτος, ήταν το λίπος, το οποίο ήταν μολυσμένο με υπολείμματα λευκώματος.
Αυτό ήταν το ανοιχτό ζήτημα της Επιτροπής, σε ευρωπαϊκό επίπεδο.
Δυστυχώς έκλεισε πολύ καθυστερημένα.
Ό,τι επιχειρείται τώρα, είναι προς τη σωστή κατεύθυνση.
Ωστόσο, εξακολουθεί να πρέπει να αναμιγνύεται λίπος, ακόμα και εάν έχει περάσει τη θερμική επεξεργασία.
Κύριε Byrne, πρέπει κανείς να αναρωτηθεί, πού βρίσκεται άραγε το κρέας που διαχωρίζεται μηχανικά, εάν δεν καταλήγει πλέον στην τροφική αλυσίδα;
Μήπως καταλήγει στα οστεάλευρα, στο λίπος, και στη συνέχεια καταλήγουν σε αυτό υπολείμματα εγκεφάλου, όταν αφαιρείται το εσωτερικό του κρανίου;
Είναι επαρκής η αποστείρωση στους 133 βαθμούς;
Γνωρίζουμε ότι αυτές οι μολυσματικές πρωτείνες (prion) αποδεικνύονται σαφώς ανθεκτικές στη θερμική επεξεργασία.
Στην περίπτωση αυτή θα ήταν καλύτερο να ειπωθεί, να μην υπάρχει λίπος στο δραστικό ανταλλάκτη γάλακτος από άλλες πηγές παρά μόνο από το ίδιο το γάλα.
Εάν κανείς θέλει οπωσδήποτε λίπος, θα πρέπει να βάλει και πάλι το βούτυρο, το οποίο αφαιρέθηκε προηγουμένως, ή εάν είναι δυνατόν να ταίσει τα ζώα με γάλα.
Το δεύτερο πρόβλημα είναι ο εγκέφαλος.
Εξακολουθεί να υφίσταται ακόμη η ίδια κατάσταση, δηλαδή να επιτρέπεται η χρήση εγκεφάλου από ζώα κάτω των 12 μηνών.
Μπορούμε επίσης να χρησιμοποιήσουμε εγκέφαλο χοίρου.
Αυτό δεν αποδεικνύεται στο λουκάνικο.
Συνεπώς, θα ήταν απαραίτητο, να απελευθερωθούν τα λουκάνικα συνολικά, όλη η τροφική αλυσίδα του εγκεφάλου τόσο των χοίρων όσο και των βοοειδών.
Το τρίτο θέμα είναι το τεστ.
Ο κ. Bφge είπε προηγουμένως ότι σκοπεύουμε να διεξάγουμε τεστ από τους 18 μήνες και μετά.
Διορθώνω: Η απόφαση του Κοινοβουλίου αναφέρει, το τεστ πραγματοποιείται σε όλα τα ζώα που εισέρχονται στη διατροφική αλυσίδα, αρχίζοντας από τους 18 μήνες.
Και αυτό πρέπει να διασφαλιστεί, και δεν επιτρέπεται να υποχωρήσουμε στην επιδίωξη αυτού του στόχου.
Κύριε Byrne, δεν πρόκειται να επιτρέψουμε τη σφαγή ζώων, τα οποία δεν ελέγχονται, επειδή για διαγνωστικούς λόγους - ο κ. Bφge το επεσήμανε ήδη - χρειαζόμαστε επειγόντως το αποτέλεσμα αυτό για τη συνολική αξιολόγηση των κρουσμάτων ΣΕΒ στην Ευρώπη.
Κύριε Επίτροπε, έστω και αργά προχωράμε σε όλο και πιο αυστηρά μέτρα.
Ωστόσο, από αυτά που είπατε, προκύπτουν τα σημαντικότερα ζητήματα, για τα οποία δεν μας μιλήσατε και δεν μας μιλάει ούτε το Συμβούλιο.
Συντονισμός και έλεγχος.
Διαπιστώσατε εμμέσως ελλείψεις, γνωρίζουμε ότι είναι σημαντικές, δεν έχουμε προτάσεις.
Η νομοθεσία για τις επιθεωρήσεις, παραδείγματος χάρη, σε ευρωπαϊκό επίπεδο δεν προχωράει.
Δεύτερο ζήτημα: εναλλακτικές λύσεις.
Το έθεσαν και άλλοι συνάδελφοι.
Τι θα γίνει με τα ζωικά άλευρα που θα πρέπει να καταστραφούν;
Τι θα γίνει με τα επικίνδυνα υλικά που αφαιρούμε από το κύκλωμα της διατροφής;
Το ξέρω και από την χώρα μου.
Δεν ξέρω ποιες είναι οι αξιόπιστες λύσεις για την καταστροφή τους και, βεβαίως, για να καλυφθεί το κόστος.
Και μια και μιλάμε για κόστος, το τελευταίο ζήτημα: υπάρχει ένα θέμα καλύψεως του κόστους, έστω και στο επίπεδο της Ευρωπαϊκής Ένωσης.
Έχουμε διαθέσιμα απα ό,τι ξέρω περίπου 1,5 δις ευρώ.
Οι πιο χαμηλές υποθέσεις σας μιλάνε για ένα κόστος 3,5 δις ευρώ, και μάλιστα λένε πολλοί ότι μπορεί να φθάσουμε και τα 7 και τα 8.
Προτάσεις για την κάλυψη με την υπάρχουσα κατάσταση του προϋπολογισμού και τις δημοσιονομικές προοπτικές που υποστηρίζετε δεν υπάρχουν.
Τι θα κάνουμε;
Θέλουμε πιο αξιόπιστες απαντήσεις.
Κύριε Πρόεδρε, θα ήθελα να υπογραμμίσω οπωσδήποτε το γεγονός - το οποίο εκφράσθηκε επανειλημμένα - ότι πρέπει να ανακτηθεί η εμπιστοσύνη των καταναλωτών έναντι των φορέων του τομέα.
Για να γίνει αυτό, καλώ την Επιτροπή, για νιοστή φορά, να εφαρμόσει διαφάνεια, δηλαδή να καταστήσει διαθέσιμα όλα τα δεδομένα, έτσι ώστε η σωστή ενημέρωση να συμβάλει στην εξασθένιση αυτής της συλλογικής ψύχωσης, της οποίας, μου φαίνεται, είμαστε εν μέρει θύματα και εμείς.
Θα ήθελα να σας προκαλέσω λέγοντας ότι αν περιοριστούμε στα πραγματικά δεδομένα, στην παρούσα κατάσταση των πραγμάτων, είναι πολύ πιο πιθανό να μας χτυπήσει κεραυνός παρά να προσβληθούμε από ΣΕΒ.
Με αυτό δεν θέλω να πω ότι δεν πρέπει να λάβουμε όλες τις προφυλάξεις για να αποτρέψουμε το ενδεχόμενο να τεθεί σε κίνδυνο έστω και μία ανθρώπινη ζωή, αλλά ας προσέξουμε, διότι τα μέσα ενημέρωσης προξενούν περισσότερες ζημιές και παραλύουν έναν τομέα, συχνά χωρίς να έχουν αντικειμενικά στοιχεία για να μπορούν να δώσουν συγκεκριμένες ειδήσεις.
Η σωστή ενημέρωση αποτελεί, επομένως, απαραίτητη προϋπόθεση για να αντιμετωπιστεί το πρόβλημα με τον κατάλληλο τρόπο και να μην τροφοδοτείται μια συχνά αδικαιολόγητη - επαναλαμβάνω - ψύχωση.
Είναι σημαντικό να ληφθούν μέτρα ώστε ο καταναλωτής να ξέρει τι τρώει: γι' αυτό πρέπει να επισπευσθούν οι προθεσμίες για την υποχρεωτική επισήμανση, έτσι ο καταναλωτής να ξέρει με ακρίβεια ποια είναι τα χαρακτηριστικά του ζώου, από τη γέννηση ως τη σφαγή του.
Όσον αφορά τις παρεμβάσεις, πρέπει να υπενθυμιστεί επίσης η ανάγκη να μπορέσουν οι επαγγελματίες του τομέα να υπερνικήσουν μόνοι τους αυτή τη δραματική στιγμή.
Είναι, επομένως, χρήσιμες οι άμεσες οικονομικές παρεμβάσεις: αρκεί να σκεφθεί κανείς ότι πάρα πολλοί κτηνοτρόφοι έχουν χιλιάδες ζώα στους στάβλους και δεν ξέρουν τι να κάνουν για να ενθαρρύνουν την αγορά αυτού του προϊόντος.
Πρέπει να δημιουργηθούν αποθήκες συγκέντρωσης με δημόσιες παρεμβάσεις και να καθιερωθούν άμεσες παρεμβάσεις για να αντιμετωπιστούν οι οικονομικές κρίσεις των επιχειρήσεων με άμεσες ενισχύσεις από τις δημόσιες αρχές.
Κύριε Πρόεδρε, προτού συμμετέχω στην εν λόγω συζήτηση, ξαναδιάβασα ένα πάρα πολύ ενδιαφέρον έγγραφο: το κείμενο της προσφυγής που κατέθεσε το 1996 κατά της Επιτροπής στο Δικαστήριο το γαλλικό γεωργικό συνδικάτο αγροτικού συντονισμού και ο Philippe de Villiers, κατηγορώντας την ότι δεν χειρίστηκε σωστά την κρίση των τρελών αγελάδων, ότι έδωσε προτεραιότητα στην ελεύθερη κυκλοφορία των εμπορευμάτων έναντι της δημόσιας υγείας και ότι αμέλησε να εφαρμόσει την αρχή της προφύλαξης.
Μιας και συζητούμε για προσφυγές, πού βρίσκεται η προσφυγή που κατέθεσε προ διετίας η Επιτροπή κατά της Γαλλίας, επειδή η χώρα μου αρνούνταν, υποτίθεται, να διασφαλίσει την ελεύθερη διακίνηση του κρέατος;
Δεν άκουσα τον Επίτροπο Byrne να αναφέρεται στο ζήτημα αυτό στη δήλωσή του προ ολίγου.
Το δίδαγμα που πρέπει να εξαγάγουμε σήμερα είναι ότι η δημόσια υγεία οφείλει να έχει απόλυτη προτεραιότητα, ότι δεν πρέπει να διστάσουμε να προκαταλάβουμε όλους τους κινδύνους, όσο μεγάλο και αν είναι το κόστος, και να σεβαστούμε τα κράτη που θέλουν να λάβουν πιο αυστηρά μέτρα προφύλαξης σε σχέση με το μέσο όρο.
Ειδικότερα, ζητούμε μέτρα υψίστης ασφαλείας, όσο ακριβά και αν κοστίσουν στον κοινοτικό προϋπολογισμό.
Η Ευρώπη και τα κράτη μέλη οφείλουν να αναλάβουν την ευθύνη για τα σφάλματά τους.
Για να αποφύγουμε ανάλογα προβλήματα στο μέλλον, θα πρέπει να επιβάλουμε στη γεωργία δρακόντεια μέτρα πρόνοιας και σεβασμού της φύσης.
Οι κανόνες αυτοί συνεπάγονται προφανώς μια επιπλέον δαπάνη, η οποία θα επιβαρύνει περαιτέρω τη γεωργία μας στον παγκόσμιο ανταγωνισμό.
Για να αντισταθμίσουμε το μειονέκτημα αυτό, θα πρέπει να προβάλουμε στο πλαίσιο του ΠΟΕ, στις διαπραγματεύσεις των οποίων ακριβώς η έναρξη επίκειται, την ιδέα της ελεύθερης επιλογής γεωργικού προτύπου από κάθε περιοχή· και θα πρέπει να αναθεωρήσουμε πλήρως το πρότυπο του Γύρου της Ουρουγουάης, που θέλει να υποτάξει τη γεωργία στον παγκόσμιο ανταγωνισμό χωρίς προστασία και αντιστάθμισμα.
Κύριε Επίτροπε, απευθύνομαι σ' εσάς όχι ως αρμόδιο Επίτροπο, αλλά ως εκπρόσωπο του θεσμικού εκτελεστικού οργάνου της Ευρωπαϊκής Ένωσης.
Αισθάνομαι αμηχανία και ακόμη και οι σημερινές παρεμβάσεις εξακολουθούν να ενισχύουν αυτή τη δυσφορία που με διακατέχει, επειδή, πέρα από τις εξηγήσεις και τις παρεμβάσεις που μας περιγράψατε - οι οποίες αποτελούν προφανώς απάντηση σε μια συγκυριακή κρίση - το πρόβλημα της ΣΕΒ είναι μια κρίση διαρθρωτική, στην οποία, μέχρι στιγμής, δεν έχουμε ακόμη δώσει απάντηση.
Είναι ένα ηθικό πρόβλημα η ΣΕΒ: οικοδομούσαμε επί δεκαετίες τη γεωργική πολιτική με βάση τη γεωργία και αυτή τη στιγμή στη γεωργία πέφτει ένα πέπλο δυσπιστίας, το οποίο εμείς, ως θεσμικό όργανο, δεν μπορούμε να επιτρέψουμε στον εαυτό μας.
Ο γεωργικός τομέας είναι ένας τομέας που αποτελείται από ανθρώπους που εργάζονται, από οικογένειες που περιφρουρούν τη γη, από ανθρώπους που, προσηλωμένοι στον καθημερινό τους μόχθο, πληρώνουν ένα τίμημα για το οποίο δεν φταίνε.
Δεν υπάρχει απόλυτη ανάγκη να ξαναγράψουμε τους κανόνες, αλλά δεν μπορούμε να ζητάμε από τους εργαζόμενους να πληρώσουν ένα τίμημα - σε πολλές ευρωπαϊκές χώρες καταλήγοντας σε πτώχευση - για το οποίο δεν φταίνε.
Σε ένα σεισμό δεν απαντά κανείς με ένα "Θα δούμε" , σε ένα σεισμό απαντά κανείς με κατάλληλες και προπαντός άμεσες παρεμβάσεις.
Τώρα, η γεωργία διέρχεται σήμερα μία από τις πιο ευαίσθητες φάσεις της ιστορίας της στην Ευρώπη: ας μην διαπράξουμε ένα πραγματικό έγκλημα έναντι του γεωργικού τομέα, το οποίο θα έχει τελικά αντίκτυπο όχι τόσο στους γεωργούς, αλλά στην Ευρώπη, επειδή, σε τελική ανάλυση, οι γεωργοί και οι ευρωπαϊκοί λαοί προσβλέπουν σ' εμάς, στην Ευρώπη, στα όργανα, ως αρχή που πρέπει να δώσει απάντηση στις απαιτήσεις τους.
Επίτροπε, έχετε τη μελαγχολική ικανοποίηση της δικαίωσης και τούτο ποτέ δεν κάνει κάποιον δημοφιλή, ούτε καν ευτυχή.
Οι ίδιοι οι λαοί και τα ίδια τα κράτη μέλη που αψηφούσαν τις προειδοποιήσεις σας πριν από δυο χρόνια, που σας αρνούνταν την ειδική πλειοψηφία, όπως είπατε, μόλις πριν από λίγους μήνες, τώρα κραυγάζουν για αντιστάθμιση και υποστήριξη, καθώς η αγορά βοείου κρέατος καταρρέει και αντιμετωπίζουμε την προοπτική εκατομμυρίων ζώων σε απόθεμα, απούλητων, μη διαθέσιμων, για περισσότερα από τα επόμενα δυο χρόνια.
Στο Ηνωμένο Βασίλειο αντιμετωπίζουμε το ζήτημα με κάποια συμπόνια.
Κάποιοι θα μου πουν: Ναι, βέβαια, ήσασταν οι πρώτοι.
Ήμασταν οι πρώτοι σε όλο τον κύκλο, από την αυταρέσκεια στην απελπισία και πάλι πίσω.
Κι αν σήμερα η αγορά βοείου κρέατος στη Βρετανία είναι υγιής και αυξάνεται η κατανάλωση βοείου κρέατος, αυτό οφείλεται μόνο στο γεγονός ότι οι άνθρωποι συνειδητοποίησαν πόσο δρακόντεια πρέπει να είναι τα μέτρα.
Κάθε ερώτηση που θέλω να υποβάλω τώρα στην Επιτροπή βασίζεται σε αυτήν την εμπειρία.
Πρώτον, ο βαθμός εξάπλωσης της ΣΕΒ.
Τι δείχνουν οι εξετάσεις;
Τι λένε τα ίδια τα κράτη μέλη;
Βλέπουμε σε εκθέσεις ότι ορισμένα κράτη μέλη που ισχυρίζονταν πριν από ένα χρόνο ότι δεν είχαν κρούσματα ΣΕΒ, τώρα προβλέπουν έως και 500 κρούσματα κατά το επόμενο έτος.
Αν η Ευρώπη ευθυγραμμίστηκε με την αρχή της απόρριψης ζώων άνω των 30 μηνών, αρκεί μόνο αυτό;
Τι λένε οι εξετάσεις και τα ερευνητικά πορίσματα σχετικά με την εμφάνιση της νόσου σε ζώα νεότερα των 30 μηνών;
Τρίτον, τι δυνατότητες έχουν τα κράτη μέλη για την καταστροφή των υλικών που αφαιρούνται τώρα;
Ποια κράτη μέλη έχουν δυνατότητες καύσης;
Υπάρχουν ακόμα κράτη μέλη που δηλώνουν ότι θα προβούν σε υγειονομική ταφή των εν λόγω υλικών;
Αυτά είναι όλα σοβαρά ερωτήματα που γνωρίζουμε ότι θα προσπαθήσετε να απαντήσετε.
Φρονούμε ότι πρέπει να προχωρήσετε περαιτέρω και θα ήθελα να επαναλάβω αυτό που είπε ο φίλος μου κ. Garot ότι δηλαδή, πάνω απ' όλα η Ευρώπη σας οφείλει την αλληλεγγύη της.
- Κύριε Πρόεδρε, χαιρετίζω τις προτάσεις για την απαγόρευση του μηχανικά διαχωριζόμενου κρέατος από τα οστά όλων των μηρυκαστικών, όλων των ηλικιών.
Αυτήν τη στιγμή στο Ηνωμένο Βασίλειο, έχουμε απαγόρευση του μηχανικά διαχωριζόμενου βοείου κρέατος καθώς και της εισαγωγής οποιουδήποτε ζώου άνω των 30 μηνών στην τροφική αλυσίδα, αλλά το πρόβλημα είναι το μηχανικά διαχωριζόμενο βόειο κρέας που προέρχεται από άλλα κράτη μέλη της ΕΕ.
Εξ όσων γνωρίζω, δεν υπάρχει κατάλληλη εξέταση για να σιγουρευτούμε ότι δεν είναι μολυσμένο από ΣΕΒ.
Επομένως, χαιρετίζω την απαγόρευση.
Σε ότι αφορά στην αφαίρεση της σπονδυλικής στήλης, εσείς εγείρατε το ερώτημα: πού πρέπει να λαμβάνει χώρα, στο σφαγείο ή στο σημείο πώλησης;
Όμως είναι όντως απαραίτητη;
Πρέπει να λάβουμε υπόψη την ανασκόπηση της Επιστημονικής Συντονιστικής Επιτροπής, αλλά σίγουρα, αν ο νωτιαίος μυελός αφαιρείται κατά το δέον, αυτό θα ήταν αρκετό.
Ότι κι αν γίνει, όλες αυτές οι δικλείδες ασφαλείας πρέπει να εποπτεύονται προσεκτικά.
Είμαι ικανοποιημένος για το γεγονός ότι θα υποβάλλεται μηνιαία έκθεση από άλλα κράτη μέλη της ΕΕ, όπως γίνεται σήμερα στο Ηνωμένο Βασίλειο, όμως παρακαλώ να εφαρμοστούν το συντομότερο τα εν λόγω μέτρα.
Φροντίστε να υλοποιηθούν σωστά και παρακαλώ μάθετε από τα προηγούμενα λάθη του Ηνωμένου Βασιλείου.
Κύριε Πρόεδρε, κύριε Επίτροπε, η κρίση της ΣΕΒ δεν έκανε τίποτε άλλο παρά να φέρει στην επιφάνεια και να αποκαλύψει στην ευρωπαϊκή κοινή γνώμη την αδυναμία και την έλλειψη αυστηρότητας των κρατών μελών στην εφαρμογή και τον έλεγχο των ευρωπαϊκών κανόνων σχετικά με τα επικίνδυνα υλικά που χρησιμοποιούνται στην παραγωγή ζωοτροφών.
Παρά τις τόσες συζητήσεις για την κρίση, επιτρέπουμε ακόμη να φτάνουν στην τροφική αλυσίδα ορισμένα δυνητικά επικίνδυνα στοιχεία, αφού, για παράδειγμα, δεν υπάρχει ακόμη καμία απαγόρευση για το ζωικό λίπος στη ζωική κατανάλωση.
Ο πολίτης, ανυπεράσπιστος ενώπιον των πολιτικών αποφάσεων που λαμβάνονται από πολιτικούς για τους οποίους υπερισχύουν οικονομικά κριτήρια, απαιτεί μεγαλύτερη αυστηρότητα και ευθύνη.
Τι ευθύνες πρόκειται να αναλάβουν τα κράτη μέλη, η Επιτροπή και το ίδιο το Κοινοβούλιο σχετικά με τους προσβεβλημένους από την ανθρώπινη παραλλαγή της ΣΕΒ;
Εξακολουθεί να μην υπάρχει ομοιογένεια στα μέτρα που εγκρίνονται από το Συμβούλιο, με αποτέλεσμα η αρχή της προφύλαξης να χάνει την αποτελεσματικότητά της.
Χρειαζόμαστε περισσότερες έρευνες για να γνωρίσουμε τη φύση και τους μηχανισμούς διάδοσης αυτής της ασθένειας σε όλη της τη διάσταση και, για να τελειώσω, πρέπει να επεκτείνουμε τους ελέγχους στις εγκαταστάσεις παραγωγής ζωοτροφών, ένα σημαντικό μεταδοτικό παράγοντα της ασθένειας.
Αν η συναπόφαση στη γεωργία ήταν πραγματικότητα, αυτή η κρίση θα είχε αντιμετωπιστεί διαφορετικά.
Κύριε Πρόεδρε, η παρούσα κατάσταση της αύξησης των κρουσμάτων ΣΕΒ στην Ευρωπαϊκή Ένωση καθιστά σαφές ότι δεν αρκεί να προβαίνουμε σε δηλώσεις προθέσεων σχετικά με την μεταρρύθμιση της ΚΓΠ, αλλά ότι θα πρέπει να εξετάσουμε εις βάθος το πρόβλημα και να κάνουμε γρήγορα βήματα προς μια πραγματική μεταρρύθμιση της σημερινής κοινής γεωργικής πολιτικής.
Οι κοινοτικές και δημοσιονομικές περικοπές δεν μπορούν να αποτελέσουν δικαιολογία για τη μη λήψη των απαραίτητων μέτρων για την επίλυση του προβλήματος, υποστηρίζοντας παράλληλα τους αγρότες που εκτρέφουν βοοειδή.
Η επείγουσα μεταρρύθμιση της ΚΓΠ δεν θα πρέπει να έχει ως στόχο την εξοικονόμηση πόρων του προϋπολογισμού, αλλά την ισορροπία στη διανομή των ενισχύσεων στις διάφορες παραγωγές χώρες και στις παραγωγές λαμβανομένων υπόψη των περιφερειακών ιδιαιτεροτήτων και της πραγματικότητας στο κάθε κράτος μέλος.
Στις νέες ανάγκες θα πρέπει να ανταποκρίνονται νέα μέσα, διότι καθίσταται απαραίτητη η αναθεώρηση του τρέχοντος οικονομικού πλαισίου που αποφασίστηκε στο Βερολίνο.
Τέλος, θα ήθελα να κάνω μια αναφορά στην Πορτογαλία, για να κάνω μια ερώτηση στον κ. Επίτροπο σχετικά με την αδικία της διατήρησης του μοναδικού αποκλεισμού των εξαγωγών σε ένα πλαίσιο όπου παρουσιάζεται σημαντική μείωση των κρουσμάτων, ενώ σε άλλες χώρες αυτά αυξάνονται.
Πρόκειται για μια θέση χωρίς νόημα.
Επίτροπε Byrne, συνήθως δεν φημίζομαι για τους επαίνους μου για την καλή σας απόδοση, αλλά σε αυτήν την περίπτωση θα ήθελα να είμαι δίκαιος.
Είναι απολύτως άδικο εκ μέρους των κρατών μελών να κατηγορούν τώρα την Επιτροπή, ενώ υπογραμμίζατε ήδη, πριν από δυο χρόνια, τα προβλήματα που επρόκειτο να προκύψουν.
Αυτό που επέτυχαν τα κράτη μέλη, προσπαθώντας να προσδιορίσουν ποιο βόειο κρέας είναι το ασφαλέστερο στην Ευρώπη, ήταν η καταστροφή του ευρωπαϊκού βοείου κρέατος.
Δεν υπάρχει καμία αμφιβολία γι' αυτό.
Τώρα πρέπει να αναλάβουμε δράση σε όλη την Ευρώπη.
Είμαι γεωργός που εργάστηκε καθ' όλη τη διάρκεια της κρίσης της ΣΕΒ στο Ηνωμένο Βασίλειο.
Είδα την αξία του ζωικού μου κεφαλαίου να πέφτει σχεδόν στο μηδέν.
Αυτό που συμβαίνει είναι πολύ οδυνηρό για το γεωργικό τομέα και τώρα εξαπλώνεται στο σύνολο της Ευρώπης, επομένως πρέπει να αναληφθεί δράση.
Δεν πιστεύω ότι πρέπει να επανεφεύρουμε τον τροχό, επομένως πρέπει να εξετάσουμε τα μέτρα που ελήφθησαν στη Βρετανία και ανέκτησαν την εμπιστοσύνη του καταναλωτή.
Θα τονίσω, και γνωρίζω ότι ο Επίτροπος Byrne συμφωνεί με αυτό, ότι πρέπει να εφαρμοστεί μια πολιτική για το σύνολο της Ευρώπης.
Αν δεν το πράξουμε, ο ευρωπαϊκός Τύπος θα στραφεί στα κράτη μέλη κατά σειρά, θα εξετάσει τα μέτρα ασφαλείας που ισχύουν στα κράτη αυτά και θα κάνει συγκρίσεις, και τότε η εμπιστοσύνη των λαών στο βόειο κρέας, γενικά θα καταρρεύσει.
Αναμφίβολα, τα γηραιότερα βοοειδή, όσο οδυνηρό κι αν είναι αυτό, πρέπει να αποκλειστούν από την τροφική αλυσίδα.
Πρέπει να καταστραφούν.
Δεν υπάρχει μόνο η καύση, τώρα υπάρχει και μια μέθοδος νιτρικής υδρόλυσης για την καταστροφή των βοοειδών.
Είμαι σίγουρος ότι την εξετάζετε, διότι θα μπορούσε να αποτελέσει μια καλύτερη και πιθανόν φθηνότερη μέθοδο διάθεσης των ζώων αυτών.
Πρέπει επίσης να εξετάσουμε τις εισαγωγές βοοειδών από τρίτες χώρες, επειδή δεν πρέπει να συσπειρωθούμε μόνο εμείς, πιστεύω ότι υπάρχει πολλή αυταρέσκεια σχετικά με το ζήτημα και στον υπόλοιπο κόσμο.
Ο απώτερος σκοπός μας είναι να αυξήσουμε την κατανάλωση βοείου κρέατος, να πείσουμε τους καταναλωτές ότι είναι ασφαλές, και να τους αφήσουμε να φάνε ευρωπαϊκό βόειο κρέας.
(Χειροκροτήματα από τη δεξιά)
Κύριε Πρόεδρε, λαμβανομένου υπόψη του μεγάλου κόστους που θα έχει αυτό για όλους τους Ευρωπαίους, του γεγονότος ότι στόχος μας είναι να ανακτήσουμε την εμπιστοσύνη και ότι δεν πρόκειται πια για την ισχύουσα νομοθεσία, αλλά για την εφαρμογή και τον έλεγχο της εν λόγω νομοθεσίας, μήπως θα έπρεπε να σκεφτούμε πώς θα ανακτήσουμε αυτή την εμπιστοσύνη;
Μπορεί να ανακτήσει αυτή την εμπιστοσύνη ο ανεύθυνος υπουργός ο οποίος, αποκαλώντας τους ανεύθυνους, προσέβαλε εκείνους που εύστοχα μας προειδοποίησαν γι' αυτόν τον κίνδυνο;
Ή η υπουργός Υγείας, που επέδειξε απίστευτη ανικανότητα επί του θέματος;
Κύριε Επίτροπε, θα μπορέσουν, όντας τόσο εκτεθειμένοι, να ανακτήσουν την εμπιστοσύνη, εκείνοι που είναι υπεύθυνοι για την τωρινή σύγχυση, την έλλειψη ελέγχου στις απαγορευμένες ζωοτροφές, των περιβαλλοντικών κινδύνων που προκαλούν οι αντικανονικές ταφές εκατοντάδων αγελάδων;
Θα μπορέσουν, τόσο δυσφημισμένοι, να ανακτήσουν την εμπιστοσύνη που χρειαζόμαστε;
Κύριε Επίτροπε, αν δεν απαιτήσουμε ευθύνες από εκείνους, θα τις απαιτήσουν από εμάς.
Σας διαβεβαιώ.
Κύριε Πρόεδρε, θα ήθελα καταρχήν να επιστήσω την προσοχή σας στις χρηματοοικονομικές συνέπειες της κρίσης της ΣΕΒ.
Πρώτα από όλα, η Ευρωπαϊκή Επιτροπή υιοθέτησε τελικά την πρόταση της Επιτροπής Γεωργίας να χρησιμοποιηθεί το περιθώριο που υπήρχε ακόμη στον προϋπολογισμό για τη γεωργία ύψους 970 εκατ. ευρώ.
Να προσθέσω μάλιστα ότι το περιθώριο αυτό είχε φανεί στο παρελθόν μεγαλύτερο από ό,τι το βλέπουμε τώρα δεδομένης της σημερινής ισοτιμίας του ευρώ, ισοτιμία η οποία στοίχισε ήδη 250 εκατ. από αυτό το ποσό.
Το δεύτερο σημείο είναι ότι το χρηματοδοτικό πρόβλημα δεν περιορίζεται βέβαια εδώ.
Πρόκειται για μία αρχή και μόνο.
Θα ήθελα να απευθύνω θερμή έκκληση στην Επιτροπή να αναζητήσει και άλλες δυνατότητες χρηματοδότησης για την κρίση της ΣΕΒ, ιδιαίτερα όσον αφορά μία πρόταση για επιβολή φόρου κατανάλωσης.
Θα μπορούσαμε να δεχθούμε την προσωρινή επιβολή τελών στο κρέας μέσω των οποίων θα μπορέσουμε να χρηματοδοτήσουμε επαρκώς δραστικά μέτρα εφέτος.
Όλοι καταλαβαίνουν ότι με αυτό τον τρόπο μπορούμε να εγγυηθούμε την ασφάλεια και για άλλα προϊόντα.
Δείτε για παράδειγμα τα περιβαλλοντικά τέλη σε ορισμένα προϊόντα, όπως έχουν επιβληθεί σε ορισμένες χώρες της ΕΕ.
Το τρίτο σημείο που θεωρώ σημαντικό αφορά το πώς αντιμετωπίζουμε κράτη μέλη τα οποία αγνόησαν σκόπιμα την κοινοτική νομοθεσία.
Ας πούμε τα πράγματα με το όνομά τους: ο συνασπισμός Σοσιαλδημοκρατών/Πρασίνων στη Γερμανία ισχυρίστηκε επανειλημμένως πέρυσι ότι η Γερμανία δεν αντιμετώπιζε κανένα πρόβλημα, στη συνέχεια εμφανίστηκαν τα προβλήματα και κατηγορήθηκαν άλλοι για αυτά.
Πώς αντιμετωπίζουν τέτοιες περιπτώσεις η Επιτροπή και το Συμβούλιο;
Θα πρέπει να πω ότι η Επιτροπή υπήρξε κάπως πιο συνεπής στο σημείο αυτό τα προηγούμενα χρόνια από ό,τι το Συμβούλιο για παράδειγμα.
Παραμένει το ερώτημα: ποια είναι η λύση;
Η λύση τελικά δεν μπορεί να είναι τίποτε άλλο από μία καλή παρακολούθηση του συνόλου της διατροφικής αλυσίδας, καλοί έλεγχοι και κάποτε αυστηρά μέτρα.
Στο σημείο αυτό θεωρώ ως πολιτική κατάχρηση να ισχυρίζεται κανείς αυτή τη στιγμή ότι η λύση θα μπορούσε να ήταν αλλαγή της ευρωπαϊκής γεωργικής πολιτικής υπέρ των μικρών εκμεταλλεύσεων ή της βιολογικής γεωργίας.
Δεν πρόκειται περί αυτού.
Πρόκειται για την ασφάλεια των τροφίμων.
Καλώ τους πολιτικούς στην Ευρώπη να προσέξουν και να μην εκμεταλλευτούν την κρίση αυτή για να επιτύχουν τους δικούς τους πολιτικούς στόχους.
Κύριε Πρόεδρε, κύριε Επίτροπε, κυρίες και κύριοι, πρόκειται βασικά για ένα πρόβλημα της υγιεινής των ζώων που έλαβε διαστάσεις μεγάλης κρίσης, διότι επηρεάζει την ασφάλεια των τροφίμων, μολονότι οι ειδικοί της ιατρικής λένε ότι η πιθανότητα μόλυνσης είναι πολύ μικρή.
Πρόκειται για ένα πρόβλημα που εμφανίστηκε στο Ηνωμένο Βασίλειο εδώ και πάνω από μία δεκαετία και επεκτάθηκε έκτοτε σε όλη την ηπειρωτική Ευρώπη.
Πιθανότατα, τότε η Επιτροπή υποτίμησε το πρόβλημα και δεν έλαβε τα απαραίτητα μέτρα για να αποφύγει την διάδοση του κακού.
Πρέπει να παραδεχτούμε ότι ήταν λάθος που περιμέναμε μέχρι τις 27 Μαρτίου του 1996 για να υιοθετήσουμε έκτακτα μέτρα, προβαίνοντας στην απαγόρευση της εισαγωγής ζώων και ζωικών αλεύρων προερχομένων από το Ηνωμένο Βασίλειο και που υποκύψαμε έπειτα στις πιέσεις ανακαλώντας αυτή την απόφαση δύο χρόνια αργότερα, στις 16 Μαρτίου 1998.
Είναι καιρός να μάθουμε από τα λάθη μας και να λάβουμε αποτελεσματικά και αναλογικά μέτρα, τα οποία να μπορούν να εφαρμοστούν στοχεύοντας στις πραγματικές διαστάσεις του προβλήματος.
Και κυρίως, να είναι μέτρα ομοιογενή, διότι εκείνο που προκαλεί την μεγαλύτερη σύγχυση, αποπροσανατολισμό και δυσπιστία είναι η έλλειψη σαφών και συγκεκριμένων κριτηρίων.
Μας είπατε τι πιστεύει η Επιστημονική Επιτροπή και τι σκοπεύει να κάνει το Συμβούλιο, αλλά η Επιτροπή τι είναι διατεθειμένη να επιβάλει, πότε και πώς;
Επιπλέον, πρέπει να ελέγχεται η συμμόρφωση με όλους αυτούς τους κανόνες, διότι η μεγαλύτερη αποτυχία ήταν οι έλεγχοι.
Πάντα λέω το ίδιο πράγμα: είναι θεμελιώδες η Επιτροπή να συντονίζει και να εναρμονίζει τους ελέγχους, και πάνω απ' όλα να ελέγχει τον ελεγκτή.
Είναι απαραίτητοι ορισμένοι σαφείς και συγκεκριμένοι κανόνες, διότι είμαστε δεκαπέντε χώρες, καθεμία με τα δικά της προβλήματα, και σε ορισμένες χώρες - συγκεκριμένα στη δική μου - οι ελεγκτικές αρμοδιότητες όσον αφορά το θέμα αυτό ανήκουν στις δεκαεπτά αυτόνομες κυβερνήσεις.
Τέλος, προτείνω στην Επιτροπή να κάνει μία προσπάθεια για την ενημέρωση σχετικά με τον κίνδυνο, διότι η διάδοση ειδήσεων και σχολίων στα μέσα ενημέρωσης συμβάλλει στην σύγχυση και στον πανικό της κοινής γνώμης.
Εκτός από όλα αυτά, κύριε Πρόεδρε, πρέπει να σκεφτούμε το μέλλον της ΚΓΠ, διότι η ρίζα αυτού του προβλήματος έγκειται στην ανταγωνιστικότητα στην οποία υποβάλλεται ο αγροτικός τομέας.
Κύριε Πρόεδρε, κυρίες και κύριοι, κύριε Επίτροπε, ευχαριστώ την Επιτροπή για τις πληροφορίες που μας έδωσε σχετικά με την καταπολέμηση της ΣΕΒ, ενώ θα ήθελα επίσης να επισημάνω στον Επίτροπο Byrne, ότι αισθάνομαι, ότι έχει την κατάσταση υπό έλεγχο, και οι προτάσεις του είναι σαφείς και προσηλωμένες στο στόχο.
Νομίζω ότι το χρειαζόμαστε αυτό, επειδή εκτός της ΣΕΒ έχουμε να αντιμετωπίσουμε την υστερία και τον πανικό σε πολλούς τομείς.
Όσον αφορά τις πρώτες αυτές πληροφορίες πρόκειται ασφαλώς για ένα ιδιαίτερα ευρύ έργο.
Επιτρέψτε όμως να σας πω ακόμη, κύριε Επίτροπε, θα έβλεπα με μεγάλη ευχαρίστηση, εάν οι πληροφορίες των χωρών, τις οποίες τόσο ωραία παρουσιάσατε, θα μπορούσαν να συγκριθούν με τα αποτελέσματα των ελέγχων από τις υπηρεσίες τροφίμων και τις κτηνιατρικές υπηρεσίες.
Σας δηλώνω με κάθε ειλικρίνεια, ότι δεν έχω καμία εμπιστοσύνη στις πληροφορίες των χωρών και των υπουργών, όταν αναλογίζομαι, με πόση άγνοια και με τι είδους στρεβλώσεις έδρασε το Συμβούλιο των Υπουργών Γεωργίας τους τελευταίους μήνες κατά των προτάσεων, ακόμα και αυτών του Κοινοβουλίου.
Ασφαλώς, μπορεί κανείς να έχει κάποιες αντιρρήσεις για πολλά μέτρα.
Ωστόσο, έχουμε όλοι διαπιστώσει, ότι τα μέτρα που αποφασίστηκαν τώρα, είναι το αποτέλεσμα παραλείψεων, ακόμα και παραλείψεων των τελευταίων ετών, και σε αυτά δεν μπορεί να υπάρξουν περικοπές.
Ορισμένοι συνάδελφοι ανέφεραν ήδη τα τεστ.
Το θέμα έχει ως εξής: Εάν δεν πραγματοποιήσουμε τα τεστ σε όλα τα ζώα, τότε αλλοιώνουμε το αποτέλεσμα.
Διαπιστώνω, ότι τα σφαγεία πολύ απλά αρνούνται να σφάξουν τα ζώα.
Τι συμβαίνει;
Δεν τα σφάζουν χωρίς τεστ.
Αυτό δεν μπορεί να συνεχιστεί!
Εδώ πρέπει να επέμβουμε, πρέπει να ξεκαθαρίσουμε το θέμα σε πανευρωπαϊκό επίπεδο.
Η κ. Roth-Behrendt δήλωσε ότι χρειαζόμαστε περισσότερους και καλύτερους ελέγχους - ασφαλώς και τους χρειαζόμαστε!
Χρειαζόμαστε όμως και ευρωπαϊκούς νόμους, οι οποίοι θα είναι κατανοητοί και σαφείς.
Το επόμενο διάστημα πρέπει να ασχοληθούμε με τους κανόνες υγιεινής.
Σας δηλώνω με πάσα ειλικρίνεια, ότι όσα προς το παρόν αναφέρονται από τα κράτη μέλη, κάθε άλλο παρά αισιόδοξα μου ακούγονται.
Τηρούνται και πάλι παλαιές μέθοδοι, ακολουθούνται και πάλι πεπατημένες οδοί, κάτι το οποίο δεν μπορεί να συνεχιστεί!
Στην προκειμένη περίπτωση πρέπει να ενωθούμε όλοι και να θεσπίσουμε σαφείς νόμους σε ευρωπαϊκό επίπεδο.
Μόνον έτσι θα κατορθώσουμε να θέσουμε το πρόβλημα αυτό υπό έλεγχο!
Κύριε Πρόεδρε, θα είμαι εξαιρετικά σύντομος.
Θέλω να πω μόνο ότι υπάρχει κίνδυνος, όπως υπογραμμίστηκε, να επαναλαμβάνουμε πάντα τα ίδια πράγματα.
Μετά από δέκα χρόνια θα επαναλαμβάνουμε τα ίδια πράγματα, επειδή στην επιστημονική έρευνα για τις μολυσματικές πρωτεΐνες (πριόν) έχουμε σημαντικότατη καθυστέρηση.
Πάνε δεκαπέντε χρόνια που γνωρίζουμε τα πριόν, αγαπητέ Επίτροπε Byrne, και μετά από δεκαπέντε χρόνια δεν ξέρουμε ποιοι είναι οι μοριακοί μηχανισμοί στη βάση της εκφύλισης των νευρώνων, δεν ξέρουμε αν διαπερνούν το φράγμα του πλακούντα, δεν ξέρουμε αν περνούν στο γάλα, δεν έχουμε ταχύτατα test...
(Ο Πρόεδρος διακόπτει τον ομιλητή)
Κύριε Nisticς, η δική σας ερώτηση δεν είναι επί της διαδικασίας.
Ξέρω ότι πρέπει να είμαι ελαστικός, αλλά μην το εκμεταλλεύεστε σας παρακαλώ.
Το λόγο έχει ο κ. Επίτροπος.
.
(EN) Κύριε Πρόεδρε, καταρχάς θα ήθελα να ευχαριστήσω όλα τα Μέλη για τις πολύτιμες συνεισφορές τους στη συζήτηση αυτήν, οι οποίες σημειώθηκαν όλες πολύ προσεκτικά.
Ως προκαταρκτική απάντηση στα όσα ελέχθησαν, θα ήθελα να πω ότι όσοι μίλησαν για το ζήτημα της εμπιστοσύνης του καταναλωτή εγείρουν ένα θέμα ιδιαίτερης σημασίας, επιπρόσθετα στα ζητήματα σχετικά με τη δημόσια υγεία, τα οποία εξετάζουμε σήμερα.
Θα ήθελα να επιστήσω την προσοχή σας σε μια ιδιαίτερη πτυχή της δημόσιας εμπιστοσύνης στην οποία αναφέρθηκαν ορισμένοι από εσάς, και ιδιαίτερα ο κ.Whitehead.
Ορισμένες φορές οι επιπτώσεις στη δημόσια εμπιστοσύνη εξαρτώνται σε πολύ μεγάλο βαθμό από το σημείο του κύκλου της ΣΕΒ όπου βρίσκονται τα κράτη μέλη.
Τα ζητήματα δημόσιας υγείας είναι κρίσιμα, αλλά θα ήθελα για μια στιγμή να μιλήσω για την πτυχή της εμπιστοσύνης του καταναλωτή, προτού προχωρήσω στις πτυχές της δημόσιας υγείας.
Ο κ. Whitehead ορθά παρατήρησε ότι στο Ηνωμένο Βασίλειο το επίπεδο εμπιστοσύνης του καταναλωτή είναι υψηλό.
Η κατανάλωση βοείου κρέατος στο Ηνωμένο Βασίλειο είναι υψηλότερη από ότι ήταν πριν από το 1996.
Γιατί συμβαίνει αυτό;
Τι διδάγματα μπορούμε να αποκομίσουμε για την εμπιστοσύνη του καταναλωτή από αυτό;
Πιστεύω ότι συμβαίνει διότι ο κόσμος αντιλαμβάνεται ότι η συχνότητα εμφάνισης της ΣΕΒ στο Ηνωμένο Βασίλειο μειώνεται, παρά το γεγονός ότι ο αριθμός κρουσμάτων παραμένει ο υψηλότερος στην Ευρωπαϊκή Ένωση με αρκετά σημαντική διαφορά.
Επομένως, γιατί οι καταναλωτές το αντιμετωπίζουν με άνεση, στο βαθμό που τώρα καταναλώνουν περισσότερο βόειο κρέας από όσο κατανάλωναν πριν από το 1996;
Πιστεύω ότι συμβαίνει διότι συνειδητοποιούν ότι οι επιστημονικές συμβουλές υπήρξαν ορθέςδιότι οι νομοθέτες ανταποκρίθηκαν ορθά και θέσπισαν μέτρα ασφαλείας, και διότι οι δημόσιες αρχές του Ηνωμένου Βασιλείου εφάρμοσαν ορθά την εν λόγω νομοθεσία, και η συνέπεια είναι ότι η συχνότητα εμφάνισης ΣΕΒ σημειώνει πτώση.
Επομένως, βάσει αυτών, οι καταναλωτές κατέληξαν σε συμπεράσματα: υπάρχουν κάποιοι υπεύθυνοι, κάνουν κάτι γι' αυτό, φαίνεται ότι γνωρίζουν τι κάνουν, επειδή η συχνότητα μειώνεται.
Κατά συνέπεια η εμπιστοσύνη τους αυξάνεται και καταναλώνουν βόειο κρέας.
Αυτό το αίσθημα εμπιστοσύνης πρέπει να επιτευχθεί και στην υπόλοιπη Ευρώπη, αλλά θα χρειαστεί χρόνος επειδή οι καταναλωτές στην υπόλοιπη Ευρωπαϊκή Ένωση δεν έχουν την ίδια ακολουθία γεγονότων στο μυαλό τους, και όλοι γνωρίζουμε γιατί: επειδή ορισμένα κράτη μέλη τα οποία δήλωναν ότι δεν είχαν κρούσματα ΣΕΒ, σε πολύ σύντομο χρονικό διάστημα μετά τις δηλώσεις αυτές, υποχρεώθηκαν να παραδεχθούν το αντίθετο.
Προφανώς αυτό προκάλεσε μια άμεση αντίδραση ως προς την εμπιστοσύνη των καταναλωτών, επειδή για τους καταναλωτές ουσιαστικά σημαίνει: οι υπεύθυνοι δεν ξέρουν τι λένε και δεν με προστατεύουν.
Δεν θέλουμε να μετατρέψουμε τους καταναλωτές σε μικροβιολόγους, αλλά πρέπει να έχουν την αίσθηση ότι υπάρχει κάποιος υπεύθυνος, που ξέρει τι γίνεται, και ότι αυτό που γίνεται είναι αποτελεσματικό στη διασφάλιση της προστασίας του καταναλωτή.
Θα μιλήσω τώρα για ορισμένα από τα θέματα που εγείρατε σχετικά με τη δημόσια υγεία και τις απαραίτητες διαδικασίες.
Ορισμένοι από εσάς αναφέρατε το ζήτημα του ελέγχου.
Αυτό το ζήτημα συζητήθηκε στο Συμβούλιο την προηγούμενη Δευτέρα.
Ο έλεγχος στους 30 μήνες παραμένει ο κανόνας, αλλά θα παραμείνει υπό επανεξέταση.
Ένας τεράστιος αριθμός ελέγχων που πρόκειται να διεξαχθούν θα παράσχει ανεκτίμητες πληροφορίες σε πολύ σύντομο χρονικό διάστημα.
Δεν έχουμε διενεργήσει ακόμη αρκετές εξετάσεις και δεν έχει περάσει ακόμη αρκετός χρόνος από τη διενέργειά τους για καταλήξουμε στα κατάλληλα συμπεράσματα.
Το στατιστικό δείγμα δεν είναι αρκετά μεγάλο, αλλά όταν θα είναι, θα καταλήξουμε σε αυτά τα συμπεράσματα.
Αυτό θα μας φέρει σε πολύ ευνοϊκότερη θέση για να αποφασίσουμε αν πρέπει να ληφθούν περαιτέρω μέτρα.
Σχετικά με τις τρίτες χώρες, μπορώ να πω ότι η απόφαση SRM (ειδικά υλικά κινδύνου) που λάβαμε πριν από λίγο καιρό θα ισχύει για τις τρίτες χώρες και τις εισαγωγές από τρίτες χώρες, από την 1η Απριλίου.
Απέστειλα επιστολές προς όλες τις τρίτες χώρες, τις ειδοποίησα για τα κοινοτικά μέτρα, και τις συμβούλεψα επίσης για τους κινδύνους των ζωικών αλεύρων και των οστεάλευρων.
Και σύντομα οι υπηρεσίες μου θα πραγματοποιήσουν μια διάσκεψη με τις τρίτες χώρες για να προωθήσουν περαιτέρω το ζήτημα αυτό.
Για το ζήτημα της σπονδυλικής στήλης, φυσικά ο νωτιαίος μυελός πρέπει να αφαιρείται και να καταστρέφεται.
Νωρίτερα κάποιος ανέφερε το εξής: δεν αρκεί αυτό - γιατί πρέπει να αφαιρούμε ολόκληρη τη σπονδυλική στήλη αν ο κίνδυνος προκύπτει από το νωτιαίο μυελό;
Λοιπόν, αυτό ασφαλώς δεν λαμβάνει υπόψη την ανάγκη να αντιμετωπιστεί το ζήτημα των κινδύνων που ενδεχομένως προκύπτουν από τις ρίζες νωτιαίων γαγγλίων, και η αφαίρεση της σπονδυλικής στήλης στοχεύει ειδικά σε αυτό το συγκεκριμένο σημείο.
Η αφαίρεση της σπονδυλικής στήλης συνιστά απαίτηση από την 1η Οκτωβρίου.
Το ερώτημα είναι πώς και πού.
Όπως εξήγησα, υπάρχουν επιπλοκές και κίνδυνοι ανάλογα με το που πραγματοποιείται, στο σφαγείο ή στο κρεοπωλείο.
Δεν έχουμε αρκετό χρόνο για να εισέλθουμε σε λεπτομέρειες σχετικά με αυτό, όμως επαναλαμβάνω αυτό που είπα νωρίτερα, ότι δηλαδή αποτελεί ένα ζήτημα που πρέπει να εξετάσουμε πολύ προσεκτικά.
Ως προς τις εξαιρέσεις, όλα τα κράτη μέλη σήμερα διεξάγουν ελέγχους σε ασθενή ή επικίνδυνα ζώα.
Αυτό έγινε βάσει μιας τυχαίας έρευνας και θα βοηθήσει στην επανεξέταση του βαθμού εξάπλωσης της ασθένειας, και θα μας δώσει περισσότερες πληροφορίες.
Στη συνέχεια θα μπορέσουν να ληφθούν οι δέουσες αποφάσεις, υπό το πρίσμα της συγκεκριμένης κατάστασης.
Το ειδικό θέμα του αριθμού των επιθεωρήσεων, θα αναλυθεί στην έκθεση που ζήτησα να μου υποβάλλουν τα κράτη μέλη.
Θα θυμάστε ότι απέστειλα επιστολή στα κράτη μέλη στις 4 Ιανουαρίου, επισυνάπτοντας ένα παράρτημα όπου ζητούσα λεπτομερείς πληροφορίες.
Ως ανταπόκριση σε αυτήν την επιστολή, έχουμε πολλές από αυτές τις πληροφορίες τώρα, και προφανώς θα είμαστε σε συνεχή επαφή με τα κράτη μέλη, ζητώντας περαιτέρω πληροφορίες, και μεριμνώντας ώστε τα πάντα να παραμένουν υπό επανεξέταση.
Έγιναν αναφορές στη μεταρρύθμιση της ΚΓΠ.
Κατά κύριο λόγο τούτο εμπίπτει στην αρμοδιότητα του συναδέλφου μου Franz Fischler, όμως τα κράτη μέλη δεν επωφελούνται πλήρως ακόμη από τις ευκαιρίες, προκειμένου να προβλέψουν μια πολιτική που θα μπορούσε άνετα να περιγραφεί ως μια πιο πράσινη ΚΓΠ.
Σε αυτό το πλαίσιο θα πρέπει να πω ότι ο Franz Fischler κι εγώ, συστήσαμε με τις υπηρεσίες μας μια κοινή επιτροπή, για να εξετάσει αυτό το θέμα και να διαπιστώσει σε ποιο βαθμό χρειάζονται αναπροσαρμογές, ώστε να επιτύχουμε μια κατάσταση όπου τα είδη διατροφής θα παράγονται με φυσικότερες μεθόδους.
Αυτό δεν σημαίνει ότι πρόκειται να εγκαταλείψουμε την ιδέα της βιομηχανικής παραγωγής ειδών διατροφής.
Δεν μπορούμε να το κάνουμε αυτό.
(Χειροκροτήματα από τη δεξιά) Πρόκειται για σπασμωδική αντίδραση που δεν θα ανταποκρινόταν στις ανάγκες του καταναλωτή.
Πρέπει να παράγουμε μεγάλες ποσότητες ειδών διατροφής προκειμένου να τρέφουμε τους ανθρώπους, κι αυτό είναι ένα άλλο ζήτημα που προφανώς πρέπει να εξετασθεί.
Όμως οι καταναλωτές επιθυμούν να εξετάσουμε το ζήτημα της φυσικής παραγωγής ειδών διατροφής.
Δεν είμαι απολύτως πεπεισμένος ότι έχει εξετασθεί εξολοκλήρου στο παρελθόν, και κατόπιν των συζητήσεών μου με τον Franz Fischler, τώρα θα το εξετάσουμε προσεκτικότερα.
Αναφέρθηκε το γεγονός ότι οι ενισχύσεις της ΚΓΠ επικεντρώνονται περισσότερο στις μεγάλες γεωργικές εκμεταλλεύσεις, παρά στις μικρές γεωργικές εκμεταλλεύσεις.
Δεν είμαι πεπεισμένος ότι αυτό ισχύει απαραίτητα, αλλά φαίνεται ότι υπάρχουν ορισμένα αποδεικτικά στοιχεία σχετικά, και τούτο είναι άλλο ένα ζήτημα που προφανώς πρέπει επίσης να εξετασθεί.
Η διακεκριμένη προκάτοχός μου κ. Bonino, έχει εκφράσει την άποψή της για το θέμα της εφαρμογής.
Φυσικά, η εφαρμογή των μέτρων αποτελεί βασικό θέμα.
Το Γραφείο Τροφίμων και Κτηνιατρικών Θεμάτων πρόκειται να διαδραματίσει βασικό ρόλο.
Επίσης οι εκθέσεις σχετικά με τα μέτρα εφαρμογής, θα υποχρεώσουν τα κράτη μέλη να είναι πολύ προσεκτικά.
Κάνατε επίσης πολύ εύστοχα σχόλια για τις λιπαρές ουσίες.
Δεν τίθεται μόνο το ζήτημα της απαγόρευσής τους.
Πρέπει να περιέχεται λίπος στη διατροφή των ζώων.
Το ζήτημα είναι από πού πρόκειται να προέλθει το λίπος αυτό, και αν αυτές οι πηγές λίπους είναι ασφαλείς.
Ίσως χρειαστούν διευκρινίσεις επί της γνώμης της Επιστημονικής Συντονιστικής Επιτροπής σχετικά με την ιδιαίτερη αυτή πτυχή.
Την προηγούμενη Δευτέρα, διεξήχθη μια σημαντική συζήτηση στο Συμβούλιο, σχετικά με το εν λόγω ζήτημα.
Τα συμπεράσματα αναφέρονται στο γεγονός ότι οι λιπαρές ουσίες για μηρυκαστικά πρέπει να μαγειρεύονται υπό πίεση με τον ήδη γνωστό τρόπο, αλλά εκφράστηκε επιπρόσθετα μια γνώμη ότι ίσως έφθασε ο καιρός για την αφαίρεση των ζωικών λιπών από την τροφή των μηρυκαστικών, και αυτό είναι ζήτημα που πρόκειται να εξετασθεί.
Εξετάζοντας το εν λόγω ζήτημα, πρέπει να ρωτήσετε ποιες είναι οι εναλλακτικές λύσεις: φυτικά λίπη, σόγια, κάποιος ανέφερε τις γενετικά τροποποιημένες ουσίες.
Υπάρχουν πολλά σύνθετα ζητήματα που πρέπει να εξετασθούν, αλλά δεν θα ήθελα να καθυστερήσω παρουσιάζοντας εντωμεταξύ τη σχετική πρόταση για το μαγείρεμα υπό πίεση των λιπαρών ουσιών για μηρυκαστικά.
Θα πρέπει να πω, στο πλαίσιο της συμφωνίας Blair House, ότι ο συνάδελφός μου Franz Fischler γνωρίζει καλά τα αιτήματα των γεωργών για επαναδιαπραγμάτευση της συμφωνίας Blair House.
Αρκετοί από εσάς αναφερθήκατε σε δημοσιονομικά θέματα, και πρέπει να πω ότι φθάσαμε στα ανώτατα όρια του Βερολίνου.
Οποιαδήποτε αύξηση του προϋπολογισμού, τώρα πρέπει να εγκρίνεται ομόφωνα από όλα τα κράτη μέλη.
Επίσης κάποιος αναφέρθηκε στο γεγονός ότι ορισμένα κράτη μέλη αυξάνουν τη φορολογία τους, αυξάνουν τον ΦΠΑ, για να πληρώσουν γι' αυτά.
Αυτό αποτελεί θέμα του κάθε κράτους μέλους.
Η Επιτροπή δεν έχει αρμοδιότητα επιβολής του ΦΠΑ στο σημείο πώλησης οποιωνδήποτε ειδών, και τούτο περιλαμβάνει τα γεωργικά είδη.
Επίσης έγινε αναφορά στις στρεβλώσεις ανταγωνισμού, και στο θέμα αυτό, αντιμετωπίζουμε κρίση.
Δεν έχουμε την πολυτέλεια να εναρμονίσουμε όλα τα εθνικά μέτρα πριν θεσπίσουμε τα βασικά μέτρα προστασίας της υγείας.
Πρέπει να ακολουθήσουμε αυτήν την πορεία, και παράλληλα, αν τα μέτρα που θεσπίζουμε χρειάζονται αναπροσαρμογή ή βελτίωση για να εξαλειφθούν οι στρεβλώσεις ανταγωνισμού, τότε πρέπει να το κάνουμε.
Αλλοι αναφέρθηκαν στην ανάγκη να εξασφαλιστεί εναρμόνιση των μέτρων στο σύνολο της Ευρωπαϊκής Ένωσης, και συμφωνώ απόλυτα με αυτό.
Το έχω πει επανειλημμένα.
Όντως, πιστεύω ότι η εμπιστοσύνη του καταναλωτή υπονομεύεται, αν οι καταναλωτές βλέπουν διαφορετικές αντιδράσεις, σε διαφορετικά κράτη μέλη, ως προς τον ίδιο αναγνωρισμένο κίνδυνο.
Τούτο υπονομεύει την εμπιστοσύνη του καταναλωτή.
Το έχω πει επανειλημμένα, και το μήνυμα ελήφθη.
Την προηγούμενη Δευτέρα στο Συμβούλιο, αντιλήφθηκα ότι οι υπουργοί διατίθενται να δεχθούν την πρόταση ότι πρέπει να εγκαταλείψουμε τα μονομερή μέτρα στα κράτη μέλη ξεχωριστά, και να συνεχίσουμε με τα μέτρα που αντιμετωπίζουν το πρόβλημα σε ευρωπαϊκό επίπεδο.
Επίσης, μάλλον ανέφερα νωρίτερα, όταν μιλούσα για το θέμα των ελέγχων, ότι οι ζωντανοί έλεγχοι προς το παρόν δεν είναι δυνατοί.
Όμως διεξάγουμε σημαντικές σχετικές έρευνες, και δαπανώνται σημαντικά χρηματικά ποσά για το θέμα αυτό.
Υπάρχει κάποια ελπίδα στον ορίζοντα για τους ζωντανούς ελέγχους, αλλά προς το παρόν τίποτα δεν είναι απολύτως σαφές, και δεν θα ήθελα να τρέφω προσδοκίες ή ελπίδες αναφορικά με αυτό.
Η κ. Grossetκte αναφέρθηκε στη λειτουργία της ΚΓΠ, και δεν διαφωνώ με ότι είπε σχετικά με τη λειτουργία της και τον τρόπο που επηρεάζει τις μεγάλες γεωργικές εκμεταλλεύσεις, τις μικρές γεωργικές εκμεταλλεύσεις, και ούτω καθεξής.
Μπορούμε, για παράδειγμα, να αφήσουμε να συνεχιστεί μια κατάσταση όπου το 45% των ενισχύσεων απευθύνεται σε αρόσιμες καλλιέργειες, έναν τομέα μεγάλης εντάσεως και που απασχολεί πολύ λιγότερους ανθρώπους από όσο άλλοι κύριοι τομείς;
Αυτό επίσης είναι ζήτημα που χρήζει εξέτασης.
Ο κ. Posselt αναφέρθηκε στις λιπαρές ουσίες και τη διοξίνη.
Αυτή την εποχή το ζήτημα της διοξίνης εξετάζεται ενεργά από τις υπηρεσίες μου και εμένα τον ίδιο, ως αποτέλεσμα της σχετικής έκθεσης της Επιστημονικής Συντονιστικής Επιτροπής, η οποία εκδόθηκε εντός των δυο προηγούμενων εβδομάδων.
Οι διοξίνες περιέχονται στο λίπος.
Είναι πρακτικά αδύνατον να φιλτραριστούν οι διοξίνες από το λίπος.
Πρέπει να καταπολεμηθούν με άλλους τρόπους, και αυτή τη στιγμή εργαζόμαστε σχετικά με αυτό.
Ο κ. Graefe zu Baringdorf, στη συνέχεια, μου ζήτησε να εξετάσω το ζήτημα μιας ολοκληρωτικής απαγόρευσης των λιπαρών ουσιών από τις ζωοτροφές μηρυκαστικών.
Όπως είπα νωρίτερα στην απάντηση αυτήν, αυτό είναι ένα υπό εξέταση ενδεχόμενο, το εξέτασε την προηγούμενη Δευτέρα το Συμβούλιο, και συνεχίζεται η εξέτασή του, στο πλαίσιο περαιτέρω διαβουλεύσεων.
Υφίστανται προβλήματα ελέγχου, τα οποία δυσχεραίνουν τη διασφάλιση της αποτελεσματικότητας του διαχωρισμού.
Με χαρά μου θα σας τηρώ ενήμερους για το θέμα αυτό, ενόσω εξελίσσεται η συζήτηση.
Κάποιος έθεσε το ερώτημα του τρόπου κατά τον οποίο θα αντιμετωπισθεί το μηχανικά διαχωριζόμενο κρέας.
Λοιπόν, πρέπει να πω ότι θα συμπεριληφθεί στον ορισμό ενός SRM.
Αρα επεκτείνουμε τον ορισμό του SRM για να συμπεριλαμβάνει το μηχανικά διαχωριζόμενο κρέας, το οποίο πρέπει έπειτα να διατίθεται κατά τον τρόπο που υπαγορεύει ο νόμος.
Τούτο θα πραγματοποιηθεί κατά τρόπο συμβατό με την υφιστάμενη νομοθεσία.
Κύριε Πρόεδρε, επιτρέψτε μου μια υπόδειξη στον κ. Byrne.
Σχετικά με το θέμα των ζωικών λιπών, προτείνω για ακόμα μια φορά, να αφήσουμε τα λίπη στο γάλα, συνεπώς να επανέλθουμε στο βούτυρο.
Αυτό ταιριάζει ακριβώς στα μοσχάρια.
Η φύση τα δημιούργησε κατά τέτοιο τρόπο, ώστε το λίπος σε αυτή τη μορφή να είναι εύπεπτο και γι' αυτά, και δεν υφίσταται κανενός είδους κίνδυνος μετάδοσης της νόσου.
Σίγουρα πρόκειται για μία ενδιαφέρουσα επιστημονική παρατήρηση, αλλά δεν νομίζω ότι πρόκειται για ένα θέμα επί της διαδικασίας.
Η συζήτηση σχετικά με την δήλωση της Επιτροπής έληξε.
Ουσίες με ορμονική ή θυρεοστατική δράση και β-ανταγωνιστές στη ζωική παραγωγή
Η ημερήσια διάταξη προβλέπει τη συζήτηση της έκθεσης (A5-0002/2001) του κ. Olsson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 96/22/ΕΚ του Συμβουλίου περί απαγορεύσεως της χρησιμοποιήσεως ορισμένων ουσιών με ορμονική ή θυρεοστατική δράση και των β-ανταγωνιστικών ουσιών στη ζωική παραγωγή [COM(2000) 320 - C5-0357/2000 - 2000/0132(COD)]
.
(SV) Κύριε Πρόεδρε, κύριε επίτροπε, ολοκληρώσαμε μόλις μία συζήτηση για τα προβλήματα που προξένησε η ΣΕΒ - προβλήματα τα οποία αφορούν μία παραγωγή τροφίμων όπου το κυνήγι του κέρδους μπορεί να έχει τεράστια σημασία και να αποτελεί τον κινητήριο μοχλό της παραγωγής.
Δεν θα πρέπει να λησμονούμε ότι σε μία παγκοσμιοποιημένη αγορά τροφίμων απαιτείται ο καθορισμός πολιτικών ορίων στον τρόπο παραγωγής, έτσι ώστε να μην παραμελούνται άλλοι κοινωνικοί στόχοι.
Στην Ευρωπαϊκή Ένωση διαθέτουμε κανόνες κατά της χρήσης αυξητικών ορμονών.
Υπήρξαν προσφυγές εναντίον μας για το λόγο αυτό, κυρίως από τις ΗΠΑ, έχει μάλιστα συσταθεί ένα πάνελ στον ΠΟΕ το οποίο κατέληξε στο συμπέρασμα ότι οι αποδείξεις μας ήταν ανεπαρκείς.
Για το λόγο αυτό η Ευρωπαϊκή Επιτροπή ανέθεσε μία μελέτη αξιολόγησης των ορμονών που έχουν χρησιμοποιηθεί.
Πρόκειται για έξι ορμόνες.
Σύμφωνα με τη μελέτη αξιολόγησης υπάρχουν διαφορετικά επίπεδα παραγόντων κινδύνου.
Όλες οι ορμόνες ενέχουν κάποιους κινδύνουςκυρίως είναι καρκινογενείς.
Μία ορμόνη, η οιστραδιόλη 17-β, αποδείχτηκε χειρότερη από τις άλλες.
Γι' αυτό προτείνει τώρα η Επιτροπή μία τροποποίηση της νομοθεσίας, έτσι ώστε να απαγορευθεί πλήρως η οιστραδιόλη 17-β - τόσο στη χρήση στις ζωοτροφές ή ως αυξητική ορμόνη όσο και για θεραπευτικούς λόγους.
Για τις άλλες πέντε ορμόνες προτείνεται μία παράταση της προσωρινής απαγόρευσης που ισχύει.
Κύριε Πρόεδρε, εγώ και η επιτροπή περιβάλλοντος υποστηρίζουμε ανεπιφύλακτα τις θέσεις της Επιτροπής.
Είναι απολύτως απαραίτητο να προχωρήσουμε στην κατεύθυνση αυτή.
Φυσικά είναι επίσης σημαντικό να συνεχίσουμε την έρευνα για τις πέντε άλλες ορμόνες, προκειμένου να διαπιστώσουμε πόσο επικίνδυνες μπορεί να είναι, είναι όμως θετικό το γεγονός ότι απαγορεύθηκε τώρα οριστικά η οιστραδιόλη 17-ί.
Με την έρευνα αυτή συγκεντρώσαμε επομένως σαφέστερα επιχειρήματα, που θα συμβάλουν, ελπίζω, στο να σεβαστούν όσοι έχουν διαφορετικές απόψεις τις θέσεις μας, την απαγόρευσή μας και την απαγόρευση εισαγωγής που ισχύει τη στιγμή αυτή.
Τα επιχειρήματά μας είναι διαφόρων ειδών, θα ήθελα δε να αναφερθώ σε ορισμένα από όσα έχω περιλάβει στην έκθεση, τα οποία έχει εγκρίνει η Επιτροπή Περιβάλλοντος.
Ίσως από νομικής άποψης δεν είναι τόσο βαρύνοντα, είναι ωστόσο ιδιαίτερα βαρύνοντα από πολιτικής άποψης.
Πρόκειται καταρχήν για το ζήτημα του περιβάλλοντος.
Είναι επικίνδυνη η χρήση ορμονών με τέτοιο τρόπο.
Στις ΗΠΑ, όπου χρησιμοποιούνται, ανακαλύφθηκε ότι οι ουσίες αυτές περνούν στο περιβάλλον πέρα από τη ζωική παραγωγή.
Υπάρχουν επίσης επιχειρήματα που αφορούν την προστασία των ζώων.
Θα πρέπει να σκεφτούμε αν είναι σωστό να χορηγούνται στα ζώα διατροφικά συμπληρώματα που προξενούν ανώμαλη αύξησή τους.
Δεν προξενεί κάτι τέτοιο ιδιαίτερη πίεση στα ζώα, πίεση που δεν συνάδει με τις φιλοδοξίες μας για φροντίδα και καλή μεταχείριση προς αυτά;
Σε τέτοιες περιπτώσεις θα πρέπει πάντοτε να λαμβάνουμε υπόψη τα ζητήματα ηθικής.
Αυτά καθίστανται όλο και σημαντικότερα σε μία κοινωνία στην οποία οι γνώσεις αυξάνουν και η επιστήμη προχωρά διαρκώς σε διάφορους τομείς της παραγωγής.
Γι' αυτό θα πρέπει να σκεφτούμε αν όλα αυτά συνάδουν με τους θεμελιώδεις κανόνες της ηθικής που έχουμε ως άνθρωποι.
Το ζήτημα είναι εάν μία τόσο ευρεία αλλαγή συνεπάγεται αλλαγές και στις συνθήκες ζωής των ανθρώπων ή άλλων βιολογικών όντων.
Πραγματικά δεν νομίζω ότι έχουμε δικαίωμα να κάνουμε κάτι τέτοιο.
Κύριε Πρόεδρε, επικροτώ τις τροποποιήσεις που πραγματοποιήθηκαν.
Θα ήθελα συγχρόνως να υπογραμμίσω ότι υπάρχει μία καθοριστική διαφορά μεταξύ της πρότασης της επιτροπής και της Ευρωπαϊκής Επιτροπής: εμείς στην Επιτροπή Περιβάλλοντος δεν θέλουμε να χρησιμοποιηθεί η επιτροπολογία την οποία πρότεινε η Επιτροπή, αλλά θα θέλαμε να υποβληθούν εκ νέου οι όποιες τροπολογίες στο Κοινοβούλιο προς έγκριση, καθώς οι περισσότερες από αυτές είναι πολιτικής - και όχι μόνο επιστημονικής - φύσεως.
Κύριε Πρόεδρε, κύριε Επίτροπε, αξιότιμοι συνάδελφοι, ο κ. Olsson υπέβαλε σχετικά με το θέμα της χρησιμοποίησης ορμονών στην κτηνοτροφία μια καλή έκθεση.
Η ασφάλεια των τροφίμων πρέπει να έχει προτεραιότητα σε όλες τις αποφάσεις μας, επειδή ο καταναλωτής έχει δικαίωμα σε ακίνδυνα και ασφαλή τρόφιμα.
Ουσίες με ορμονική και θυρεοστατική δράση και β-ανταγωνιστικών ως αυξητικών ουσιών στην παραγωγή βοείου κρέατος έχουν μακροπρόθεσμη επίδραση και συνεπώς μπορεί να έχουν επιπτώσεις στην ανθρώπινη υγεία.
Από τα κατάλοιπα ορμονών θα μπορούσαν να θιγούν κυρίως ομάδες υψηλού κινδύνου, όπως παιδιά προεφηβικής ηλικίας και έγκυες.
Στο πλαίσιο της διαδικασίας επίλυσης διαφορών του ΠΟΕ, η επιστημονική επιτροπή κατέληξε κατά την εκτίμηση κινδύνου των έξι ορμονών στο συμπέρασμα, ότι η οιστραδιόλη 17 β είναι απόλυτα καρκινογόνος, δεδομένου ότι ευνοεί τη δημιουργία όγκων και έχει γονοτοξική επίδραση.
Εάν σε επιμέρους ουσίες, όπως είναι η οιστραδιόλη 17 β, υπάρχει απλά και μόνο η παραμικρή υποψία πρόκλησης βλάβης στην υγεία, πρέπει να αντιδράσουμε με οριστική απαγόρευση.
Το υψηλό επίπεδο ασφάλειας των τροφίμων και η προστασία της υγείας μας επιβάλλουν επίσης προσοχή και για τις άλλες ορμόνες που αμφισβητούνται.
Επίσης, εντός της Ευρωπαϊκής Ένωσης θα πρέπει να ελέγχεται αυστηρά η τήρηση της απαγόρευσης ορμονών.
Οι ευρωπαίοι καταναλωτές είναι ωστόσο ιδιαίτερα ευαίσθητοι, όσον αφορά τα εισαγόμενα προϊόντα.
Για το λόγο αυτό, θα πρέπει επίσης να ελέγχονται τα συστήματα εποπτείας εισαγωγών κρέατος από τρίτες χώρες.
Μόνο εάν εφαρμόσουμε την αρχή της πρόληψης, μπορούμε να δείξουμε στους καταναλωτές, ότι τους παίρνουμε πράγματι στα σοβαρά, όταν κάνουμε λόγο για ασφάλεια των τροφίμων στην Ευρώπη.
Με τον τρόπο αυτό, δίνουμε από τη θέση αυτή ένα σαφές μήνυμα και καθορίζουμε τη σωστή πορεία για το μέλλον.
.
(FR) Κύριε Πρόεδρε, η ανησυχία της Επιτροπής Βιομηχανίας, Εξωτερικού Εμπορίου, Έρευνας και Ενέργειας οφείλεται στις αντιδικίες που έχουν προκύψει με τις ΗΠΑ και τον Καναδά ως προς τις υποχρεώσεις της Ευρωπαϊκής Ένωσης στο πλαίσιο του ΠΟΕ και ως προς την εφαρμογή της αρχής της προφύλαξης, στην οποία αποδίδουμε τεράστια σημασία.
Βασιζόμενοι στη γνωμοδότηση της Επιστημονικής Επιτροπής για τα Κτηνιατρικά Μέτρα σε σχέση με τη Δημόσια Υγεία, της ΕΕΚΜΔΥ όπως την ονομάζουμε, ζητήσαμε τη συνέχιση της απαγόρευσης της οιστραδιόλης 17 β, η οποία θεωρείται καρκινογόνος.
Στο σύνολό τους, οι τροπολογίες μας στις προτάσεις της Επιτροπής την ενθαρρύνουν να υιοθετήσει μια δυναμική προσέγγιση, που συνίσταται στην αναζήτηση και την απόκτηση ιδίας επιστημονικής πληροφόρησης, ώστε να μη δώσει η Ευρωπαϊκή Ένωση την εντύπωση ότι επιδιώκει να κερδίσει χρόνο και να μη χρησιμοποιηθεί το σημερινό έλλειμμα επιστημονικής πληροφόρησης για την ες αεί διατήρηση των προσωρινών της μέτρων.
Καλό είναι λοιπόν να εφαρμοστεί η προσωρινή απαγόρευση των εξής πέντε ορμονών: της τεστοστερόνης, της προγεστερόνης, της οξικής τρεμπολόνης, της ζερανόλης και της οξικής μελενγοιστρόλης, ενώ αναμένουμε να βρει η Κοινότητα από οποιαδήποτε πηγή και ιδίως διαμέσου ενός ειδικού για το συγκεκριμένο πεδίο ερευνητικού προγράμματος, τις πλέον έγκυρες επιστημονικές πληροφορίες, που θα διαφωτίσουν την ελλιπή γνώση που διαθέτουμε σήμερα όσον αφορά τις εν λόγω ουσίες και, ακόμα περισσότερο, θα μας βοηθήσουν να λάβουμε μια απόφαση επαρκώς τεκμηριωμένη όσον αφορά τη συνέχιση της απαγόρευσής του.
Όσον αφορά τις ουσίες αυτές, θα θέλαμε επίσης να ζητήσει η Επιτροπή τη γνωμοδότηση της Μόνιμης Κτηνιατρικής Επιτροπής που έχει θεσπιστεί σύμφωνα με το 1ο άρθρο της απόφασης 68/361/ΕΟΚ, και να καταβάλει κάθε προσπάθεια για να αποκτήσει συμπληρωματικές πληροφορίες, ώστε να λύσει το εν λόγω πρόβλημα σε λογικά χρονικά πλαίσια.
Υπογραμμίζω ότι οι προτάσεις αυτές επιδιώκουν να προαγάγουν μια ευρωπαϊκή γεωργία που θα σέβεται το περιβάλλον, την ευημερία των ζώων και την ανθρώπινη υγεία.
Κύριε Πρόεδρε, κύριε Επίτροπε, αγαπητοί συνάδελφοι, γνωρίζουμε σήμερα ότι η χρήση ορισμένων ουσιών στα ζώα των εκμεταλλεύσεων μπορεί να έχει πολύ επικίνδυνες συνέπειες για τον άνθρωπο.
Εξάλλου, η δήλωση της Επιτροπής για τη σημειωθείσα πρόοδο όσον αφορά τα μέτρα που ελήφθησαν για την καταπολέμηση της ΣΕΒ αποδεικνύει ότι η πρόληψη, όταν και όπου μπορεί να υπάρξει, είναι πολύ πιο αποτελεσματική από την εκ των υστέρων παρέμβαση, σύμφωνα με το γνωστό ρητό: των φρονίμων τα παιδιά πριν πεινάσουν μαγειρεύουν.
Συνεπώς, πρέπει να προσέχουμε και να επαγρυπνούμε όσον αφορά τις ουσίες που χορηγούνται στα ζώα εκμετάλλευσης.
Η επαγρύπνησή μας αυτή θα πρέπει να έχει εφαρμογή σε όλους τους τομείς, τόσο στην θεραπευτική κτηνιατρική πρακτική, όσο και στις συνήθεις πρακτικές της κτηνοτροφίας.
Από πρόσφατες μελέτες προκύπτει ότι η οιστραδιόλη 17 β είναι καρκινογόνος.
Πρέπει λοιπόν απαραιτήτως να απαγορεύσουμε ρητώς τη χρήση της σε όλα τα ζώα που προορίζονται για κατανάλωση από τον άνθρωπο και να ελέγχουμε όλες τις εισαγωγές κρέατος που προέρχονται από τρίτες χώρες.
Πολύ πριν από την παρούσα κρίση των τρελών αγελάδων που γνωρίζουμε, είχα σταθερά υπερασπιστεί στην αίθουσα αυτή δυο αρχές: την αρχή της προφύλαξης, ώστε να προστατεύεται ο καταναλωτής όσο το δυνατόν καλύτερα και να αποφεύγεται ο πανικός, του οποίου γνωρίζουμε τα ολέθρια αποτελέσματα στην ανθρώπινη συμπεριφορά όπως επίσης και στον κλάδο της γεωργίας· και την αρχή της υποστήριξης της επιστημονικής έρευνας, ώστε να μπορούμε να βασιζόμαστε, το ταχύτερο δυνατόν, στα πλέον ακριβή στοιχεία.
Η έκθεση που μας παρουσίασε ο συνάδελφός μας κ.Olsson περιλαμβάνει τους δύο αυτούς άξονες και εκφράζω την ικανοποίησή μου για αυτό.
Πράγματι, εξακολουθούν να υπάρχουν αμφιβολίες σχετικά με άλλες πέντε ορμόνες και έχει μεγάλη σημασία να συνεχίσουμε το γρηγορότερο τις επιστημονικές έρευνες στον συγκεκριμένο τομέα.
Εν αναμονή όμως κάποιων αδιαμφισβήτητων αποτελεσμάτων, θα πρέπει απαραιτήτως να συνεχίσουμε την προσωρινή απαγόρευση όσον αφορά τη χρήση των συγκεκριμένων ουσιών στα ζώα εκμετάλλευσης και να αντιμετωπίσουμε με μεγάλη προσοχή τα μέτρα παρέκκλισης.
DA) Κύριε Πρόεδρε, καταρχάς ευχαριστώ τον κ. Olsson για μια πραγματικά καλή έκθεση, η οποία πλησιάζει κοντά στην πρόταση της Επιτροπής, την οποία θεωρώ θετική.
Πιστεύω πως όλοι μας συμφωνούμε ότι η εν λόγω χρήση ορμονών για την προώθηση της ανάπτυξης των ζώων είναι αυτή καθ' εαυτή απαράδεκτη.
Όπως επισήμανε και ο κ. Olsson είναι ανήθικη.
Προκύπτουν σοβαρές συνέπειες στην ευζωία των ζώων και στο περιβάλλον.
Εξάλλου, οι έξι ουσίες στις οποίες αναφερόμαστε έχουν επιβλαβείς συνέπειες και στην ανθρώπινη υγεία.
Είναι προφανέστατη η ανάγκη για οριστική απαγόρευση της χρήσης οιστραδιόλης.
Η ουσία αυτή είναι καρκινογόνος.
Ωστόσο θεωρώ επίσης ότι είναι σημαντικό να επιβάλουμε προσωρινή απαγόρευση και για τις υπόλοιπες πέντε ουσίες.
Εν προκειμένω θα προβούμε σε μια πολύ επιθετική και θετική χρήση της αρχής της προφύλαξης, την οποία θα στηρίξω ένθερμα.
Θα ήθελα επίσης να στηρίξω την πρόταση του εισηγητή οι απαγορεύσεις να μην μπορούν να αρθούν ή να αποδυναμωθούν χωρίς έγκριση του Συμβουλίου και του Κοινοβουλίου.
Είναι σημαντικό να διατηρήσουμε την πολιτική ευθύνη στη συγκεκριμένη υπόθεση.
Τέλος, επιτρέψτε μου να πω ότι προσωπικά μου είναι παντελώς αδιανόητο οι αμερικανικές αρχές να κλείνουν τα μάτια τους μπροστά στους κινδύνους που επιφυλάσσει αυτή η μέθοδος παραγωγής.
Αρκεί να κοιτάξει κανείς την ανάπτυξη ορισμένων τύπων καρκίνου στις ΗΠΑ και την ανάπτυξη της υπερβολικής παχυσαρκίας του αμερικανικού πληθυσμού και θα έπρεπε να αρχίσουν να αναβοσβήνουν όλα τα φώτα συναγερμού στις αμερικανικές υπηρεσίες δημόσιας υγείας.
Ως εκ τούτου, ελπίζω ότι η ανανέωση της απαγόρευσης κατανάλωσης του ορμονικά επεξεργασμένου κρέατος στην Ευρώπη μπορεί να ξυπνήσει το ενδιαφέρον τόσο των αμερικανών καταναλωτών όσο και των αμερικανικών αρχών δημόσιας υγείας, ώστε να γλιτώσουμε από την υποχρέωση να προσέλθουμε σε περαιτέρω συζητήσεις για αυτό το θέμα στο πλαίσιο της ΠΟΕ.
.
(EN) Κύριε Πρόεδρε, καταρχάς θα ήθελα να ευχαριστήσω τον εισηγητή κ. Olsson για την έκθεσή του, καθώς και τις επιτροπές που γνωμοδότησαν επί της πρότασης οδηγίας του Ευρωπαϊκού Συμβουλίου και του Κοινοβουλίου για την τροποποίηση της οδηγίας 96/22 του Συμβουλίου σχετικά με την απαγόρευση της χρήσης ορμονών στη ζωική παραγωγή.
Ο κύριος σκοπός της πρότασης της Επιτροπής είναι η αύξηση του επιπέδου ασφάλειας των τροφίμων και η συμμόρφωση με τις διεθνείς υποχρεώσεις μας, που προκύπτουν από τη συμφωνία του Παγκόσμιου Οργανισμού Εμπορίου σχετικά με την εφαρμογή υγειονομικών και φυτοϋγειονομικών μέτρων, την επονομαζόμενη Συμφωνία SPS.
Το Σώμα γνωρίζει καλά ότι η τρέχουσα απαγόρευση της χρήσης ορμονών για την πάχυνση βοοειδών αμφισβητήθηκε στο πλαίσιο του Παγκοσμίου Οργανισμού Εμπορίου, και η τελική απόφαση το 1998, επέκρινε την αξιολόγηση κινδύνου που παρουσίασε η Ευρωπαϊκή Κοινότητα για τις ορμόνες που χρησιμοποιούνται στα ζώα που προορίζονται για κατανάλωση.
Όπως γνωρίζετε, η Επιτροπή δρομολόγησε μια συμπληρωματική αξιολόγηση κινδύνου για τις ορμόνες αυτές, υπό το πρίσμα των διευκρινίσεων σχετικά με την αξιολόγηση κινδύνου, τις οποίες παρέσχε το αρμόδιο όργανο του ΠΟΕ.
Τον Απρίλιο του 1999 η επιστημονική επιτροπή για τα κτηνιατρικά μέτρα σε σχέση με τη δημόσια υγεία, εξέδωσε γνωμοδότηση για τους κινδύνους που ενέχει για την ανθρώπινη υγεία η παρουσία καταλοίπων ορμονών στο βόειο κρέας και στα προϊόντα με βάση το κρέας.
Η εν λόγω γνωμοδότηση επανεξετάσθηκε και επικυρώθηκε το Μάιο του 2000.
Το κύριο συμπέρασμα ήταν ότι δεν μπορεί να καθοριστεί οριακή τιμή ούτε αποδεκτή ημερήσια πρόσληψη, δεδομένου ότι αυτές οι έξι ουσίες χορηγούνται για την πάχυνση βοοειδών.
Όσον αφορά την οιστραδιόλη 17-β, η επιστημονική επιτροπή εκτιμά ότι αυτή η ουσία πρέπει να θεωρηθεί καρκινογόνος, δεδομένου ότι ευνοεί τόσο τη δημιουργία όσο και την ανάπτυξη όγκων.
Όσον αφορά τις άλλες πέντε υπό εξέταση ουσίες, εντοπίστηκε ανάγκη για περαιτέρω πληροφορίες.
Υπό το πρίσμα αυτών των συμπερασμάτων η Επιτροπή πρότεινε πρώτον την οριστική απαγόρευση όλων των χρήσεων οιστραδιόλης σε ζώα εκμετάλλευσης, λόγω της διαπίστωσης ότι η ουσία αυτή είναι απόλυτα καρκινογόνα.
Δεύτερον, η Επιτροπή πρότεινε την προσωρινή διατήρηση της τρέχουσας απαγόρευσης των πέντε άλλων ορμονών, ωσότου καταστούν διαθέσιμες πλήρεις επιστημονικές πληροφορίες.
Το εν λόγω μέτρο θα παραμείνει υπό τακτική επανεξέταση και επομένως είναι εξολοκλήρου συμβατό με τις άλλες διεθνείς υποχρεώσεις μας.
Είμαι εξαιρετικά ικανοποιημένος διότι η έκθεση υποστηρίζει την προσέγγιση αυτήν.
Με την πρόταση αυτήν, η Επιτροπή παρέσχε επίσης την απαραίτητη νομική βάση για την προσαρμογή των καταλόγων των οριστικά και προσωρινά απαγορευμένων ουσιών, μέσω της διαδικασίας της κανονιστικής επιτροπής, προκειμένου να επιτραπεί ταχεία αντίδραση στα νέα αποδεικτικά στοιχεία, και επομένως να εδραιωθεί περαιτέρω η ασφάλεια του καταναλωτή.
Λυπάμαι ιδιαίτερα για το γεγονός ότι η έκθεση δεν υποστήριξε τη δρομολόγηση της διαδικασίας της κανονιστικής επιτροπής για την προσαρμογή των καταλόγων ουσιών.
Πολλοί από εσάς εδώ γνωρίζετε την άποψή μου για το ζήτημα.
Συζήτησα επανειλημμένα μαζί σας, σε διμερείς συναντήσεις, το ζήτημα της χρήσης της διαδικασίας επιτροπολογίας, και σημειώνω ότι το αίτημα της Επιτροπής δεν γίνεται δεκτό στις τροπολογίες που υποβλήθηκαν.
Θα ζητήσω από το Κοινοβούλιο να αναθεωρήσει την άποψή του έπ' αυτού, διότι πιστεύω ότι η σοβαρή αντιμετώπιση του ζητήματος της επιτροπολογίας είναι θεμελιώδους σημασίας .
Πιστεύω ότι αν το Κοινοβούλιο επιμείνει στην πραγματοποίηση της προσαρμογής των παραρτημάτων μέσω συναπόφασης αντί επιτροπολογίας, το Κοινοβούλιο θα είναι ένοχο για την ανορθόδοξη αντιμετώπιση της ασφάλειας της υγείας του καταναλωτή στο θέμα αυτό, ένα θέμα που συζητήθηκε από το Κοινοβούλιο νωρίτερα στη σημερινή συζήτηση, τόσο στο πλαίσιο της ΣΕΒ όσο και για το συγκεκριμένο αυτό θέμα.
Πώς είναι δυνατόν να δικαιολογήσουμε την καθυστέρηση ενάμισι χρόνου, στην αναπροσαρμογή και προσαρμογή των παραρτημάτων, δεδομένου ότι μια επιστημονική επιτροπή θα είχε ίσως συμβουλέψει την Επιτροπή να προσθέσει για παράδειγμα μια ακόμη ορμόνη στον κατάλογο των παραρτημάτων;
Πώς μπορεί να δικαιολογηθεί αυτό;
Κάποιος είπε ότι πρόκειται για πολιτικό θέμα.
Απορρίπτω απόλυτα την πρόταση αυτήν.
Πρόκειται για επιστημονικό θέμα.
Αυτός ακριβώς είναι ο λόγος για τον οποίο το θέμα εξετάσθηκε στο πλαίσιο του ΠΟΕ.
Με ανησυχεί το γεγονός ότι υπάρχει κίνδυνος, αν το Κοινοβούλιο εμμείνει στην άποψη που φαίνεται ότι έχει για το θέμα αυτό, να βρεθούμε σε μια κατάσταση όπου η επιτροπολογία δεν θα γίνει δεκτή με τον τρόπο αυτόν, αλλά αντίθετα θα υπάρξει εμμονή στη συναπόφαση.
Έχω ήδη μιλήσει γι' αυτό.
Διεξήγα την συζήτηση αυτήν με το Κοινοβούλιο, και γνωρίζω τι πρόκειται να συμβεί αργότερα, σήμερα.
Τα Μέλη του Σώματος αυτού θα έρθουν εδώ για να ψηφίσουν για το θέμα αυτό και θα ακολουθήσουν τις κομματικές επιταγές.
Η συντριπτική πλειοψηφία δεν θα γνωρίζει λεπτομερώς τι ψηφίζει επειδή δεν θα έχει ενημερωθεί για το συγκεκριμένο θέμα.
Επίσης με ανησυχεί σοβαρά το γεγονός ότι τόσοι βουλευτές σήμερα εδώ, θα ψηφίσουν για ένα ζήτημα που είναι θεμελιώδους σημασίας για τον καταναλωτή, χωρίς να γνωρίζουν ότι δρομολογούν μια διαδικασία που θα διακυβεύσει την υγεία των καταναλωτών, καθυστερώντας τη διαδικασία δυνάμει της οποίας εγώ μπορώ, βάσει σαφών επιστημονικών αποδεικτικών στοιχείων, να εισάγω σε ένα παράρτημα κάτι που θα προστατεύσει την υγεία των καταναλωτών.
Κυρίες και κύριοι, σας ζητώ ειλικρινά να αναθεωρήσετε την άποψή σας για το θέμα αυτό, να δώσετε υψηλότερη προτεραιότητα στην υγεία των καταναλωτών.
Θεωρείστε το ζήτημα της υγείας των καταναλωτών ως σημαντικότερο από τη διοργανική λογομαχία μεταξύ του Κοινοβουλίου και της Επιτροπής, σχετικά με το ερώτημα της απόλυτης συναπόφασης σε τέτοιες περιπτώσεις.
Πρόκειται για επιστημονικό θέμα, βασισμένο σε επιστημονικές συμβουλές: πρόκειται για μια εκτελεστική απόφαση που θα ληφθεί από την Επιτροπή και θα ενταχθεί σε ένα παράρτημα, υπό συνθήκες πλήρους δικαιώματος ελέγχου του Κοινοβουλίου στο θέμα αυτό.
Είπα πριν, όταν συζητούσαμε εδώ το θέμα αυτό, ότι δεν θα αγνοήσω ελαφρά τη καρδία την άποψη του Κοινοβουλίου για οποιοδήποτε θέμα, όταν προκύπτει επιτροπολογία.
Επομένως, ειλικρινά σας ζητώ, κυρίες και κύριοι, να εξετάσετε σοβαρά τα δικαιώματα των καταναλωτών, το ζήτημα της ορθής προστασίας των καταναλωτών, και να έχετε υπόψη επίσης ότι ευελπιστούμε να τεθεί σε λειτουργία η Αρχή για την ασφάλεια των τροφίμων, το επόμενο έτος.
Θα διαδραματίσει το ρόλο της στην ταχεία αντίδραση.
Αν εντοπίσει έναν επερχόμενο κίνδυνο, θα μπορεί να συμβουλέψει την άμεση εκτελεστική αντίδραση στον κίνδυνο αυτόν.
Ορισμένες φορές αυτό θα σημαίνει νομοθετική αντίδραση που θα αναλάβει η Επιτροπή.
Αν τούτο μπορεί να επιτευχθεί μέσω επιτροπολογίας, θα έχουμε το είδος ταχείας αντίδρασης που απαιτεί ο καταναλωτής.
Αλλά αν μπορεί να επιτευχθεί μόνο μέσω συναπόφασης θα έχουμε καθυστέρηση.
Επιτρέψτε μου τώρα να μιλήσω λεπτομερώς για τις τροπολογίες που προτάθηκαν στην έκθεση αυτήν, καθώς και για την τροπολογία που κατέθεσε η κ. Grossetκte.
Θα αρχίσω με τις τροπολογίες που δεν μπορεί να δεχτεί η Επιτροπή.
Η Επιτροπή δεν μπορεί να δεχτεί τις τροπολογίες αριθ.
4, 5, 6, 7, 9, 10 όσον αφορά στην επιτροπολογία, για τους λόγους που ήδη ανέφερα.
Ούτε τις τροπολογίες αριθ.
12, 13 και 14 οι οποίες απορρίπτουν την εισαγωγή της διαδικασίας της κανονιστικής επιτροπής για την ενημέρωση των καταλόγων προσωρινά και οριστικά απαγορευμένων ουσιών, και οι οποίες επανεισάγουν τη διαδικασία συναπόφασης.
Η τροπολογία αριθ.
1 επικεντρώνεται σε μια ορθά αιτιολογημένη απόφαση σχετικά με τη διατήρηση της απαγόρευσης.
Η Επιτροπή δεν μπορεί να δεχτεί την εν λόγω τροπολογία, καθώς προδικάζει την έκβαση κάθε ενδεχόμενης μελλοντικής έρευνας.
Δυνάμει της τροπολογίας αριθ.
2, η Επιτροπή θα δεσμευόταν να χρηματοδοτήσει έρευνα σχετικά με πέντε προσωρινά απαγορευμένες ουσίες.
Αυτό δεν είναι δεκτό.
Δεν υφίσταται ουδεμία νομική υποχρέωση, δυνάμει είτε του κοινοτικού δικαίου είτε του πλαισίου του ΠΟΕ, που να επιβάλλει τη χρηματοδότηση έρευνας εκ μέρους της Επιτροπής.
Αντίθετα, ο ΠΟΕ απαιτεί από τα μέρη να αξιολογούν τον κίνδυνο βάσει όλων των επιστημονικών δεδομένων.
Ωστόσο, τέτοιες μελέτες δεν αποκλείονται από τα προγράμματα της Ευρωπαϊκής Ένωσης για την ασφάλεια των τροφίμων.
Η Επιτροπή δεν μπορεί να δεχτεί τις τροπολογίες αριθ.
3 και 11 οι οποίες επιμένουν ότι υφίσταται ανάγκη εφαρμογής αποτελεσματικών συστημάτων εποπτείας προκειμένου να προστατεύεται η υγεία.
Θα ήθελα να τονίσω ότι ήδη υφίστανται συστήματα εποπτείας, τόσο στα κράτη μέλη, όσο και σε κοινοτικό επίπεδο.
Για παράδειγμα, οι εισαγωγές κρέατος ήδη ελέγχονται, κυρίως σύμφωνα με την οδηγία για τους ελέγχους και τα κατάλοιπα, την οδηγία 96/23 του Συμβουλίου.
Τέλος, η Επιτροπή πρότεινε να μην ισχύσουν οι σχετικές με την οιστραδιόλη διατάξεις της οδηγίας, για τα ζώα που υποβάλλονται σε αγωγή για ζωοτεχνικούς ή θεραπευτικούς σκοπούς, πριν από την 1η Ιουλίου.
Η τροπολογία αριθ.
15 της κ. Grossetκte προτείνει να συσχετισθεί η διάταξη αυτή με τη διαθεσιμότητα καταλλήλων εναλλακτικών λύσεων.
Η Επιτροπή δεν μπορεί να δεχτεί αυτήν την τροπολογία για λόγους υγείας, δεδομένων των σαφών επιστημονικών αποδεικτικών στοιχείων όσον αφορά την οιστραδιόλη.
Επιπλέον, μια πρόσφατη μελέτη υπέδειξε ότι δεν υπάρχει έλλειψη εναλλακτικών λύσεων ως προς τη χρήση οιστραδιόλης για θεραπευτικούς ή ζωοτεχνικούς σκοπούς στην Κοινότητα.
Η μελέτη αυτή θα είναι διαθέσιμη για το Κοινοβούλιο στο εγγύς μέλλον.
Από την άλλη πλευρά, η Επιτροπή μπορεί να δεχτεί την τροπολογία αριθ.
8, καθώς και επί της αρχής το τμήμα της τροπολογίας αριθ.
10, που αφορά τα επιστημονικά δεδομένα, διότι εισάγουν χρήσιμες διευκρινίσεις στο κείμενο.
Για να ολοκληρώσω, θα ήθελα και πάλι να ευχαριστήσω τον κ. Olsson για την εξαιρετική έκθεση και την υποστήριξη του σε αυτό το σημαντικό ζήτημα.
Συνοπτικά, η Επιτροπή δεν μπορεί να δεχτεί τις τροπολογίες αριθ.
1, 2, 3, 4, 5, 6, 7, 9, 10, όσον αφορά το σημείο για την επιτροπολογία, 11, 12, 13, 14 και 15.
Εντούτοις, μπορεί να δεχτεί την τροπολογία αριθ.
8 και επί της αρχής το τμήμα της τροπολογίας αριθ.
10, που αφορά στα επιστημονικά δεδομένα.
.- (SV) Κύριε Πρόεδρε, σέβομαι φυσικά τις απόψεις του επιτρόπου Byrne, δηλαδή να υπάρξει μία ρύθμιση επιτροπολογίας.
Στόχος μας όμως δεν είναι η καθυστέρηση της αντιμετώπισης του ζητήματος, αλλά το ζητούμενο είναι να μπορέσουμε να διεξαγάγουμε μία συζήτηση σχετικά.
Για το ζήτημα αυτό, όπως και για πολλά άλλα ζητήματα, δεν υπάρχουν επιστημονικώς αναμφισβήτητα στοιχεία.
Συναντήθηκα σήμερα στη Στοκχόλμη με έναν αντιπρόσωπο του αμερικανικού Υπουργείου Γεωργίας, ο οποίος δεν συμμεριζόταν τις επιστημονικές απόψεις των Ευρωπαίων.
Θα πρέπει επομένως εδώ στο Κοινοβούλιο να συζητήσουμε τα ζητήματα τα οποία δεν είναι μόνο επιστημονικής φύσεως αλλά αφορούν και ζητήματα ηθικής καθώς και την αρχή της προφύλαξης.
Δεν ζητούμε λοιπόν να καθυστερήσει η αντιμετώπιση του ζητήματος, αλλά αποσκοπούμε στη διεξαγωγή μίας ενδελεχούς πολιτικής συζήτησης.
Ευχαριστώ, κύριε Olsson.
Η συζήτηση έληξε.
Η ψηφοφορία θα διεξαχθεί στις 11.00.
Τα νέα σύνορα του βιβλίου
Η ημερήσια διάταξη προβλέπει τη συζήτηση της έκθεσης (A5-0005/2001) της κ. O'Toole, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με τα νέα σύνορα του βιβλίου: ηλεκτρονικές εκδόσεις και εκτύπωση κατά παραγγελία [2000/2037(INI)]
.
(EN) Κύριε Πρόεδρε, πρώτα θα ήθελα να μιλήσω για το λόγο για τον οποίο η έκθεση αυτή είναι σημαντική, και γι' αυτό επέλεξα τυχαία μια σειρά δημοσιευμένων συγγραφέων: τα έργα του Michel Tournier, του Leonardo Sciascia, του Italo Calvino κι ενός συμπατριώτη μου, του Caryl Philips.
Μερικά από τα ράφια της βιβλιοθήκης μου φιλοξενούν αυτά τα έργα με την πλούσια γλωσσική ποικιλομορφία, την πλούσια μορφή, την πλούσια κουλτούρα και την πλούσια ιστορία.
Διαμορφώνουν τον τρόπο με τον οποίο σκέφτομαι και αντιμετωπίζω τον κόσμο.
Ο καμβάς πάνω στον οποίο εργάζομαι έχει ζωγραφιστεί από αυτούς τους συγγραφείς, τους οποίους απολαμβάνουν πολλοί άνθρωποι.
Το βιβλία για μένα σημαίνουν κυρίως πρόσβαση στην επιλογή, πρόσβαση στις ιδέες και πρόσβαση στις ευκαιρίες.
Μεγάλωσα σε ένα πολύ ταπεινό περιβάλλον, σε μια φτωχή περιοχή με ισχνές προσδοκίες και ελάχιστες προοπτικές.
Όμως από την ημέρα που επισκέφτηκα μια δημόσια βιβλιοθήκη, τα βιβλία έγιναν η απελευθέρωσή μου, όπως έγιναν και για τόσους άλλους.
Είμαι πολύ ευγνώμων στους συγγραφείς και τους εκδότες των βιβλίων αυτών, διότι μου έδωσαν την απελευθέρωση αυτήν, και σήμερα είναι καθήκον μου να μεριμνήσω ώστε η εμπειρία αυτή να προσφερθεί και σε άλλους.
Τι πραγματεύεται λοιπόν η έκθεση;
Πολύ απλά, θέλω να διασφαλίσω, καθώς περνάμε ολοκληρωτικά στην ηλεκτρονική εποχή, τη συνέχιση της λειτουργίας του πλαισίου που υφίσταται στα κράτη μέλη σχετικά με τα βιβλία στη νέα εποχή, είτε πρόκειται για την προστασία των πνευματικών δικαιωμάτων, τα φορολογικά καθεστώτα, τη ρύθμιση της ζήτησης, είτε για τις επιδοτήσεις.
Τα βιβλία ανέκαθεν αναγνωρίζονταν ως κάτι περισσότερο από ένα απλό εμπόρευμα, και σε έναν αυξανόμενα εμπορευματοποιημένο κόσμο τούτο είναι εξαιρετικά σημαντικό.
Η ηλεκτρονική έκδοση καλύπτει τέσσερις ειδικούς τομείς: τα ηλεκτρονικά βιβλία, τις εκτυπώσεις "κατά παραγγελία" , τα βιβλιοπωλεία στο Διαδίκτυο και τις εκδόσεις στο Διαδίκτυο.
Πρέπει να μεριμνήσουμε ώστε να έχουμε τις κατάλληλες πολιτικές για να υφίσταται ένα πλήρως κατανοητό πλαίσιο, στο οποίο θα λαμβάνουν χώρα όλες αυτές οι εξελίξεις.
Επομένως τι επιδιώκει η έκθεση;
Πρώτον, πρέπει να ενθαρρύνουμε την τεράστια αύξηση και ανάπτυξη των βιομηχανιών αυτών και την ευρεία χρήση των ηλεκτρονικών μέσων στην Ευρώπη.
Πρέπει να έχουμε οικονομικά προσιτή πρόσβαση στα μέσα αυτά, για όλους τους ευρωπαίους, καθώς και την εκπαιδευτική βάση για να καταστεί αυτό δυνατό.
Πρέπει να συνεχίσουμε να ενθαρρύνουμε τις γλωσσικές και πολιτισμικές πολυμορφίες, μέσω της χρήσης των ηλεκτρονικών εκδόσεων και πρέπει να διευκολύνουμε την ομαλή μετάβαση των παραδοσιακών εκδοτικών βιομηχανιών στην αρένα των ηλεκτρονικών εκδόσεων.
Για να συμβούν αυτά, πρέπει να μεριμνήσουμε ώστε να θεσπιστούν οι κατάλληλες πολιτικές για να επιδιωχθεί αυτή η ανάπτυξη, και να εξασφαλίσουμε ώστε να υπάρχει επιλογή και πρόσβαση για όλους.
Συνεπώς, η έκθεσή μου ζητεί ορισμένα πράγματα.
Τα θεσμικά όργανα της ΕΕ μπορούν να διαδραματίσουν έναν πολύ σημαντικό ρόλο στη διασφάλιση της μελλοντικής ανάπτυξης.
Καταρχάς, η Επιτροπή μπορεί να θεσπίσει μια κατανοητή πολιτική για την ανάπτυξη του εν λόγω τομέα.
Δεύτερον, μπορούμε όλοι να προωθήσουμε πολιτικές που αναπτύσσουν και ενθαρρύνουν τις γνώσεις γραφής και ανάγνωσης, και καταπολεμούν τον ψηφιακό διαχωρισμό.
Η Επιτροπή μπορεί και πρέπει να αναπτύξει προγράμματα εκπαίδευσης και κατάρτισης, καθώς και να υποστηρίξει μηχανισμούς ανάπτυξης μικρομεσαίων επιχειρήσεων στο συγκεκριμένο αυτόν τομέα, και πρέπει να συνεργαστούμε με τα κράτη μέλη για να θεσπίσουμε ασφαλιστικές δικλείδες για τα δικαιώματα των συγγραφέων και τα συμφέροντα των εκδοτών, καθώς και να εξασφαλίσουμε ότι οι εργαζόμενοι στον τομέα έχουν την ευκαιρία να αναπτύξουν τις δυνατότητές τους στη νέα εποχή.
Τα κράτη μέλη θα πρέπει να μεριμνήσουν ώστε οι τρέχουσες ρυθμίσεις ΦΠΑ που ισχύουν για τα βιβλία, να εποπτεύονται, και να ισχύουν και για τις ηλεκτρονικές εκδόσεις.
Όλα αυτά είναι στο χέρι μας και επομένως εμπιστεύομαι την έκθεσή μου στο σύνολο του Σώματος, καθώς είναι σχεδόν όλο παρόν, με την ελπίδα ότι θα μας παράσχει ένα χάρτη πορείας που θα επιτρέψει σε όλους να απολαύσουν τα οφέλη και τους καρπούς της ανάδυσης αυτού του νέου τομέα.
(Χειροκροτήματα)
Κύριε Πρόεδρε, καταρχάς θα ήθελα να συγχαρώ τη συνάδελφό μου κ. Barbara O'Toole για την εξαιρετική έκθεσή της.
Σχετικά με αυτήν θα ήθελα να πω τα εξής: στην εποχή μας δεν είναι απλά η έννοια του βιβλίου που αλλάζει, αλλά η έννοια της μάθησης.
Η άγνοια ή έλλειψη γνώσεων ως προς τις νέες τεχνολογίες στον τομέα του γραπτού λόγου και της γνώσης θα οδηγήσει αναπόφευκτα στην εμφάνιση νέων μορφών αναλφαβητισμού με το ανθρώπινο, κοινωνικό, οικονομικό και πολιτιστικό κόστος που αυτό συνεπάγεται.
(Θόρυβος)
Για αυτόν ακριβώς τον λόγο θα πρέπει να μετριαστεί τουλάχιστον μεθοδολογικά η ευφορία που επικράτησε στις διεθνείς συναντήσεις, που κορυφώθηκαν στο Συμβούλιο της Λισαβόνας, τόσο ως προς τον ρόλο των νέων τεχνολογιών στην ανάπτυξη της Ένωσης όσο ως προς την ταχεία καταπολέμηση της ανεργίας, ενώ είναι σημαντικό τα ευρωπαϊκά θεσμικά όργανα να εξετάσουν εις βάθος θέματα που δεν εξετάζονται σε αυτήν την έκθεση.
Αλλά δεν πρόκειται απλά για την εξέταση του θέματος του βιβλίου, της ηλεκτρονικής έκδοσης ή της εκτύπωσης "κατά παραγγελία" και σχετικών προβλημάτων.
Εμείς φρονούμε πως είναι ουσιαστικής σημασίας το έργο των διαφόρων κοινοβουλευτικών επιτροπών, των διαφόρων γενικών διευθύνσεων, των διαφόρων υπευθύνων, τόσο ευρωπαίων όσο και εθνικών, σχετικά με αυτά τα θέματα, να συντονιστεί κατά τρόπο αποτελεσματικό και χρήσιμο.
Δεν θα έχει νόημα να λάβουμε μέτρα που αποκλίνουν ή που ακόμη ίσως να είναι αντιφατικά όσον αφορά τις πολιτικές ηλεκτρονικής έκδοσης, τα δικαιώματα του δημιουργού ή το e­learning.
Στον καθορισμό και τον συντονισμό των κατευθυντήριων γραμμών που θα πρέπει να ακολουθήσουν αυτές οι πολιτικές υπάρχει ολοένα και μεγαλύτερη έλλειψη δύο τουλάχιστον προϋποθέσεων: της αυξανόμενης υποστήριξης από ειδικευμένους εμπειρογνώμονες, καθιστώντας ικανούς τους πολιτικούς σε έναν τομέα τον οποίο κατά γενικό κανόνα δεν γνωρίζουν καλά, και της επιλογής νομικών μέσων που προσαρμόζονται γρήγορα στην εξέλιξη των τεχνολογιών και της αγοράς.
Κατά την άποψή μας, η ηλεκτρονική έκδοση δεν θα πρέπει, από φορολογικής σκοπιάς και από την άποψη επιβολής του ΦΠΑ, να συγκρίνεται με το παραδοσιακό βιβλίο.
Δεν διαθέτει ειδικό καθεστώς, ενώ είναι απαραίτητο να ληφθεί υπόψη ότι το παραδοσιακό βιβλίο περιέχει ένα άλλο είδος αξιών και αποτελεί προϊόν που από τη φύση του διαφέρει από το ψηφιακοποιημένο αρχείο που είναι το ηλεκτρονικό βιβλίο.
Τέλος προτείνεται ο καθορισμός του "Ευρωπαϊκού Έτους του Βιβλίου της καταπολέμησης του αναλφαβητισμού" και η διακήρυξη της 23ης Οκτωβρίου ως Ευρωπαϊκή Ημέρα Ανάγνωσης.
Πρόκειται για μέτρα που αποσκοπούν στην καταπολέμηση του αναλφαβητισμού, στην πολιτική για τη διασφάλιση της πολιτιστικής και γλωσσολογικής πολυμορφίας των λαών της Ευρώπης, στη δημιουργία κινήτρων για την απόκτηση γνώσεων και σε ένα πλαίσιο εμβάθυνσης της ιθαγένειας.
Για αυτόν τον λόγο αξίζουν το χειροκρότημά μας.
Κυρία Πρόεδρε, θα ήθελα να συγχαρώ την κ. ΟαToole για την έκθεσή της, που έκανε ανάγλυφες τις δραματικές αλλαγές που έχουν συντελεστεί στο χώρο του βιβλίου τα τελευταία χρόνια εξαιτίας των νέων τεχνολογιών.
Όλοι εμείς που ως αναγνώστες ή συγγραφείς αγαπάμε το βιβλίο πρέπει να ξανασκεφτούμε από την αρχή τη σχέση μας μαζί του.
Μια επανάσταση συντελέστηκε, που κάνει το βιβλίο ακόμη πιο ενδιαφέρον, ακόμη πιο περιεκτικό, πιο αναγκαίο για το καθένα μας.
Παράλληλα όμως, κάνει απολύτως αναγκαίες τις ευρωπαϊκές και τις εθνικές πολιτικές που οφείλουμε να αναπτύξουμε προκειμένου να αντιμετωπίσουμε τα προβλήματα που προκύπτουν από τον νέο τρόπο παραγωγής και διακίνησης του.
Στο ερώτημα αν θα πρέπει να προστατευθεί το βιβλίο από την ανεξέλεγκτη λειτουργία της αγοράς απαντάμε θετικά, δεδομένης της σημαντικής πολιτισμικής σημασίας τόσο του βιβλίου όσο και της ανάγνωσης στην κοινωνία μας, η οποία θα πρέπει να ενισχυθεί όσο το δυνατόν περισσότερο.
Οι νέες δυνατότητες που ανοίγονται σχετικά με την πληροφόρηση και την διεύρυνση του αναγνωστικού κοινού μέσω του διαδικτύου ακολουθούνται από προβλήματα που σχετίζονται με την πνευματική ιδιοκτησία και το καθεστώς των συγγραφέων, αλλά και από τον κίνδυνο μεγάλες ομάδες του πληθυσμού να μην έχουν την δυνατότητα πρόσβασης στα νέα μέσα.
Οι ανισότητες για τους τεχνολογικά αναλφάβητους, για τις αγροτικές περιοχές, για τις μειονεκτούσες ομάδες, μπορεί να αποδειχθούν μοιραίες, όταν μάλιστα θα έρθουν να προστεθούν στα σημαντικά ποσοστά του αναλφαβητισμού που παρατηρούνται ήδη.
Το πρόβλημα είναι τόσο σημαντικό, ώστε να γίνεται λόγος για μια ακόμη απειλή κατά της κοινωνικής συνοχής, η οποία θα πρέπει να αντιμετωπιστεί εγκαίρως με την ανάληψη αποφασιστικών πολιτικών εκ μέρους της Ευρωπαϊκής Ένωσης.
Αλλά και όλα τα κράτη μέλη θα πρέπει να διευκολύνουν στην εκπαίδευση την πρόσβαση των νέων στα βιβλία και να τους ενθαρρύνουν στην ανάγνωση, αφού αυτοί αποτελούν το μέλλον της Ευρωπαϊκής Ένωσης και δεν υπάρχει μέλλον χωρίς βιβλίο, είτε αυτό έχει τη μορφή εντύπου, είτε είναι ηλεκτρονικό.
Κύριε Πρόεδρε, κυρία Επίτροπε, το βιβλίο αποτελεί ένα σημαντικό μέσο για τη διάδοση του πολιτισμού και οι σύγχρονες τεχνικές έκδοσης συμβάλλουν προς την κατεύθυνση αυτή.
Γι' αυτό πρόκειται για μία πολύ καλή έκθεση.
Θα ήθελα να ευχαριστήσω την εισηγήτρια για το σημαντικό έργο και την ενδελεχή έρευνα που πραγματοποίησε.
Πρόκειται για ένα τομέα που βρίσκεται σε διαρκή κίνηση.
Παρ' όλα αυτά στις εκδόσεις δεν είναι σημαντική μονάχα η παραγωγή αλλά και η κατανάλωση.
Η ανάγνωση αποτελεί μία μορφή κατανάλωσης και θα πρέπει να ενισχυθεί με κάθε τρόπο.
Οι άνθρωποι θα πρέπει διαρκώς να επιλέγουν πώς διαθέτουν τον ελεύθερο χρόνο τους.
Γι' αυτό και υπέβαλα τροπολογία από κοινού με τον συνάδελφο Graηa Moura ζητώντας να καθιερωθεί μία ευρωπαϊκή ημέρα ανάγνωσης.
Προτείναμε την 23η Απριλίου, διότι είναι ημέρα που γεννήθηκε ο Shakespeare και πέθανε ο Cervantes.
Καλύπτουμε έτσι με την ημέρα αυτή ολόκληρη την Ευρώπη.
Σε πολλές χώρες διοργανώνεται επίσης ήδη μία ημέρα ανάγνωσης από την UNESCO.
Πιστεύω όμως ότι και η Ευρωπαϊκή Επιτροπή θα πρέπει να έχει την ελευθερία και τη σοφία να επιλέξει κάποια άλλη ημερομηνία.
Κυρία Επίτροπε, η προσφορά είναι αδύνατη χωρίς τη ζήτηση.
Για να ενισχυθεί ιδιαίτερα η ζήτηση ζητήσαμε ο κ. Graηa Moura και εγώ να οριστεί ένα έτος ανάγνωσης και μάλιστα σε σύντομο διάστημα, γιατί το ζήτημα επείγει.
.
(FR) Κυρία Πρόεδρε, η πολύ ενθαρρυντική έκθεση της κ. O' Toole μας δίνει την ευκαιρία να εμπλουτίσουμε τους προβληματισμούς μας σχετικά με το μέλλον του βιβλίου και να προβλέψουμε κάποιες νέες πρωτοβουλίες.
Όπως υπογραμμίζει πολύ σωστά η εν λόγω έκθεση, η θέση του βιβλίου ως προς την ακτινοβολία των πολιτισμών της Ευρώπης ήταν και θα είναι μείζων· και η σημαντική αύξηση του αριθμού των τίτλων που εκδίδονται εξάλλου μαρτυρεί τον πλούτο, τη ζωντάνια και την ποικιλομορφία των πολιτισμών αυτών.
Είναι φυσιολογικό λοιπόν να ασχολούμαστε με μια δράση υπέρ του πολιτισμού, που λαμβάνει όλο και περισσότερο υπόψη της το βιβλίο, ως απαραίτητο πολιτιστικό φορέα.
Το ίδιο συμβαίνει εξάλλου με την πολιτική συνοχής διαμέσου των Διαρθρωτικών ταμείων.
Το γνωρίζετε, αγαπητοί συνάδελφοι;
Θα σας δώσω ορισμένα παραδείγματα.
Χάρη στην κοινοτική ενίσχυση, ο αριθμός των βιβλιοθηκών στην Ελλάδα θα διπλασιαστεί ως το 2006, από 526 σε 1170.
Κατά την ίδια περίοδο, το επιχειρησιακό πρόγραμμα Πολιτισμός της Πορτογαλίας θα διαθέσει 38 εκατομμύρια ευρώ για την ανάπτυξη των αρχείων, των βιβλιοθηκών και της ανάγνωσης, εκ των οποίων περισσότερα από τα μισά θα χορηγηθούν από το Ευρωπαϊκό Ταμείο Περιφερειακής Ανάπτυξης.
Το ίδιο συμβαίνει και με την πολιτική ανταγωνισμού, η οποία έχει λάβει και συνεχίζει να λαμβάνει υπόψη της την ωφελιμότητα του βιβλίου για τους ευρωπαϊκούς λαούς.
Το ίδιο συμβαίνει και με την πολιτιστική δράση.
Όταν τέθηκε υπό συζήτηση το πρόγραμμα Πολιτισμός 2000, το Κοινοβούλιο τόνισε τη θέση που θα πρέπει να καταλαμβάνουν οι δράσεις υπέρ του βιβλίου και της λογοτεχνίας.
Από τον πρώτο χρόνο εκτέλεσης του προγράμματος προκύπτει ότι το εν λόγω μέλημα πήρε συγκεκριμένη μορφή.
Η έκθεση της κ. O' Toole μας καλεί να διευρύνουμε την οπτική μας και να εξετάσουμε όλες τις πλευρές της τεχνολογικής επανάστασης, για να υποστηρίξουμε την ευρωπαϊκή εκδοτική προσφορά στην πολυμορφία της, για να αξιοποιήσουμε τις νέες ευκαιρίες, για να διαχειριστούμε τους ενδεχόμενους κινδύνους, να διασφαλίσουμε την πρόσβαση στη γνώση και, τέλος, να διασφαλίσουμε τα δικαιώματα των δημιουργών.
Η ψηφιακή επανάσταση αποτελεί μια ευκαιρία, αλλά και έναν κίνδυνο μαζί.
Η κυρία O' Toole το ανέλυσε πολύ ωραία αυτό στην έκθεσή της.
Δεν θα επανέλθω στο ζήτημα αυτό.
Επιτρέψτε μου να κάνω μία μόνον παρατήρηση όσον αφορά τον κίνδυνο του αποκλεισμού που ενδεχομένως θα εμφανιστεί αν δεν αντιμετωπίσουμε με ιδιαίτερη προσοχή τις ανάγκες των πληθυσμιακών ομάδων που μειονεκτούν.
Προϋπόθεση για να ωφελήσει η ψηφιακή τεχνολογία τον πολιτισμό και την εκπαίδευση είναι να αποτελέσει εργαλείο ευρείας πρόσβασης.
Κυρία Πρόεδρε, αρνούμαι να δεχθώ ως δεδομένη την ύπαρξη του ψηφιακού χάσματος μεταξύ γενεών, μεταξύ κοινωνικών στρωμάτων, μεταξύ "ειδημόνων" και μη ειδημόνων, μεταξύ όλων εκείνων που θα επωφεληθούν πλήρως στη ζωή και την εργασία τους από τις νέες τεχνολογίες και εκείνων για τους οποίους η τεχνολογία θα συνεχίσει να αποτελεί πηγή φόβου και κοινωνικών κινδύνων.
Νομίζω ότι πρέπει να κάνουμε το παν για να καλύψουμε ένα τέτοιο χάσμα και να μην διαπιστώνουμε απλώς α) ότι υπάρχει και β) ότι δεν μπορούμε να κάνουμε τίποτα γι' αυτό.
Μάλιστα, κάτι μπορούμε να κάνουμε.
Όλοι όσοι παρευρισκόμαστε στην αίθουσα, Κοινοβούλιο και Επιτροπή, έχουμε χρέος ως πολίτες, χρέος κοινωνικό να κάνουμε κάτι.
Εξάλλου, κυρία Πρόεδρε, πιστεύω ότι η παγκοσμιοποίηση, στο βαθμό που ελέγχεται, και η ψηφιακή τεχνολογία, δεν είναι αυτομάτως καταστροφικές για τους εθνικούς και περιφερειακούς πολιτισμούς.
Είναι βέβαιο ότι οι πολιτιστικές βιομηχανίες θα αλλάξουν ριζικά και με ταχείς ρυθμούς, για να ενσωματώσουν τα νέα δεδομένα της κοινωνίας της πληροφορίας.
Θα πρέπει λοιπόν να καθοδηγήσουμε τις ανατροπές αυτές και όχι να τις παρακολουθήσουμε ή να μείνουμε πίσω και να τις κοιτάζουμε να πραγματοποιούνται Θα πρέπει να είμαστε παρόντες στην απαρχή της εξέλιξής τους, ώστε η ψηφιακή τεχνολογία να μπορέσει να μας προσφέρει νέες ευκαιρίες πρόσβασης, συμβάλλοντας παράλληλα στην πολυμορφία της εκδοτικής προσφοράς.
Μια πρώτη δράση, με μικρό προϋπολογισμό αλλά διερευνητική, αφορά τη δικτύωση των εκδοτικών οίκων και τη μεταξύ τους συνεργασία.
Νομίζω ότι αποτελεί αναμφίβολα τον άξονα στον οποίο η Επιτροπή θα διαδραματίσει κατεξοχήν σημαντικό ρόλο, και επέμεινα η πρόταση για την εφαρμογή του προγράμματος Πολιτισμός για το έτος 2001 να περιλάβει μια ειδική ενίσχυση για την υλοποίηση πολλών σχεδίων, στα οποία θα συμμετέχουν από κοινού συγγραφείς και εκδότες.
Αν το πείραμα έχει θετικά αποτελέσματα, θα ανανεώσουμε τις δράσεις υπέρ της εκδοτικής βιομηχανίας, από τη σκοπιά της πολιτιστικής βιομηχανίας.
Θεωρώ ότι στην προκειμένη περίπτωση ανοίγεται ένας νέος δρόμος, τον οποίο δεν έχουμε ακόμα εξερευνήσει επαρκώς και όπου έχουμε να διαδραματίσουμε ένα θεμελιώδη, κινητήριο, καινοτόμο ρόλο.
Εκτός από την ειδική δράση του προγράμματος Πολιτισμός, θα αναφερθώ σε ένα σύνολο συνοδευτικών δράσεων, που βοηθούν την έκδοση και τη διάδοση του βιβλίου να επιτύχουν την ψηφιακή τους επανάσταση και απαντούν ως εκ τούτου στην εισηγήτριά μας.
Η πρωτοβουλία Ψηφιακή Μάθηση, την οποία εγκαινίασα τον περασμένο Μάιο, αφορά τις υποδομές του εκπαιδευτικού συστήματος, προαπαιτούμενο για οποιονδήποτε περαιτέρω σχεδιασμό.
Οι υπηρεσίες της Επιτροπής προετοίμασαν αναλυτικό πρόγραμμα για την υλοποίησή του.
Επίσης, η Επιτροπή χρηματοδοτεί και θα συνεχίσει να χρηματοδοτεί, κυρίως από κοινού με τη δράση Minerva, κάποια πειραματικά σχέδια του προγράμματος Socrates, που αφορά τη χρήση των τεχνολογιών ειδικά στην εκπαίδευση και το οποίο, μαζί με το πρόγραμμα Leonardo για την επαγγελματική κατάρτιση, αποτελεί ένα σημαντικό κρίκο της δράσης μας.
Έπειτα, με τη δημιουργία συμπράξεων μεταξύ δημόσιου και ιδιωτικού τομέα μπορούν επίσης να καλυφθούν οι τυχόν ελλείψεις σε επίπεδο κατάρτισης.
Από την άλλη, στόχος της πρωτοβουλίας της Επιτροπής Ψηφιακή Ευρώπη είναι να μεριμνά ώστε η κοινωνία της πληροφορίας να εμπεριέχει μια διάσταση κοινωνικής ένταξης.
Από τώρα ως τα τέλη του 2001, πολλά δημόσια κέντρα που θα βρίσκονται και σε λιγότερο ευνοημένες περιοχές, θα παρέχουν πρόσβαση στο Διαδίκτυο, στις πηγές των πολυμέσων, ενώ ως το 2002, θα υπάρχει πρόσβαση για όλους τους μαθητές στις σχολικές τάξεις.
Ένας άλλος άξονας της δουλειάς μας αφορά την ανάπτυξη των υπηρεσιών υποστήριξης των περιεχομένων στον τομέα της Ψηφιακής Εκπαίδευσης και του Ψηφιακού Πολιτισμού.
Το πρόγραμμα Ψηφιακό Περιεχόμενο έχει εγκριθεί για μια τετραετία, με στόχο την ενθάρρυνση της δημιουργίας και της χρήσης του ψηφιακού περιεχομένου.
Σήμερα, μπορούμε επίσης να δώσουμε μια νέα δυναμική στην αγορά, με τη συνεργασία της Ευρωπαϊκής Τράπεζας Επενδύσεων και τη δημιουργία του επιχειρηματικού κεφαλαίου για τα πολυμέσα.
Σα αυτή την κατεύθυνση κινείται η συνεργασία της Επιτροπής με την Ευρωπαϊκή Τράπεζα Επενδύσεων, που αποδέχεται να παρέμβει υπέρ της χρηματοδότησης των πολιτιστικών βιομηχανιών.
Ανοίξαμε ένα νέο δρόμο που οδηγεί στο μέλλον, σ' αυτό το μέλλον που μας παρουσιάζει η ψηφιακή τεχνολογία.
Ως εκ τούτου, αγαπητοί συνάδελφοι, έχουμε κάθε λόγο να κινητοποιηθούμε περαιτέρω και να αναδείξουμε τα αποτελέσματα.
Προσωπικά, συμμερίζομαι την άποψη πολλών από εσάς, του κ. Graηa Moura, της κ. Sanders-ten Holte, της κ. O' Toole, οι οποίοι θέλησαν να διοργανώσουν έτος βιβλίου και ανάγνωσης.
Για πολλούς λόγους, το έτος αυτό δεν μπορεί να διοργανωθεί · νομίζω όμως ότι θα πρέπει από κοινού να εξετάσουμε μια ημερίδα, μια εβδομάδα, ένα μήνα βιβλίου και ανάγνωσης, που μπορούν να διοργανωθούν ήδη μέσα στο 2002.
Ας μην επικεντρωθούμε από τώρα σε μια επιλογή, αλλά ας συζητήσουμε όλοι μαζί για να κάνουμε την καλύτερη δυνατή επιλογή και να την ενσωματώσουμε στο πρόγραμμα Πολιτισμός 2000.
Είμαι συνεπώς απολύτως διαθέσιμη, να συζητήσω στην επιτροπή πολιτισμού με τους ενδιαφερομένους, ώστε από κοινού να βρούμε τις επιβεβλημένες λύσεις για το συμφέρον του βιβλίου, της ανάγνωσης και της πολιτιστικής πολυμορφίας.
Όπως γνωρίζετε, κυρίες και κύριοι βουλευτές, η τεχνολογία είναι ένα εργαλείο, τίποτα παραπάνω από ένα εργαλείο, το εργαλείο αυτό μπορεί να αποδειχθεί πολύ χρήσιμο για να αυξήσουμε το υπάρχον πολιτιστικό δυναμικό μας.
Υπό την έννοια αυτή, σας ευχαριστώ κ. O' Toole, ευχαριστώ την Επιτροπή Πολιτισμού, για τη σημαντική δουλειά που μας παρουσιάσατε προς την κατεύθυνση αυτή.
Ευχαριστούμε, κυρία Reding.
Η συζήτηση έληξε.
Η ψηφοφορία θα διεξαχθεί εντός ολίγου.
ΨΗΦΟΦΟΡIΕΣ
(ΙΤ) Κυρία Πρόεδρε, ορισμένοι συνάδελφοι ορθώς μου επεσήμαναν ότι υπάρχει το πρόγραμμα MEDA, πράγμα για το οποίο ρωτώ αν είναι δυνατό να υπάρξει συναίνεση της Αίθουσας για μία προφορική τροπολογία που λέει: "ζητεί από την Επιτροπή τη δημιουργία ειδικού προγράμματος για την υλοποίηση, όπου είναι δυνατό, ή την ενίσχυση της υδατοκαλλιέργειας και την ανάπτυξη της ιχθυακής κληρονομιάς" .
(Το Σώμα εγκρίνει το ψήφισμα)
Έκθεση (A5-0009/2001) του κ. Naοr, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής σχετικά με τις σχέσεις ΕΕ/περιοχής της Μεσογείου: Νέα ώθηση στη διαδικασία της Βαρκελώνης (COM(2000)497-C5-0630/2000-2000/2294(COS))
(Το Σώμα εγκρίνει το ψήφισμα)
Πρόταση ψηφίσματος (B5-0087/2001), του κ. Miranda, εξ ονόματος της Επιτροπής Ανάπτυξης και Συνεργασίας, για την ειρηνευτική διαδικασία στην Κολομβία
Επί της αιτιολογικής σκέψης Β και Γ
Κυρία Πρόεδρε, όσον αφορά την πρώτη τροπολογία που θα ψηφίσουμε, αν κατάλαβα καλά υπάρχει πιθανός συμβιβασμός με τους συντάκτες της τροπολογίας αριθ.
1 ως προς την απόσυρσή της έπειτα από την επί μέρους ψηφοφορία της αρχικής παραγράφου.
Από την παράγραφο β) θα παραμείνει όλο το πρώτο μέρος έως το "Σχέδιο Κολομβία" · και στο δεύτερο μέρος, το υπόλοιπο κείμενο.
Πιστεύω πως μπορούμε να αποφύγουμε την ψηφοφορία της τροπολογίας αριθ.
1 με την επί μέρους ψηφοφορία του αρχικού κειμένου της παραγράφου β).
Κυρία Πρόεδρε, η Ομάδα των Σοσιαλιστών συμφωνεί με την πρόταση του κ. Miranda και θα ψηφίζαμε υπέρ του πρώτου μέρους και κατά του δεύτερου.
Κυρία Πρόεδρε, είμαστε σύμφωνοι με την πρόταση αυτή.
Κυρία Πρόεδρε, υπάρχει επίσης συμβιβασμός σχετικά με την επόμενη ψηφοφορία.
Όσον αφορά αυτήν, της τροπολογίας αριθ.
2 του Ευρωπαϊκού Λαϊκού Κόμματος και της Ομάδας του Ευρωπαϊκού Σοσιαλιστικού Κόμματος, αν το αντιλαμβάνομαι σωστά, θα έχει ως αποτέλεσμα το εξής: καταρχάς θα ψηφίσουμε κατά τμήματα το αρχικό κείμενο από το "Λαμβάνοντας υπόψη το Σχέδιο Κολομβία" έως "κοινωνικοί παράγοντες" .
Έπειτα θα ψηφίσουμε ένα δεύτερο μέρος, το οποίο πιστεύω ότι οι αιτούντες θα θέλουν να απορρίψουν, και έπειτα με επιπρόσθετη ψηφοφορία θα ψηφίσουμε την τροπολογία αριθ.
2.
Συνεπώς, θα ψηφίσουμε πρώτα το αρχικό κείμενο κατά τμήματα, και στη συνέχεια την τροπολογία αριθ.
2 ως προσθήκη στην παράγραφο.
Κύριε Πρόεδρε, ήμουν σκιώδης εισηγητής του ΕΣΚ για το συγκεκριμένο θέμα.
Τα λεγόμενα του κ. Miranda είναι σωστά, αλλά είναι παραπλανητικό να λέγεται ότι πρόκειται περί τροπολογίας.
Όπως λένε οι σημειώσεις που έχετε μπροστά σας, έγινε λάθος από τις υπηρεσίες, και στην πραγματικότητα η διατύπωση που εισήχθη, τόσο από το ΕΛΚ, όσο και από εμάς, δεν συμπεριλαμβανόταν σε αυτά που τυπώθηκαν.
Συνεπώς, η ερμηνεία του κ. Miranda σχετικά με το τι θα ψηφίσουμε είναι απόλυτα σωστή, και τον υποστηρίζω απόλυτα, αλλά αυτό δεν αποτελεί ζήτημα περαιτέρω τροπολογίας.
Έγινε ένα γνήσιο, τεχνικό λάθος, από τις υπηρεσίες.
Για να υπάρξει πλήρης σαφήνεια, έχω εδώ τη διατύπωση του πρωτοτύπου.
Από την αρχή της τροπολογίας λείπουν οι λέξεις " το Σχέδιο Κολομβία δεν συνιστά διαδικασία διαλόγου μεταξύ των διαφόρων κοινωνικών εταίρων και..." , και τα υπόλοιπα παραμένουν.
Κυρία Πρόεδρε, θα ήθελα απλά να επιβεβαιώσω τα όσα είπε ο συνάδελφός μου κ. Howitt.
Όντως, σε κάποιες εκδόσεις, συγκεκριμένα στην πορτογαλική, ολλανδική και άλλες, αντί για "σχέδιο για την ειρήνη" όπως αναφέρεται στην ισπανική και αγγλική έκδοση, που είναι πιστά κείμενα, αναφέρεται "Σχέδιο Κολομβία" , κάτι που είναι λανθασμένο.
Θα πρέπει να τροποποιηθεί η μετάφραση αυτών των εκδόσεων.
(Το Σώμα εγκρίνει το ψήφισμα)
Έκθεση (A5-0398/2000) του κ. Ferri, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την έκθεση της Πολυτομεακής Ομάδας για την οργανωμένη εγκληματικότητα - Κοινή δράση για τις αμοιβαίες αξιολογήσεις στην εφαρμογή και τήρηση σε εθνικό επίπεδο των διεθνών δεσμεύσεων σχετικά με την καταπολέμηση της οργανωμένης εγκληματικότητας (10972/2/1999-C5-0039/2000-1999/0916(COS))
(Το Σώμα εγκρίνει το ψήφισμα)
Έκθεση (A5-0005/2001) της κ. O' Toole, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με τα νέα σύνορα στην παραγωγή του βιβλίου: ηλεκτρονική έκδοση και εκτύπωση κατά παραγγελία[2000/2037(INI)] (Το Σώμα εγκρίνει το ψήφισμα)
.
(FR) Απείχαμε της ψηφοφορίας επί της συγκεκριμένης έκθεσης, όπως θα απέχουμε και επί της έκθεσης σχετικά με την αλιευτική συμφωνία με την Αγκόλα, για τον ίδιο και τον αυτό λόγο.
Πράγματι, δεν θέλουμε σε καμία περίπτωση να σταθούμε εμπόδιο στο ενδεχόμενο να λάβουν οι λαοί που ζουν από την αλιεία στις δύο αυτές περιοχές ένα μέρος - εν γνώσει μας ότι στην καλύτερη των περιπτώσεων θα είναι μηδαμινό -από τα ευρωπαϊκά τέλη εκμετάλλευσης όσον αφορά την αλιεία στα ύδατα της Ακτής του Ελεφαντοστού ή της Αγκόλας.
Διαμαρτυρόμαστε όμως για την υποκρισία με την οποία παρουσιάζουμε τα εν λόγω τέλη ως ενίσχυση προς τις εν λόγω χώρες και πολύ περισσότερο προς τους λαούς τους.
Διότι οι ίδιοι οι αριθμοί που παρέχουν οι εισηγητές του ΕΚ είναι ενδεικτικοί των σκανδαλωδώς άνισων σχέσεων που επικρατούν στις σχετικές συμφωνίες, όταν βλέπουμε, λόγου χάρη, ότι επί μια δεκαετία, τα τέλη που καταβάλλουν τα ευρωπαϊκά πλοία στην Ακτή του Ελεφαντοστού δεν έχουν αυξηθεί, παρ' όλο τον πληθωρισμό.
Ή ακόμα όταν διαπιστώνουμε ότι, από το 1991 ως το 2003, η ευρωπαϊκή συμβολή, όσον αφορά την ίδια χώρα, θα μειωθεί στο μισό και παραπάνω.
Όταν βλέπουμε επίσης πεντακάθαρα ότι η ΕΕ επιφυλάσσεται του δικαιώματός της να αναστείλει τις οφειλές της στην Ακτή του Ελεφαντοστού και την Αγκόλα όσον αφορά τα δικαιώματα δικαιωμάτων αλιείας, επικαλούμενη το ξέσπασμα ταραχών στις εν λόγω χώρες.
Έστω και αν τις βαφτίσουμε "ενισχύσεις" ή "συμφωνίες" , οι σχέσεις που αποκαλύπτουν αυτοί οι αριθμοί και αυτές οι λεόντειες ρήτρες είναι αποκαλυπτικές της συνεχιζόμενης εκμετάλλευσης της αφρικανικής χερσονήσου από τις ευρωπαϊκές δυνάμεις.
Έκθεση Jarzembowski (A5-0013/2001)
Κύριε Πρόεδρε, ψήφισα υπέρ της τροποποίησης της οδηγίας για την ανάπτυξη των κοινοτικών σιδηροδρόμων.
Διάβασα την έκθεση της επιτροπής συνδιαλλαγής και πρέπει να εκφράσω την ελπίδα μου να είναι συχνά ο κ. Jarzembowski εκπρόσωπος στις επιτροπές συνδιαλλαγής, επειδή επέτυχε το μέγιστο που ήταν δυνατό να επιτευχθεί.
Χάρη στο αποτέλεσμα αυτό ελευθερώνονται οι σιδηρόδρομοι για τη μεταφορά των εμπορευμάτων σε όλη την Ευρώπη.
Ελπίζω ο κ. Jarzembowski να επιτύχει εξίσου καλά αποτελέσματα και όταν θα πρόκειται για αγώνα εναντίον του Συμβουλίου για μέτρα υπέρ των ηλικιωμένων και των συνταξιούχων.
Πραγματικά με κατέπληξε η επιτυχία της επιτροπής συνδιαλλαγής σ' αυτή την περίπτωση.
, γραπτώς.
(FR) ΟΙ δύο εκθέσεις της επιτροπής συνδιαλλαγής για την ανάπτυξη των κοινοτικών σιδηροδρόμων και τις άδειες στις σιδηροδρομικές επιχειρήσεις εκφράζουν ικανοποίηση για το συμβιβασμό που επετεύχθη όσον αφορά το ολοκληρωτικό άνοιγμα του τομέα στην ιδιωτική πρωτοβουλία, σε επίπεδο μεταφοράς εμπορευμάτων, ως το 2008 το αργότερο.
Ο συμβιβασμός αυτός ανοίγει το δρόμο για νέες προτάσεις υπέρ της απελευθέρωσης, της ιδιωτικοποίησης δηλαδή και των λοιπών σιδηροδρομικών μεταφορών, της μεταφοράς δηλαδή των επιβατών.
Τα πρόσφατα τραγικά ατυχήματα στην Αγγλία, ο πολλαπλασιασμός των προβλημάτων στα ιδιωτικοποιημένα δίκτυα, όπως της Γερμανίας, αποτελούν ωστόσο γεγονός και υπογραμμίζουν τις ολέθριες συνέπειες της ιδιωτικοποίησης της δημόσιας αυτής υπηρεσίας.
Ισχυριζόμενοι δε ότι η κοινωνική σπατάλη την οποία συνιστά η κατά κύριο λόγο οδική μεταφορά των εμπορευμάτων θα αντιμετωπιστεί με το άνοιγμα των σιδηροδρόμων στην ιδιωτική πρωτοβουλία, εξαπατούμε στην καλύτερη περίπτωση τον κόσμο.
Εδώ και πολύ καιρό, σε ολόκληρη την Ευρώπη οι σιδηροδρομικοί σταθμοί κλείνουν, για να ευνοηθούν τα συμφέροντα των ιδιωτικών επιχειρήσεων οδικής μεταφοράς κάθε είδους.
Σήμερα που τα οδικά δίκτυα βρίσκονται στο χείλος της ασφυξίας, ορισμένα ιδιωτικά κεφάλαια στρέφονται προς το σιδηρόδρομο για να αποκομίσουν νέα κέρδη, συνεπικουρούμενα τόσο από τις ευρωπαϊκές αρχές, όσο και από τις εθνικές κυβερνήσεις.
Οι χρήστες, και γενικότερα ο λαός, δεν έχουν τίποτα το καλό να περιμένουν από την ιδιωτικοποίηση των δημοσίων υπηρεσιών.
Το ίδιο ισχύει και για τους εργαζομένους του κλάδου, που καταγγέλλουν και μάχονται την απελευθέρωση-ιδιωτικοποίηση και τις καταστροφικές επιπτώσεις στην απασχόληση και τις συνθήκες εργασίας.
Φυσικά, είμαστε απολύτως αλληλέγγυοι με τους εργαζομένους αυτούς και με τις συνδικαλιστικές τους οργανώσεις, όταν καταγγέλλουν τα ολέθρια αυτά αποτελέσματα.
Ως εκ τούτου, καταψηφίσαμε τις δύο αυτές εκθέσεις.
.
(ΙΤ) Θεωρώ σκόπιμο, σ' αυτή την αιτιολόγηση ψήφου, να περάσω στα πρακτικά την εμφανή πρόοδο της ανάπτυξης του ευρωπαϊκού σιδηροδρομικού δικτύου κατόπιν της πρόσφατης απόφασης της ιταλο-γαλλικής Διάσκεψης Κορυφής του Τορίνο να απεμπλακεί η κατασκευή της σιδηροδρομικής σήραγγας Τορίνο-Λυών και της συνακόλουθης νέας σιδηροδρομικής γραμμής υψηλής ταχύτητας.
Η απόφαση αυτή απεμπλέκει οριστικά ένα ουσιώδες έργο για την ενίσχυση των σιδηροδρόμων και τη μεταφορά της διαλπικής διακίνησης εμπορευμάτων από τον δρόμο στον σιδηρόδρομο.
Όπως είχα ήδη την ευκαιρία να πω στην Αίθουσα, ενώ το ελβετικό έργο του Lotschberg-Simplon και του San Gottardo προχωράει, η σύνδεση Τορίνο-Λυόν είχε υποστεί επικίνδυνες καθυστερήσεις στον σχεδιασμό της· τώρα βρισκόμαστε, αντίθετα, ενώπιον μιας βούλησης που συνάδει με την προοπτική του ευρωπαϊκού δικτύου μεταφορών για τον εικοστό πρώτο αιώνα.
Πρέπει να προσθέσω ότι η επιλογή της Ιταλίας και της Γαλλίας, η οποία υποστηρίζεται πλήρως από την Ευρωπαϊκή Επιτροπή, συνάδει με το πρωτόκολλο της Αλπικής Σύμβασης για τις μεταφορές.
Εξάλλου, είναι θετικό το γεγονός ότι τον περασμένο Ιανουάριο η Επιτροπή, μετά από πολυετή έλλειψη ενδιαφέροντος για την Αλπική Σύμβαση, ζήτησε από το Συμβούλιο να της παράσχει εξουσιοδότηση για την υπογραφή του πρωτοκόλλου, επιθυμώντας να κυρωθεί και αυτό το σημαντικό έγγραφο όσο το δυνατόν συντομότερα.
Ο σχεδιασμός, έτσι όπως διαμορφώνεται, υπέρ μιας νέας ώθησης του σιδηροδρόμου στην αλπική ζώνη με στόχο τη σαφή αντιστροφή της αύξησης των οδικών εμπορευματικών μεταφορών, θα ολοκληρωθεί καταλλήλως με τον προσδιορισμό νέων σιδηροδρομικών διαδρομών.
Επ' αυτού, η Επιτροπή γνωρίζει ήδη την ελπίδα μου να μπορέσει τελικά να ενταχθεί στο διευρωπαϊκό δίκτυο, που θα οριστεί εντός των επόμενων μηνών, η σιδηροδρομική διαδρομή στον άξονα Aosta-Martigny.
Τελειώνω εκφράζοντας ικανοποίηση για την απόφαση, που ελήφθη επίσης στο Τορίνο, να ξανανοίξει μετά το καλοκαίρι η σήραγγα οδικής κυκλοφορίας του Λευκού Όρους.
Πιστεύω ότι οι γαλλικές και οι ιταλικές αρχές, αποφασίζοντας να καθιερώσουν συγκεκριμένο όριο στον αριθμό των βαρέων οχημάτων που θα περνούν από τη σήραγγα, έδωσαν δείγμα της ευθυκρισίας τους.
Ζητώ από την Επιτροπή να υποστηρίξει αυτήν την επιλογή της μείωσης, η οποία πρέπει να είναι δραστική και καλά ρυθμισμένη.
Έκθεση Wieland (A5-0012/2001)
Κύριε Πρόεδρε, ψήφισα υπέρ της οδηγίας για την αναγνώριση των διπλωμάτων του επαγγελματία voσoκόμoυ, τoυ φαρμακoπoιoύ, τoυ ιατρoύ, της μαίας, τoυ κτηvιάτρoυ κλπ.
Πίστευα ότι αυτές οι οδηγίες αναγνώρισης ήταν χρήσιμες προπαντός για τους ιατρούς, για τους επαγγελματίες, που κατ' αυτόν τον τρόπο μπορούσαν να κυκλοφορήσουν εύκολα στην Ευρωπαϊκή Ένωση, αλλά αφότου έσπασα το δεξί μου πόδι και χρειάστηκα γιατρό τόσο στην Ιταλία όσο και στο Βέλγιο και στη Γαλλία, διαπίστωσα ότι υπάρχουν διαφορές στα φάρμακα και στις θεραπείες που μου συνέστησαν.
Πιστεύω λοιπόν ότι θα ήταν καλό για όλους τους αρρώστους να μπορούν να κυκλοφορούν ελεύθερα στην Ευρώπη, λαμβάνοντας θεραπεία από ιατρούς που έχουν την ίδια κατάρτιση.
Εύχομαι, λοιπόν, να υπάρξει ένα ενιαίο ευρωπαϊκό δίπλωμα.
Έκθεση McNally (A5-0006/2001)
Κύριε Πρόεδρε, ψήφισα υπέρ της έκθεσης που αφορά την επισήμανση για την εξοικονόμηση ενέργειας κατά τη χρήση των ηλεκτρονικών υπολογιστών στο γραφείο.
Εξήγησα στον φίλο μου συνταξιούχο Rossi Giuseppe, που με συνόδευσε στο αεροδρόμιο όταν έφυγα από το Μπέργκαμο για να μεταβώ στις Βρυξέλλες, ότι ο κανονισμός αυτός αποσκοπεί στην εξοικονόμηση ενέργειας όταν οι υπάλληλοι φεύγουν από το γραφείο τους και αφήνουν τον υπολογιστή αναμμένο, θέτοντάς τον στη λεγόμενη "κατάσταση νάρκης" .
Αφού μίλησα και εξήγησα τη χρησιμότητα αυτού του εγγράφου για πολλή ώρα, στο τέλος όλης αυτής της συζήτησης, ο εν λόγω συνταξιούχος μου είπε: "Μα δεν είναι πιο απλό να υποχρεωθούν οι υπάλληλοι να σβήνουν εντελώς τον υπολογιστή όταν δεν τον χρησιμοποιούν άλλο;"
Και αυτό αναρωτιέμαι ακόμη, κύριε Πρόεδρε.
Κύριε Πρόεδρε, ψήφισα υπέρ της απαγόρευσης της οιστραδιόλης 17-β και όλων αυτών των ουσιών που είναι τόσο βλαβερές για τον ανθρώπινο οργανισμό, επειδή επιβραδύνουν, ως γνωστόν, την ανάπτυξη των ατόμων που έτυχε να έλθουν σε επαφή μαζί τους.
Έμαθα, όμως, ότι οι Υπουργοί Προϋπολογισμού των κρατών μας δεν είναι εντελώς αντίθετοι στη συνέχιση της χρήσης αυτών των οιστρογόνων, τα οποία, όπως γνωρίζουμε, επιταχύνουν την ανάπτυξη των ζώων, που αναπτύσσονται έτσι γρηγορότερα.
"Μα πώς είναι δυνατόν;" , αναρωτήθηκα.
Απόψε νομίζω ότι βρήκα την απάντηση στο γεγονός ότι ίσως αυτοί - οι Υπουργοί μας - να ελπίζουν ότι, αυξάνοντας την ταχύτητα ανάπτυξης των ζώων, θα αυξηθεί και η ταχύτητα ανάπτυξης των ανθρώπων, που θα μένουν ηλικιωμένοι και συνταξιούχοι για λιγότερο καιρό και θα επιφέρουν έτσι εξοικονομήσεις στους προϋπολογισμούς των κρατών.
Κύριε Πρόεδρε, ψήφισα υπέρ της εντατικοποίησης των εμπορικών σχέσεων με τις ΗΠΑ, τον Καναδά, την Ιαπωνία, την Κορέα, την Αυστραλία και τη Νέα Ζηλανδία, που ασφαλώς είναι ένα θετικό γεγονός.
Εύχομαι να εντατικοποιηθεί στο μέλλον η συνεργασία, έτσι ώστε να συμπεριλάβει και μια άμεση δράση υπέρ της βελτίωσης των συνθηκών διαβίωσης των ηλικιωμένων σ' αυτά τα κράτη.
Εύχομαι επίσης να μπορέσουν να εξεταστούν τα συστήματα συνταξιοδότησης που υπάρχουν σ' αυτές τις χώρες, για να δούμε αν μπορούμε να αντλήσουμε ορισμένες υποδείξεις για να βελτιώσουμε τις νομικές συνθήκες που διέπουν τη ζωή των ηλικιωμένων στην Ευρωπαϊκή μας Ένωση.
.- (NL) Η πρόταση Mann δεν μας βρίσκει σύμφωνους για πολλούς λόγους.
Καταρχάς, δεν υπάρχει νομική βάση για τα σχέδια αυτά.
Και σωστά, διότι αυτά δεν αποτελούν καθήκον της ΕΕ.
Η συνεργασία μεταξύ των κρατών μελών αποτελεί επομένως το αναγκαίο μέσο, χωρίς να υπάρχουν αυτονόητες αρμοδιότητες της ΕΕ, εκτός και αν δώσουν εντολή τα κράτη μέλη.
Παρ' όλα αυτά η Επιτροπή και η εισηγήτρια θεωρούν ότι υπάρχει νομική βάση στα άρθρα 133 και 308.
Η Επιτροπή δεν διευκρινίζει λεπτομερώς ποιες δραστηριότητες εμπίπτουν στο άρθρο 133 και ποιες στο άρθρο 308, ούτως ώστε να εξακολουθεί να επικρατεί ασάφεια σχετικά με τις αρμοδιότητες.
Εξάλλου, η Επιτροπή προτείνει μία και μόνο δημοσιονομική θέση.
Ωστόσο εμείς δεν θέλουμε να διατίθενται πόροι για πολυετή προγράμματα και σχέδια μεγάλης κλίμακας, διότι η Επιτροπή δεν επιτρέπεται να ασκεί ανεξάρτητη πολιτική εκ μέρους των εν λόγω χωρών εταίρων.
Επιπλέον, υποσχέθηκε να βελτιώσει το έργο της αναλαμβάνοντας λιγότερα καθήκοντα.
Η Ευρωπαϊκή Επιτροπή οφείλει να αντιπροσωπεύει τα κράτη μέλη της ΕΕ στα πλαίσια του ΠΟΕ.
Ο συμπληρωματικός της ρόλος εκφράζεται στο συντονισμό των δραστηριοτήτων των κρατών μελών.
Δεν τίθεται επομένως ζήτημα εμβάθυνσης και διεύρυνσης.
Η Επιτροπή έχει ήδη αναλάβει ένα σωρό τομείς ευρωπαϊκής φύσεως, όπως η γεωργία, τα αποτελέσματα για τις αναπτυσσόμενες χώρες και οι εμπορικές διαμάχες.
Για το λόγο αυτό δεν είναι σκόπιμο να υπάρξει μία ακόμη περισσότερο κοινοτική πολιτική για το εμπόριο.
Πιστεύουμε ότι η έκθεση βελτιώνει την πρόταση της Επιτροπής.
Ωστόσο δεν πιστεύουμε ότι υπογραμμίζει με επαρκή έμφαση τα σημεία που ανέφερα.
Γι' αυτό αποφασίσαμε να απόσχουμε από την ψηφοφορία.
Έκθεση Muscardini (A5-0008/2001)
Κύριε Πρόεδρε, ψήφισα υπέρ της στρατηγικής που παρουσίασε το Συμβούλιο για τις σχέσεις με τις χώρες της Μεσογείου.
Η Ιταλία, στην οποία ανήκω, είναι μια μεσογειακή χώρα.
Πιστεύω, λοιπόν, ότι η Ευρωπαϊκή Ένωση πρέπει να αφιερώσει περισσότερη προσοχή στα κράτη με τα οποία συνορεύει προς Νότον και από τα οποία τη χωρίζει μόνο η θάλασσα.
Προτείνω σε όποιον ακολουθήσει αυτό το τμήμα της πολιτικής μας στο μέλλον να επεκτείνει σε όλους τους εργαζόμενους των γειτονικών μας κρατών στον Νότο της Μεσογείου να εφαρμόσει τον κανονισμό που επιτρέπει τη συσσώρευση των περιόδων εργασίας για τη συνταξιοδότηση και να επεκταθεί έτσι αυτή η συσσώρευση από τα κράτη της Ευρωπαϊκής Ένωσης στα κράτη της απέναντι ακτής της Μεσογείου.
Κυκλοφορούν αρκετοί εργαζόμενοι από αυτά τα μεσογειακά κράτη στην Ευρώπη και θεωρώ συνεπώς σωστό να έχουν και αυτοί πρόσβαση στα οφέλη της ενιαίας σύνταξης.
Με τη διαδικασία της Βαρκελώνης, εμφανίστηκαν ελπιδοφόρες προοπτικές στις σχέσεις μεταξύ της Ευρωπαϊκής Ένωσης και των δώδεκα μεσογειακών κρατών.
Ωστόσο, φτάσαμε νωρίς στο συμπέρασμα ότι το μέσο αυτό έδειχνε ανεπαρκές.
Για πολιτικούς λόγους, όπου η περίπλοκη ειρηνευτική διαδικασία στη Μέση Ανατολή αποτελεί λόγο σημαντικό αλλά όχι μοναδικό.
Η απλούστευση και η επιτάχυνση του προγράμματος MEDA, καθώς και η αύξηση των αναπτυξιακών πολιτικών εντός των μεσογειακών χωρών αποτελούν πτυχές αλλαγής που επισημαίνονται στην έκθεση και που αξίζουν την ένθερμη υποστήριξή μας.
Επιμένοντας, συνεπώς, στη σπουδαιότητα της Μεσογείου για την Ευρωπαϊκή Ένωση, την κατάλληλη στιγμή το Ευρωπαϊκό Συμβούλιο υιοθέτησε μια κοινή στρατηγική για αυτήν την περιοχή.
Αναμένεται λοιπόν, πως αυτήν τη φορά θα ενισχυθεί η απαραίτητη πολιτική βούληση για να αρχίσει η συνεργασία μεταξύ των κρατών μελών και των κρατών της Μεσογείου, μεταξύ τους και σε σχέση με την Ευρωπαϊκή Ένωση.
Προφανώς, όχι ως αντίδραση στη βόρεια διάσταση, αλλά επειδή μια οδός που οικοδομείται γύρω από τέτοιες συνεργασίες είναι επιθυμητή και αποφεύγεται η μετατροπή της Ευρώπης σε μια ήπειρο με ένα μόνο κέντρο.
Πέραν τούτου, η ολοένα και πιο κοινή απαίτηση είναι να κατευθυνθεί η Ευρωπαϊκή Ένωση προς τη θάλασσα· να της δοθεί μια ατλαντική διάσταση, που πολύ πιθανώς να είναι το επόμενο βήμα ·
Έναν λόγο για την εισηγήτρια, τη συνάδελφο και φίλη κ. Cristiana Muscardini.
Παρακολούθησα από κοντά τη διαδικασία αυτής της έκθεσης στην Επιτροπή Εξωτερικών Υποθέσεων.
Το αποτέλεσμα της εργασίας της κ. Cristiana Muscardini δικαίωσε όλους εκείνους που από την αρχή υποστήριζαν τον ορισμό της ως εισηγήτρια, εφόσον η έκθεσή της έλαβε μόνο μια αρνητική ψήφο και καμία αποχή στην επιτροπή.
Τώρα, όταν εμφανίζονται τέτοιες εκθέσεις, αυτό που πρέπει να κάνουμε είναι να εξάρουμε αυτόν που συνέλαβε και κατήρτισε το συγκεκριμένο έγγραφο.
Σαφώς ήταν υποχρέωσή της, αλλά δεν παύει να ικανοποιεί το γεγονός ότι το Ευρωπαϊκό Κοινοβούλιο στη συνεδρίαση της Ολομέλειας την αναγνωρίζει με την συντριπτική υπερψήφισή της.
Θα ήθελα συνεπώς να εκφράσω τα θερμότατα συγχαρητήριά μου στη συνάδελφο και φίλη Cristiana Muscardini.
Έκθεση Naοr (A5-0009/2001)
Κύριε Πρόεδρε, ψήφισα υπέρ της διαδικασίας της Βαρκελώνης και της επιτάχυνσής της που επιδιώκεται με αυτό το έγγραφο.
Αυτή η αιτιολόγηση ψήφου αποτελεί συνέχεια της προηγούμενης, κύριε Πρόεδρε.
Κατά τη γνώμη μου, οι μεσογειακές χώρες βρίσκονται στην Ευρώπη, όπως βρίσκεται στην Ευρώπη και η Τουρκία.
Ελπίζω και υποστηρίζω να συνδεθεί η Τουρκία με την Ευρωπαϊκή Ένωση, αλλά αν συμβεί αυτό, πιστεύω ότι θα ήταν σωστό να εξεταστεί προσεκτικά η δυνατότητα ένταξης και των χωρών της Μεσογείου στην Ευρωπαϊκή Ένωση.
Κατά τη γνώμη μου, πρόκειται για δύο όψεις του ίδιου νομίσματος.
.
(FR) Θα ήθελα να συγχαρώ θερμώς τον εισηγητή για τη δουλειά του.
Η έκθεσή του σχετικά με τη διαδικασία της Βαρκελώνης είναι πραγματικά πληρέστατη, δεν θα σταθώ λοιπόν παρά μόνο σε ορισμένα σημεία, στα οποία αποδίδω ιδιαίτερη σημασία.
Θα υπενθυμίσω καταρχάς ότι ο στόχος της ανακοίνωσης της Επιτροπής "Νέα ώθηση στη διαδικασία της Βαρκελώνης" ήταν διττός: αφενός έκανε έναν απολογισμό της Διαδικασίας της Βαρκελώνης και αφετέρου διατύπωνε συστάσεις εν όψει της υπουργικής διάσκεψης της Μασσαλίας (Νοέμβριος 2000).
Αν θέλουμε να είμαστε ειλικρινείς, ο απολογισμός είναι ισχνός.
Από τις τρεις πτυχές της ευρωμεσογειακής εταιρικής σχέσης, την πολιτική πτυχή, την πολιτιστική, κοινωνική και ανθρώπινη πτυχή και την οικονομική και χρηματοπιστωτική πτυχή, μόνον η τελευταία τέθηκε σε εφαρμογή.
Και πάλι!
Στο συγκεκριμένο τομέα, η ανισορροπία είναι πασιφανής.
Ζητούμε από τους εταίρους μας να ανοίξουν τις αγορές τους στους τομείς όπου είμαστε εξαιρετικά ανταγωνιστικοί.
Αντιθέτως, όταν μιλάμε για τα γεωργικά προϊόντα, η ατολμία της Ευρωπαϊκής Ένωσης την οδηγεί στη διατήρηση φραγμών, που τιμωρούν τις εν λόγω χώρες.
Όπως σημειώνει ο εισηγητής, θέλουμε την εφαρμογή μιας "ΖΕΣ με τους όρους της Ευρώπης" .
Η αξιοκατάκριτη αυτή στάση είναι πρώτα και κύρια ανεύθυνη.
Ας σταματήσουμε τις υποκρισίες και ας σταματήσουμε να ευχόμαστε τάχα τη δημιουργία μιας ζώνης κοινής ευημερίας!
Είναι καιρός να καταγγείλουμε ανοιχτά και ξεκάθαρα την ελάχιστη σημασία που αποδίδει η Ευρώπη στην εν λόγω εταιρική σχέση, όντας πολύ απασχολημένη με τη διεύρυνση προς Ανατολάς.
Η εκτίμησή της όμως στην προκειμένη περίπτωση είναι λανθασμένη.
Η Ευρώπη έχει πολλά να κερδίσει από τη βιώσιμη οικονομική, κοινωνική ανάπτυξη και την πολιτική σταθερότητα της περιοχής εντεύθεν της Μεσογείου, της εσωτερικής θάλασσας της Ευρώπης.
Είναι επείγουσα ανάγκη να δώσουμε νέα πνοή στην ευρωμεσογειακή αυτή εταιρική σχέση.
Ο εισηγητής μας προτείνει διάφορες πιθανές οδούς.
Από την πλευρά μου, προτείνω να αρχίσουμε παρεμβαίνοντας πιο αποφασιστικά στην πολιτική σκηνή.
Ο νέος διεθνής συσχετισμός δυνάμεων αποτελεί αναμφίβολα μια ευκαιρία, την οποία δεν πρέπει να χάσουμε.
Η Ευρωπαϊκή Ένωση οφείλει να διαδραματίσει το ρόλο της στην ειρηνευτική διαδικασία στη Μέση Ανατολή.
Η διευθέτηση της διένεξης στη Μέση Ανατολή αποτελεί θεμελιακό στοιχείο για την επίτευξη της ειρήνης και της σταθερότητας στην περιοχή.
Πράγμα που σημαίνει: δικαίωμα στην ασφάλεια για το Ισραήλ και όλα τα λοιπά κράτη της περιοχής, αλλά και αναγνώριση του θεμιτού δικαιώματος του παλαιστινιακού λαού να ζει σε βιώσιμο και διεθνώς αναγνωρισμένο κράτος.
Με την ίδια λογική, θα πρέπει να εγκριθεί το γρηγορότερο δυνατόν ο Ευρωμεσογειακός Χάρτης για την ειρήνη και τη σταθερότητα.
Η Ευρωπαϊκή Ένωση θα πρέπει επίσης να επενδύσει περισσότερο σε κονδύλια και ανθρώπινο δυναμικό και να προωθήσει τη διαπεριφερειακή συνεργασία και τη συμμετοχή της κοινωνίας των πολιτών.
Θα ολοκληρώσω σε τόνο αισιόδοξο, εκφράζοντας την ικανοποίησή μου για τη βούληση της σουηδικής Προεδρίας να εγκαινιάσει ένα σοβαρό προβληματισμό σχετικά με τη διαδικασία της Βαρκελώνης, ακολουθώντας το δρόμο που χάραξε η γαλλική Προεδρία.
Ας ελπίσουμε τώρα να μετατραπεί γρήγορα σε πράξη.
Ως εκ τούτου, υπερψήφισα την έκθεση του Sami Naοr.
.
(FR) Η έκθεση Naοr για την μεσογειακή πολιτική της Ευρώπης είναι εξαιρετικά διφορούμενη.
Δεν συμβάλλει στο να τεθούν τα πραγματικά πλαίσια συνεργασίας της Ευρώπης με τις μεσογειακές χώρες.
Πράγματι, ενώ συμφωνούμε με τον εισηγητή όσον αφορά την αναγκαιότητα σεβασμού των ανθρωπίνων δικαιωμάτων, η έκθεση γίνεται προβληματική όταν προσεγγίζει τα λοιπά κοινωνικά ζητήματα.
Πρώτον και κύριον, η έκθεση εγγράφεται στο διάβημα της Επιτροπής που προωθεί την ελευθερία των συναλλαγών και την οικονομική απελευθέρωση των μεσογειακών χωρών.
Το άρθρο 21 είναι από την άποψη αυτή χαρακτηριστικό: "προωθώντας την απελευθέρωση των οικονομικών συστημάτων των μεσογειακών εταίρων και την πραγματοποίηση των διαρθρωτικών μεταρρυθμίσεων που απαιτούνται για τον ανταγωνισμό σε πιο ανοικτές αγορές."
Η έκθεση προσεγγίζει το θεμελιακό ζήτημα του χρέους με όρους "αναπροσαρμογής" και μόνο, τη στιγμή που οφείλει να απαιτήσει από τις ευρωπαϊκές κυβερνήσεις τη διαγραφή του.
Ως προς τους μετανάστες, η έκθεση Naοr είναι περιοριστική, κάνει λόγο για διαχείριση της μεταναστευτικής ροής και ποινικοποιεί τους μετανάστες.
Τα σύνορα ποτέ δεν σταμάτησαν τους άντρες και τις γυναίκες.
Αντιμετωπίζοντάς τους ως λαθρομετανάστες, παίζουμε στην πραγματικότητα το παιχνίδι της μαφίας και των λαθρεμπόρων.
Θα πρέπει να έχουμε τη βούληση να ανοίξουμε τα σύνορα.
Τέλος, μπορεί ο εισηγητής να αναγνωρίζει το δικαίωμα των Παλαιστινίων να αποκτήσουν κράτος, δεν αναφέρει όμως τις θεμιτές διεκδικήσεις τους: την απελευθέρωση όλων των πολιτικών κρατουμένων, το δικαίωμα επιστροφής των προσφύγων.
Για τους λόγους αυτούς, δεν υπερψήφισα τη συγκεκριμένη έκθεση.
Ψήφισμα σχετικά με το " Σχέδιο Κολομβία" (B5-0087/2001)
.
(FR) Υπερψηφίσαμε το ψήφισμα για την Κολομβία, προκειμένου να καταγγείλουμε το σχέδιο που εφαρμόζουν οι Ηνωμένες Πολιτείες, ένα σχέδιο το οποίο, με το πρόσχημα της καταπολέμησης του εμπορίου ναρκωτικών, επιβάλλει αναγκαστικές εκτοπίσεις πληθυσμών, αγροτικών ως επί το πλείστον, προς τεράστιο όφελος των μεγαλογαιοκτημόνων.
Η στρατιωτική αυτή επέμβαση επιδιώκει κυρίως να διευκολύνει τους μεγάλους καπιταλιστικούς ομίλους να εκμεταλλευθούν τις πλουτοπαραγωγικές πηγές της Κολομβίας.
Είμαστε κατά της αμερικανικής στρατιωτικής επέμβασης στην Κολομβία, όπως είμαστε κατά των επεμβάσεων της Αγγλίας στη Σιέρα Λεόνε και των άμεσων ή έμμεσων επεμβάσεων της Γαλλίας στη Ρουάντα, το Κονγκό ή το Ζαΐρ.
Είμαστε επίσης κατά των σχεδίων ιδιωτικοποίησης των μεγάλων κλάδων της κολομβιανής οικονομίας και των μέτρων που μειώνουν την αγοραστική δύναμη του λαού, όπως η περικοπή των συντάξεων.
Επ' αυτού όμως, γνωρίζουμε καλά ότι η ενίσχυση που χορηγεί η Ευρωπαϊκή Ένωση και το ΔΝΤ αποσκοπεί κυρίως στη δημιουργία ευνοϊκών προϋποθέσεων για τις επενδύσεις της αστικής τάξης των ιμπεριαλιστικών δυνάμεων.
Ως εκ τούτου, είμαστε αντίθετοι προς οιαδήποτε μορφή καταπίεσης και τον εκτοπισμό των πληθυσμών, και αυτή την έννοια έχει η ψήφος μας.
.
(FR) Το "Σχέδιο Κολομβία" των Ηνωμένων Πολιτειών αποφασίστηκε με τρόπο εντελώς αντιδημοκρατικό, χωρίς καμία διαβούλευση με τους διάφορους κοινωνικούς και πολιτικούς εταίρους και χωρίς τη συγκατάθεση του Κολομβιανού Κογκρέσου.
Προτείνει απλώς μια λύση εξαιρετικά επικίνδυνη, ένα πραγματικό σχέδιο στρατιωτικής επέμβασης, η οποία παρουσιάζεται ως πάλη κατά του εμπορίου ναρκωτικών και τιμωρεί τους μικροπαραγωγούς, καταστρέφει τις σοδειές τους με ψεκασμούς επικίνδυνους για τον άνθρωπο και το περιβάλλον, τους καταδικάζει να εγκαταλείπουν τη γη που καλλιεργούν.
Προτείνοντας ένα ψήφισμα ενίσχυσης της ειρηνευτικής διαδικασίας στην Κολομβία, η επιτροπή ανάπτυξης και συνεργασίας εναντιώνεται στη δολοφονική λογική του "Σχεδίου Κολομβία" .
Δεν μπορούμε παρά να υποστηρίξουμε τις προτάσεις αγροτικής μεταρρύθμισης, την ενίσχυση της ειρηνευτικής διαδικασίας, από κοινού με τις όμορες χώρες.
Τα κονδύλια που χορηγεί η Ευρωπαϊκή Ένωση θα πρέπει συνεπώς να ελέγχονται, ώστε μετά βεβαιότητας να μην χρησιμοποιούνται για κατασταλτικούς σκοπούς.
Το πρώτο βήμα για την ειρήνη, όμως, θα γίνει μόνο με την καταδίκη των παραστρατιωτικών ομάδων, με την ανάπτυξη διαλόγου με τις Ένοπλες Επαναστατικές Δυνάμεις της Κολομβίας (FARC) και τον Εθνικό Απελευθερωτικό Στρατό (ELN).
Όσον αφορά την πάλη κατά του εμπορίου ναρκωτικών και των αληθινών εμπόρων, χρειάζονται ριζικά μέτρα: πραγματικός και αποτελεσματικός αγώνας ενάντια στο ξέπλυμα του χρήματος που προέρχεται από τα ναρκωτικά, επιβολή ενός φόρου τύπου Tobin στη διακίνηση των κεφαλαίων, ο οποίος θα συνέβαλε, με την αναδιανομή του, στην ικανοποίηση των αναγκών όλων των πολιτών.
Κύριε Πρόεδρε, αναρωτιόμουν γιατί ο κ. Fatuzzo δεν έχει τίποτα να πει σχετικά.
Πίστευα ότι θα του περίσσευε ένα λεπτό για να το μοιραστεί μαζί μας.
Αισθανόμαστε στερημένοι διότι δεν έχουμε αιτιολόγηση της ψήφου του για το Σχέδιο Κολομβία.
Αναρωτιέμαι, κύριε Πρόεδρε, εάν είναι δυνατόν να του ζητήσετε να αιτιολογήσει την ψήφο του, στο συγκεντρωμένο εδώ πλήθος, διότι είναι σημαντικό να γνωρίζουμε.
Μάλιστα, γνωρίζω ότι όλοι οι συνάδελφοι δικαιούνται να αιτιολογήσουν την ψήφο τους και ο κ. Fatuzzo δικαιούται να "μην αιτιολογήσει" την ψήφο του σε ορισμένες περιπτώσεις, και τον ευχαριστούμε γι' αυτό.
Έκθεση Ferri (A5-0398/2000)
DA) Η Δανία διατηρεί επιφυλάξεις στον τομέα της δικαιοσύνης, οι οποίες συνεπάγονται ότι δεν επιθυμούμε να εκχωρήσουμε εξουσίες στην ΕΕ στον τομέα της δικαιοσύνης.
Εντούτοις, η διασυνοριακή εγκληματικότητα είναι ένα δραματικά διογκούμενο πρόβλημα, το οποίο καθιστά αναγκαία τη συνεργασία μεταξύ των κρατών μελών.
Ψήφισα υπέρ της συγκεκριμένης έκθεσης και των συστάσεών της, αλλά κατά του σημείου 5 που αναφέρεται σε μια κοινή εισαγγελία σε κοινοτικό επίπεδο, επειδή τα τελευταία χρόνια στη Δανία πλήττεται από έναν συνεχώς αυξανόμενο αριθμό αλλοδαπών εγκληματιών, τους οποίους η πεπαλαιωμένη δικαιοσύνη και η άκρως μαλθακή νομοθεσία αδυνατούν να σταματήσουν.
Ποτέ στο παρελθόν δεν είδαμε τόση αγριότητα, τόσο κυνισμό και περιφρόνηση για τον άνθρωπο όσο παρατηρούμε σε υποθέσεις που αφορούν τη διακίνηση ναρκωτικών, το σωματεμπόριο γυναικών, τη διακίνηση ανθρώπων, την τρομοκρατία, το ξέπλυμα χρημάτων και τις ληστείες που υφίστανται οι πολίτες της χώρας μας.
Δεδομένου ότι η Δανία έχει το πλέον ενδοτικό δικαστικό σύστημα, οι εγκληματίες εισρέουν ανενόχλητοι βάσει της αρχής της ελάχιστης αντίστασης.
Η πλειοψηφία των πολιτικών μας δεν θέλουν να κοιτάξουν κατάματα την πραγματικότητα και επιχειρούν να πείσουν τους πολίτες ότι οι διεθνείς συμβάσεις μας εμποδίζουν να προστατέψουμε τους φιλειρηνικούς και έντιμους πολίτες μας.
Η εν λόγω κοινοτική πρωτοβουλία είναι αναγκαία προκειμένου να δοθεί ώθηση στην αποκατάσταση της τάξης και του νόμου στη Δανία.
Είμαστε αναγκασμένοι να συμπορευτούμε με τους ευρωπαίους εταίρους μας στην κοινή προσπάθειά μας για την επίτευξη ενός επιπέδου που θα καταστήσει το κράτος δικαίου ισχυρότερο από τους εγκληματίες.
.
(EN) Τα μέλη του ΕΣΚ που ανήκουν στο κόμμα των Εργατικών του Ηνωμένου Βασιλείου, υποστηρίζουν το πνεύμα του ψηφίσματος αυτού, όμως διατηρούν επιφυλάξεις σχετικά με ορισμένα από τα περιεχόμενά του.
Δεν υποστηρίζουμε την συμπερίληψη της ευρωπαϊκής εισαγγελίας στο κείμενο αυτό (παράγραφος πέντε).
Το ψήφισμα επιδιώκει να εξουσιοδοτήσει ένα τέτοιο όργανο με αρμοδιότητες στην επικράτεια των κρατών μελών, γεγονός το οποίο συνιστά ακατάλληλη αντίδραση στη συνεργασία μεταξύ των εθνών που ζήτησε η έκθεση.
Η νομιμότητα ενός τέτοιου οργάνου, να παρακάμπτει τις εθνικές δικαστικές αποφάσεις θα ήταν αμφισβητήσιμη, και πρέπει να διατηρηθεί η δικαστική διάκριση των νομικών αρχών των κρατών μελών.
Επιπλέον, ορισμένα τμήματα του κειμένου είναι ενδεχομένως διφορούμενα, με σημεία νομικής σύγχυσης, π.χ. η παράγραφος εννέα σχετικά με τις έμμεσες κυρώσεις εναντίον των κρατών μελών (παράγραφος εννέα), και το αίτημα να επεκταθούν οι αρμοδιότητες του Ευρωπαϊκού Δικαστηρίου, ως προς τις αποφάσεις του σχετικά με μέσα που εγκρίνονται εκτός της σφαίρας των αρμοδιοτήτων της ΕΕ.
Τέλος, τα μέλη του κόμματος των εργατικών του Ηνωμένου Βασιλείου υποστηρίζουν τη συνεργασία σε ποινικές υποθέσεις, αλλά διατηρούν επιφυλάξεις σχετικά με την αναφορά στην "εναρμόνιση των κανόνων ποινικού δικαίου" στην παράγραφο δεκατρία, η οποία προτείνει την τυποποίηση του ποινικού δικαίου, των κρατών μελών, στο σύνολο της ΕΕ.
Ενώ αυτό είναι ενδεχομένως επιθυμητό σε ορισμένους τομείς, η συνεργασία σε ποινικές υποθέσεις θα έπρεπε να επικεντρώνεται στην ανταλλαγή πληροφοριών, το συντονισμό των οργάνων με κάποια προσέγγιση των νομοθεσιών σε περιπτώσεις που είναι ωφέλιμο, αλλά να μην ισχύει ως γενικός κανόνας.
.
Στην πρόταση ψηφίσματος με εισηγητή τον E.
Ferri, η υπαρκτή ανάγκη καταπολέμησης του οργανωμένου εγκλήματος αποτελεί το πρόσχημα για τη διεύρυνση και ενεργοποίηση των κρατικών και διακρατικών μηχανισμών καταστολής και την κατάλυση κάθε μορφής εθνικής κυριαρχίας.
Στην πρόταση ζητείται η λήψη μέτρων άρσης των δυσλειτουργιών εφαρμογής του θεσμού της αμοιβαίας δικαστικής συνδρομής, η ενδυνάμωση του ρόλου και η διεύρυνση των αρμοδιοτήτων του Ευρωπαϊκού Δικαστηρίου, η υλοποίηση του θεσμού του Ευρωεισαγγελέα, η επίσπευση των διαδικασιών σύγκλισης της ποινικής νομοθεσίας των κρατών μελών κλπ. κλπ.
Πρόκειται για θεσμούς ωμής παραβίασης της εθνικής κυριαρχίας των κρατών μελών και των βασικών αρχών διεξαγωγής της δίκης που χρονολογούνται από τη Γαλλική Επανάσταση.
Όλα αυτά γίνονται στο όνομα της οικοδόμησης του λεγόμενου "χώρου ελευθερίας, ασφάλειας και δικαιοσύνης" έτσι όπως σχεδιάστηκε στη Συνθήκη του Αμστερνταμ και στη Σύνοδο του Τάμπερε.
Μόνο που πρέπει να προστεθεί "·για τη νέα τάξη πραγμάτων, στην μετά-ΟΝΕ εποχή" .
Για τους λαούς της Ευρώπης στην πραγματικότητα οικοδομείται, λιθαράκι-λιθαράκι, ένας χώρος "ανελευθερίας, ανασφάλειας και αδικίας" .
Αυτό φαίνεται και από το γεγονός ότι η λεγόμενη "τρομοκρατία" (όπως φυσικά την εννοούν οι συντάκτες των σχετικών κειμένων που δεν έχουν ποτέ θελήσει - για προφανείς λόγους - να συγκεκριμενοποιήσουν μιαν αόριστη νομική έννοια προτού την συμπεριλάβουν στα υπό δίωξη εγκλήματα) ταυτίζεται με το οργανωμένο έγκλημα.
Με πρόσχημα την τρομοκρατία επιδιώκουν αφενός να κτυπήσουν κάθε μορφή πολιτικής αντίστασης, μαζικής λαϊκής πάλης και ανυπακοής στις επιλογές τους και αφετέρου να κάνουν πιο εύπεπτα στις συνειδήσεις των λαών τα αντιδραστικά μέτρα που παίρνουν.
Ποιοι όμως μιλούν για οργανωμένο έγκλημα και τρομοκρατία;
Μήπως δεν ήταν οργανωμένο έγκλημα, και μάλιστα διαρκείας, το αιματοκύλισμα του λαού της Γιουγκοσλαβίας και η δηλητηρίαση τόσο του άμαχου πληθυσμού όσο και των στρατιωτών των χωρών της Ε.Ε. με τη ρίψη των βομβών ουρανίου;
Αλήθεια, πώς αλλιώς παρά ως τρομοκρατικές μπορούν να χαρακτηρισθούν οι επιχειρήσεις καταστολής των κινητοποιήσεων της Πράγας, της Νίκαιας και πρόσφατα του Νταβός και της Ζυρίχης;
Πώς μπορούν να χαρακτηριστούν οι βάρβαρες επιθέσεις κατά των αγροτών, των συνταξιούχων, του λαϊκού κινήματος γενικότερα στην Ελλάδα και τις άλλες χώρες της ΕΕ;
Συμφωνούμε ότι το οργανωμένο έγκλημα πρέπει να καταπολεμηθεί.
Αυτό όμως δεν μπορούν να το κάνουν οι δυνάμεις εκείνες που χρησιμοποιούν τους κρατικούς κατασταλτικούς μηχανισμούς ενάντια στον αγώνα του λαϊκού κινήματος, οι οποίες ηγούνται των ιμπεριαλιστικών οργανισμών, όπως είναι η ΕΕ, και που επίσης ευθύνονται τόσο για τη ραγδαία αύξηση της εγκληματικότητας, όσο και για τις διασυνδέσεις του οργανωμένου εγκλήματος με πολιτικούς μηχανισμούς και προσωπικότητες (π.χ.
UΗK).
Πιστεύουμε ότι η πρόταση αποτελεί μια ακόμη συμβολή στην οικοδόμηση των αναγκαίων για το κεφάλαιο μηχανισμών καταστολής των λαϊκών δικαιωμάτων και ελευθεριών, καταπατά κάθε έννοια εθνικής κυριαρχίας, συμβάλλει στην ολοκλήρωση του "Δικαίου της Νέας Τάξης" , και είναι επικίνδυνη για τους λαούς της Ευρώπης.
Για τους λόγους αυτούς, οι Ευρωβουλευτές του ΚΚΕ την καταψηφίσαμε.
.
(EN) Η ομάδα ΦΙΛ υπερψήφισε την έκθεση Ferri διότι επιθυμούμε μια αποτελεσματικότερη και περισσότερο συντονισμένη καταπολέμηση του οργανωμένου εγκλήματος στην ΕΕ, μέσω της ανάπτυξης των δυνατοτήτων της ΕΕ, παράλληλα με τα εθνικά συστήματα ποινικής δικαιοσύνης.
Όμως αντιταχθήκαμε στην παράγραφο 5, η οποία ζητά μια (ευρωπαϊκή) "εισαγγελία με αρμοδιότητα σε ολόκληρο το έδαφος των κρατών μελών" , υπονοώντας ότι ο εισαγγελέας σε ευρωπαϊκό επίπεδο θα αντικαθιστά τις εθνικές εισαγγελικές αρχές.
Υποστηρίζουμε μια ευρωπαϊκή εισαγγελία που θα εργάζεται παράλληλα με τις εθνικές αρχές, αλλά δεν θα τις αντικαθιστά.
Δεχτήκαμε την παράγραφο 11 (β), θεωρώντας ότι εννοεί μια ευθυγράμμιση των εθνικών ορισμών για τα σοβαρότερα εγκλήματα προκειμένου να μη διαφεύγουν οι εγκληματίες από τη δικαιοσύνη εκμεταλλευόμενοι παραθυράκια, αλλά διευκρινίζουμε ότι αυτό δεν σημαίνει εναρμόνιση όλων των εθνικών συστημάτων ποινικής δικαιοσύνης.
Δεχτήκαμε την παράγραφο 8, δεδομένου ότι υποστηρίζουμε μια εύλογη ορθολογική οργάνωση των γλωσσών εργασίας για την απαραίτητη διασυνοριακή συνεργασία μεταξύ των επαγγελματιών, όπως είναι οι δικαστές και οι εισαγγελείς, σε θέματα όπως τα εντάλματα έκδοσης.
Παρότι υποστηρίξαμε την παράγραφο 9, φρονούμε ότι η πρόταση για τις κυρώσεις ανέδειξε τις αδυναμίες στο επίκεντρο των αμιγώς διακυβερνητικών διαδικασιών που ισχύουν σήμερα.
Δεν υφίστανται μέσα για να επιβάλλεται η τήρηση των εγκεκριμένων μέτρων δικαστικής συνδρομής, όπως θα συνέβαινε αν ο τομέας ενέπιπτε στη σφαίρα των αρμοδιοτήτων της Κοινότητας.
- (DE) Στο υποβληθέν σχέδιο νομοθετικού ψηφίσματος, το Ευρωπαϊκό Κοινοβούλιο ζητεί την αναθεώρηση της Συνθήκης για την Ευρωπαϊκή Ένωση, με σκοπό να εκχωρήσει στο Ευρωπαϊκό Δικαστήριο το δικαίωμα να διαπιστώνει, εάν τα κράτη μέλη συμμορφώνονται προς τις υποχρεώσεις τους στον τομέα αυτό, όπως αυτές απορρέουν από την ευρωπαϊκή νομοθεσία.
Το ότι το Κοινοβούλιο σε αυτό το ψήφισμα δεν σκοπεύει να περιοριστεί μόνο στην κοινοτική νομοθεσία, αλλά θέλει να συμπεριλάβει ακόμη και τα μέσα του Συμβουλίου της Ευρώπης, δεν αποτελεί στην παρούσα κατάσταση ουτοπική ιδέα, αλλά νομικά είναι εξαιρετικά δύσκολο να μετουσιωθεί σε πράξη, ενώ θα αποτελούσε επικίνδυνο προηγούμενο, το οποίο στο μέλλον θα προκαλούσε πλήρη σύγχυση και νομική ανασφάλεια.
Η ιδέα της επιβολής κυρώσεων εις βάρος εκείνων των κρατών μελών, τα οποία δεν συμμορφώνονται αρκετά αποτελεσματικά στις αιτήσεις δικαστικής συνδρομής, βρίσκεται σε πλήρη αντίφαση με τη μη δέσμευση πλήθους εγκεκριμένων μέσων, στο πλαίσιο του τίτλου VI της Συνθήκης για την Ευρωπαϊκή Ένωση.
Ο πλημμελής χειρισμός των κυρώσεων κατά εταίρων στην ΕΕ αποτελεί ανησυχητική εξέλιξη, η οποία θα μπορούσε να προκαλέσει ανησυχία για απόκλιση από την Ευρώπη του δικαίου σε μια Ευρώπη του δικαίου του ισχυρότερου.
Κλείνοντας, θα ήθελα να επισημάνω στον εισηγητή και σε όλους τους υπόλοιπους συναδέλφους, ότι τα δύο πρώτα σημεία των κενών που παρατίθενται στην αιτιολογική έκθεση και αφορούν το Μεγάλο Δουκάτο του Λουξεμβούργου, έπαψαν πλέον να ισχύουν μετά το νόμο της 8ης Αυγούστου του παρελθόντος έτους.
Έκθεση O'Toole (A5-0005/2001)
Κύριε Πρόεδρε, θα ήθελα με χαρά να εξηγήσω, γιατί εμείς οι Πράσινοι ταχθήκαμε υπέρ αυτών των τροπολογιών.
Πρόκειται για τα σημεία 11 και 13 της αιτιολογικής έκθεσης, τα οποία αποτελούν εν τέλει τη βάση για μια περαιτέρω σημαντικότερη αιτιολογική σκέψη, καθώς και τα φλέγοντα θέματα των παραγράφων 7 και 12, τα οποία σε κάθε περίπτωση υποστηρίξαμε θερμά.
Η παράγραφος 7 αναφέρεται στην επιθυμία να δημιουργηθεί όντως ένα νομικό πλαίσιο για τα προβλήματα που ανέκυψαν στη νέα αυτή αγορά.
Αυτός ήταν ουσιαστικά ο λόγος για την εκπόνηση της παρούσας έκθεσης πρωτοβουλίας.
Για ποιο λόγο λοιπόν να τεθεί υπό αμφισβήτηση;
Η παράγραφος 12 απαιτεί, ζητεί, μας καλεί να σκεφτούμε, πώς θα μπορούσε να εξευρεθεί κάποια ειδική ρύθμιση σχετικά με το ΦΠΑ για τις εκδόσεις που μεταφορτώνονται από το Διαδίκτυο.
Το πρόβλημα αυτό υφίσταται, και θα μπορούσε μάλιστα να προκαλέσει πλήρη σύγχυση σε όλες ανεξαιρέτως τις υπάρχουσες πολιτικές.
Αυτή η παράγραφος 12 σε καμία περίπτωση δεν βρίσκεται σε αντίθεση με την παράγραφο 13, αφού η παράγραφος 13 το μόνο που ζητεί είναι να μειωθούν ενδεχομένως ή να καταργηθούν εντελώς οι υπάρχοντες συντελεστές ΦΠΑ που ισχύουν για τα βιβλία - κυρίως για ορισμένα ιδρύματα, όπως βιβλιοθήκες κλπ. δηλαδή οι εκδόσεις στη νέα αυτή ηλεκτρονική αγορά να μην τυγχάνουν διαφορετικής μεταχείρισης.
Αυτό επ' ουδενί δεν αποτελεί αντίφαση.
Αντιθέτως, θα μπορούσε να αποτελέσει ένα σημαντικό βήμα για το μέλλον, για τη νέα αυτή αγορά και για το πολιτιστικό αγαθό που λέγεται βιβλίο.
Για τους λόγους αυτούς, οι Πράσινοι ψήφισαν υπέρ.
Κύριε Πρόεδρε, ψήφισα υπέρ του εγγράφου για την ηλεκτρονική έκδοση, το οποίο διάβασα με πολλή προσοχή, σκεπτόμενος πώς θα μπορούσα να αιτιολογήσω αυτή την ευνοϊκή ψήφο.
Θυμήθηκα, κύριε Πρόεδρε, ότι καμιά φορά, το βράδυ, όταν πέφτω μα κοιμηθώ με τη γυναίκα μου, της διαβάζω ένα βιβλίο και αυτή, ακούγοντάς με να διαβάζω, αποκοιμιέται: το άκουσμα της φωνής μου προφανώς έχει αυτό το ενδιαφέρον και χαλαρωτικό αποτέλεσμα.
Αναρωτήθηκα λοιπόν: "Γιατί να μην διοργανώσουμε και έναν ηλεκτρονικό δίσκο που να διαβάζει τα βιβλία για αυτούς που δεν έχουν καλή όραση, που δεν καταφέρνουν να διαβάσουν;
Με αυτό το σύστημα ανάγνωσης θα διδάσκονται και αυτοί, θα διαβάζουν και αυτοί και θα πλησιάσουμε ανθρώπους που έχουν δυστυχώς μια αναπηρία, για παράδειγμα στα μάτια, και που θα τους άρεσε να ακούσουν και να διαβάσουν όλες αυτές τις ιστορίες" .
.
(PT) Υπερψηφίζουμε την έκθεση διότι θεωρούμε ότι πραγματεύεται κατά τρόπο ισορροπημένο ένα σημαντικό θέμα τονίζοντας τη σπουδαιότητα της προώθησης των λογοτεχνικών και γλωσσολογικών δημιουργιών, της διατήρησης και της βελτίωσης της πολιτιστικής και γλωσσολογικής πολυμορφίας στην Ευρώπη, της διαφύλαξης της καθολικής πρόσβασης στον γραπτό και προφορικό λόγο και στην εμβάθυνση της γνώσης και της ιθαγένειας, παρουσιάζοντας συγκεκριμένα μέτρα για την επίτευξη αυτών των στόχων.
Θεωρούμε εξίσου σημαντική την εντατικοποίηση της καταπολέμησης του λειτουργικού αναλφαβητισμού και την προώθηση της ευαισθητοποίησης της κοινής γνώμης ως προς την σπουδαιότητα των βιβλίων και της ηλεκτρονικής έκδοσης, ενώ είναι σαφές ότι επιβάλλεται η ανάγκη τεχνολογικών εξελίξεων που αποσκοπούν στην βελτίωση της προστασίας της αυθεντικότητας και των πνευματικών δικαιωμάτων, συγκεκριμένα του δικαιώματος του δημιουργού για ενημέρωση και αναφορά τους όταν γίνεται χρήση των έργων τους.
.
(EN) Πρέπει να μεριμνήσουμε ώστε να εφαρμοστεί πλήρως το πρόγραμμα για τις ηλεκτρονικές εκδόσεις και να μπορέσει να αναπτυχθεί ο σημαντικός αυτός τομέας με ουσιαστικό τρόπο, παράλληλα με την παραδοσιακή μορφή εκδόσεων, και ώστε να υπάρχει περιθώριο και για τους δυο.
Χαιρετίζω την έμφαση που δίδει το έγγραφο στη γλωσσική και πολιτισμική πολυμορφία, καθώς και τη σημαντική συνεισφορά του γραπτού λόγου στην ανάπτυξη των πολιτισμών των διαφορετικών ευρωπαϊκών περιφερειών.
Βλέποντας ότι δίδεται σημαντική έμφαση στη γλωσσική και πολιτισμική πολυμορφία, ευελπιστώ ότι οι αναφορές της έκθεσης σε "όλες τις γλώσσες" , συμπεριλαμβάνουν τις λιγότερο διαδεδομένες γλώσσες.
Οι ηλεκτρονικές εκδόσεις είναι ιδιαίτερα σημαντικές για τα βιβλία που απευθύνονται σε περιορισμένη αγορά, και σε αυτήν την κατηγορία εμπίπτουν τα ακαδημαϊκά βιβλία, καθώς και τα βιβλία γραμμένα σε λιγότερο διαδεδομένες γλώσσες.
Συνεπώς είναι σημαντικό η Επιτροπή και το Κοινοβούλιο να τα λάβουν αυτά υπόψη, όταν εξετάζουν την έκθεση αυτήν.
Εδώ ολοκληρώθηκε η ώρα των ψηφοφοριών.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 12.
15)