# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
(ES) Κύριε Πρόεδρε, θα ήταν αρμόζον να εκφράσουμε την ικανοποίησή μας εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών για την έγκριση της έκθεσης Graηa Moura σχετικά με το Ευρωπαϊκό Έτος Γλωσσών 2001.
Νομίζουμε πως είναι μια εξαιρετική πρωτοβουλία το γεγονός ότι αφιερώνεται σε ευρωπαϊκό επίπεδο ένα ξεχωριστό έτος στις ευρωπαϊκές γλώσσες, στη γνώση τους και την αναγνώριση σε ολόκληρη την Ευρωπαϊκή Ένωση της σημασίας των γλωσσών ως κεκτημένο του πολιτιστικού και ιστορικού πλούτου και ως έκφραση της ίδιας της ταυτότητας των κοινωνιών που τη συναποτελούν.
Υποστηρίξαμε αυτή την έκθεση, αλλά υπάρχουν δύο πτυχές που δεν μας ικανοποιούν.
Αναφέρομαι σε μερικές τροπολογίες που καταθέσαμε, τόσο εξ ονόματος της Ομάδας των Φιλελευθέρων, όσο και εξ ονόματος μιας ομάδας βουλευτών με επικεφαλής την κυρία Ferrer, για την ενσωμάτωση με σαφή και ακριβή τρόπο των επίσημων γλωσσών που αναγνωρίζονται στα κράτη μέλη προκειμένου να συμμετάσχουν άμεσα και με θεσμικό τρόπο στην ανάπτυξη του Ευρωπαϊκού Έτους Γλωσσών.
Αυτή η αποσαφήνιση δεν συμπεριελήφθη και λυπούμαστε για την πορεία που ακολούθησε η Ευρωπαϊκή Επιτροπή, με τη συμμετοχή των κρατών μελών, διότι αφήνει κατά μέρος, με κίνδυνο να παραμείνει περιθωριοποιημένη, μια συμμετοχή που τελικά είναι ξεχωριστής σημασίας σε αυτή την πραγματικότητα.
Θέλω να υπενθυμίσω ότι το Ευρωπαϊκό Κοινοβούλιο αναγνώρισε τα καταλανικά ως ευρωπαϊκή γλώσσα και τους έδωσε ειδική προσωπικότητα.
Αυτή λοιπόν η γλώσσα μαζί με άλλες είναι εκείνες που θα έπρεπε να ληφθούν υπόψη στην εφαρμογή και τον εορτασμό του Ευρωπαϊκού Έτους Γλωσσών.
(Χειροκροτήματα)
Κύριε Πρόεδρε, ψήφισα υπέρ της καθιέρωσης του Ευρωπαϊκού Έτους Γλωσσών 2001.
Αναμφίβολα, αποτελεί ένα θετικό και σημαντικό γεγονός, αν και πιστεύω ότι θα ήταν πολύ καλύτερο κάθε χρονιά να ήταν έτος γλωσσών.
Είναι πολύ σημαντικό για την Ευρωπαϊκή Ένωση να γνωρίζουν οι πολίτες των δεκαπέντε κρατών τις γλώσσες των άλλων συμπολιτών της Ευρωπαϊκής Ένωσης.
Μ' αυτή την ευκαιρία θα ευχόμουν η διδασκαλία των γλωσσών, η οποία δέχεται πολλή βοήθεια και χρηματοδοτήσεις όταν απευθύνεται στους νέους, να τύχει προσοχής και να χρηματοδοτηθεί εξίσου και για τους ηλικιωμένους, οι οποίοι είναι απ' αυτή την άποψη, ξεχασμένοι και οι οποίοι με μεγάλη ευχαρίστηση θα επισκέπτονταν τα άλλα κράτη της Ευρωπαϊκής Ένωσης.
Κύριε Πρόεδρε, θα ήθελα να αιτιολογήσω την αρνητική ψήφο μου για την έκθεση σχετικά με το Ευρωπαϊκό Έτος Γλωσσών.
Κατ' αρχάς, η γλώσσα κατέχει μια σημαντική θέση στον πολιτισμό και την κουλτούρα της Ευρώπης, ανεξάρτητα από τις ποσοτικές πτυχές που αφορούν το μέγεθος του πληθυσμού.
Αυτή η δήλωση ισχύει απολύτως για τις λιγότερο διαδεδομένες γλώσσες.
Δεύτερον, ο χρόνος στόχος γι' αυτή την απόφαση είναι το 2001.
Οι ευρωπαίοι πολίτες θα μπορούσαν να αποκτήσουν επαρκή γνώση άλλων γλωσσών, όπως καταδεικνύει το γεγονός ότι όλοι οι άνθρωποι που μιλούν μειονοτικές γλώσσες μοιράζονται, ανεξαιρέτως, μια άριστη κατάρτιση σε αυτόν τον τομέα.
Όλοι τους είναι ήδη δίγλωσσοι.
Είναι απολύτως εσφαλμένο να αποκλείουμε τις μειονοτικές γλώσσες από αυτή την πρωτοβουλία.
Είναι θλιβερό που αυτό το Σώμα δεν έχει αποδεχθεί τις σημαντικές υπηρεσίες που θα μπορούσαν να προσφέρουν οι λιγότερο διαδεδομένες γλώσσες για την επιτυχία αυτής της πρωτοβουλίας.
, γραπτώς.
(FR) Είμαι ευτυχής που το Ευρωπαϊκό Κοινοβούλιο, μαζί με το Συμβούλιο, έλαβε την πρωτοβουλία να κηρύξει το 2001 Ευρωπαϊκό Έτος Γλωσσών.
Σε μια Ευρωπαϊκή Ένωση που συγκεντρώνει 15 κράτη μέλη, που προσανατολίζεται προς τη διεύρυνση, όπου 11 γλώσσες έχουν το καθεστώς επίσημης γλώσσας και όπου οι περιφερειακές γλώσσες αφθονούν, είναι πράγματι πολύ σημαντικό να ευαισθητοποιήσουμε τους πολίτες της Ένωσης σχετικά με τα πλεονεκτήματα που αποκομίζει κανείς καταλαβαίνοντας και μιλώντας ξένες γλώσσες, καθώς και σχετικά με τις διάφορες δυνατότητες που υπάρχουν για την εκμάθησή τους.
Η γνώση μιας γλώσσας πέρα από την μητρική εγγυάται αναμφισβήτητα τη διεύρυνση του πνεύματος.
Για το λόγο αυτό πρέπει να ενθαρρύνουμε τα παιδιά να αρχίσουν από το νηπιαγωγείο και το δημοτικό να μαθαίνουν γλώσσες, που αποτελούν εργαλείο ευαισθητοποίησης απέναντι στην πολιτισμική ποικιλία.
Ορισμένες ευρωπαϊκές χώρες, κυρίως οι σκανδιναβικές, διαθέτουν ήδη πολύ προηγμένες πολιτικές σε αυτόν τον τομέα και μπορέσαμε να διαπιστώσουμε όλα τα πλεονεκτήματα που αποφέρουν.
Πρόκειται για ορθές μεθόδους, τις οποίες πρέπει να επεκτείνουμε και στα υπόλοιπα κράτη μέλη.
Πρέπει φυσικά να φροντίσουμε ώστε αυτές οι γνώσεις να μην περιορίζονται στις προνομιούχες κατηγορίες της κοινωνίας.
Η ανάπτυξη της εκμάθησης ξένων γλωσσών θα καταστήσει δυνατή την προσέγγιση των ευρωπαίων πολιτών, παρέχοντάς τους τη δυνατότητα να επικοινωνούν, και συνεπώς να γνωρίζονται και να σφυρηλατούν μεταξύ τους δεσμούς που θα υλοποιήσουν την ιδέα της ευρωπαϊκής ιθαγένειας.
Το άνοιγμα προς άλλες κουλτούρες και η γνωριμία με τις παραδόσεις των ευρωπαίων γειτόνων μας αποτελούν ουσιαστικό μέσο για την καταπολέμηση της μισαλλοδοξίας και του ρατσισμού, οι ρίζες των οποίων εντοπίζονται στον φόβο προς το άγνωστο.
Σε πρακτικό επίπεδο, πρέπει να γνωρίζουμε ότι το Ευρωπαϊκό Έτος Γλωσσών είναι στην πραγματικότητα ένα κοινό σχέδιο της Ευρωπαϊκής Ένωσης και του Συμβουλίου της Ευρώπης.
Για να γίνει αυτό προφανές, είναι προτιμότερο οι δυο εταίροι να χρησιμοποιούν για τις προβλεπόμενες δραστηριότητες το ίδιο λογότυπο και το ίδιο σύνθημα.
Στο πλαίσιο της ίδιας μέριμνας για προβολή και διαφάνεια, υποστηρίζω τη δημιουργία μιας ιστοθέσης αμφίδρομης επικοινωνίας που θα επιτρέπει στους πολίτες να έχουν πρόσβαση σε όλες τις χρήσιμες πληροφορίες που σχετίζονται με το σχέδιο αυτό.
Μολονότι υποστηρίζω την πολυγλωσσία, λυπούμαι εντούτοις που δεν προσπαθήσαμε να αναπτύξουμε παράλληλα τη διδασκαλία της εσπεράντο.
Αυτή η γλώσσα που έχει ευρωπαϊκές ρίζες είναι εύκολη στην εκμάθηση, πλούσια και μπορεί να εκφράσει όλες τις νοηματικές αποχρώσεις.
Ως βοηθητική γλώσσα, θα μπορούσε να αποτελέσει ένα ακόμα μέσο διευκόλυνσης της επικοινωνίας μεταξύ όλων των ευρωπαίων πολιτών.
Για το λόγο αυτό, λυπούμαι που δεν γίνεται αναφορά σε αυτή την πρόταση!
Οι υπογράφοντες βουλευτές της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών συμφωνούν πλήρως με την άποψη τόσο της Επιτροπής όσο και της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού ότι στην επικοινωνία μεταξύ των ανθρώπων η γλώσσα αποτελεί ένα αρκετά καθοριστικό συστατικό στοιχείο.
Αυτό ισχύει τόσο για την ομιλούμενη και τη γραπτή γλώσσα, όσο και για τη νοηματική γλώσσα, καθώς επίσης και για τη γλώσσα του σώματος.
Υπάρχουν άνθρωποι οι οποίοι προτιμούν να χρησιμοποιούν την εσπεράντο στην διασυνοριακή τους επικοινωνία.
Υπάρχουν, επίσης, επαγγελματικές διάλεκτοι, διάφοροι διάλεκτοι εντός των συνόρων μιας χώρας, καθώς επίσης και μειονοτικές γλώσσες οι οποίες αναγνωρίζονται σήμερα στις δημοκρατικές χώρες.
Επίσης, είναι σημαντικό για τις επόμενες γενεές να υπάρξει έρευνα σχετικά με τις γλώσσες που σβήνουν.
Εν συντομία, θεωρούμε ότι η κατανόηση της σημασίας της γλώσσας είναι πολύτιμη και δεν θα πρέπει να περιοριστεί στην αναγνώριση από την Ευρωπαϊκή Ένωση κατά τη διάρκεια μιας, μόνο, ετήσιας ενημερωτικής εκστρατείας.
Ελπίζουμε ότι αυτήν την άποψή μας τη συμμερίζεται επίσης το Συμβούλιο, καθώς και τα εθνικά κοινοβούλια, τόσο εντός όσο και εκτός της Ένωσης.
Το ποσό που προτείνει η Επιτροπή (8 εκατ. ευρώ), όπως και αυτό της επιτροπής του Κοινοβουλίου (10 εκατ. ευρώ), είναι, κατά τη γνώμη μας, πολύ μικρό.
Αυτά τα ποσά που έχουν προταθεί θα μπορούσαν, μάλλον, να διοχετευθούν σε άλλες δραστηριότητες, συνεπώς απέχουμε πλήρως από αυτήν την ψηφοφορία.
.
(ΝL) Είμαι πολύ ικανοποιημένος από την εργασία του εισηγητή κ. Graηa Moura και του είμαι ευγνώμων για το γεγονός ότι αποδέχθηκε τις τροπολογίες μου.
Το μεγαλύτερο μέρος των τροπολογιών αποσκοπεί, στο πλαίσιο αυτού του ευρωπαϊκού έτους, να δημιουργήσει στενότερη συνεργασία με τα κράτη μέλη σε όλα τα επίπεδα πολιτικής, και επομένως όχι μόνο σε εθνικό, αλλά και σε περιφερειακό ή ακόμη και σε τοπικό επίπεδο.
Μία ουσιαστική προϋπόθεση γι' αυτό είναι τα κράτη μέλη να διαθέτουν επαρκή μέσα για να υλοποιούν δράσεις, οι οποίες θα μπορούν να συγχρηματοδοτούνται από την Ευρωπαϊκή Ένωση.
Διότι, διαφορετικά, υπάρχει ο κίνδυνος το Ευρωπαϊκό Έτος Γλωσσών να περιορισθεί σε εκδηλώσεις δημοσίων σχέσεων, δηλαδή σε ένα μπαλόνι γεμάτο αέρα.
Ο δεύτερος στόχος των τροπολογιών μου ήταν οι δράσεις, οι οποίες θα αναληφθούν στο πλαίσιο του Ευρωπαϊκού Έτους Γλωσσών, να δώσουν ιδιαίτερη προσοχή σε κοινωνικά ευάλωτες ομάδες, μετανάστες και άτομα με περιορισμένη μόρφωση.
Τρέφω ιδιαίτερο ενδιαφέρον γι' αυτό το αίτημα: η εκμάθηση και η ενεργή χρησιμοποίηση ξένων γλωσσών δεν θα πρέπει να αποτελέσει ένα ακόμη εμπόδιο για την ενσωμάτωση αυτών των ομάδων, ούτε ένα προνόμιο για τους ήδη προνομιούχους της κοινωνίας μας.
Η εκμάθηση μιας ξένης γλώσσας αποτελεί πάντοτε το κλειδί για την ενσωμάτωση.
Μία τρίτη σειρά τροπολογιών μου αφορά την προσφορά μαθημάτων γλωσσών και την πρόσβαση σε αυτά στα αντίστοιχα κράτη μέλη.
Αποτελεί κοινό μυστικό ότι υπάρχουν σημαντικές διαφορές από το ένα κράτος μέλος στο άλλο.
Τα μικρότερα κράτη μέλη, τα οποία καλύπτουν συνεπώς μία πιο περιορισμένη γλωσσική επικράτεια, θα πρέπει εκ των πραγμάτων να καταβάλουν μεγαλύτερες προσπάθειες, ενώ το οικονομικό κίνητρο είναι μικρότερο στις αντίστοιχες γλωσσικές περιφέρειες των μεγάλων κρατών μελών.
Υπάρχει, επομένως, μία εγγενής ασυμμετρία μεταξύ των κρατών μελών σε αυτό το θέμα.
Ελπίζω τώρα ότι το Συμβούλιο θα εγκρίνει αυτήν την πρωτοβουλία και ότι θα μπορέσουμε να ξεκινήσουμε όσο το δυνατόν συντομότερα συγκεκριμένες δράσεις, γιατί αυτό πρέπει να γίνει.
, γραπτώς.
(FR) Κυρία Πρόεδρε, αγαπητοί συνάδελφοι.
Εάν θέλουμε να δώσουμε στους Ευρωπαίους από την πιο νεαρή τους ηλικία, ανεξαρτήτως της καταγωγής και του μορφωτικού επιπέδου τους, τα μέσα για να προετοιμάσουν καλύτερα το μέλλον τους, πρέπει πάνω από όλα να τους δώσουμε την ευκαιρία να μιλήσουν άλλες γλώσσες εκτός της μητρικής τους.
Η Ανω Νορμανδία είναι μια από τις περιοχές με τους περισσότερους νέους στη Γαλλία, αλλά και μια από εκείνες τις περιοχές με την υψηλότερη ανεργία στους νέους.
Η γνώση μιας άλλης ευρωπαϊκής γλώσσας αποτελεί προφανώς ένα από τα κλειδιά για την επιτυχία τους.
Η καθιέρωση ενός Ευρωπαϊκού Έτους Γλωσσών το 2001, που θα ευαισθητοποιήσει τους Ευρωπαίους απέναντι στη γλωσσική ποικιλία στην Ευρωπαϊκή Ένωση, είναι μια άριστη απόφαση την οποία και προσυπογράφω ολόψυχα.
Ωστόσο, θεωρώ πως δεν πρέπει να αφιερωθεί μόνο ένα έτος για το στόχο αυτό, αλλά χρειάζεται μια διαρκής δέσμευση.
Πράγματι, έχουμε ένα φιλόδοξο και απαιτητικό καθήκον, ήτοι όλοι οι νέοι μας να μιλούν πλέον μια άλλη γλώσσα, προσφέροντάς τους μια δίγλωσση εκπαίδευση όπου αυτό είναι δυνατό.
Η εμπειρία του IBIS (Διαπανεπιστημιακό Δίγλωσσο Ινστιτούτο του Σηκουάνα) που δημιουργήθηκε στην Ανω Νορμανδία αποτελεί παράδειγμα ως προς το εν λόγω ζήτημα.
Είμαι πεπεισμένος ότι η Ευρωπαϊκή Ένωση πρέπει να ενθαρρύνει μαζικά και να υποστηρίξει οικονομικά και άλλες ενέργειες σαν αυτές.
Έκθεση Dary (A5-0093/2000)
Maes (Verts/ALE).
(ΝL) Κύριε Πρόεδρε, δεν υπερψηφίσαμε μόνο με ενθουσιασμό αυτήν την έκθεση αλλά και τις τροπολογίες, τις οποίες υπέβαλε η Επιτροπή Γεωργίας.
Είμαστε πεπεισμένοι ότι στις χώρες εταίρους μας AΚΕ πραγματοποιούνται σημαντικές επενδύσεις στην ποιότητα, ώστε να μπορούν να είναι ανταγωνιστικές στην παγκόσμια αγορά.
Το πραγματικό πρόβλημα είναι η τιμή.
Πολλές από αυτές τις χώρες εξακολουθούν να αντιμετωπίζουν το πρόβλημα του υψηλού κόστους και νομίζω ότι είναι ιδιαίτερα σημαντικό να δοθεί σε αυτές τις χώρες μία μεταβατική περίοδος, κάτι το οποίο ζητώ επειγόντως.
Πιστεύω ότι οι εταίροι μας ΑΚΕ θα ήταν ικανοποιημένοι με το αποτέλεσμα αυτής της ψηφοφορίας.
Οι βρετανοί βουλευτές του Εργατικού Κόμματος δεσμεύονται σθεναρά απέναντι στους παραγωγούς της Καραϊβικής και επιθυμούν να δουν να διευθετείται σύντομα η διαμάχη στα πλαίσια του ΠΟΕ.
Αυτές οι διαπραγματεύσεις είναι λεπτές και στο παρόν στάδιο το Ηνωμένο Βασίλειο δεν αποκλείει ένα ενδεχόμενο σύστημα "tariff only".
Στο πλαίσιο αυτό υποστηρίξαμε την έκθεση Dary, μολονότι αντιτιθέμεθα στις τροπολογίες αριθ.
6 και 7.
.
(ΝL) Από τις συζητήσεις, φάνηκε για άλλη μία φορά ότι στην Ένωση υπάρχουν μεγάλες διαφορές, όσον αφορά τη διάρκεια της μεταβατικής περιόδου, το ύψος των ποσοστώσεων και το σύστημα χορήγησης αδειών.
Η ψηφοφορία της έκθεσης Dary κατέδειξε ακόμη περισσότερο ότι το Ευρωπαϊκό Κοινοβούλιο δεν τηρεί τους εμπορικούς κανόνες που συμφωνήθηκαν διεθνώς.
Είναι απαράδεκτο το γεγονός ότι στην έκθεση Dary ζητείται ξανά μία μεταβατική περίοδος δέκα ετών, χωρίς να προτείνεται μία οριστική ρύθμιση του θέματος.
Εάν λάβουμε υπόψη τους εμπορικούς κανόνες που συμφωνήθηκαν διεθνώς στο πλαίσιο του ΠΟΕ, τις συμφωνίες της GATT και τη στρατηγική της εσωτερικής αγοράς της Ευρωπαϊκής Ένωσης, θα πρέπει να οδηγηθούμε στη θέσπιση, το συντομότερο δυνατόν, ενός συστήματος tariff only.
Ενδεχομένως να είναι δυνατόν να καταλήξουμε προσωρινά σε μία σύμφωνη με τον ΠΟΕ ρύθμιση για τις δασμολογικές ποσοστώσεις, υπό την προϋπόθεση όμως ότι θα υπάρχει καθορισμένη ημερομηνία για την καθιέρωση του συστήματος tariff-only.
Το Βέλγιο ζητούσε πάντα την άμεση προσαρμογή του καθεστώτος των μπανανών με τους κανόνες του ΠΟΕ, με παράλληλη παρέμβαση για τις χώρες ΑΚΕ.
Θα πρέπει να επιλέξουμε το σύστημα tariff-only, επειδή αυτή η επιλογή σέβεται περισσότερο τις εμπορικές ροές και είναι σαφέστερα σύμφωνη με τις απαιτήσεις του ΠΟΕ.
Η σημερινή ψηφοφορία είναι μία παρωδία, γιατί οι πραγματικές αποφάσεις λαμβάνονται μέσω των μυστικών παζαριών μεταξύ των μεγάλων καπιταλιστικών ομίλων των Ηνωμένων Πολιτειών και της Ευρωπαϊκής Ένωσης, ενώ ο πόλεμος της μπανάνας δεν είναι παρά μία πλευρά των παζαριών, και, όπως και η παραγωγή της μπανάνας, δεν αποτελεί παρά ένα μόνο στοιχείο ενός συνόλου αντικρουόμενων συμφερόντων.
Αυτός ο πόλεμος, ο οποίος παρουσιάζεται ως σύγκρουση μεταξύ παραγωγών χωρών, χωρών της Λατινικής Αμερικής και της περιοχής των μπανανοδολαρίων από τη μία πλευρά, και των χωρών της Σύμβασης της Lomι και των υπερπόντιων ευρωπαϊκών εδαφικών κτήσεων από την άλλη, στην πραγματικότητα είναι ένας πόλεμος μεταξύ των καπιταλιστικών ομίλων.
Οι περιοχές των μπανανοδολαρίων ελέγχονται από τρεις μεγάλους καπιταλιστικούς αμερικανικούς ομίλους, εκ των οποίων η Chiquita, το νέο όνομα της διαβόητης United Fruit, υποστηρίζεται από το αμερικανικό κράτος.
Ωστόσο, πίσω από τις χώρες παραγωγούς τις οποίες υποτίθεται ότι προστατεύει η Ευρωπαϊκή Ένωση, υπάρχουν κάποιες μεγάλες οικογένειες κρεολών της Μαρτινίκας και της Γουαδελούπης ή ακόμα και ισχυροί αγγλικοί και γαλλικοί όμιλοι.
Από την πλευρά μας, δεν θέλουμε να απαλλάξουμε από τις ευθύνες τους τους μεγαλοκαρχαρίες του τομέα των μπανανοδολαρίων, δεν προτιθέμεθα όμως και να προστατεύσουμε με τις ψήφους μας τους μικρότερους μεγαλοκαρχαρίες που προστατεύει η Ευρωπαϊκή Ένωση.
Είναι λοιπόν απαραίτητο να ληφθούν μέτρα για την προστασία των μικρών παραγωγών που εργάζονται στις φυτείες τους χωρίς να εκμεταλλεύονται κανένα και να τους παρασχεθούν εγγυήσεις για έναν αξιοπρεπή κατώτατο μισθό, οιεσδήποτε και εάν είναι οι διακυμάνσεις της αγοράς.
Απαιτούμε την προστασία των μισθωτών αγροτών, που δεν πρέπει να γίνουν τα θύματα του εμπορικού πολέμου που κυριαρχεί στην παγκόσμια αγορά.
Εάν δημιουργηθεί ένα ταμείο εγγυήσεων, πρέπει να διασφαλίζει το μισθό αυτών των εργατών και το εισόδημα των μικρών παραγωγών και όχι να επιτρέπει στους μεγιστάνες της μπανάνας να αυξάνουν την περιουσία τους για να την επενδύουν σε άλλους πιο επικερδείς τομείς.
, γραπτώς.
(FR) Η έκθεση αυτή μας δίνει την ευκαιρία να εκφράσουμε την ικανοποίησή μας για τη συνειδητοποίηση εκ μέρους του Ευρωπαϊκού Κοινοβουλίου της ανάγκης υπεράσπισης των μπανανοπαραγωγών: αφενός των χωρών ΑΚΕ (έναντι των οποίων έχουμε δεσμευθεί στο πλαίσιο ανανέωσης της Σύμβασης της Lomι) και αφετέρου των υπεραπόκεντρων κοινοτικών χωρών.
Μολονότι το όργανο διευθέτησης διαφορών του ΠΟΕ καταδίκασε ορισμένα καίρια στοιχεία της ανταγωνιστικότητας των παραγωγών ΑΚΕ, ουδόλως τέθηκε ξανά υπό αμφισβήτηση η εγκυρότητα της αρχής των δασμολογικών ποσοστώσεων.
Ωστόσο, όπως συμβαίνει συχνά, γινόμαστε μάρτυρες ενός υπέρμετρου ζήλου από την πλευρά της Επιτροπής, η οποία στο πλαίσιο των διαπραγματεύσεων που ξεκίνησαν στους κόλπους του ΠΟΕ προχώρησε υπερβολικά μακρυά.
Προσπαθώντας να συμβιβάσει τα αντικρουόμενα συμφέροντα των μεν και των δε, δεν μπόρεσε τελικά ή δεν θέλησε να το επιτύχει.
Έτσι, φαίνεται τουλάχιστον περίεργο να διαπιστώνουμε το παράδοξο να πρέπει να παραδεχθούμε ότι οι παραγωγοί τάσσονται στο σύνολό τους υπέρ ενός δασμολογικού συστήματος ποσοστώσεων, ενώ ταυτόχρονα προκρίνεται η λύση ενός αποκλειστικά δασμολογικού συστήματος!
Συγχαίρουμε συνεπώς τον κ. Dary και τα μέλη της Επιτροπής Γεωργίας και Ανάπτυξης της Υπαίθρου που προσπαθούν να βάλουν κάποια τάξη στην πρόταση της Επιτροπής, η οποία, ως έχει, μας φαίνεται εντελώς απαράδεκτη.
Τη θεωρούμε απαράδεκτη καθότι ξεπουλά τα κοινοτικά συμφέροντα προς όφελος των αμερικανικών πολυεθνικών, των οποίων τα πρότυπα παραγωγής δεν συγκρίνονται ασφαλώς με εκείνα της ΕΕ.
Βεβαίως, είναι απολύτως αξιέπαινη η επιδίωξη των πιο συμφερουσών τιμών για τον καταναλωτή, αλλά επιπλέον πρέπει να συγκρίνουμε όσα στοιχεία μπορούν να συγκριθούν, κυρίως σε ό,τι αφορά τις συνθήκες παραγωγής (κοινωνική νομοθεσία, προστασία του παιδιού).
Συνεπώς, ας προσέξουμε να μην οδηγηθούμε προς μια εναρμόνιση αυτών των κοινωνικών συνθηκών παραγωγής προς τα κάτω, και ας επιδιώξουμε περισσότερο έναν πρωταρχικό στόχο για καλύτερη ποιότητα των προϊόντων, χωρίς ΓΤΟ, ούτε φυτοφάρμακα ή λοιπές ουσίες: η ανάπτυξη καλύτερων προϊόντων θα προσελκύσει τη ζήτηση, και κατά συνέπεια θα ωθήσει σε άνοδο τον όγκο παραγωγής και επομένως σε κάθοδο τις τιμές!
Έπειτα από χρόνια δύσκολα, εξαιτίας της οικονομικής κρίσης στις βιομηχανοποιημένες χώρες και της κατάρρευσης της οικονομίας της Ανατολικής Ευρώπης, η λύση της Επιτροπής θα διακινδύνευε να προκαλέσει τον πρόωρο αφανισμό αυτών των παραγωγών χωρών, των οποίων η οικονομία δεν θα μπορούσε, ελλείψει χρόνου, να αναδιαρθρωθεί και να διαφοροποιήσει τα προϊόντα της.
Είναι πασιφανές σήμερα ότι, χωρίς να επιδιώκει την αντιπαράθεση, η ΕΕ οφείλει να προβάλει την άποψή της, μια θέση ακόμη πιο άξια υπεράσπισης εφόσον οι σημερινοί και μελλοντικοί ευρωπαίοι καταναλωτές αντιπροσωπεύουν ένα σημαντικό τμήμα της αγοράς της μπανάνας.
Αυτός είναι ο λόγος για τον οποίο είμαστε ικανοποιημένοι από την έκθεση του κ. Dary, μολονότι θεωρούμε ότι δεν προχώρησε αρκετά μακρυά, κυρίως σε ό,τι αφορά το σύστημα ποσοστώσεων ΑΚΕ, την επέκταση της μεταβατικής περιόδου σε περισσότερο από δέκα χρόνια, τον καθορισμό ενός νέου καθεστώτος χορήγησης αδειών εισαγωγής ή τις συμπληρωματικές ευρωπαϊκές ενισχύσεις.
Το σύστημα της ΕΕ για τις εισαγωγές μπανάνας - το οποίο στις 7 Απριλίου 1999 χαρακτηρίστηκε από το σώμα διευθέτησης διαφορών του ΠΟΕ ως ένα σύστημα διακρίσεων - πρέπει να μεταρρυθμιστεί.
Η μέριμνα για τους παραγωγούς μπανάνας των χωρών ΑΚΕ και των υπεραπόκεντρων περιοχών της Ένωσης είναι δικαιολογημένη, αλλά εντούτοις δεν δικαιολογεί την προνομιακή εμπορική αντιμετώπιση.
Οι δασμοί στις εισαγωγές και η οικονομική ενίσχυση της παραγωγής είναι πρακτικές που είναι αντίθετες με τις φιλελεύθερες αξίες μας.
Κατά την άποψή μας, η μακροπρόθεσμα αειφόρος παγκόσμια οικονομική ανάπτυξη μπορεί να δημιουργηθεί μόνο μέσω ενός συστήματος ελεύθερου εμπορίου.
Γι' αυτόν τον λόγο, η πρόταση της Επιτροπής περί μιας ταχείας μετάβασης σε ένα σύστημα με ενιαίες σταθερές ποσοστώσεις δασμών είναι ένα βήμα προς τη σωστή κατεύθυνση.
Έκθεση Lagendijk (A5-0069/2000)
Fatuzzo (PPE-DE).
(IT) Κύριε Πρόεδρε, ψήφισα με μεγάλη ευχαρίστηση υπέρ αυτού του μέτρου που αφορά την ανακοίνωση της Επιτροπής σχετικά με τη διαδικασία σταθεροποίησης και σύνδεσης για τις χώρες της Νοτιανατολικής Ευρώπης.
Από τα μέτρα που έχουν ληφθεί σ' αυτό το Σώμα, αυτό είναι εκείνο που με ικανοποίησε περισσότερο επειδή σίγουρα θυμόμαστε όλοι τα μεγάλα προβλήματα που, πριν από ένα περίπου χρόνο, παρουσιάσθηκαν σ' αυτή την περιοχή κατά τη διάρκεια της στρατιωτικής επέμβασης του ΝΑΤΟ.
Πιστεύω ότι ο μοναδικός τρόπος για να αποφύγουμε τους πολέμους είναι ακριβώς αυτός: να είμαστε κοντά στα συγκεκριμένα προβλήματα των άλλων λαών.
Πιθανόν μόνο μ' αυτή την πρωτοβουλία και με τις άλλες που το Ευρωπαϊκό Κοινοβούλιο θα εγκρίνει και θα στηρίξει, θα κατορθωθεί πραγματικά να παραμείνει μακρυά από τις καταστροφές αυτή η περιοχή, καθώς και άλλες που έπρεπε να βρεθούν στην ίδια θέση.
Σε αυτή την έκθεση που παρουσιάζει η Επιτροπή, η Ευρωπαϊκή Ένωση γνωστοποιεί την αξίωσή της να επιβληθεί ως προστάτιδα δύναμη των χωρών της νοτιοανατολικής Ευρώπης.
Ωστόσο, κατά τη διάρκεια του αιώνα που μόλις τέλειωσε, αυτή η περιοχή της Ευρώπης μόνο δεινά υπέστη από αυτή την αξίωση, είτε αυτή εκφραζόταν ως σύγκρουση αντίπαλων ευρωπαϊκών δυνάμεων, είτε ως θέληση της Δυτικής Ευρώπης για ένωση.
Είναι βολικό για την εισηγητή να καταδικάζει τους τοπικούς εθνικισμούς και σωβινισμούς, οι οποίοι είναι όντως απαράδεκτοι, ωστόσο ποιος θα μπορούσε να ξεχάσει ότι οι μεγάλες ευρωπαϊκές δυνάμεις έπαιζαν πάντοτε με αυτούς τους εθνικισμούς δημιουργώντας συγκρούσεις μεταξύ τους, κατά τα συμφέροντά τους ως μεγάλες δυνάμεις;
Οι οικονομικές και πολιτικές αντιπαλότητες μεταξύ των ευρωπαϊκών δυνάμεων οδήγησαν σε δυο παγκόσμιους πολέμους, εκ των οποίων ο πρώτος ξεκίνησε σε αυτή την περιοχή, ενώ ο δεύτερος υπήρξε ιδιαιτέρως καταστροφικός.
Όσον αφορά την πρόσφατα ενωμένη Ευρώπη, αυτή έδειξε κυρίως το πρόσωπό της συμβάλλοντας κατ' αρχάς στον διαμελισμό της πρώην Γιουγκοσλαβίας και στη συνέχεια βομβαρδίζοντας τη Σερβία και το Κοσσυφοπέδιο.
Όπως φαίνεται από την επικαιρότητα, αυτός ο πόλεμος επιδείνωσε περαιτέρω την κατάσταση στην περιοχή, τόσο στο υλικό επίπεδο όσο και στο επίπεδο των σχέσεων μεταξύ των κοινοτήτων.
Εάν εμπιστευτούμε υπό αυτές τις συνθήκες τη σταθερότητα της εν λόγω περιοχής στις ευρωπαϊκές δυνάμεις, θα είναι σαν να βάζουμε το λύκο να φυλάει τα πρόβατα.
Η ψήφος μας κατά της έκθεσης εκφράζει την αντίθεσή μας στην πολιτική των ευρωπαϊκών δυνάμεων στο παρελθόν, αλλά και σήμερα.
, γραπτώς.
(FR) Χαιρετίζω με μεγάλη ικανοποίηση αυτή την έκθεση, η οποία ζητεί από την Ευρωπαϊκή Ένωση να παίξει ηγετικό ρόλο στο πλαίσιο της Συμφωνίας Σταθεροποίησης και Σύνδεσης για τις χώρες της Νοτιοανατολικής Ευρώπης.
Υπενθυμίζουμε συχνά ότι η Νοτιανατολική Ευρώπη είναι το οπισθαύλιο στην κρίση της Ευρωπαϊκής Ένωσης.
Αυτή η περιοχή χαρακτηρίζεται από ένα πολιτικό πλαίσιο εξαιρετικά ευαίσθητο, το οποίο κλιμακώθηκε με την κρίση στο Κοσσυφοπέδιο.
Αυτή η κρίση έδειξε τα πολιτικά αποτελέσματα που μπορεί να προκαλέσει η αστάθεια στις γειτονικές χώρες, με τον κίνδυνο αποσταθεροποίησης της Πρώην Γιουγκοσλαβικής Δημοκρατίας της Μακεδονίας (ΠΓΔΜ), της Αλβανίας και του Μαυροβουνίου.
Υπήρξαν επίσης σοβαρές οικονομικές επιπτώσεις στις χώρες της περιοχής, όπως τη Βουλγαρία και τη Ρουμανία.
Όπως κατανοούμε καλά, η Ευρωπαϊκή Ένωση έχει κάθε συμφέρον από τη σταθερότητα σε αυτή την περιοχή και αυτό το συμφέρον θα ενισχυθεί με τις μελλοντικές διευρύνσεις.
Η Ευρωπαϊκή Ένωση έχει πληγεί από την αδυναμία που επέδειξε ενώπιον της διαδικασίας της βίαιης διάσπασης που έλαβε χώρα στα Βαλκάνια.
Δεν στάθηκε ικανή να λάβει μέτρα που θα μπορούσαν να σταματήσουν αυτή τη διαδικασία, ελλείψει κοινής πολιτικής βούλησης για δράση, αλλά και ελλείψει πολιτικής θεώρησης, καθώς και των κατάλληλων μέσων που θα της είχαν επιτρέψει να διαχειριστεί την κρίση αποτελεσματικά σε παγκόσμιο επίπεδο.
Μπορούμε να πούμε ότι η κρίση στα Βαλκάνια αποτέλεσε το έναυσμα και κατά συνέπεια παρείχε τον αποφασιστικό προσανατολισμό προς την ευρωπαϊκή αμυντική πολιτική και πολιτική ασφαλείας.
Οι αποφάσεις των Ευρωπαϊκών Συμβουλίων στην Κολωνία και το Ελσίνκι για τη θέσπιση των απαιτούμενων στρατιωτικών και πολιτικών μέσων, προκειμένου να μπορεί η Ευρώπη να διαχειρίζεται τις κρίσεις με πλήρη αυτονομία, αποτελούν απόδειξη του γεγονότος αυτού.
Το Συμβούλιο της Κολωνίας κατέληξε στην υιοθέτηση του Συμφώνου Σταθερότητας για τη Νοτιοανατολική Ευρώπη στις 10 Ιουνίου 1999, ενός συμφώνου στο οποίο συμμετέχουν τα κράτη μέλη της Ευρωπαϊκής Ένωσης και φυσικά τα κράτη της περιοχής, αλλά και οι Ηνωμένες Πολιτείες και η Ρωσία.
Αυτό το σύμφωνο αποτελεί μέρος της γενικής προσέγγισης για σταθερότητα που αναπτύσσει η Ευρωπαϊκή Ένωση από το 1996.
Το κομβικό σημείο αυτής της προσέγγισης είναι οι συμφωνίες σύνδεσης και σταθεροποίησης που πρόκειται να υπογραφούν από τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας, την ΠΓΔΜ και την Αλβανία.
Αυτή τη στιγμή, γίνονται διαπραγματεύσεις με τη ΠΓΔΜ.
Η Κροατία, η οποία γνώρισε πρόσφατα θετικές πολιτικές αλλαγές, θα πρέπει να συμμετάσχει και αυτή στο εγγύς μέλλον.
Οι συμφωνίες αυτές αποτελούν ένα εντελώς καινούριο συμβατικό πλαίσιο για τις χώρες της περιοχής.
Στηρίζονται βασικά στον θεσμικό μηχανισμό και στις προϋποθέσεις που χαρακτηρίζουν τις ευρωπαϊκές συμφωνίες που συνδέουν την Ευρωπαϊκή Ένωση με τις ΧΚΑΕ.
Αυτές οι συμφωνίες έχουν ρυθμισθεί και διαφοροποιηθεί κατά τέτοιον τρόπο, ώστε να λαμβάνουν υπόψη την ειδική κατάσταση κάθε συμμετέχουσας χώρας.
Προσφέρουν μια μακροπρόθεσμη προοπτική ένταξης στις ευρωπαϊκές δομές, στη βάση της Συνθήκης του Αμστερνταμ, όταν εκπληρωθούν τα κριτήρια της Κοπεγχάγης.
Πρόκειται πάνω από όλα για ένα σημαντικό πολιτικό σημάδι και για ένα αποφασιστικό κίνητρο προς τις χώρες αυτής της περιοχής που διέρχεται κρίση.
Επιπλέον, αυτές οι συμφωνίες ενθαρρύνουν την ενισχυμένη περιφερειακή συνεργασία, γεγονός που μου φαίνεται απαραίτητο για τη δημιουργία ενός πόλου σταθερότητας στην περιοχή.
Έκθεση Garcia-Margallo y Marfil (A5-0059/2000)
Fatuzzo (PPE-DE) - (IT) Κύριε Πρόεδρε, ψήφισα επίσης υπέρ του μέτρου σχετικά με την ανακοίνωση της Επιτροπής "Εφαρμογή του πλαισίου για τις χρηματοπιστωτικές αγορές - σχέδιο δράσης" επειδή δεν υπάρχει αμφιβολία ότι είναι σημαντικό το Ευρωπαϊκό Κοινοβούλιο, η Επιτροπή, η Ένωση και το Συμβούλιο να παρέμβουν έτσι, ώστε να γίνουν βήματα προς τα εμπρός στον τομέα του ανταγωνισμού και μέσω των υπηρεσιών του δικτύου και του ηλεκτρονικού χρήματος, οι οποίες αποτελούν τις νέες μορφές οικονομικής δραστηριότητας, Θα υπερψήφιζα με μεγαλύτερη ευχαρίστηση το μέτρο, εάν εμπεριείχε την ευχή να δωρίζεται σε κάθε συνταξιούχο που εισπράττει τη σύνταξη ένας υπολογιστής.
Πράγματι, δεν πρέπει μόνο οι νέοι να πλησιάσουν τις νέες τεχνικές εμπορίου αλλά και οι ηλικιωμένοι.
Η έκθεση εκφράζει σύμφωνη γνώμη σχετικά με το προτεινόμενο από την Επιτροπή σχέδιο δράσης για τις χρηματοπιστωτικές αγορές, στόχος του οποίου είναι η απελευθέρωση των κεφαλαιαγορών.
Αλλωστε, ο συγκεκριμένος στόχος κινείται προς την κατεύθυνση των αποφάσεων της Συνόδου Κορυφής της Λισαβόνας, που υποδεικνύουν την επιτάχυνση των διαδικασιών ελευθέρωσης σε αυτό τον τομέα αλλά και σε άλλους.
Όμως είναι γεγονός ότι, ακολουθώντας αυτή την πορεία, θα οδηγηθούμε σε χρηματοοικονομική αστάθεια και θα ενθαρρύνουμε τη συγκέντρωση των κεφαλαιαγορών και των χρηματοπιστωτικών ιδρυμάτων.
Για το λόγο αυτό, διαφωνούμε τόσο με τη θέση της Επιτροπής όσο και με αυτήν του εισηγητή.
Εντούτοις, καταθέσαμε μια τροπολογία που προσβλέπει στη θέσπιση συγκεκριμένων μέτρων με σκοπό την καταπολέμηση της αστάθειας των κεφαλαιαγορών και τον περαιτέρω εποπτικό έλεγχο της διακίνησης κεφαλαίων, ιδίως των κερδοσκοπικών κεφαλαίων, στους κόλπους της ΕΕ, ως μεθόδου ελαχιστοποίησης του κινδύνου εμφάνισης χρηματοπιστωτικών κρίσεων, και επίσης με στόχο να εγκριθεί μια παρότρυνση προς την Επιτροπή ώστε να συμπεριλάβει στο σχέδιο δράσης της συγκεκριμένα μέτρα προς τον παραπάνω σκοπό, ιδίως την υποβολή μιας έκθεσης που θα αφορά τη θεσμοθέτηση ενός τέλους το οποίο θα επιβάλλεται στις κινήσεις κεφαλαίων, και κυρίως των κεφαλαίων κερδοσκοπικού χαρακτήρα.
Λυπούμαστε για το γεγονός ότι η τροπολογία μας δεν έγινε αποδεκτή.
(PPE-DE), γραπτώς.
(FR) Το ψήφισμα που προτείνει η Επιτροπή Οικονομικής και Νομισματικής Πολιτικής είναι βέβαια βελτιωμένο σε σχέση με την αρχική εκδοχή, και θα ήθελα να ευχαριστήσω γι' αυτό τον εισηγητή κ. Garcνa-Margallo y Marfil.
Ωστόσο, δεν μπόρεσα να δώσω θετική ψήφο διότι, ύστερα από την ψηφοφορία στην Ολομέλεια, το ψήφισμα εξακολουθεί να περιέχει σφάλματα.
Έτσι, σε ό,τι αφορά την ιδέα δημιουργίας μιας επιτροπής χρηματιστηριακών πράξεων, συνιστώ την εκπόνηση μιας Πράσινης Βίβλου για τη σύσταση ή τη σταδιακή υλοποίηση μιας τέτοιας επιτροπής, της οποίας να προηγηθεί μελέτη σκοπιμότητας.
Εξάλλου, λόγω της αρχής της επικουρικότητας, δεν θα πρέπει να λησμονούμε ότι σε μια εποχή όπου ο ζήλος για τις διασυνοριακές επενδύσεις σε κινητές αξίες γνωρίζει αξιοσημείωτη άνθηση, τα συμφέροντα των εκδοτριών εταιριών και των επενδυτών θα διασφαλίζονται καλύτερα με την εγγύτητα της εποπτείας και του ελέγχου των διεθνών επενδύσεων, καθιστώντας συγχρόνως αποτελεσματικότερους τους διαύλους συνεργασίας μεταξύ των εποπτικών αρχών.
Η επιτήρηση των αγορών κινητών αξιών μπορεί να διενεργηθεί κατά τον καλύτερο δυνατό τρόπο από αυτούς που είναι κοντά στις αγορές και τις γνωρίζουν σε βάθος.
Σ' αυτά τα πλαίσια, η σύγκριση με την επιτροπή που υπάρχει στις Ηνωμένες Πολιτείες, τη SEC είναι ιδιαιτέρως άστοχη, διότι η SEC αποτελεί τη συνέπεια ενός χρηματοπιστωτικού συστήματος που προέρχεται σε μεγάλο βαθμό από τον κατακερματισμό του επαγγέλματος σε εμπορικές τράπεζες και τράπεζες επενδύσεων, ενώ εμείς στην Ευρώπη έχουμε επιλέξει το μοντέλο της καθολικής τράπεζας, που ενίσχυσε το ρόλο των τραπεζών στο ευρωπαϊκό χρηματοπιστωτικό σύστημα.
Επίσης θα ήταν παράλογο να συμπεριληφθούν στις αρμοδιότητες μιας τέτοιας επιτροπής οι κανόνες εγγραφής στα χρηματιστήρια, πολλώ μάλλον εφόσον η ίδια θα πρέπει να διασφαλίζει το σεβασμό των κανόνων αυτών.
Εξίσου παράλογη θα ήταν η θέσπιση ενός ενιαίου καθεστώτος εγγραφής στα χρηματιστήρια σε ευρωπαϊκή κλίμακα.
Τα εναρμονισμένα καθεστώτα εγγραφής, αν και ανταγωνιστικά, εγγυώνται την πολυμορφία των επενδυτικών προϊόντων.
Με ένα καθεστώς εγγραφής σε κοινοτική κλίμακα τα εθνικά χρηματιστήρια αξιών θα ήταν αδύνατο να επιμείνουν σε θύλακες δραστηριότητας και θα περιορίζονταν οι δυνατότητες εξειδίκευσης που ίσως ανέκυπταν από μια ανταγωνιστική κατάσταση, έστω και συγκλίνουσα.
Αντί να επικεντρώνουμε την προσοχή μας στα καθεστώτα εγγραφής - τα οποία σε μεγάλο βαθμό είναι ήδη εναρμονισμένα - και τούτο σε βάρος της πολυμορφίας, θα έπρεπε να δίνουμε έμφαση στην προσέγγιση, και δη στην εναρμόνιση, των υφιστάμενων καθεστώτων και χώρων διαπραγμάτευσης.
Ως προς την προληπτική εποπτεία, επέμεινα χθες, ζητώντας από την Επιτροπή και το Συμβούλιο να μην υιοθετήσουν την αλλόκοτη ιδέα να εμπιστευθούν στην Ευρωπαϊκή Κεντρική Τράπεζα την εποπτεία όλων των πιστωτικών ιδρυμάτων των δεκαπέντε κρατών μελών.
Οι τραπεζικές δραστηριότητες ρυθμίζονται από την πολιτική εξουσία, εξ ου και η ανάγκη οι εποπτικές αρχές του χρηματοπιστωτικού τομέα να εξαρτώνται από την ίδια εξουσία, και όχι από την Ευρωπαϊκή Κεντρική Τράπεζα.
Δεν υπερψήφισα την παράγραφο 26, η οποία άλλωστε είναι σε μεγάλο βαθμό δυσνόητη στα γαλλικά.
Έκθεση Kuckelhorn (A5-0053/2000)
Fatuzzo (PPE-DE).
(IT) Κύριε Πρόεδρε, δεδομένου ότι μιλάμε για επικουρικές συντάξεις, ο εκπρόσωπος του Κόμματος των Συνταξιούχων δεν μπορούσε να μην παρέμβει προκειμένου να εξηγήσει γιατί ψήφισε υπέρ αυτού του μέτρου.
Είμαι πεπεισμένος ότι το μέλλον των συνταξιούχων βρίσκεται αποκλειστικά στις επικουρικές συντάξεις, οι οποίες πρέπει να επιλέγονται ελεύθερα και να αντικαταστήσουν τις υποχρεωτικές συντάξεις, οι οποίες είναι ένα σουρωτήρι και τρέχουν νερά από παντού.
Κατά την ετοιμασία της μακαρονάδας που στην Ιταλία είναι ένα νοστιμότατο εθνικό πιάτο, χρησιμοποιείται το σουρωτήρι, δηλαδή ένα δοχείο γεμάτο τρύπες που χρησιμεύει για να χύνεται το νερό.
Ορίστε, αντί για το σουρωτήρι μπορούμε να χρησιμοποιήσουμε τα εθνικά δημόσια συστήματα, επειδή, δυστυχώς, τρέχουν νερά από παντού, μόνο που αντί για νερό, τρέχουν και χάνονται τα χρήματα όλων των πολιτών που έχουν εργασθεί.
Γι' αυτόν τον λόγο πρέπει να αντικαταστήσουμε σταδιακά τα δημόσια εθνικά συνταξιοδοτικά συστήματα με ιδιωτικά επικουρικά και εναλλακτικά συστήματα.
Κύριε Πρόεδρε, αξιότιμοι κυρίες και κύριοι, ψήφισα κατά λάθος υπέρ της τροπολογίας 39, την οποία απορρίπτω για τους εξής λόγους: Στην τροπολογία αυτή αναφέρεται ότι τόσο στην έκθεση της Επιτροπής όσο και στην έκθεση Kuckelkorn δεν θα πρέπει να δίνονται ωθήσεις για διαρθρωτικές αλλαγές στα κράτη μέλη της Ευρωπαϊκής Ένωσης όσον αφορά τη μεταρρύθμιση των συστημάτων ασφάλισης γήρατος.
Σωστό είναι φυσικά το αντίθετο.
Ιδίως τα συστήματα ασφάλισης γήρατος χρειάζονται σημαντικές μεταρρυθμίσεις στα κράτη μέλη.
Ως εκ τούτου, θεωρώ ότι κάθε ώθηση από την πλευρά της Ευρωπαϊκής Ένωσης, κάθε ώθηση από την πλευρά του Ευρωπαϊκού Κοινοβουλίου θα αποβεί χρήσιμη στη συζήτηση που διεξάγεται στα κράτη μέλη, όπου οι ερωτήσεις είναι περισσότερες από τις απαντήσεις.
Ψηφίσαμε κατά της παρούσας έκθεσης επειδή εκτιμούμε ότι το περιεχόμενό της δεν διαφέρει πολύ από την πρόταση της Επιτροπής, η οποία επιδιώκει να θέσει εξ ολοκλήρου την κοινωνική ασφάλιση στη διάθεση των χρηματοπιστωτικών αγορών, εξασθενίζοντας με τον τρόπο αυτό τα δημόσια συνταξιοδοτικά συστήματα, ή ακόμη υποκαθιστώντας το πνεύμα τους με χρηματιστηριακές λογικές, καθιστώντας έτσι εμφανείς τους στόχους του λεγόμενου "εκσυγχρονισμού της κοινωνικής προστασίας" που αποφασίστηκε κατά τη Σύνοδο Κορυφής της Λισαβόνας.
Όπως υπογραμμίζουμε στις τροπολογίες που καταθέσαμε, η δημιουργία μιας εσωτερικής αγοράς για τα συστήματα παροχής επικουρικών συντάξεων δεν αποτελεί μια ενδεδειγμένη λύση για τα δημογραφικά προβλήματα που θα προκύψουν στο μέλλον.
Επομένως, εκείνο που χρειαζόμαστε είναι η εφαρμογή οικονομικών πολιτικών με στόχο την επέκταση, που θα συμβάλλουν στη δημιουργία σταθερών θέσεων εργασίας μέσω της αύξησης των εισφορών που καταβάλλονται στα δημόσια συστήματα.
Τα δημόσια συστήματα κοινωνικής ασφάλισης, που χρηματοδοτούνται με μόνιμο και σταθερό τρόπο, ανεξάρτητα από οποιαδήποτε εμπορικά συμφέροντα και από κάθε οικονομική αποδοτικότητα και θεμελιωμένα στην αλληλεγγύη μεταξύ των γενεών, είναι αυτά που μπορούν να εγγυηθούν το δικαίωμα για μια αξιοπρεπή σύνταξη και να παράσχουν ασφάλεια κατά τα γηρατειά στους εργαζόμενους που καταβάλλουν τις εισφορές τους στα δημόσια συνταξιοδοτικά συστήματα.
(PPE-DE), γραπτώς.
(FR) Έλαβα χθες το λόγο επί της έκθεσης Kuckelkorn ως συντάκτρια γνωμοδότησης εξ ονόματος της Επιτροπής για τα Δικαιώματα της Γυναίκας.
Η εν λόγω επιτροπή εκπόνησε γνωμοδότηση σχετικά με την έκβαση της διαβούλευσης επί της Πράσινης Βίβλου για τις επικουρικές συντάξεις στην ενιαία αγορά, όπως ακριβώς είχε πράξει και για την ίδια την Πράσινη Βίβλο.
Εκτιμούμε ότι αυτή η ευρύτατη διαβούλευση θα έπρεπε να καταλήξει τάχιστα σε μια πρόταση οδηγίας-πλαισίου προκειμένου να διασφαλισθεί η ανάπτυξη μιας πραγματικής ενιαίας αγοράς των επικουρικών συνταξιοδοτικών ταμείων, που υπάγονται στον 2ο και τον 3ο πυλώνα.
Ωστόσο, ο πρώτος πυλώνας, που θα πρέπει να καλύπτει τους βιομετρικούς κινδύνους, πρέπει να εξακολουθήσει να είναι ο ακρογωνιαίος λίθος του συστήματος κοινωνικής προστασίας στην Ευρωπαϊκή Ένωση.
Ο στόχος μιας οδηγίας για τις συμπληρωματικές εισφορές του 2ου πυλώνα πρέπει συγκεκριμένα να καθορίσει το πλαίσιο για την εξάλειψη των φραγμών που παρεμποδίζουν την ελεύθερη επιλογή συνταξιοδοτικού ταμείου, την ελεύθερη κυκλοφορία των προσώπων, την ελεύθερη παροχή υπηρεσιών, και για την αποτροπή της διπλής φορολόγησης.
Ως προς τη φορολογία, η μόνη αποδεκτή λύση είναι μια λύση που θα βασίζεται στην αρχή σύμφωνα με την οποία οι εισφορές εκπίπτουν από τη φορολογία, τουλάχιστον μέχρι ένα ανώτατο όριο, και όπου οι επικουρικές εισφορές που καταβάλλονται θα φορολογούνται σύμφωνα με τη νομοθεσία περί φορολογίας εισοδήματος που ισχύει στη χώρα διαμονής.
Όσον αφορά το επίμαχο ζήτημα του κατά πόσον τα επικουρικά συνταξιοδοτικά καθεστώτα θα πρέπει να καλύπτουν τους βιομετρικούς κινδύνους, θα ήθελα να υπενθυμίσω ότι, από φορολογική άποψη, τα συνταξιοδοτικά ταμεία που δεν καλύπτουν τους κινδύνους αυτούς δεν θα είναι δυνατό να υφίστανται διακρίσεις έναντι των ταμείων που τους καλύπτουν, λαμβανομένου υπόψη ότι η ανάγκη κάλυψης των κινδύνων αυτών εξαρτάται από το πόσο αναπτυγμένος ή όχι είναι ο πρώτος πυλώνας στις διάφορες χώρες.
Τούτο προς χάριν της επικουρικότητας και της ελεύθερης επιλογής.
Σε ό,τι αφορά την προληπτική νομοθεσία, δεν θα πρέπει να είναι δυσανάλογη για να εγγυάται την ασφάλεια των ταμείων.
Πρέπει να είναι διαφοροποιημένη σύμφωνα με το αν πρόκειται για εσωτερικό ή εξωτερικό προς την επιχείρηση σύστημα.
Πρέπει να παρέχει στους διαχειριστές των κεφαλαίων τη δυνατότητα να καθορίσουν την καλύτερη στρατηγική τοποθέτησης.
Επειδή δεν υπάρχει συμφωνία επί ορισμένων πρωταρχικών σημείων σχετικά με το γενικό πλαίσιο, η ψήφος μου δεν μπορεί να είναι θετική.
Λυπούμαι γι' αυτό, ιδίως μάλιστα αφού όλα σχεδόν τα συναφή συμπεράσματα της Επιτροπής για τα Δικαιώματα της Γυναίκας και όλες οι δικές μου συστάσεις συμπεριλαμβάνονται στην πρόταση ψηφίσματος, συγκεκριμένα αυτές που
θεωρούν απαραίτητη, αναφορικά με τις επικουρικές συντάξεις, τη διατήρηση κτηθέντων δικαιωμάτων σε περίπτωση που ο ένας σύζυγος διακόπτει ή παύει την επαγγελματική δραστηριότητα προκειμένου να αφιερωθεί στην οικογένεια ή τη μέριμνα μελών της οικογενείας που χρήζουν βοήθειας,
τάσσονται υπέρ του συνυπολογισμού κατά τον καθορισμό του ύψους της σύνταξης των περιόδων που έχουν διατεθεί για την εκπαίδευση των παιδιών και την μέριμνα μελών της οικογενείας που είχαν ανάγκη περιθάλψεως,
θεωρούν σκόπιμη τη θέσπιση δυνατότητας περαιτέρω εθελούσιας ή προαιρετικής ασφάλισης για τη διατήρηση και αύξηση του μεγέθους των συνταξιοδοτικών δικαιωμάτων, καθώς και τη θεμελίωση απαιτήσεως για καταβολή του κεφαλαίου υπό ορισμένες προϋποθέσεις.
Οφείλω ασφαλώς να εκμεταλλευτώ αυτήν την ευκαιρία για να ζητήσω από τα κράτη μέλη να εφαρμόζουν σωστότερα την αρχή της ίσης μεταχείρισης ανδρών και γυναικών για εργασία ίσης αξίας, διότι οι μισθολογικές διακρίσεις κατά των γυναικών έχουν τη δική τους επίπτωση στο ύψος της σύνταξης των γυναικών.
Όλες οι νομικές, αλλά και συμβατικές, διατάξεις που παραβιάζουν την αρχή της ίσης μεταχείρισης ανδρών και γυναικών θα έπρεπε να κηρύσσονται άκυρες.
Εν κατακλείδι, θα ήθελα να επαναλάβω τις παλαιές διεκδικήσεις μου - στις οποίες εδώ και πάρα πολλά χρόνια δεν έχει δώσει συνέχεια η Επιτροπή - για αναθεώρηση των υφιστάμενων οδηγιών σχετικά με την ίση μεταχείριση ανδρών και γυναικών σε ό,τι αφορά την κοινωνική ασφάλιση, είτε πρόκειται για νομικά είτε για επαγγελματικά καθεστώτα.
Και δεν θα πρέπει να λησμονούμε τους/τις συζύγους που απασχολούνται στην οικογενειακή επιχείρηση, αυτά τα εκατομμύρια των αόρατων εργαζομένων, στην πλειοψηφία τους γυναίκες, για τους οποίους αυτό το Κοινοβούλιο ζήτησε τροποποίηση της άνευρης οδηγίας του 1986 συστήνοντας ένα πραγματικό καθεστώς-πλαίσιο και την υποχρεωτική εγγραφή των απασχολουμένων στην οικογενειακή επιχείρηση συζύγων στα καθεστώτα κοινωνικής ασφάλισης, και ιδίως στα συνταξιοδοτικά καθεστώτα.
Ελπίζω η αρμόδια Επιτροπή και ο Πρόεδρος Prodi, ο οποίος δέχθηκε στις 28 Μαρτίου, μαζί με επτά από τους συναδέλφους του, το προεδρείο της Επιτροπής για τα Δικαιώματα της Γυναίκας, το Ευρωπαϊκό Λόμπυ Γυναικών και το προεδρείο της Συμβουλευτικής Επιτροπής για την ισότητα των ευκαιριών, να πάψουν να αγνοούν τις διεκδικήσεις του Ευρωπαϊκού Κοινοβουλίου που μόλις υπενθύμισα.
Έκθεση Palacio Vallelersundi (A5-0098/2000)
Κύριε Πρόεδρε, ψήφισα υπέρ και της ανακοίνωσης "Στρατηγική για την Εσωτερική Αγορά της Ευρώπης" , παρόλο που στο κείμενο δεν αναφερόταν η άποψη που επεξεργάσθηκε ο συναδέλφος κ. Medina Ortega εξ ονόματος της Επιτροπής Απασχόλησης και Κοινωνικών Υποθέσεων, στην οποία διαβάζουμε στη σελ.
20 επακριβώς: "Από άποψη κοινωνικής ασφάλισης, η θεωρία της ενοποίησης απαιτεί μια πραγματική ευρωπαϊκή κοινωνική ασφάλιση" - επαναλαμβάνω "ευρωπαϊκή κοινωνική ασφάλιση" - που θα υποκαταστήσει το σημερινό σύστημα εναρμόνισης των εθνικών συστημάτων" .
Δεν είμαι, συνεπώς, ο μοναδικός που εύχεται αύριο οι δεκαπέντε κυβερνήσεις να αποφασίσουν επιτέλους να ασχοληθούν με την κοινωνική ασφάλιση και τις συντάξεις στην Ευρώπη, που είναι ο μοναδικός τρόπος για να αποφευχθεί η σημερινή καταστροφή.
.
Συνέχιση της ίδιας πολιτικής με πιο αυστηρή εφαρμογή και επέκταση σε νέους τομείς είναι η στρατηγική της Επιτροπής για την εσωτερική αγορά για τα επόμενα πέντε χρόνια, όπως προκύπτει από τη σχετική ανακοίνωσή της.
Η έκθεση εξ άλλου του Ευρωπαϊκού Κοινοβουλίου όχι μόνο στηρίζει αυτή την κατεύθυνση, αλλά και ζητά την επιτάχυνση των σχετικών μέτρων.
Αφετηρία των στόχων που προτείνονται είναι "τα τεράστια οφέλη της εσωτερικής αγοράς", όπως χαρακτηριστικά λέγεται.
Εκείνο όμως που δεν διευκρινίζεται είναι για ποιόν είναι τα οφέλη αυτά και ποιοί είναι τα θύματα αυτής της διαδικασίας.
Αναμφισβήτητα, όλα τα μέτρα που συνιστούν υλοποίηση των αρχών της ελευθερίας εγκατάστασης και της ελεύθερης παροχής υπηρεσιών, τα μέτρα απελευθέρωσης των αγορών, τα μέτρα για την ελεύθερη κυκλοφορία των εμπορευμάτων και η σχετική πολυπληθής νομολογία έχουν ως μοναδικό αποτέλεσμα την ισχυροποίηση των μεγάλων πολυεθνικών επιχειρήσεων, που είδαν να διευκολύνονται οι δυνατότητες επέκτασης και δραστηριοποίησής τους σε άλλες αγορές με σημαντικά μειωμένο κόστος και οι οποίες επωφελήθηκαν από τα μέτρα απορρύθμισης, βλέποντας τα κέρδη τους να αυξάνονται και τη θέση τους να ισχυροποιείται.
Δυστυχώς, δεν μπορούμε να διαπιστώσουμε το ίδιο για τις μικρές επιχειρήσεις, αλλά και για μεσαίες επιχειρήσεις μικρών κρατών μελών, για τις οποίες η κατακόρυφη ένταση του ανταγωνισμού είχε ως αποτέλεσμα την αύξηση του αριθμού των πτωχεύσεων, τη συρρίκνωση των δραστηριοτήτων τους, τη μείωση του προσωπικού τους.
Το πρόβλημα βέβαια για τις επιχειρήσεις αυτές δεν είναι "τα εμπόδια στην αξιοποίηση των ευκαιριών που προσφέρει η εσωτερική αγορά", αλλά ακριβώς τα μέτρα υλοποίησης της εσωτερικής αγοράς, οι αρχές που συνθέτουν την περί αναταγωνισμού νομοθεσία της ΕΕ, η μείωση της ζήτησης των πλατειών λαϊκών στρωμάτων σαν αποτέλεσμα των αντιλαϊκών πολιτικών λιτότητας.
Και φυσικά η λύση δεν είναι τα κεφάλαια υψηλού κινδύνου και οι χρηματαγορές, που δεδομένων των περιορισμένων μέσων των μικρών επιχειρήσεων αυξάνουν τους κινδύνους για τις περισσότερες από αυτές, αλλά μια άλλη οικονομική πολιτική ανάπτυξης που θα στηρίζει τις παραγωγικές επενδύσεις, θα αυξάνει τη ζήτηση και θα διεθκολύνει τη δραστηριότητα των μικρών επιχειρήσεων.
Η έκθεση ζητά και νέες διευκολύνσεις για τις επιχειρήσεις, μέσω της "απλοποίησης του νομικού, διοικητικού, φορολογικού πλαισίου",καθώς και μια "νομοθεσία που δεν θα συνεπάγεται βάρη και μείωση της ανταγωνιστικότητας των επιχειρήσεων έναντι των ξένων ανταγωνιστών" .
Με λίγα λόγια, παραπέρα ασυδοσία για τη δράση του κεφαλαίου, παραπέρα περιορισμό των νομοθετικών προδιαγραφών.
Την ίδια στιγμή δεν λέγεται λέξη για τα δικαιώματα των εργαζομένων, για το γεγονός ότι παραπέρα άρση των "εμποδίων" σημαίνει μείωση της προστασίας της εργατικής νομοθεσίας, μεγαλύτερη ασυδοσία στις διαδικασίες ομαδικών απολύσεων, συγχωνεύσεων και μετεγκαταστάσεων.
Δεν είναι τυχαίο ότι ούτε στις επιμέρους προτάσεις της Επιτροπής ούτε στις κατευθύνσεις των Ευρωπαϊκών Συμβουλίων δεν υπάρχει αναφορά στην ανάγκη περιορισμού των φαινομένων αυτών, ελέγχου των κερδοσκοπικών κινήσεων του κεφαλαίου και επιβολή σε βάρος του φορολογικών και άλλων μέτρων.
Η έκθεση ζητά την επέκταση της απελευθέρωσης σε τομείς όπως η αγορά φαρμακευτικών προίόντων, τη μείωση της φορολογικής πίεσης επί της απασχόλησης, αποδεικνύοντας ότι τα μέτρα που παίρνονται ανοίγουν την όρεξη για όλο και μεγαλύτερη απελευθέρωση της ασύδοτης δράσης του κεφαλαίου και των κερδών με εξαιρετικά επικίνδυνες συνέπειες σαολόκληρο το σύστημα κοινωνικής προστασίας.
Από την άποψη αυτή, η συζητούμενη έκθεση ευθυγραμμίζεται πλήρως με την ασκούμενη αντιλαϊκή οικονομική και κοινωνική πολιτική στα πλαίσια της ενιαίας εσωτερικής αγοράς και της ΟΝΕ και φυσικά την καταψηφίζουμε.
, γραπτώς.
(FR) Στην έκθεση της κ. Palacio υπάρχει ενδόμυχα μια διαπίστωση αποτυχίας, μεταξύ, αφενός, των εθνικών κυβερνήσεων που φαίνεται ότι δεν μεταφέρουν στην εθνική νομοθεσία το κοινοτικό δίκαιο όταν δεν συμβαδίζει με τα συμφέροντά τους, και των επιχειρήσεων, που είναι αυτές που κανονικά αποκομίζουν τα μεγαλύτερα οφέλη από την ενιαία αγορά, τις οποίες πρέπει να πείσουμε για τα πλεονεκτήματά της με εκστρατείες ενημέρωσης και " παροτρύνσεις " .
Εξάλλου, σε σχέση με την επιτυχία των προηγούμενων εκστρατειών για το ευρώ, τα αποτελέσματα αυτών των εκστρατειών δεν έχουν ακόμη καθοριστεί.
Αυτό είναι ένα ακόμη παράδειγμα των σοβιετικού τύπου μεθοδεύσεων των κοινοτικών θεσμικών οργάνων τα οποία ισχυρίζονται, μετά τον νέο πολίτη της έκθεσης Ludford, ότι έχουν εφεύρει τον νέο καταναλωτή και τον νέο επιχειρηματία.
Έτσι, αν και η εισηγήτρια στηρίζει τις επιχειρήσεις, ιδίως έναντι των δυσχερειών που αντιμετωπίζουν οι ΜΜΕ λόγω " γραφειοκρατικών ταλαιπωριών και βαρών " , ορισμένες διατάξεις του τελικού κειμένου μου γεννούν αρκετές επιφυλάξεις.
Η έκθεση επιμένει στη " ζωτική σημασία του να καταστούν ταχύτερες και αποτελεσματικότερες οι διαδικασίες επί παραβάσει" και "χαιρετίζει τις προτάσεις για τη ΔΔ " προς αυτήν την κατεύθυνση: αφού η κοινοτική συγκέντρωση δεν κατάφερε να αποδείξει την ορθότητά της ούτε την προσφορά της, είμαστε υποχρεωμένοι να επιμείνουμε στις διαδικασίες καταστολής, εκεί όπου η συνεργασία θα είχε επιτρέψει την εκπόνηση ευέλικτων κανόνων, ευκολότερα αποδεκτών από τους ενδιαφερόμενους.
Στη συνέχεια, η Επιτροπή οφείλει, και παραθέτω: " να αποδώσει ιδιαίτερη προσοχή στη δημιουργία " φιλοσοφίας " εσωτερικής αγοράς στα πλαίσια των εθνικών διοικήσεων, ενώ συγχρόνως θα εποπτεύει τα εθνικά μέτρα εφαρμογής" .
Όταν γνωρίζει κανείς το πολιτικό πλαίσιο οργάνωσης των υπαλλήλων των κοινοτικών θεσμικών οργάνων, ανησυχώ για αυτήν την διάθεση διαμόρφωσης της " φιλοσοφίας " των υπαλλήλων των διοικήσεών μας.
Τέλος, στην έκθεση εκφράζεται λύπη για το ότι οι επιχειρήσεις δεν έχουν συνειδητοποιήσει πόσο χρήσιμο, γι' αυτές, είναι να αντιμετωπίζουν το σύνολο της ΕΕ ως ενιαία αγορά και όχι ως άθροισμα των εθνικών αγορών.
Για να διορθωθεί αυτή η " διστακτικότητα " που θα προσετίθετο στα διοικητικά εμπόδια και στη συμπεριφορά των καταναλωτών, η έκθεση προτείνει " γενικευμένες εκστρατείες ενημέρωσης, παρόμοιες με αυτές που πραγματοποιήθηκαν για το ευρώ, καθώς και να παροτρυνθούν οι ιδιωτικοί φορείς να μην αντιμετωπίζουν δυσμενώς τους εταίρους άλλων κρατών μελών ».
Οι διαπιστώσεις αυτές δεν φαίνεται να διαταράσσουν την εμπιστοσύνη του Σώματος αυτού στο μοντέλο κοινοτικής οικοδόμησης που έχει επιλέξει : θα κάνει τους λαούς ευτυχισμένους, ακόμη και αν δεν το επιθυμούν.
Οι αιτιολογήσεις ψήφου έληξαν.
ΚΟΑ στον τομέα του γάλακτος και των γαλακτοκομικών προϊόντων
Η ημερήσια διάταξη προβλέπει τη συζήτηση της έκθεσης (Α5-0081/2000) του κ. Pesδlδ, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού (ΕΚ) αριθ.
1255/1999 περί κοινής οργανώσεως αγοράς στον τομέα του γάλακτος και των γαλακτοκομικών προϊόντων (COM(1999) 631 - C5­0339/1999 - 1999/0254(CNS)).
Αξιότιμε κύριε Πρόεδρε, αξιότιμε κύριε Επίτροπε, ουσιαστικά μιλάμε για τροποποίηση του κανονισμού, με την οποία μετατίθεται η αρμοδιότητα από το Συμβούλιο στην Επιτροπή.
Η Επιτροπή θα λάβει με τη συγκεκριμένη τροποποίηση του κανονισμού την αρμοδιότητα να τροποποιεί τον επονομαζόμενο κατάλογο των εμπορευμάτων εκτός παραρτήματος Ι.
Η Επιτροπή διαθέτει ήδη την εν λόγω αρμοδιότητα για αγροτικά προϊόντα, όπως για παράδειγμα τα σιτηρά, τη ζάχαρη, το ρύζι και τα αυγά.
Θα ήταν φυσικό επόμενο, η αρμοδιότητα αυτή να εφαρμόζεται και στα γαλακτοκομικά προϊόντα.
Με αυτή την τροποποίηση του κανονισμού, η αρμοδιότητα μεταβιβάζεται στην Επιτροπή.
Εάν λάβουμε υπόψη ότι τα κονδύλια που προορίζονται για τις επιστροφές κατά τις εξαγωγές θα μειωθούν λόγω της συμφωνίας του ΠΟΕ ήδη σε δύο χρόνια από 587 εκατομμύρια ευρώ σε 415 εκατομμύρια ευρώ, καλό θα ήταν να διαθέτει η Επιτροπή την αρμοδιότητα να επιθεωρεί τον κατάλογο των εμπορευμάτων.
Υπάρχουν πολλά τέτοια εξαγώγιμα εμπορεύματα στα οποία περιλαμβάνεται και ένας σημαντικός αριθμός προϊόντων διαφορετικών από τα γαλακτοκομικά -αναφέρω για παράδειγμα το γιαούρτι με ζάχαρη και φρούτα - ωστόσο οι επιστροφές κατά την εξαγωγή καταβάλλονται για τα γαλακτοκομικά προϊόντα.
Υπό αυτές τις συνθήκες, έχει έρθει η κατάλληλη στιγμή να τεθεί το ζήτημα της συνέπειας, προκειμένου να μπορούμε να αντιμετωπίζουμε με τον ίδιο τρόπο τα γαλακτοκομικά προϊόντα, όπως τα σιτηρά, τη ζάχαρη, το ρύζι και τα αυγά.
Είναι επίσης η στιγμή να συζητήσουμε το θέμα της δημοσιονομικής πειθαρχίας, ώστε να μπορέσουμε τα επόμενα χρόνια - όταν θα μειωθούν τα κονδύλια για τις επιστροφές κατά την εξαγωγή - να τηρήσουμε με συνέπεια τη δημοσιονομική πειθαρχία.
Υπήρξαν κάποιες συζητήσεις για το ότι η μεταβίβαση αρμοδιότητας από το Συμβούλιο στην Επιτροπή δεν θα ήταν θετικό γεγονός.
Κατά την άποψή μου, στη συγκεκριμένη περίπτωση, όπως και σε παρόμοιες περιπτώσεις, ουσιαστικά γίνεται λόγος για το επονομαζόμενο "παιγνίδι του μηδενικού αθροίσματος" .
Οφείλουμε να είμαστε συνεπείς και να ασκούμε εξουσία και δράσεις τέτοιες, οι οποίες καθιστούν εφικτή τη θετική και συνεπή διευθέτηση των ζητημάτων.
Εν προκειμένω, δεν τίθεται διόλου θέμα μεταβολής της ισορροπίας της εξουσίας μεταξύ των θεσμικών οργάνων.
Προσωπικά θεωρώ ότι στην προκειμένη περίπτωση υπάρχει το έρεισμα πολύ καλών λόγων και της συνέπειας που είναι ικανή να αποφέρει σημαντικά αποτελέσματα στο μέλλον.
Συνεπώς, κατά την άποψή μου θα πρέπει και στο μέλλον - όταν οι τιμές και οι καταστάσεις στην παγκόσμια αγορά θα αλλάζουν με ταχύτατους ρυθμούς - να προωθούμε θέματα πρακτικής και να ενεργούμε έτσι, ώστε να έχουμε τη δυνατότητα ταχείας αντίδρασης.
Από ό,τι αντιλαμβάνομαι, η Επιτροπή Γεωργίας και Ανάπτυξης της Υπαίθρου είναι ομόφωνη επί του προκειμένου: πρέπει να υλοποιήσουμε τη συγκεκριμένη τροποποίηση του κανονισμού.
Πρόκειται για ένα βήμα εξαιρετικά καλό και θετικό από όλες τις απόψεις - ιδιαίτερα για τους παραγωγούς γεωργικών και γαλακτοκομικών προϊόντων.
Κύριε Πρόεδρε, κύριε Eπίτροπε Fischler, επιτρέψτε μου να ευχαριστήσω θερμά τον κ. Pesδlδ για την έκθεσή του και να επισημάνω ότι η δική μου παρέμβαση προσανατολίζεται προς μια κάπως διαφορετική κατεύθυνση.
Ίσως να γνωρίζετε την παλιά καλή γερμανική παροιμία ότι το γάλα αναζωογονεί τους κουρασμένους άντρες.
Μπορεί κανείς βέβαια να πει και απλά ότι το γάλα αναζωογονεί γενικά, καθότι στο μεταξύ έχουμε στην Επιτροπή και μερικές γυναίκες σε περίοπτες θέσεις.
Ως εκ τούτου, ας παραμείνουμε στην εντύπωσή μου ότι η Επιτροπή προφανώς αισθάνεται ότι την έχουν ενθαρρύνει να διαγράψει και τις επιστροφές κατά τις εξαγωγές των γαλακτοκομικών προϊόντων.
Η Επιτροπή έχει την αρμοδιότητα να διαγράφει εμπορεύματα για τα οποία προβλέπονται επιστροφές κατά τις εξαγωγές στο πλαίσιο των ΚΟΑ, όπως για παράδειγμα στην περίπτωση των δημητριακών, της ζάχαρης, του ρυζιού και των αβγών.
Για τα εμπορεύματα εκτός παραρτήματος Ι έχει τροποποιηθεί ο κατάλογος κατά αυτόν τον τρόπο.
Το ερώτημά μου είναι το εξής: επιθυμεί η Επιτροπή να της δοθεί το ελεύθερο και για άλλα προϊόντα;
Γνωρίζω ότι διίστανται οι απόψεις των κρατών μελών ακόμα και στο τραπέζι διαπραγματεύσεων του Συμβουλίου.
Το θέλουν πραγματικά αυτό για τον συνολικό τομέα του γάλακτος;
Σας παρακαλώ να μου δώσετε άμεσα μερικές απαντήσεις, εφ' όσον εξετάζουμε κατά πόσο είναι αποδοτική μια τέτοια τακτική.
Στο κείμενο της Επιτροπής αναγράφεται ότι είναι σκόπιμο να δημιουργηθούν περαιτέρω δυνατότητες για τη διοίκηση, ώστε να καταστεί δυνατή η επακριβέστερη επιλογή προϊόντων, για τα οποία θα προβλέπονται απαλλαγές.
Δεν θεωρεί άραγε η Επιτροπή ότι η έκφραση "αποδοτική εκμετάλλευση" περιέχει στοιχεία ωραιοποίησης της κατάστασης;
Τι σημαίνει κυριολεκτικά "αποδοτική";
Αποδοτική σημαίνει σε αυτά τα συμφραζόμενα απλώς τη διαγραφή των επιστροφών κατά τις εξαγωγές των γαλακτομικών προϊόντων.
Στην πράξη αυτό σημαίνει ότι δεν θα χορηγούνται επιστροφές ούτε για τα ποσοστά γάλακτος π.χ. στο εμπλουτισμένο γιαούρτι με φρούτα.
Ως εκ τούτου, θέτω και το ερώτημα: υπάρχει κίνδυνος μείωσης των επιστροφών κατά την εξαγωγή του γιαουρτιού, όταν δεν προβλέπονται επιστροφές για το γάλα;
Υπάρχουν πραγματικά υπολογισμοί και αξιόπιστοι αριθμοί σχετικά με το πώς θα εξελιχθούν τα πράγματα;
Ο εισηγητής κ. Pesδlδ επεσήμανε ήδη ότι ο κανονισμός θα θίξει ασφαλώς και άλλα προϊόντα.
Έχουμε φυσικά και άλλα προϊόντα, όπως τα μπισκότα πολυτελείας, τα οποία εξάγουμε και που περιέχουν επίσης γάλα.
Επομένως μου φαίνεται λίγο παράλογο από τη μια να λέμε ότι πρέπει να μειώσουμε τις δαπάνες και από την άλλη να δημιουργούνται ενδεχομένως νέες δαπάνες καθώς θα παραμένει περισσότερο γάλα στην αγορά και θα δημιουργούνται έξοδα αποθήκευσης κλπ.
Η κατάσταση με τα πλεονάσματα στον τομέα του γάλακτος, κατά την άποψή μου, δεν θα βελτιωθεί, αντίθετα μάλιστα πρόκειται να επιδεινωθεί.
Θεωρώ ότι αυτή η σταδιακή αύξηση των ποσοστώσεων και η ταυτόχρονη μείωση του ανώτατου ορίου των επιστροφών είναι λίγο αντιφατικές.
Θα μπορέσετε ασφαλώς να μας εξηγήσετε την αντίφαση αυτή στην παρέμβασή σας.
Από την άποψη της πολιτικής για την αγορά δεν βλέπω να υφίσταται κάποια πιεστική αναγκαιότητα και ως εκ τούτου σας επισημαίνω και προς το συμφέρον των ψηφοφόρων μου ότι δεν βλέπω τον λόγο, γιατί πρέπει να συμφωνήσω ενθουσιωδώς με αυτή τη μέθοδο.
Θα είναι μάλλον δύσκολο να την εξηγήσω στους αγρότες της πατρίδας μου.
Επομένως σας ρωτώ και πάλι: είναι ήδη αμετάκλητη αυτή η διαγραφή των επιστροφών κατά την εξαγωγή;
Φυσικά, στη Σύνοδο Κορυφής του Βερολίνου ορίσαμε ότι πρέπει να γίνουν οικονομίες, αλλά θεωρώ ότι οι οικονομίες θα πρέπει να γίνουν στο σωστό σημείο.
Περιμένω ότι θα λάβουμε μερικές απαντήσεις σχετικά με το συγκεκριμένο ερώτημα.
Κύριε Πρόεδρε, αξιότιμοι κυρίες και κύριοι, αρχικά θέλω να ευχαριστήσω θερμά τον κ. Pesδlδ για την έκθεσή του.
Περί τίνος πρόκειται;
Στόχος της παρούσας πρότασης είναι να μετατεθεί στην Επιτροπή η αρμοδιότητα να τροποποιεί τους καταλόγους των επεξεργασμένων προϊόντων που περιέχουν γαλακτοκομικά προϊόντα για τα οποία μπορούν να χορηγηθούν επιστροφές κατά τις εξαγωγές.
Όπως ανέφερε ο εισηγητής, η Επιτροπή έχει ήδη την αρμοδιότητα αυτή για τα δημητριακά τη ζάχαρη, το ρύζι και τα αβγά.
Οι προβλεπόμενες συνολικές δαπάνες για επιστροφές κατά τις εξαγωγές εμπορευμάτων που δεν εμπίπτουν στο Παράρτημα Ι μειώθηκαν από 610 εκατ. ευρώ που ήταν το οικονομικό έτος 1999 σε 551 εκατ. ευρώ για το οικονομικό έτος 2000.
Γιατί;
Επειδή φέτος μπορούμε για τελευταία φορά να αυξήσουμε το ανώτατο όριο των 475 εκατ. ευρώ που προβλέπει ο ΠΟΕ κατά το ποσό που δεν απορροφήθηκε το 1999.
Στο επόμενο έτος της GATT θα περιοριστούν οι συνολικές επιτρεπόμενες δαπάνες στο επίπεδο των 415 εκατ. λόγω του καθεστώτος που προβλέπει ο ΠΟΕ και δεν θα υπάρχει η δυνατότητα μεταβίβασης από προηγούμενα έτη.
Προβαίνοντας σε σύγκριση, θα διαπιστώσετε ότι πέρσι είχαμε 610 εκατ. ευρώ και του χρόνου θα μας επιτραπεί να χρησιμοποιήσουμε μόνο 415 εκατ. ευρώ.
Από τη δική μας σκοπιά αυτό σημαίνει ότι δεν θα ήταν συνετό να γίνει δια μιας αυτό το τεράστιο άλμα από τα 600 στα 400 εκατ.
Κατά συνέπεια προσθέσαμε για το τρέχον έτος ένα ενδιάμεσο σκαλοπάτι.
Οι δεσμεύσεις μας απέναντι στον ΠΟΕ και τη δημοσιονομική πειθαρχία απαιτούν μια επιλεκτική μέθοδο.
Μπορούμε λοιπόν να χορηγήσουμε επιστροφές κατά τις εξαγωγές μόνο σε προϊόντα όπου αυτό είναι απαραίτητο για τη διατήρηση της ανταγωνιστικότητάς τους και αυτή είναι η απάντηση στην ερώτησή σας, κυρία βουλευτή.
Θέλουμε να έχουμε τη δυνατότητα να προσαρμόζουμε τον κατάλογο ανάλογα με τη χώρα προορισμού των εξαγωγών και τις δυνατότητες που έχει το εκάστοτε προϊόν να διατεθεί στην αγορά, έτσι ώστε να μπορούμε μελλοντικά, με το ανώτατο επιτρεπόμενο ύψος πιστώσεων του προϋπολογισμού να εξάγουμε τον μεγαλύτερο δυνατό όγκο γαλακτοκομικών προϊόντων.
Αναφέρατε για παράδειγμα το γιαούρτι.
Είναι ένα καλό παράδειγμα.
Εδώ φαίνεται πόσο παράλογο μπορεί να είναι ένα σύστημα.
Επί του παρόντος ισχύει πως όταν στο γιαούρτι προστίθενται τα οποιοδήποτε γλυκαντικά και πρόσθετα συστατικά, δεν εμπίπτει στην κατηγορία των προϊόντων του παραρτήματος Ι.
Όταν όμως πρόκειται για καθαρό, φυσικό γιαούρτι, όταν δηλαδή περιέχει γάλα και τίποτα άλλο, τότε είναι γαλακτοκομικό προϊόν και όχι προϊόν εκτός παραρτήματος Ι.
Για το φυσικό γιαούρτι δεν καταβάλουμε επιστροφές εδώ και πολύ καιρό, για το εμπλουτισμένο με πρόσθετα γιαούρτι πρέπει να πληρώνουμε.
Είναι λογικό;
Κάπως έτσι πρέπει να το δείτε.
Πραγματικά δεν σκοπεύουμε να ασκήσουμε πίεση στη γεωργία, το ζητούμενο είναι απλά να μπορούμε να αντιδρούμε βραχυπρόθεσμα αντίστοιχα με τις απαιτήσεις της αγοράς.
Ως εκ τούτου, η πρόταση δίνει μελλοντικά στην Επιτροπή τη δυνατότητα να προσαρμόζει τον κατάλογο των εμπορευμάτων για τα οποία προβλέπονται επιστροφές κατά τις εξαγωγές πραγματικά πολύ γρήγορα και με τη συνεργασία των κρατών μελών, γιατί αυτό γίνεται στη διαχειριστική επιτροπή.
Τέλος θεωρώ ότι τίθεται θέμα διάκρισης όταν το γάλα αναζωογονεί μόνο τους κουρασμένους άντρες.
Γιατί να μην αναζωογονεί και τις γυναίκες;
Η συζήτηση έληξε.
Η ψηφοφορία θα διεξαχθεί αύριο στις 9.00.
ΚΟΑ στον τομέα του γάλακτος και των γαλακτοκομικών προϊόντων
Η ημερήσια διάταξη προβλέπει τη συζήτηση της έκθεσης (Α5-0074/2000) του κ. Maat, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΚ) αριθ.
1255/1999 περί κοινής οργανώσεως της αγοράς στον τομέα του γάλακτος και των γαλακτοκομικών προϊόντων (COM(1999)608 - C5­0047/2000 - 1999/0246(CNS)).
Κύριε Πρόεδρε, το σχολικό γάλα στην Ευρώπη, και αυτή είναι η εμπειρία μου κατά τη διάρκεια των δύο μηνών που ήμουν απασχολημένος με την έκθεση, προκαλεί μεγάλη συγκίνηση.
Πολλές αντιδράσεις στα σχολεία όλης της Ευρωπαϊκής Ένωσης και στους μαθητές.
Αυτό το βρίσκω αξιοσημείωτο.
Προκλήθηκαν, επίσης, πολλές συζητήσεις, επειδή η Επιτροπή υποστηρίζει ότι θα πρέπει να προχωρήσουμε στη συγχρηματοδότηση και αυτό σημαίνει κατάργηση της ευρωπαϊκής συμβολής.
Για το λόγο αυτό, πολλά σχολεία αντέδρασαν και από τη θέση μου παρατήρησα ότι οι άνθρωποι αναρωτιούνται κατά πόσο αυτό περιορίζεται στο σχολικό γάλα ή θα εξακολουθήσει να ισχύει και αλλού;
Από την άποψη αυτή, θα πρέπει να πω ότι είμαι ευτυχής ως νέο μέλος του Κοινοβουλίου, επειδή το Κοινοβούλιο κατά την εξέταση του προϋπολογισμού για το 2001 σε κάθε περίπτωση αποδέχθηκε την πρότασή μου, ο προϋπολογισμός για το σχολικό γάλα να αυξηθεί από 53 σε 83 εκατ. ευρώ.
Η πρόταση, η οποία τώρα περιλαμβάνεται στην έκθεση και η οποία έγινε ομόφωνα αποδεκτή από την Επιτροπή Γεωργίας, και το τονίζω ομόφωνα - και αυτό ήταν ιδιαίτερα ευχάριστο ότι όλα τα κόμματα στο εσωτερικό της Επιτροπής Γεωργίας υποστηρίζουν την έκθεση - αναφέρεται στο γεγονός ότι χρειάζονται περισσότερα χρήματα, και στην πραγματικότητα 96 εκατ. ευρώ.
Αυτό δεν αφορά μόνο τον προϋπολογισμό αλλά την πραγματικότητα, δεδομένων των μεταβολών που παρατηρούνται στην αγορά γαλακτοκομικών προϊόντων, και αυτή η μικρή διαφορά θα πρέπει να φαίνεται και στον προϋπολογισμό για τα γαλακτοκομικά προϊόντα.
Αυτός είναι επίσης ο λόγος για τον οποίο ζητώ θερμά από το Κοινοβούλιο να υποστηρίξει την έκθεση για το σχολικό γάλα, επειδή αυτό είναι εύλογο.
Είναι αξιοσημείωτο με πόσο αδιάφορο τρόπο εμείς στην Ευρώπη αντιμετωπίζουμε τα τρόφιμα.
Υπάρχουν πάντα και δεν υπάρχει πρόβλημα με αυτό.
Αλλά είναι σαφές ότι το σχολικό γάλα αποτελεί προστιθέμενη αξία για τις διατροφικές συνήθειες των παιδιών και συμβάλλει στην καλύτερη διατροφή, και αυτό σίγουρα στις αστικές περιοχές.
Βάσει έρευνας, αυτό αποδεικνύεται.
Επίσης, η Ευρωπαϊκή Επιτροπή ζήτησε την πραγματοποίηση έρευνας.
Την εν λόγω έρευνα τη θεωρώ περιορισμένη, βάσει μιας γραφειακής μελέτης, αλλά δεδομένης της μεγάλης συμμετοχής στην Ευρώπη υπάρχουν οι λόγοι για την προώθηση αυτής της ρύθμισης.
Δίδονται επιπλέον χρήματα για την εκπαίδευση στον τομέα του Internet, την ηλεκτρονική λεωφόρο, δίδεται μεγαλύτερη προσοχή στο περιβάλλον, δίδεται περισσότερη προσοχή στην ασφαλή διαβίωση, στις κοινωνικές συνθήκες και ως εκ τούτου δεν είναι δυνατόν να υπάρξει έλλειμμα όσον αφορά μια ορθή πολιτική για τη σωστή διατροφή και βεβαίως για το γάλα.
Για τους λόγους αυτούς, και προκειμένου να εξετασθεί κατά πόσο σε αυτή τη ρύθμιση μπορεί να γίνει κάτι περισσότερο, είμαι ευτυχής για το γεγονός ότι η έκθεση έγινε αποδεκτή από την Επιτροπή και ελπίζω ότι θα γίνει το ίδιο και με το Κοινοβούλιο.
Υπάρχει ένα μεγάλο φάσμα προϊόντων, το οποίο μπορεί να χρησιμοποιηθεί στα πλαίσια της ρύθμισης για το σχολικό γάλα.
Σκέφτομαι το γιαούρτι σε υγρή μορφή, το τυρί με χαμηλά λιπαρά, το αποβουτυρωμένο γάλα, και προς αυτήν την κατεύθυνση έχουν κατατεθεί αξιόλογες τροπολογίες τόσο από την ίδια μου την Ομάδα όσο και από την Ομάδα των Φιλελευθέρων και μεταξύ άλλων τον κ. Pesδlδ για τη Σκανδιναβία.
Έχουν κατατεθεί πολλές σωστές προτάσεις και αυτό σημαίνει ότι κατά αυτόν τον τρόπο μπορούμε να βελτιώσουμε καλύτερα τον κανονισμό για το γάλα και να τον ενσωματώσουμε καλύτερα στις σύγχρονες διατροφικές συνήθειες.
Αυτό καθιστά από μόνο του το κείμενο ακόμα ισχυρότερο.
Όποιος πιστεύει ότι ο κανονισμός για το γάλα θα σώσει τις διατροφικές συνήθειες κάνει λάθος.
Θα πρέπει να παραμείνουμε ρεαλιστές.
Εάν αυτή η έκθεση γίνει αποδεκτή στο Κοινοβούλιο, θα διατίθενται ετησίως για κάθε παιδί περίπου δώδεκα ευρώ για την επιδότηση του σχολικού γάλακτος και αυτό μου φαίνεται μηδαμινό.
Ωστόσο αυτό είναι πολύ σημαντικό από κοινωνικής πλευράς να υποστηριχθεί στον προϋπολογισμό και επίσης όσον αφορά την πολιτική για την καλή διατροφή.
Κύριε Πρόεδρε, βάσει των προηγούμενων δεδομένων θέλω να συστήσω ένθερμα την έκθεσή μου.
Ευχαριστώ, επίσης τα μέλη της Επιτροπής Γεωργίας για την ομόφωνη υποστήριξή τους, η οποία φανερώνει καλές προοπτικές για τη ψηφοφορία στο Κοινοβούλιο.
Ευχαριστώ, επίσης, την Επιτροπή για την ετοιμότητά της, όσον αφορά την παροχή των απαιτούμενων δεδομένων, καθώς και για την επεξεργασία της έκθεσης.
Ελπίζω ότι αυτό θα οδηγήσει σε μία εποικοδομητική στάση όσον αφορά την εφαρμογή αυτής της έκθεσης.
Κατάλαβα ότι τον επόμενο μήνα το Συμβούλιο των Υπουργών, σε κάθε περίπτωση, θα συνεδριάσει.
Αυτή θα είναι μία καλή στιγμή, εφόσον το Κοινοβούλιο εγκρίνει την έκθεση και επομένως τον κανονισμό, για το σχολικό γάλα.
Κύριε Πρόεδρε, κατόπιν αιτήσεως του συναδέλφου μας Arlindo Cunha, θα παρουσιάσω εδώ τη θέση μας αναφορικά με την παρούσα συζήτηση για το γάλα που διανέμεται στους μαθητές των σχολικών ιδρυμάτων.
Εδώ και περισσότερα από είκοσι χρόνια η Ευρωπαϊκή Ένωση χρηματοδοτεί τη δωρεάν διανομή γάλακτος στα σχολεία πρωτοβάθμιας και δευτεροβάθμιας εκπαίδευσης.
Στη διάρκεια των τελευταίων χρόνων, για τη συγκεκριμένη δράση έχουν δαπανηθεί, κατά μέσο όρο, περίπου 90 εκατομμύρια ευρώ ετησίως, ποσό που αντιστοιχεί σε πάνω από τριακόσια εκατομμύρια λίτρα γάλακτος, με αποδέκτες γύρω στα 10 εκατομμύρια νέους, δηλαδή σχεδόν το 20% του επιλέξιμου πληθυσμού μαθητών.
Υπάρχουν δύο βασικοί λόγοι οι οποίοι αιτιολογούν τη συνέχιση της εφαρμογής της παρούσας ρύθμισης.
Ο πρώτος έχει να κάνει με την κοινωνική της σπουδαιότητα, εφόσον εξασφαλίζει μια στοιχειωδώς ισορροπημένη διατροφή σε πολλά παιδιά και νεαρούς οι οποίοι, σε αντίθετη περίπτωση, θα τη στερούνταν.
Επωφελούνται κυρίως οι νέοι που ανήκουν στα λιγότερο προνομιούχα στρώματα του πληθυσμού και κατοικούν στις φτωχότερες ζώνες των πόλεων και της υπαίθρου.
Ο δεύτερος λόγος είναι ότι, στο πλαίσιο μιας αγοράς γαλακτοκομικών προϊόντων που παρουσιάζει διαρθρωτικά πλεονάσματα, η ρύθμιση αυτή μπορεί επίσης να αποτελέσει και κίνητρο για τη διοχέτευση του προϊόντος προς σκοπούς πολύ πιο χρήσιμους και εποικοδομητικούς απ' ότι η διανομή, ο εκφυλισμός ή η εξαγωγή του προς τρίτες χώρες, ενέργειες που προϋποθέτουν ακόμη μεγαλύτερο κόστος.
Είναι κρίμα που η Ευρωπαϊκή Ένωση δεν προωθεί παρόμοιες δράσεις και στην περίπτωση άλλων προϊόντων αντί να κάθεται να τα διοχετεύει στις διεθνείς αγορές, καταβάλλοντας επιδοτήσεις που συχνά ανέρχονται στο διπλάσιο της τιμής τους στις εν λόγω αγορές.
Δυσκολευόμαστε, συνεπώς, να κατανοήσουμε το επιχείρημα που προβάλλεται περί εξοικονόμησης πόρων του προϋπολογισμού.
Οι Ηνωμένες Πολιτείες της Αμερικής, που φημίζονται για μια πιο ατομικίστικη και λιγότερο αλληλέγγυα θεώρηση των πραγμάτων, ξοδεύουν περίπου εννέα δισεκατομμύρια δολάρια ετησίως για τη διανομή ειδών διατροφής στους μαθητές των σχολείων, ποσό που αντιστοιχεί στο εκατονταπλάσιο αυτού που δαπανάται στην Ευρωπαϊκή Ένωση.
Συμβαίνει όμως να έρχεται τώρα η Ευρωπαϊκή Ένωση και να προτείνει μια περικοπή του ποσοστού της χρηματοδότησης κατά 100%, προβάλλοντας μια συγχρηματοδότηση ύψους 50%, κάτι που επιβαρύνει ειδικότερα τις λιγότερο ευημερούσες χώρες, όπως είναι η περίπτωση της Πορτογαλίας.
Ως Πορτογάλος, θα έμενα άναυδος εάν ένα τέτοιο μέτρο εγκρινόταν υπό την καθοδήγηση μιας Προεδρίας της Ευρωπαϊκής Ένωσης η οποία ασκείται από τη δική μου χώρα.
Κύριε Πρόεδρε, ο συνάδελφός μου κ. Maat τάχθηκε εντυπωσιακά υπέρ του σχολικού γάλακτος.
Αυτό είναι θετικό.
Είμαι, επίσης, μεγάλος υποστηρικτής του σχολικού γάλακτος.
Πιστεύω ότι όχι μόνο τα παιδιά αλλά και οι ενήλικες θα πρέπει να πίνουν γάλα.
Λυπούμαι εντούτοις γιατί στην έδρα του Κοινοβουλίου στις Βρυξέλλες δε διατίθεται φρέσκο γάλα.
Ελπίζω ότι η επόμενη μάχη του κυρίου Maat θα αφορά τη διαθεσιμότητα φρέσκου γάλακτος στις Βρυξέλλες.
Κατόπιν τούτου, δεν υποστηρίζω τις προτάσεις του κ. Maat.
Στην έκθεση αξιολόγησης για τον κανονισμό που αφορά το σχολικό γάλα, στην οποία μνημονεύεται η ίδια η Επιτροπή, αναφέρεται: "Εάν κανείς λάβει υπόψη του μόνο τους σαφώς καθορισμένους στόχους του κανονισμού, δηλαδή την ενίσχυση της κατανάλωσης γαλακτοκομικών προϊόντων και την αύξηση και τη διάθεση των πλεονασμάτων, τα θετικά αποτελέσματα είναι περιορισμένα".
Εντούτοις, η Επιτροπή στις 10 Δεκεμβρίου αποφάσισε να μην καταργήσει τα μέτρα, αλλά μείωσε στο ήμισυ την επιδότηση.
Θα ήθελα να θέσω στην Επιτροπή μία σειρά ερωτημάτων.
Θέλω να ρωτήσω τον Επίτροπο κ. Fischler κατά πόσο αυτά τα μέτρα είναι σύμφωνα με την αρχή της επικουρικότητας.
Είμαι της άποψης ότι αυτό το μέτρο θα μπορούσε κάλλιστα να αποφασιστεί από τα εθνικά κοινοβούλια και ότι οι εθνικοί βουλευτές θα ήταν σε θέση να το πράξουν.
Δεν είμαι επίσης πεπεισμένος για την επιστημονική βάση, όσον αφορά μία σειρά θεμάτων τα οποία παρατίθενται εξ ονόματος της δημόσιας υγείας.
Επιπλέον όσον αφορά τη δημόσια υγεία, η Επιτροπή θα πρέπει να υποβάλει μία πρόταση βάσει του κεφαλαίου "Δημόσια Υγεία" της Συνθήκης.
Μου είναι επίσης ασαφές το πόσο θα κοστίσει ο κανονισμός για το σχολικό γάλα όσον αφορά τη δαπάνη διαχείρισης.
Επίσης, πρόκειται για ένα τόσο μικρό μέρος της συνολικής παραγωγής γάλακτος που πιστεύω ότι θα επιβαρύνει τον προϋπολογισμό της Ευρωπαϊκής Επιτροπής.
Μου είναι επίσης ασαφείς οι χρηματοοικονομικές συνέπειες μετά τη διεύρυνση.
Δεν είμαι αντίθετος με το σχολικό γάλα, αλλά με το σχολικό γάλα κατά αυτόν τον τρόπο.
Νομίζω ότι η Επιτροπή θα πρέπει να περιοριστεί στα βασικά καθήκοντα της και τις υπόλοιπες υποθέσεις να τις αφήσει στα κράτη μέλη.
Υποστηρίζω την πρόταση της Επιτροπής, αλλά όχι και την πρόταση της Επιτροπής Γεωργίας.
Αξιότιμε κύριε Πρόεδρε, θέλω να ευχαριστήσω τον βουλευτή κ.Maat για την καλή έκθεση και την καλή συνεργασία του, ιδιαίτερα για την αναφορά της πτυχής της δημόσιας υγείας.
Πράγματι, μέχρι στιγμής η αρχή της τιμολόγησης έχει ευνοήσει τα πιο λιπαρά προϊόντα.
Στην Επιτροπή Γεωργίας και Ανάπτυξης της Υπαίθρου επεκράτησε πλήρης ομοφωνία ως προς την ανάγκη να τροποποιήσουμε τις αρχές με τέτοιο τρόπο, ώστε τα προϊόντα με χαμηλά λιπαρά να καλύπτονται πιο ουσιαστικά από την εν λόγω επιδότηση.
Αυτό αποτελεί, ήδη εδώ και δεκαετίες, ένα ιδιαίτερα θετικό μήνυμα της ΕΕ προς τον λαό, το οποίο μπόρεσε να μεταβιβασθεί κυρίως μέσω των παιδιών, των μαθητών, των σχολείων και των νοικοκυριών.
Στο πλαίσιο αυτό, πρέπει να συνεχίσουμε τη συγκεκριμένη προσπάθεια και, όπως δήλωσε ο βουλευτής Maat, να την εκσυγχρονίσουμε προκειμένου να προωθήσουμε μέσω αυτής το κοινό συμφέρον.
Ιδιαίτερα οι τροπολογίες αριθ.
9 και 10 ωθούν την πρόταση στην κατεύθυνση να τεθούν τα προϊόντα με χαμηλά λιπαρά υπό το ίδιο καθεστώς που βρίσκονται και τα προϊόντα με περισσότερα λιπαρά.
Κύριε Πρόεδρε, χαίρομαι που έχω την ευκαιρία να μιλήσω σε αυτή τη συζήτηση και συγχαίρω τον εισηγητή για το έργο του.
Βεβαίως, η πρόταση που έχουμε ενώπιόν μας για περικοπή ή διακοπή αυτής της επιδότησης του γάλακτος στα σχολεία θα επιφέρει σαφέστατα μειωμένη διαθεσιμότητα γάλακτος και πτώση της κατανάλωσης γάλακτος στα σχολεία.
Σας ρωτώ ειλικρινά: αυτό επιθυμείτε να συμβεί;
Η διατροφική πτυχή είναι ασφαλώς ένα ουσιαστικό στοιχείο στην προκειμένη περίπτωση και η συνέχιση της κατανάλωσης γάλακτος από τους μαθητές είναι η κατεύθυνση την οποία πρέπει να επιδιώξουμε.
Οι υπό εξέταση προτάσεις αντιστρατεύονται σαφώς κάτι τέτοιο.
Επιτρέψτε μου να σας παρουσιάσω τι μπορεί να συμβεί ως επακόλουθο.
Υπάρχουν δύο πιθανότητες.
Τα παιδιά θα στραφούν προς την κατανάλωση προϊόντων χαμηλής διατροφικής αξίας ή, Θεός φυλάξοι, να προσεγγίσουμε μια κατάσταση όπου τα παιδιά θα πρέπει να πληρώνουν για το γάλα που καταναλώνουν, δημιουργώντας κατ' αυτόν τον τρόπο διακρίσεις εις βάρος των φτωχών παιδιών από μειονεκτικές κοινότητες.
Όλοι αναγνωρίζουμε τον σκοπό στην προκειμένη περίπτωση, που είναι η περικοπή των επιδοτήσεων γάλακτος.
Αλλά να χρησιμοποιούμε τους μαθητές ως μέσο γι' αυτόν το σκοπό είναι ένας δόλιος τρόπος για να τον επιτύχουμε, ιδιαίτερα σε έναν κόσμο που καθίσταται μέρα με τη μέρα πολύ πιο συνειδητοποιημένος απέναντι στην υγεία.
Τώρα είναι η εποχή των μη γενετικά τροποποιημένων τροφών και των οργανικών προϊόντων και οι προτάσεις που επεξεργαζόμαστε αντιπροσωπεύουν ένα μεγάλο βήμα οπισθοχώρησης.
Ας είμαστε σαφείς.
Αρκετά κράτη μέλη δεν θα υλοποιήσουν καθόλου αυτό το σχέδιο εάν καταργηθεί ή μειωθεί η παρούσα επιδότηση.
Αυτή είναι η πραγματικότητα της κατάστασης.
Αυτό θα είναι καταστροφικό όχι μόνο για την υγεία των μαθητών - των μελλοντικών πολιτών μας - αλλά και για τη βιωσιμότητα των κοινοτήτων.
Προέρχομαι από ένα τμήμα της Ουαλίας όπου το κατά κεφαλήν ΑεγχΠ του πληθυσμού είναι μικρότερο από το 75% του μέσου όρου της Ευρωπαϊκής Ένωσης, με άλλα λόγια από μια περιοχή του στόχου 1.
Δεν υπερηφανεύομαι γι' αυτό.
Είναι ένδειξη της μειονεκτικής κατάστασής μας.
Η μείωση της επιδότησης εντούτοις θα κάνει ακόμη φτωχότερη την κοινότητά μου, μια κοινότητα της οποίας οι γεωργοί έχασαν το 80% των εισοδημάτων τους σε 2½ χρόνια.
Αυτή δεν είναι η Ευρωπαϊκή Ένωση στην οποία νόμιζα ότι είχε προσχωρήσει το έθνος μου.
Υπολογίζουμε σε μια Ευρώπη της συνοχής που θα επιζητά να υποστηρίξει τις μειονεκτικές κοινότητές της και να βοηθήσει τους φτωχότερους πολίτες της.
Υπάρχει επίσης η λανθασμένη αντίληψη ότι τα κράτη μέλη θα πληρώσουν με κάποιο τρόπο αυτό το κόστος και ότι θα αναπληρώσουν το έλλειμμα με βάση το γεγονός ότι είναι αρμοδιότητά τους η αντιμετώπιση των θεμάτων της υγείας και της κοινωνικής πολιτικής.
Επιτρέψτε μου να σας πω ότι το κράτος μέλος μου, το Ηνωμένο Βασίλειο, υπεκφεύγει ήδη σχετικά με την παροχή των επιπρόσθετων κονδυλίων για την Ουαλία και τη Σκωτία τα οποία πρέπει να συμπληρώνουν τα ευρωπαϊκά κονδύλια, ένα ζήτημα το οποίο εγώ και οι συνάδελφοί μου τονίσαμε ήδη προηγουμένως σε αυτό το Σώμα.
Αυτό δεν συμβαίνει μόνο στο κράτος μου.
Δυστυχώς, συμβαίνει και σε άλλα κράτη επίσης.
Στη συνέχεια οι γεωργοί έλαβαν τη συμβουλή να διαφοροποιηθούν, να γίνουν πολυλειτουργικοί.
Αυτές είναι τώρα οι λέξεις του συρμού στην Ευρωπαϊκή Ένωση.
Εντούτοις, οι γεωργοί έχουν ήδη διαφοροποιηθεί.
Έχουν ήδη γίνει πολυλειτουργικοί στο μέτρο του ανθρωπίνως δυνατού.
Είναι καιρός να τους ανταμείψουμε, ιδιαίτερα στις απομακρυσμένες και μειονεκτικές κοινότητες της Ευρωπαϊκής Ένωσης.
Η μείωση αυτής της επιδότησης θα καταστρέψει έναν επαγγελματικό κλάδο ο οποίος έχει ήδη γονατίσει.
Χρειάζεται να δώσουμε μια αχτίδα ευκαιρίας σε αυτούς τους ανθρώπους και να τους παράσχουμε βοήθεια για να συντηρηθούν, καθώς αντιμετωπίζουν αναμφισβήτητα την πιο δύσκολη οικονομικά περίοδο που έχουν αντιμετωπίσει ποτέ.
Είναι ξεκάθαρο για μένα ότι οι υπό εξέταση προτάσεις δεν αποτελούν απλώς ένα μέσο για την περικοπή της επιδότησης, αλλά μάλλον, στην περίπτωση που θα υπάρξει έλλειψη συμμετοχής από τα κράτη μέλη έπειτα από τη μείωση της επιδότησης, θα αποτελέσουν το μέσο για την πλήρη κατάργησή τους.
Αυτή η συνεχιζόμενη υπονόμευση του επαγγελματικού κλάδου του τομέα γάλακτος φοβούμαι ότι αποτελεί τμήμα της γενικής τάσης της οποίας γινόμαστε μάρτυρες σε όλον τον γεωργικό κλάδο.
Χωρίς τους καλλιεργητές στα χωριά και τις κοινότητές μας, δεν θα υπάρχουν πια αγροτικές κοινότητες, δεν θα υπάρχει κανείς για να καλύψει τις ανάγκες όσων από εμάς επισκεπτόμαστε μερικές φορές τις αγροτικές περιοχές για αναψυχή.
Η διαδικασία συγχώνευσης εκμεταλλεύσεων και η αγορά όλων σχεδόν των μονάδων εκμετάλλευσης από κοινοπραξίες που ωθούν σε αφάνταστα υψηλό επίπεδο τις τιμές βρίσκεται ήδη σε πολύ προχωρημένο στάδιο στην πατρίδα μου, την Ουαλία, και καθίσταται το θλιβερό μοντέλο και σε άλλες περιφέρειες και κράτη.
Θεωρώ ότι πρέπει να θέσουμε τέρμα σε αυτή τη γενική υπονόμευση των αγροτικών κοινοτήτων μας.
Την παρούσα στιγμή, αυτή η απαίτηση υπερβαίνει την ανάγκη μείωσης των επιδοτήσεων του γάλακτος.
Η υπεράσπιση των κοινοτήτων είναι απείρως πιο σημαντική.
Πρέπει να διατηρήσουμε επαγγελματικά τους παραγωγούς μας του τομέα γάλακτος και τη βιωσιμότητα των κοινοτήτων όπου κερδίζουν τα προς το ζην τους.
Η Επιτροπή Γεωργίας αξίζει κάθε υποστήριξη από την άποψη αυτή.
Ο κ. Maat τα πήγε καλά σε μια πολύ δύσκολη κατάσταση και του εύχομαι κάθε επιτυχία.
.
(FR) Κύριε Πρόεδρε, η έκθεση του κ. Maat δικαιολογημένα υπερασπίζεται το δικαίωμα εκατομμυρίων παιδιών της Ευρώπης να λαμβάνουν επιδοτούμενο γάλα στα σχολικά ιδρύματα.
Ωστόσο, η Επιτροπή προτείνει μείωση του επιπέδου της κοινοτικής ενίσχυσης μέσω της τροποποίησης του κανονισμού, σχετικά με την κοινή οργάνωση των αγορών στον τομέα του γάλακτος και των γαλακτοκομικών προϊόντων.
Αυτή η επιλογή της συγχρηματοδότησης κινδυνεύει να καταλήξει στο να μην είναι πρόθυμα ορισμένα κράτη μέλη να υποστηρίξουν το σχέδιο, κυρίως λόγω δημοσιονομικών περιορισμών, πράγμα το οποίο θα είχε ως αποτέλεσμα τη μείωση των διαθέσιμων κονδυλίων του προϋπολογισμού και την εγκαθίδρυση διακρίσεων μεταξύ των ευρωπαίων μαθητών.
Ωστόσο, η διάθεση γάλακτος στα σχολικά ιδρύματα συμβάλλει στη διατήρηση της κατανάλωσης γαλακτοκομικών προϊόντων, και αυτά ακριβώς τα γαλακτοκομικά προϊόντα είναι απαραίτητα για τη σωστή διατροφή των παιδιών, που αποτελεί προϋπόθεση για μια επαρκή ανάπτυξη.
Η επιλογή του επιδοτούμενου γάλακτος συνεπάγεται την εκμάθηση ισορροπημένων συνηθειών διατροφής για το παιδί, σε μια ηλικία όπου η διατροφική συμπεριφορά και η καλλιέργεια της γεύσης διαμορφώνονται για ολόκληρη τη ζωή.
Στην εποχή της κακής διατροφής και των διαταραχών της διατροφικής συμπεριφοράς, αυτή η λειτουργία βρίσκει ιδιαίτερη απήχηση.
Ως παράδειγμα, είναι ανησυχητική, στην Ευρώπη, η αύξηση του αριθμού των παχύσαρκων παιδιών που οφείλεται στην κουλτούρα των αεριούχων ποτών και των πολύχρωμων σακχαρωδών ποτών.
Είναι ανάγκη να υπενθυμίσουμε ότι το γάλα καλύπτει ένα σημαντικό μέρος των αναγκών σε πρωτείνες, ασβέστιο, βιταμίνες και μέταλλα ;
Τα νεαρά παιδιά που καταναλώνουν γάλα ενισχύουν την ικανότητά τους να προφυλάσσονται από τις ασθένειες που προκαλεί η διατροφική αναρχία.
Ο κ. Maat σωστά υπογραμμίζει ότι η διατροφική φιλοσοφία ακολούθησε την εξέλιξη του τρόπου ζωής μας.
Έτσι, όλο και περισσότεροι νέοι φεύγουν πια για το σχολείο χωρίς να έχουν πάρει πρωινό ή δεν συμπεριλαμβάνουν το γάλα στο πρωινό τους.
Εξάλλου, ας μην λησμονούμε ότι ορισμένα παιδιά που προέρχονται από πολύ μειονεκτικά περιβάλλοντα παραλείπουν το πρωινό γεύμα για οικονομικούς λόγους.
Αυτά τα παιδιά είναι εκτεθειμένα σε διατροφικές ελλείψεις και δυσκολεύονται να αυτοσυγκεντρωθούν στο σχολείο.
Η Επιτροπή αποδύεται τις ευθύνες της, ενώ καλύπτει πολλά άλλα προγράμματα που είναι πολύ πιο δαπανηρά.
Για ποιο λόγο αμφισβητείται ακριβώς αυτό που αφορά την υγεία των παιδιών της Ευρώπης ;
Τη στιγμή που διαταράσσεται ο ρόλος των σχολείων μας ως εργαστηρίων προετοιμασίας για την κοινωνική ζωή, η διανομή επιδοτούμενου γάλακτος ...
(Ο Πρόεδρος αφαιρεί το λόγο από τον ομιλητή)
Κύριε Πρόεδρε, πρώτα από όλα θα ήθελα να συγχαρώ τον εισηγητή για την παρουσίαση μιας έκθεσης που όχι μόνο εξετάζει το πρόβλημα, αλλά προτείνει και νέες ιδέες για το μέλλον.
Σε πολλές χώρες και περιοχές - όπως αυτή της Βορείου Ιρλανδίας από την οποία προέρχομαι - τα νέα παιδιά ίσως να μην είχαν την ευκαιρία να λαμβάνουν αυτή τη διατροφή και αυτή τη διατροφική υποστήριξη που προσφέρει το γάλα, εάν το γάλα δεν παρεχόταν στα παιδιά στα σχολεία.
Ελπίζω επίσης και έχω εμπιστοσύνη ότι θα αρχίσουν να εκτιμούν το γάλα και ότι θα συνεχίσουν να το πίνουν.
Αυτό που με εντυπωσιάζει, ειδικά τώρα που η γεωργική κοινότητα και οι γαλακτοπαραγωγοί περνούν τόσο δύσκολες στιγμές, είναι ότι οι άνθρωποι είναι διατεθειμένοι να αγοράσουν πολλά άλλα προϊόντα και να πληρώσουν σημαντικά χρηματικά ποσά γι' αυτά, αλλά δεν είναι διατεθειμένοι να πληρώσουν το ίδιο χρηματικό ποσό για γάλα, είτε για τους ίδιους είτε για τα παιδιά τους.
Το γάλα προσφέρει μια πολύ υγιεινή και ισορροπημένη διατροφή, κι αυτό πρέπει να το υποστηρίξουμε όλοι μας.
Η Ευρωπαϊκή Ένωση πρέπει να το λάβει υπόψη της.
Αποτελεί μια καλή δαπάνη των χρημάτων.
Δεν το καταφέρνουμε πάντοτε αυτό.
Βρισκόμαστε αυτή τη στιγμή σε μια κατάσταση στην Ευρώπη όπου κατακλύζουμε με εκατομμύρια ευρώ τον γεωργικό κλάδο, και εντούτοις οι γεωργοί ποτέ δεν ήταν σε χειρότερη κατάσταση στη ζωή τους.
Οφείλουμε να καταρτίσουμε ένα καινούριο σχέδιο και να αναρωτηθούμε ποιες είναι οι προτεραιότητές μας.
Επιθυμώ να ευχαριστήσω τον κ. Maat.
Μας έθεσε την πρόκληση να κοιτάξουμε προς το μέλλον, όχι μόνο σε σχέση με το ίδιο το γάλα, αλλά και με τα γαλακτοκομικά προϊόντα και με τους τρόπους με τους οποίους μπορούμε να ενθαρρύνουμε τα παιδιά να πίνουν γάλα.
Κύριε Πρόεδρε, εδώ και χρόνια λέω ότι ο κανονισμός για το γάλα στα σχολεία πρέπει να αλλάξει.
Θεωρώ ότι είναι εντελώς αβάσιμος.
Από άποψη διατροφικής αξίας είναι εντελώς λανθασμένος και είναι αδύνατο να γίνει σωστή διαχείριση.
Αυτή τη στιγμή δίνεται πλήρης ενίσχυση στο πλήρες γάλα, μισή ενίσχυση στο ημιαποβουτυρωμένο γάλα και καθόλου ενίσχυση στο αποβουτυρωμένο γάλα.
Κανονισμοί σαν και αυτόν έχουν στόχο να βάλουν τέλος στο πλεόνασμα και αφού υπάρχει περισσότερο λίπος στο πλήρες γάλα το πλήρες γάλα παίρνει μεγαλύτερη ενίσχυση.
Αντ' αυτού πρέπει να δίνουμε ενισχύσεις ανά μαθητή.
Θα προτιμούσα να μειώναμε την τιμή του γάλακτος ώστε να γλιτώσουμε από τις γραφειοκρατικές ποσοστώσεις γάλακτος.
Πιο μακροπρόθεσμα πρέπει να αλλάξουμε τη γεωργική πολιτική της ΕΕ ώστε να βάλουμε τέλος στις τεχνητές υπερτιμήσεις και τα αποθέματα πλεονάσματος.
Ωστόσο, ο κανονισμός για τη διανομή γάλακτος στα σχολεία είναι ένας από τους κάπως καλύτερους.
Δεν είναι μόνο προς όφελος των παιδιών.
Ο κανονισμός ωφελεί επίσης τα παιδιά και τους γονείς τους, ειδικά εάν αλλάξει ώστε να δίνεται επιδότηση σε αποβουτυρωμένα προϊόντα.
Τα παιδιά δεν έχουν ανάγκη από τόσο λίπος.
Εξάλλου ένας κανονισμός με ενισχύσεις ανά μαθητή είναι πολύ ευκολότερος στη διαχείριση.
Ο παρών κανονισμός απαιτεί τεράστια διαχείριση.
Έχω δεχθεί πολλά παράπονα από σχολεία που δεν μπορούν να καταλάβουν πώς να διαχειριστούν τον κανονισμό.
Είναι ολόκληρη επιστήμη να μπορείς να υπολογίζεις τα ποσοστά λίπους στο γάλα και το τυρί.
Τα σχολεία συχνά καταλήγουν να πρέπει να πληρώσουν μεγάλα ποσά πίσω.
Αυτό δεν συμβαίνει επειδή προσπαθούν να κάνουν απάτες, αλλά επειδή πολύ απλά αδυνατούν να καταλάβουν πώς να διαχειριστούν τον κανονισμό.
Γι' αυτό πιστεύω ότι πρέπει να υπερψηφίσουμε τις τροπολογίες του καλού συναδέλφου και παιδικού φίλου μου Niels Busk.
Ο κανονισμός που προτείνει είναι από διαχειριστικής και διατροφικής άποψης ο μόνος σωστός.
Κύριε Πρόεδρε, θα ήθελα να ξεκινήσω ευχαριστώντας τον εισηγητή, κύριο Maat, για την έκθεσή του την οποία στηρίζω στο σύνολό της.
Ευχαριστώ επίσης για την πάντοτε καλή συνεργασία την Επιτροπή Γεωργίας.
Παρομοίως ευχαριστώ τον καλό συνάδελφο και καλό φίλο μου, Freddy Blak, της Ομάδας των Σοσιαλιστών για τη στήριξη των τροπολογιών μου.
Ο κανονισμός για τη διανομή γάλακτος στα σχολεία αφορά την υγεία και τη διατροφή.
Τα παιδιά και οι νέοι πρέπει να αποκτήσουν υγιείς διατροφικές συνήθειες, και το γάλα με τις πρωτεΐνες του και το ασβέστιό του παίζει σημαντικότατο ρόλο σε αυτό.
Εξ ονόματος της Ομάδας των Φιλελευθέρων και ο κύριος Pesδlδ υπέβαλε τρεις τροπολογίες, των οποίων στόχος είναι απλώς να γίνει ευκολότερη η διαχείριση του κανονισμού, αλλά επίσης να καταστεί ο κανονισμός για τη διανομή γάλακτος στα σχολεία πιο ευέλικτος όσον αφορά τα προϊόντα που επιδοτούνται.
Υπάρχουν διαφορετικές παραδόσεις όσον αφορά την κατανάλωση γαλακτοκομικών προϊόντων, και ο κανονισμός απλοποιείται όταν η ενίσχυση κατανέμεται βάσει ενός τετάρτου του λίτρου γάλακτος ανά μαθητή κάθε σχολική μέρα.
Για τα άλλα προϊόντα πέρα από το πλήρες γάλα, η ενίσχυση πρέπει να υπολογίζεται βάσει της χαμηλής περιεκτικότητας σε λιπαρές ουσίες επί ξηράς ύλης ή μιας μέγιστης περιεκτικότητας σε λίπος γάλακτος της τάξης του 50%.
Με αυτόν τον τρόπο ο κανονισμός λαμβάνει υπόψη τις διαφορές στις παραδόσεις ως προς το γάλα που υπάρχουν στα διάφορα κράτη μέλη.
Κύριε Πρόεδρε, κύριε Επίτροπε, η πρόταση της Επιτροπής για τη συγχρηματοδότηση 50% του προγράμματος σχολικού γάλακτος δημιούργησε τόσο στο Συμβούλιο όσο και στο Κοινοβούλιο σοβαρές αντιδράσεις.
Μόλις ακούγεται για τον τομέα της γεωργίας η λέξη συγχρηματοδότηση, αμέσως δημιουργούνται αντιδράσεις.
Πολλοί θεωρούν τη συγχρηματοδότηση ως εκ νέου εθνικοποίηση της κοινής γεωργικής πολιτικής.
Επίσης, η Επιτροπή Γεωργίας είναι εναντίον των σχεδίων της Επιτροπής.
Με μία τέτοια θέση το Κοινοβούλιο μπορεί να κάνει καλή εντύπωση.
Αύριο θα διαβάσουμε στην εφημερίδα "Το Ευρωπαϊκό Κοινοβούλιο υπέρ της επιδότησης του σχολικού γάλακτος και επομένως στις επάλξεις για τον τομέα γαλακτοκομικών".
Δεν εξαπατούμε τους εαυτούς μας και τον τομέα με αυτό το σκεπτικό;
Να στραφούμε μαζικά εναντίον της συγχρηματοδότησης μακροπρόθεσμα προς όφελος του τομέα;
Κατά την πεποίθησή μου, όχι.
Θα πρέπει αυτό να το κάνουμε με το χρηματοοικονομικό πακέτο που ορίζεται στην Ατζέντα 2000 και αυτό πρέπει να το κάνουμε με τη διεύρυνση της Ένωσης.
Αυτό θα καταστεί μία δυσεπίλυτη υπόθεση εάν ο γεωργικός τομέας παραμείνει αμετάβλητος.
Η Ένωση πρέπει σε αυτό το πλαίσιο να αναπτύξει την πολιτική της.
Κεντρικό ερώτημα είναι το κατά πόσο μπορούμε, με όσο το δυνατόν πιο αποτελεσματικό τρόπο, να αντεπεξέλθουμε με τα περιορισμένα μέσα της Ευρωπαϊκής Ένωσης.
Πρέπει να συνεχίσουμε να επιβαρύνουμε τον γεωργικό προϋπολογισμό με ένα πρόγραμμα σχολικού γάλακτος περίπου 90 εκατ. ευρώ ετησίως;
Δεν είναι ευφυέστερο να εξεύρουμε πιθανότητες χρηματοδότησης από αλλού ενός τέτοιου προγράμματος;
Εάν εμείς θέλουμε να εξασφαλίσουμε στο γεωργικό τομέα ένα λογικό επίπεδο στήριξης, τότε αυτό είναι άμεσης ανάγκης.
Εάν δεν το πράξουμε, τότε η Επιτροπή αναμφίβολα, μέσω άλλων τρόπων, θα επιχειρήσει να διατηρήσει το όριο για τη γεωργία χαμηλότερο.
Τι θα λέγατε για τη μείωση των άμεσων επιδοτήσεων εισοδήματος;
Όποιος αντιτίθεται στη συγχρηματοδότηση συμβάλλει στο ενδεχόμενο παρόμοιων επώδυνων εξοικονομήσεων.
Εμείς δεν επιθυμούμε να συμβάλουμε σε αυτό.
Η ελάφρυνση των πόρων του προϋπολογισμού της ΕΕ μέσω δημιουργικών λύσεων, όπως η συγχρηματοδότηση, μας φαίνεται και για το γεωργικό τομέα η καλύτερη επιλογή.
Τέλος, συμμερίζομαι τις διαμαρτυρίες ότι το σχολικό γάλα διατίθεται σε αυτό το κτίριο κατά τη διάρκεια των συνεδριάσεων σε άτομα τα οποία σίγουρα δεν το χρειάζονται.
Κύριε Πρόεδρε, αξιότιμες κυρίες και κύριοι βουλευτές, αρχικά θέλω να ευχαριστήσω θερμά τον εισηγητή κ. Maat για την προσπάθειά του να υποβάλει μια εξισορροπημένη έκθεση σχετικά με την πρόταση της Επιτροπής.
Διαπιστώσατε και κατά τη διάρκεια της συζήτησης ότι είναι πολύ ευαίσθητο το ζήτημα του κανονισμού για τη διανομή γάλακτος στα σχολεία και οι αντιλήψεις και οι απόψεις διίστανται.
Επομένως δεν ήταν καθόλου εύκολη η αποστολή του εισηγητή.
Οι τροποποιήσεις που προτείνονται στην έκθεση του κ. Maat έχουν εν μέρει ως στόχο τους να απορρίψουν την πρόταση της Επιτροπής στο σύνολό της.
Ως εκ τούτου δεν μπορώ να αποδεχθώ τις τροπολογίες.
Πρόκειται για τις τροπολογίες αριθ.
1,5,6,7,10 και 12.
Εξακολουθώ να είμαι πεπεισμένος ότι με την προτεινόμενη συγχρηματοδότηση θα ενισχυόταν ο ζήλος των κρατικών και δημοτικών υπηρεσιών - ακόμα και της σχολικής διοίκησης και της ίδιας της βιομηχανίας γάλακτος - πράγμα που αποτελεί προϋπόθεση για την επιτυχία του συνολικού εγχειρήματος.
Είναι απλά λάθος να λέγεται ότι από τη σκοπιά των μαθητών μειώνεται ο βαθμός ενίσχυσης.
Η ενίσχυση παραμένει η ίδια μόνο οι χρηματοδοτικές πηγές αλλάζουν.
Και δεν μπορεί κανείς να ισχυριστεί στα σοβαρά, ότι η ενίσχυση είναι καλή, μόνο όταν προέρχεται 100% από τον κοινοτικό προϋπολογισμό.
Παραδέχομαι οπωσδήποτε ότι με αυτά συνδέονται στόχοι της πολιτικής για την υγεία και τη διατροφή και στόχοι της κοινωνικής πολιτικής.
Ωστόσο, και εδώ ισχύει ένα πράγμα το οποίο αποτελεί και τον λόγο που χρησιμοποιήθηκε ως βάση ένα ορισμένο άρθρο της Συνθήκης.
Ισχύει ότι στον τομέα της γεωργικής πολιτικής μπορούμε να προβλέπουμε ενισχύσεις μόνο με την αιτιολόγηση ότι κατ' αυτόν τον τρόπο αυξάνονται επιπλέον οι πωλήσεις.
Όταν έχει κανείς κατά νου μέτρα για την κοινωνική πολιτική και για την πολιτική της υγείας, τότε πρέπει να τα χρηματοδοτεί στο πλαίσιο της κοινωνικής πολιτικής ή στο πλαίσιο της πολιτικής για την υγεία και όχι κατά κάποιο τρόπο από την πίσω πόρτα.
Στις τροπολογίες αριθ.
2, 4 και 9 το ζητούμενο είναι να συμπεριληφθεί στην ενίσχυση ένα ευρύτερο φάσμα γαλακτοκομικών προϊόντων.
Η Επιτροπή επιθυμεί να διατηρήσει την μέχρι τώρα ρύθμιση, σύμφωνα με την οποία η επιλογή των προϊόντων που επιδοτούνται είναι μέλημα της Επιτροπής.
Επομένως, δεν μπορώ μεν να αποδεχθώ τις τροπολογίες, αλλά είμαι θετικός όσον αφορά το μήνυμα που κρύβεται πίσω από αυτά και που οφείλω να διαβιβάσω, ότι δηλαδή θα πρέπει να αναθεωρηθεί το σημερινό φάσμα προϊόντων, και θα μεριμνήσω ώστε να εξετασθεί και να συζητηθεί το ζήτημα αυτό στη διαχειριστική επιτροπή για το γάλα και τα γαλακτοκομικά προϊόντα.
Τέλος, η τροπολογία αριθ.
3 έχει τη μορφή δήλωσης και αυτός είναι ο λόγος που την κρίνω ακατάλληλη να ενταχθεί στο κείμενο του κανονισμού.
Όσον αφορά όμως τις πρακτικές πτυχές της πρότασης, φοβάμαι ότι θα μπορούσαν να οδηγήσουν σε διαφορετικά ποσοστά ενισχύσεων στα κράτη μέλη και σε μεγάλες διακυμάνσεις του ύψους τους μέσα σε ένα πολύ σύντομο χρονικό διάστημα.
Δεδομένου ότι κανείς δεν επιθυμεί κάτι τέτοιο, είναι λοιπόν καλύτερα να διατηρηθεί η ισχύουσα διάταξη που είναι σαφής, στηρίζεται σε αντικειμενικά κριτήρια και διασφαλίζει επίσης σχετικά μεγάλη σταθερότητα.
Για τους ίδιους λόγους δεν μπορώ να αποδεχθώ τις τροπολογίες αριθ.
8 και 10 που στόχο τους έχουν να συνδέσουν το επίπεδο των επιδοτήσεων με άλλα συστατικά του γάλακτος και όχι μόνο με το λίπος.
Τέλος στις τροπολογίας αριθ.
8 και 10 καθίσταται σαφές ότι η επιδότηση χορηγείται για προκαθορισμένη ποσότητα γάλακτος ανά μαθητή και ανά ημέρα.
Τούτο θα σήμαινε βασικά ότι επιβεβαιώνεται η υπάρχουσα κατάσταση και αποτελεί ουσιαστικά ένα επιπλέον επιχείρημα για την απόρριψη των εν λόγω τροπολογιών.
Σας ευχαριστώ για την προσοχή που μου αφιερώσατε.
Η συζήτηση έληξε.
Η ψηφοφορία θα διεξαχθεί αύριο στις 9.00.
Κατευθυντήριες γραμμές για τους κάθετους περιορισμούς
Η ημερήσια διάταξη προβλέπει τη συζήτηση της έκθεσης (Α5-0077/2000) της κυρίας Thyssen, εξ ονόματος της Επιτροπής Οικονομικής και Νομισματικής Πολιτικής, επί του σχεδίου κατευθυντηρίων γραμμών για τους κάθετους περιορισμούς (C5­0009/2000 - 2000/2003 (COS)).
(PPE-DE), εισηγήτρια.
(NL) Κύριε Πρόεδρε, αυτή η συζήτηση για τις κατευθυντήριες γραμμές, όσον αφορά τις κάθετες συμφωνίες, είναι η τελευταία σε μία σειρά τεσσάρων για ένα ιδιαίτερα τεχνικό θέμα.
Οι επιχειρήσεις κατανοούν το συμφέρον της κοινοτικής πολιτικής ανταγωνισμού και αυτό είναι δεδομένο, αλλά ας μην ξεχνάμε ότι οι έντιμοι, μη βεβιασμένοι και καλοί κανόνες ανταγωνισμού έχουν επίσης συνέπειες και για τον καταναλωτή.
Έχω την εντύπωση ότι για ανθρώπους, οι οποίοι δεν εμπιστεύονται την πολιτική ανταγωνισμού, το συνολικό θέμα των κάθετων συμφωνιών μεταξύ των επιχειρήσεων φαίνεται μία περίεργη υπόθεση, αλλά εντούτοις ένα μεγάλο μέρος της καθημερινής διανομής πραγματοποιείται, διευθύνεται και οργανώνεται βάσει των κανόνων των κάθετων συμφωνιών.
Είχα την πρόθεση, Κύριε Πρόεδρε, να επεξηγήσω λίγο το θέμα για τους συναδέλφους μου, αλλά τώρα διαπιστώνω ότι υπάρχουν ελάχιστοι άνθρωποι στην αίθουσα και δεν θέλω να σπαταλήσω το χρόνο το δικό σας και των διερμηνέων.
Ο Επίτροπος γνωρίζει την υπόθεση και οι άνθρωποι οι οποίοι θα μιλήσουν για αυτό το θέμα το γνωρίζουν τόσο καλά όσο και εγώ.
Για το λόγο αυτό, θα πω μόνο το παρακάτω.
Νομίζω ότι εμείς ως Κοινοβούλιο και ως εισηγήτρια εξ ονόματος της Επιτροπής Οικονομικής Πολιτικής μπορούμε να υποστηρίξουμε ότι είναι θετικό η Επιτροπή να συντάξει κατευθυντήριες γραμμές και να τις δημοσιεύσει.
Η Επιτροπή είναι η κατ' εξοχήν ευρωπαϊκή αρχή για τον ανταγωνισμό και καθένας και σίγουρα η δικαστική ασφάλεια θα ωφεληθούν όταν αυτή επεξηγεί συγκεκριμένα τη νέα πολιτική της.
Ένα δεύτερο θέμα είναι το παρακάτω.
Ελπίζω ότι η Επιτροπή θα ενσωματώσει τις παρατηρήσεις, οι οποίες περιλαμβάνονται στην έκθεση της Επιτροπής Οικονομικής Πολιτικής και τις οποίες δεν πρόκειται τώρα να επαναλάβω, στην οριστική μορφή των κατευθυντήριων γραμμών που πρόκειται να δημοσιευθούν και αυτό θα ήθελα να το ακούσω από εσάς κύριε Επίτροπε.
Επιπλέον, υπάρχουν ορισμένα θέματα.
Κατά πρώτον, θα μας υποβληθεί η αξιολόγηση την οποία ζητήσαμε, μετά από τρία ή τέσσερα χρόνια εφαρμογής της νέας προσέγγισης όσον αφορά τις κάθετες συμφωνίες;
Δεύτερον, πότε μπορούμε να αναμένουμε τις προτάσεις για μία νέα προσέγγιση όσον αφορά τις οριζόντιες συμφωνίες, μία νέα προσέγγιση η οποία ανακοινώθηκε από την Επιτροπή;
Τρίτον, τα συμβόλαια πώλησης αυτοκινήτων δεν περιλαμβάνονται προς το παρόν στη νέα προσέγγιση, αλλά ο κανονισμός γι' αυτόν τον τομέα λήγει το 2002.
Μπορούμε να περιμένουμε αυτό το έτος ότι θα υπάρχει αξιολόγηση της Επιτροπής.
Πότε θα την παραλάβουμε και κατά πόσον η Επιτροπή έχει αναλάβει διαβούλευση με τον τομέα της πώλησης αυτοκινήτων και κυρίως με τους μικροπωλητές;
Τέταρτον, εξακολουθούμε να έχουμε ένα πολύ θεμελιώδες ερώτημα, ένα ερώτημα το οποίο έχουμε επανειλημμένα διατυπώσει και θα πρέπει εντούτοις και πάλι να επαναλάβω: γιατί η Επιτροπή επέλεξε να εφαρμόσει άμεσα τη νέα προσέγγιση και σε αυτούς τους τομείς, όπου η πολιτική ανταγωνισμού όπως ήταν οργανωμένη μέχρι τώρα λειτουργούσε ορθά,;
Για να ολοκληρώσω, Κύριε Πρόεδρε, θέλω να ευχαριστήσω τους συναδέλφους μου - οι οποίοι δυστυχώς δεν είναι εδώ - και οι οποίοι στην Επιτροπή Οικονομικής Πολιτικής ασχολήθηκαν με αυτό το θέμα, όχι μόνο για την παρούσα έκθεση αλλά και για τις τρεις εκθέσεις που προηγήθηκαν.
Θα πρέπει να πω, επίσης, σε όσους κατέθεσαν τροπολογίες, και υπήρξαν τροπολογίες εξ ονόματος της Ομάδας του Κόμματος των Ευρωπαίων Σοσιαλιστών, ότι δυστυχώς έπρεπε να απορριφθούν οι τροπολογίες τους για λόγους περιεχομένου, τους οποίους εξήγησα αναλυτικά στην Επιτροπή Οικονομικής Πολιτικής και δεύτερον επειδή αυτές οι τροπολογίες είχαν ήδη υποβληθεί σε επίπεδο επιτροπής και είχαν απορριφθεί μία προς μία.
Κύριε Πρόεδρε, τέλος θέλω να ζητήσω συγγνώμη διότι αύριο το πρωί κατά τη ψηφοφορία δεν θα είμαι παρούσα, αλλά θα με αντικαταστήσει ο κύριος von Wogau, ως εισηγητής, εάν χρειαστεί.
Αξιότιμε κύριε Πρόεδρε, αξιότιμε κύριε Επίτροπε, η συνάδελφός μου κυρία Thyssen, έφερε εις πέρας μια πολύ καλή εργασία και θα ήθελα να την συγχαρώ γι' αυτό.
Προσωπικά, επιθυμώ να σχολιάσω με την ευκαιρία αυτή μόνο τις σχετικές αγορές προϊόντων και τις οδηγίες για την ερμηνεία του καθορισμού των μεριδίων αγοράς, ειδικά όσον αφορά τις συμφωνίες συνεργασίας στον τομέα των συνεργείων.
Τα θέματα αυτά δημιουργούν προβλήματα τουλάχιστον στη χώρα μου, τη Φινλανδία, καθώς και σε άλλα μικρά κράτη μέλη.
Οι κάθετοι περιορισμοί που αφορούν τις κατευθυντήριες γραμμές πρέπει να διαμορφωθούν με τέτοιο τρόπο, ώστε να μπορούμε με τη βοήθειά τους να διακρίνουμε ευκρινώς και με σαφήνεια, πότε το μερίδιο αγοράς του πωλητού στη σχετική αγορά προϊόντος υπερβαίνει το καθορισμένο κατώτατο όριο εφαρμογής του 30%.
Όσον αφορά τις συμβάσεις συνεργασίας στον τομέα των συνεργείων, το σχέδιο εφαρμογής δεν λαμβάνει αρκετά υπόψη στη σημερινή του μορφή τα ιδιαίτερα χαρακτηριστικά της αγοράς του εν λόγω τομέα και τα εμπορικά συμβόλαια παράδοσης.
Το όριο μεριδίου της αγοράς του 30%, που έχει καθοριστεί με βάση τον κανονισμό για τις απαλλαγές κατά κατηγορίες προκαλεί προβλήματα ισότητας τουλάχιστον στα συνεργεία που δραστηριοποιούνται στη Φινλανδία.
Η εφαρμογή της νέας ρύθμισης ενδέχεται να οδηγήσει σε καταστάσεις, όπου για παράδειγμα οι σχέσεις βάσει της συμφωνίας συνεργασίας στον τομέα των συνεργείων, οι οποίες βρίσκονται σε πλήρη συμφωνία μεταξύ τους από πλευράς επιρροής, να ελέγχουν με διαφορετικούς τρόπους το μερίδιο αγοράς μιας επιχείρησης που δραστηριοποιείται στην περιοχή μας στον τομέα των συνεργείων, στην περίπτωση που έχει υπερβεί ενδεχομένως το όριο του 30%.
Είναι σημαντικό οι σχετικές αγορές που διέπονται από το τρίτο άρθρο του κανονισμού για τις απαλλαγές κατά κατηγορίες να οριστούν με απόλυτη σαφήνεια.
Οι οδηγίες για την εφαρμογή του δεν ορίζουν με τη δέουσα ακρίβεια τον τρόπο καθορισμού του μεριδίου αγοράς τόσο για τον κατασκευαστή όσο και για τον χονδρέμπορο, γεγονός που θεωρώ ιδιαίτερα προβληματικό.
Όταν αναφερόμαστε στη νομική ρύθμιση του ανταγωνισμού ενός τομέα όπου ο ανταγωνισμός διεξάγεται μεταξύ εμπορικών σημάτων, τότε θα πρέπει να διατυπώσουμε ευκρινώς στις οδηγίες εφαρμογής ότι κατά τον υπολογισμό των μεριδίων αγοράς εξετάζουμε πάντοτε ξεχωριστά κάθε επίπεδο παράδοσης.
Επιπλέον, οι οδηγίες εφαρμογής θα πρέπει να γίνουν ακριβέστερες, έτσι ώστε να καταδεικνύουν σαφώς ότι, όταν υπολογίζουμε στο 30% το κατώτατο όριο των σχετικών αγορών, συνεκτιμούμε την πώληση που πραγματοποιεί ο προμηθευτής με δικό του εμπορικό σήμα στον λιανοπωλητή ή σε κάποιον μεσάζοντα.
Κύριε Πρόεδρε, συγχαίρω εαυτόν που ξέρατε ότι ήμουν εδώ και ότι θα μιλούσα, γνωρίζετε ότι δεν συνηθίζω να μακρηγορώ υπερβολικά.
Θα περιοριστώ απλά να εξηγήσω τις τροπολογίες που κατέθεσε ο συνάδελφός μου, ο κ. Berenguer, που δεν δύναται να είναι παρών.
Πρόκειται για τις τροπολογίες αριθ.
2, 3 και 4.
Η τροπολογία αριθ.
2 αναφέρεται στη δυνατότητα αποδέσμευσης του διανομέα μέσω της επιστροφής των εισφορών με τη λήξη του συμβολαίου.
Η διατύπωση που χρησιμοποιείται είναι αυτή της παραγράφου 147 των κατευθυντήριων γραμμών της Επιτροπής επί του συγκεκριμένου θέματος, το οποίο ονομάζει περίοδο απόσβεσης των επενδύσεων.
Θα έπρεπε να υπάρχει η δυνατότητα σε δεδομένες περιστάσεις να αποδεσμευτεί μέσω της ανάκτησης της επένδυσης.
Να μη μένει δηλαδή ο διανομέας μόνιμα δέσμιος της αρχικής επένδυσης του παραγωγού.
Η τροπολογία αριθ.
3 αναφέρεται στον καθορισμό τιμών από τον παραγωγό - της τιμής μεταπώλησης - σε ορισμένες περιπτώσεις, όπως όταν εισέρχεται για πρώτη φορά στην αγορά ένα προϊόν.
Υπάρχουν περιπτώσεις όπου ο καθορισμός της συγκεκριμένης τιμής μεταπώλησης θα μπορούσε να δικαιολογηθεί.
Επ' αυτού γίνεται αναφορά στις παραγράφους 38 και 39 των κατευθυντήριων γραμμών της Επιτροπής, είναι όμως σαφές ότι σε ορισμένες περιπτώσεις πρέπει να δοθεί μεγαλύτερη ευελιξία και είμαστε βέβαιοι ότι η Επιτροπή θα το αντιληφθεί αναλόγως.
Τέλος, η τροπολογία αριθ.
4 αναφέρεται στην προστασία του παραγωγού έναντι των πιέσεων από πλευράς του διανομέα προκειμένου να τον αναγκάσει σε παράταση του συμβολαίου.
Μιλάμε για τις συμβάσεις ενιαίου σήματος, παράγραφοι 131 και ακόλουθες.
Πρόκειται εν τέλει για τροπολογίες που τείνουν απλά να θυμίσουν κάποιες συγκεκριμένες πτυχές, είναι όμως σαφές ότι τόσο οι κατευθυντήριες γραμμές που προτείνονται από την Επιτροπή, όσο και η έκθεση της κ. Thyssen κινούνται σε ένα λογικό και πρακτικό πλαίσιο.
Ελπίζουμε ότι η Επιτροπή θα διαχειρισθεί αυτές τις κατευθυντήριες γραμμές κατά τρόπο ευέλικτο, ώστε να διασφαλιστεί αφενός η αρμοδιότητα της αγοράς και αφετέρου να μην φθάσουμε σε καταστάσεις σκλαβοποίησης ή περιορισμού της οικονομικής δραστηριότητας από πλευράς των διανομέων.
Κύριε Πρόεδρε λόγω της έλλειψης χρόνου, η απάντησή μου θα έχει τηλεγραφικό χαρακτήρα.
Κυρία Thyssen, σας ευχαριστώ θερμά για την έξοχη έκθεσή σας.
Ευχαριστώ επίσης και τα μέλη τη Επιτροπής Οικονομικής και Νομισματικής Επιτροπής για την υποστήριξη αυτού του σημαντικού μεταρρυθμιστικού σχεδίου.
Το προκείμενο σχέδιο είναι ένα σημαντικό βήμα για τη μεταρρύθμιση της πολιτικής του ανταγωνισμού σχετικά με τους κάθετους περιορισμούς.
Από τη δημοσίευση της Πράσινης Βίβλου το 1997, η εξέλιξη του καθεστώτος των κάθετων περιορισμών στη διανομή πέρασε από διάφορες φάσεις.
Η τελευταία αφορά την υιοθέτηση του νέου κανονισμού αριθ.
2790 σχετικά με την εφαρμογή του άρθρου 81, παράγραφος 3 της Συνθήκης, σε κατηγορίες κάθετων συμφωνιών.
Όπως γνωρίζετε, με την πολιτική αυτή η Επιτροπή προβαίνει σε μια καθοριστική μετάβαση από την παραδοσιακή προσέγγιση που στηριζόταν σε τυπικά κριτήρια σε μια προσέγγιση που στηρίζεται στην ανάλυση των οικονομικών επιπτώσεων.
Τούτο στοχεύει στην αποκατάσταση της ελευθερίας σύναψης συμβάσεων για την πλειοψηφία των επιχειρήσεων και ταυτόχρονα βελτιώνει την προστασία του ανταγωνισμού προς όφελος των καταναλωτών.
Πέραν τούτου, κυρία Thyssen, όσον αφορά την ερώτησή σας αν θα υπάρξει επανεξέταση του ζητήματος θέλω να επιβεβαιώσω ότι θα υπάρξει επανεξέταση των κατευθυντήριων γραμμών μετά από τέσσερα χρόνια.
Όσον αφορά το ερώτημά σας σχετικά με τα οριζόντια μέτρα, έχω να πω ότι οι υπηρεσίες της Επιτροπής ασχολούνται επί του παρόντος με την επεξεργασία ενός πακέτου οδηγιών σχετικά με αυτές τις οριζόντιες συμφωνίες συνεργασίας.
Ένα πρώτο σχέδιο των εν λόγω οδηγιών θα διαβιβασθεί στο Ευρωπαϊκό Κοινοβούλιο προτού δημοσιευθεί στην Επίσημη Εφημερίδα των Ευρωπαϊκών Κοινοτήτων.
Ενδέχεται αυτό να γίνει πριν από τα τέλη Απριλίου.
Με χαροποιεί η διαπίστωση ότι στην υπόθεση αυτή το Ευρωπαϊκό Κοινοβούλιο και η Επιτροπή είχαν στενή και εποικοδομητική συνεργασία.
Η έκθεση της κ. Thyssen δείχνει για μια ακόμα φορά ότι η βούληση για συνεργασία έχει καθοριστική συμβολή σε μια σειρά πτυχών της μεταρρύθμισης.
Η συζήτηση έληξε.
Η ψηφοφορία θα διεξαχθεί αύριο στις 9.00.
(Η συνεδρίαση λήγει στις 20.20)