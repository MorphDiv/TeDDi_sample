# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Κυρία Πρόεδρε, θα ήθελα να επωφεληθώ της παρουσίας του Προέδρου της Επιτροπής και να του επιστήσω την προσοχή σε ένα σοβαρό θέμα.
Στη Γαλλία, το "Ευρωπαϊκό κίνημα Γαλλία" διοργανώνει κάθε χρόνο στις 9 Μαΐου, μια πολύ σημαντική ημερίδα, την Ημέρα της Ευρώπης.
Φέτος, θέλουμε να την οργανώσουμε με θέμα το ευρώ.
Από το Σεπτέμβριο, το εν λόγω κίνημα σας ζητεί να χρηματοδοτήσετε αυτήν την ημέρα, η οποία, χωρίς την υποστήριξή σας, δεν μπορεί να διοργανωθεί.
Ωστόσο, μέχρι σήμερα, δεν έχουμε καμία διαβεβαίωση για την καταβολή της συνεισφοράς της Επιτροπής.
Αν μέχρι το τέλος της εβδομάδας, δεν έχουμε αυτή τη διαβεβαίωση, το "Ευρωπαϊκό κίνημα Γαλλία" θα πρέπει να παραιτηθεί από τη διοργάνωση της Ημέρας της Ευρώπης.
Πιστεύω ότι θα ήταν εξαιρετικά επιζήμιο για αυτήν την κοινή μας υπόθεση, για την οποία κινητοποιούμε όλες μας τις προσπάθειες.
Πρόεδρε κ. Πρόντι, θέλετε να δώσετε αυτήν τη διαβεβαίωση στην κ. Berθs τώρα, ή σε λίγο, με την ευκαιρία της ομιλίας σας;
.
(ΙΤ) Κυρία Berθs, δεν έχω τις λεπτομέρειες του θέματος που θίξατε, αλλά θα κάνω αμέσως έναν έλεγχο και θα σας δώσω σήμερα κιόλας απάντηση.
Σας ευχαριστώ, κύριε Πρόεδρε της Επιτροπής.
Ψηφοφορία επί της αίτησης κατεπείγοντος
Η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων αποφάσισε την εφαρμογή της διαδικασίας χωρίς έκθεση για την εν λόγω πρόταση απόφασης και θα δώσω αμέσως το λόγο στον κ. Watson για να μας εκθέσει την άποψη αυτής της επιτροπής, της οποίας προεδρεύει.
Watson (ELDR), Πρόεδρος της Eπιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων.
(ΕΝ) Κυρία Πρόεδρε, η επιτροπή της οποίας έχω την τιμή να προεδρεύω έχει πλήρη επίγνωση της σπουδαιότητας του ζητήματος καθώς και του κατεπείγοντος της έγκρισής του πριν από το Μάρτιο του 2001, ώστε να καταστεί δυνατή η πλήρης συμμετοχή της Σκανδιναβικής Ένωσης.
Θα προτιμούσαμε να έχουμε ενημερωθεί για το θέμα αυτό νωρίτερα.
Το Συμβούλιο το έθεσε υπόψη μας πραγματικά την τελευταία στιγμή.
Παρόλα αυτά, υπό αυτές τις συνθήκες δεν επιθυμούμε να καθυστερήσουμε την ψηφοφορία γι' αυτό το θέμα, και θεωρούμε ότι είναι καλύτερα να εφαρμοστεί διαδικασία χωρίς έκθεση.
Προτείνουμε λοιπόν να τεθεί αμέσως σε ψηφοφορία στην παρούσα περίοδο συνόδου.
Εφόσον κανείς συνάδελφος δεν επιθυμεί να εκφραστεί κατά του κατεπείγοντος, προχωρούμε στην ψηφοφορία.
(Το Σώμα εγκρίνει το κατεπείγον)
Παρουσίαση του προγράμματος της Επιτροπής για το 2001από τον Πρόεδρό της / Νίκαια
Η ημερήσια διάταξη προβλέπει την κοινή συζήτηση σχετικά με την παρουσίαση του προγράμματος της Ευρωπαϊκής Επιτροπής για το 2001, και την προφορική ερώτηση (B5-0006/2001) του κ. van Velzen και άλλων προς την Επιτροπή, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τη συνέχεια που θα δοθεί στο Ευρωπαϊκό Συμβούλιο της Νίκαιας.
Ο κ. Πρόντι, Πρόεδρος της Επιτροπής, έχει το λόγο.
.
(ΙΤ) Κυρία Πρόεδρε, αξιότιμοι κύριοι βουλευτές, είναι αναμφίβολα καλό που, μία φορά το χρόνο, διεξάγεται μια γενική συζήτηση για την κατάσταση της Ένωσης.
Θα ήθελα αυτή η συζήτηση ενώπιόν σας να σημάνει επίσης ένα βήμα μπροστά στον δρόμο που πρέπει να διανυθεί κατά το 2001.
Ο δρόμος αυτός είναι προφανώς σπαρμένος με πολυάριθμα γεγονότα και πολυάριθμες προτεραιότητες, τις οποίες θα περιγράψουμε σ' αυτήν την ομιλία, αλλά προπαντός υπαγορεύει ήδη - θα έλεγα μάλιστα υπαγορεύει επιτέλους - την κατεύθυνση της αυριανής Ευρώπης.
Η Επιτροπή της οποίας έχω την τιμή να προεδρεύω ζητούσε ανέκαθεν να κρίνεται βάσει των γεγονότων και είναι, επομένως, πολύ σημαντικό για μένα το ότι η συνεργασία της Επιτροπής και του Κοινοβουλίου, όπως και οι επωφελείς σχέσεις της Επιτροπής και των κρατών μελών στο πλαίσιο του Συμβουλίου, οδηγούν σε σοβαρά και συγκεκριμένα αποτελέσματα.
Να γιατί χαίρομαι που αυτό το ετήσιο ραντεβού μετατρέπεται σε μια προνομιακή στιγμή κοινού, ανοιχτού και ελεύθερου προβληματισμού, όπου μπορούμε να συζητήσουμε τις επιτυχίες μας και τα προβλήματά μας από μια εποικοδομητική οπτική, για να φθάσουμε στην υλοποίηση των σχεδίων που βρίσκονται στην καρδιά των ευρωπαίων πολιτών.
Γνωρίζω ότι, για αυτού του είδους τις περιστάσεις, η παράδοση του πρωτοκόλλου θέλει να περιγράψει ο Πρόεδρος με λεπτομέρειες τις πολιτικές που εφαρμόσθηκαν, αλλά δεν νομίζω ότι κάνω κάτι δυσάρεστο προτείνοντάς σας να απομακρυνθώ λίγο από αυτήν την παράδοση, προτιμώντας να περιορισθώ στις κυριότερες προτεραιότητες για το 2001 και στο ευρύτερης εμβέλειας θέμα του μέλλοντος της Ευρώπης.
Για τους δώδεκα τελευταίους μήνες, πράγματι, θα πω λίγα πράγματα.
Όταν παρουσιάστηκα ενώπιόν σας, πριν από ένα χρόνο, εξήγγειλα τους τέσσερις στρατηγικούς στόχους που είχε προκαθορίσει η Επιτροπή μου: πρώτον, να προωθήσει νέες μορφές διακυβέρνησης σε ευρωπαϊκή κλίμακα· δεύτερον, να σταθεροποιήσει την Ευρώπη και να ενισχύσει την παρουσία μας σε παγκόσμιο επίπεδο· τρίτον, να επαναπροσδιορίσει τις οικονομικές και κοινωνικές προτεραιότητες και, τέλος, τέταρτον, να βελτιώσει την ποιότητα ζωής για όλους.
Για να βελτιώσουμε την ποιότητα ζωής των ευρωπαίων πολιτών, δημοσιεύσαμε το Λευκό μας Βιβλίο για την ασφάλεια των τροφίμων και μία πρόταση κανονισμού που ορίζει τις απαιτήσεις και τις θεμελιώδεις αρχές του δικαίου των τροφίμων.
Προτείναμε, εξάλλου, τη θέσπιση μιας ευρωπαϊκής αρχής τροφίμων, που θα τεθεί σε λειτουργία εντός του έτους.
Εκτός αυτού, προτείναμε τη θέσπιση μιας ευρωπαϊκής αρχής για την ασφάλεια των εναέριων μεταφορών και, μετά την καταστροφή του Erika, επεξεργασθήκαμε νέα, αυστηρά νομοθετικά μέσα σε θέματα ασφάλειας της ναυτιλίας.
Για να προωθήσουμε μια νέα οικονομική και κοινωνική ατζέντα για την Ευρώπη, παρουσιάσαμε στο Ευρωπαϊκό Συμβούλιο της Λισαβόνας ισχυρές και λεπτομερείς προτάσεις, χάρη στις οποίες η Ευρωπαϊκή Ένωση διαθέτει σήμερα μια ολοκληρωμένη στρατηγική που θα της επιτρέψει να μετατραπεί στην πιο δυναμική και ανταγωνιστική οικονομία της γνώσης στον κόσμο.
Ο παράγοντας-κλειδί για τη σταθεροποίηση της ηπείρου μας είναι η στρατηγική μας για τη διεύρυνση της Ευρωπαϊκής Ένωσης.
Καθ' όλη τη διάρκεια του 2000 η Επιτροπή προώθησε με αποφασιστικότητα τις ενταξιακές διαπραγματεύσεις με τις υποψήφιες χώρες, εκτός του ότι ξεκίνησε τη δημόσια συζήτηση για μια σωστή και αληθινή πολιτική της μετανάστευσης.
(Χειροκροτήματα) Τέλος, για να προωθήσουμε νέες μορφές ευρωπαϊκής διακυβέρνησης, ριχτήκαμε στη δουλειά και προβλέπουμε να δημοσιεύσουμε το σχετικό Λευκό Βιβλίο μέσα στο καλοκαίρι.
Αν κοιτάξουμε την ουσία των πραγμάτων, αξιότιμοι κύριοι βουλευτές, η Επιτροπή τήρησε κατά τη διάρκεια του 2000 τις δεσμεύσεις που είχε αναλάβει, αναζητώντας απλές και σαφείς λύσεις.
Σήμερα, ενώπιον αυτής της Συνέλευσης, θέλω να πω ότι είμαι πραγματικά υπερήφανος για το προσωπικό της Επιτροπής, για το οποίο το 2000 ήταν ένα έτος ριζικών εσωτερικών μεταρρυθμίσεων.
Τα μέλη της Επιτροπής και εγώ καταλαβαίνουμε ότι ζητήσαμε πολλά από τους υπαλλήλους μας, όχι μόνο από άποψη φόρτου εργασίας, αλλά επίσης και προπαντός από άποψη προσαρμογής στις νέες μεθόδους εργασίας και σε μια διαφορετική αντίληψη της ατομικής ευθύνης στη δραστηριότητά τους.
Η εσωτερική μεταρρύθμιση, που προφανώς δεν αποτελεί αυτή καθαυτή πολιτικό στόχο, δεν παύει ωστόσο να είναι ένα από τα μεγάλα ανοιχτά εργοτάξια για το 2001.
Κάθε οργάνωση, πράγματι, οποιουδήποτε είδους, έχει την υποχρέωση να προσαρμόζεται διαρκώς στις μεταβολές του κόσμου που την περιβάλλει.
Αυτό ακριβώς προσπαθούμε να κάνουμε αυτή τη στιγμή.
Ωστόσο, μια διοίκηση δεν μπορεί να ζει για πάρα πολύν καιρό σε συνθήκες τόσο έντονου στρες, όποιες και αν είναι οι αντικειμενικά επιβεβλημένες ανάγκες στις απαιτούμενες μεταβολές.
Είμαι λοιπόν αποφασισμένος να φέρω ταχέως εις πέρας την εσωτερική μεταρρύθμιση, με πλήρη τήρηση όλων των δεσμεύσεών μας και σε κλίμα συνεννόησης και διαφάνειας.
Οι πολιτικές επιλογές της Επιτροπής επισημαίνονται στο πρόγραμμα εργασίας για το 2001, που υιοθετήθηκε στα τέλη Ιανουαρίου και διαβιβάστηκε αμέσως στο Κοινοβούλιο.
Οι πιο σημαντικές διαρθρώνονται γύρω από έναν ορισμένο αριθμό βασικών συμφωνιών.
Δεν πρόκειται για μια τυχαία συναρμολόγηση διαφόρων σχεδίων, ο καθοδηγητικός μίτος μένει πάντα ο ίδιος: να οδεύσουμε προς τις συγκεκριμένες απαιτήσεις των πολιτών και να μεριμνήσουμε για τα συμφέροντά τους.
Ακόμα και η συζήτηση για το μέλλον της Ένωσης, στην οποία θα στραφώ σε λίγο, εντάσσεται σ' αυτό το πλαίσιο.
Επιτρέψτε μου, ωστόσο, να απαριθμήσω πρώτα λεπτομερώς τις πιο σημαντικές πρωτοβουλίες του τρέχοντος έτους.
Κυρία Πρόεδρε, αξιότιμοι κύριοι βουλευτές, όλο το έργο μας μετά τη Λισαβόνα και με την προοπτική της Στοκχόλμης εμπνέεται από ένα διαρκή στόχο: να αφήσουμε στα παιδιά μας μια Ευρώπη που να χαρακτηρίζεται από δυναμισμό, δικαιοσύνη και ευημερία, μια Ευρώπη όπου οι πολίτες θα καυχώνται για σύγχρονες δεξιότητες, θα κατέχουν καλές θέσεις εργασίας και θα διαδραματίζουν ενεργό ρόλο εντός της κοινότητας όπου ζουν.
Βάσει των συμβολών της Επιτροπής, η περσινή Σύνοδος Κορυφής της Λισαβόνας παρήγαγε μια στρατηγική για την επίτευξη αυτού του στόχου.
Τον επόμενο μήνα, στη Στοκχόλμη, το Ευρωπαϊκό Συμβούλιο θα εξετάσει, με τη συνοδεία των εκθέσεων της Επιτροπής, τις προόδους που έχουν επιτελεσθεί, τους τομείς όπου προχωρούμε με μεγάλα βήματα, αλλά και εκείνους στους οποίους έχουμε καθυστέρηση.
Ένας από τους βασικούς στόχους της στρατηγικής μας είναι να αποκαταστήσουμε ευνοϊκές συνθήκες για την πλήρη απασχόληση.
Παρατηρούμε ήδη ορισμένες ενθαρρυντικές προόδους: πέρσι δημιουργήθηκαν 2,5 εκατομμύρια θέσεις εργασίας, πάνω από τα δύο τρίτα των οποίων δόθηκαν σε γυναίκες.
Ο αριθμός είναι πραγματικά πολύ υψηλός, μα φυσικά, για να λυθεί το πρόβλημα της ανεργίας, αυτό πρέπει να επαναληφθεί για αρκετά χρόνια.
Σε ορισμένους τομείς, αντίθετα, όπως επισημαίνει η έκθεσή μας για τη Στοκχόλμη, οι πρόοδοι ήταν ομολογουμένως υπερβολικά αργές.
Είναι απαραίτητο, λοιπόν, να επιδείξουν οι ευρωπαίοι ηγέτες μεγαλύτερη πολιτική βούληση και την επίγνωση ότι επείγει να τηρηθούν οι υποσχέσεις που δόθηκαν στη Λισαβόνα, για παράδειγμα όσον αφορά το κοινοτικό δίπλωμα ευρεσιτεχνίας, το πρόγραμμα GALILEO και την ελευθέρωση του φυσικού αερίου και της ηλεκτρικής ενέργειας: είναι προγράμματα ζωτικής σημασίας για το μέλλον μας.
Εκτός αυτού, δεν διαθέτουμε, μέχρι σήμερα, συνεκτική στρατηγική σε θέματα συνεχούς κατάρτισης.
Αυτό που ζητείται από εμάς, επομένως, είναι μια νέα προτροπή για την εντατικοποίηση της δράσης σε ορισμένους βασικούς τομείς.
Στην έκθεσή μας για τη Στοκχόλμη έχουμε προσδιορίσει δέκα από αυτούς τους τομείς, ιδιαίτερα - δεν θέλω να τους απαριθμήσω όλους - τις τεχνολογίες αιχμής, τις ολοκληρωμένες αγορές κεφαλαίου, τις νέες δεξιότητες και την κινητικότητα στις ευρωπαϊκές αγορές εργασίας.
Στη Στοκχόλμη θα ζητήσω από τους αρχηγούς κρατών και κυβερνήσεων να μην χάσουν την ευκαιρία και να μην αρκεστούν στις κατακτήσεις που έχουν γίνει: πρέπει να προχωρήσουμε με πλήρη αποφασιστικότητα στον δρόμο των μεταρρυθμίσεων που έχουν ήδη συμφωνηθεί στη Λισαβόνα.
Για να σας δώσω μια ιδέα της έκθεσής μας, θα σας παρουσιάσω πιο συγκεκριμένα τρεις συστάσεις που περιέχει: καταρχάς, να αρθούν τα εμπόδια που αποθαρρύνουν την είσοδο του εργατικού δυναμικού ή που περιορίζουν την κινητικότητα των εργαζομένων.
Αυτός ο στόχος απαιτεί πιο αποτελεσματικά φορολογικά συστήματα, περισσότερες επενδύσεις στην εκπαίδευση και τη συνεχή κατάρτιση και, τέλος, ειδικά μέτρα για να καλυφθεί το έλλειμμα των γνώσεων.
Χρειάζονται επίσης μέτρα που να εγγυώνται τη δυνατότητα μεταφοράς των επαγγελματικών προσόντων και των συντάξεων σε διάφορους τομείς και σε διάφορες χώρες.
Κατά δεύτερο λόγο, πάντα ως παράδειγμα, πρέπει να επιταχυνθούν οι οικονομικές μεταρρυθμίσεις.
Οι υπηρεσίες αποτελούν τα τρία τέταρτα του ακαθάριστου εγχώριου προϊόντος μας, όμως για αυτόν τομέα λείπει ακόμη μια πραγματική εσωτερική αγορά.
Τρίτον, η Ευρώπη πρέπει να βρίσκεται στην πρωτοπορία της καινοτομίας, για να μας επιτρέψει να δημιουργήσουμε έναν ευρωπαϊκό χώρο έρευνας.
Δεν χρειάζεται να αναλύσω περισσότερο αυτό το σημείο.
Κυρία Πρόεδρε, αξιότιμοι κύριοι βουλευτές, πρέπει να βρεθεί μια βιώσιμη ισορροπία μεταξύ των πολιτικών μας, προκειμένου να διατηρήσουμε, και για τις μελλοντικές γενιές, όλους τους ζωτικούς πόρους της Ευρώπης, την οικονομική κληρονομιά μας, αλλά και το κοινωνικό μας κεφάλαιο και το περιβάλλον μας.
Για να βρεθεί αυτή η σωστή μακροπρόθεσμη ισορροπία, επιβάλλεται μια στρατηγική αειφόρου ανάπτυξης.
Αυτή ακριβώς είναι η στρατηγική που επεξεργάζεται σήμερα η Επιτροπή και που θα συζητηθεί στο αποκορύφωμα της τρέχουσας Προεδρίας, δηλαδή στο Ευρωπαϊκό Συμβούλιο του Γκέτεμποργκ.
Στηριζόμαστε στη μετάφραση της έννοιας της αειφόρου ανάπτυξης, που από μόνη της είναι μάλλον αφηρημένη, σε συγκεκριμένους και κατανοητούς όρους, καθώς και σε συγκεκριμένες, ορατές πρωτοβουλίες με επίδραση στο παραγωγικό δυναμικό και στις συνήθειες των πολιτών.
Θα είναι, λοιπόν, μια στρατηγική προσανατολισμένη προς την καινοτομία και την αύξηση των σχετικών επενδύσεων, με την αξιοποίηση και των δυνατοτήτων που προσφέρουν οι τεχνολογίες αιχμής: μια στρατηγική ικανή να ορίζει τις τιμές σε ένα επίπεδο που θα σέβεται περισσότερο το κόστος της υποβάθμισης του περιβάλλοντος.
Ένα μακροπρόθεσμο πολιτικό σχέδιο τέτοιου είδους απαιτεί, προφανώς, αποτελεσματική προηγούμενη διαβούλευση.
Για την προώθηση αυτής της συζήτησης, σας έχω ήδη γράψει, κυρία Πρόεδρε, προτείνοντας να διεξαχθεί μια μεγάλη συζήτηση για αυτό το θέμα στους κόλπους του Ευρωπαϊκού Κοινοβουλίου.
Οι γνωμοδοτήσεις ετούτης της Συνέλευσης θα αποτελέσουν, πράγματι, πολύτιμη βοήθεια για την Επιτροπή κατά τον καθορισμό της στρατηγικής της πρότασης για τη Σύνοδο Κορυφής του Γκέτεμποργκ, μιας πρότασης που - επαναλαμβάνω - πρέπει να είναι συγκεκριμένη, διαφορετικά γίνεται μια σύνοδος κορυφής χωρίς πειθώ.
Σκοπεύουμε, επίσης, να υποκινήσουμε μια ζωηρή συζήτηση, όχι μόνο εντός των ευρωπαϊκών οργάνων, αλλά, γενικότερα, με τους συμπολίτες μας, μέσω της δημοσίευσης ενός εγγράφου προς διαβούλευση.
Ο σκοπός μας είναι να σκιαγραφήσουμε έναν γενικό, συνεκτικό και μακροπρόθεσμο προσανατολισμό για τη διαχείριση των ευρωπαϊκών υποθέσεων.
Περνώντας τώρα στις σχέσεις με τον υπόλοιπο κόσμο, φθάνουν κάθε μέρα πιο σαφή σήματα από τους συμπολίτες μας, βάσει των οποίων, αν πραγματικά θέλουμε να κατευθύνουμε τις δυνάμεις της παγκοσμιοποίησης προς το συμφέρον όλων, πρέπει να είμαστε έτοιμοι να λάβουμε αποφάσεις και σε αυτόν τον τομέα.
Βραχυπρόθεσμα αυτό σημαίνει να εντάξουμε στις προσεχείς μας προτεραιότητες για το 2001 ένα νέο γύρο εμπορικών διαπραγματεύσεων, αν και αυτό δεν εξαρτάται εξολοκλήρου από μας.
Ένας νέος γύρος είναι, πράγματι, ο καλύτερος τρόπος να εδραιωθεί το πολυτομεακό σύστημα με περαιτέρω ελευθέρωση των συναλλαγών και νέους κανόνες που να ανταποκρίνονται στις απαιτήσεις της κοινωνίας των πολιτών.
Πρέπει, επίσης, να ξεκινήσουμε διαπραγματεύσεις σε θεμελιώδεις τομείς, όπως ο ανταγωνισμός και οι επενδύσεις, με πραγματική επικέντρωση στα συμφέροντα των αναπτυσσόμενων χωρών.
Οι αναπτυσσόμενες χώρες ακριβώς αποτελούν το κεντρικό στοιχείο αυτής της νέας διαδικασίας.
Η εμπορική πολιτική δεν μπορεί να περιορίζεται στην αντιμετώπιση των συμφερόντων του επιχειρηματικού κόσμου: πρέπει να ενεργήσουμε έτσι ώστε να αποβαίνει προς όφελος των πιο φτωχών πληθυσμών του κόσμου.
Ευχόμαστε, επομένως, να δεχθούν το Συμβούλιο και το Κοινοβούλιο, αυτόν τον μήνα, την πρότασή μας να επιτραπεί στις 48 φτωχότερες χώρες της ανθρωπότητας να εξάγουν στην Ευρωπαϊκή Ένωση οτιδήποτε, εκτός από όπλα: κάθε είδος εμπορευμάτων χωρίς ποσοστώσεις και χωρίς δασμούς.
(Χειροκροτήματα)Χθες μου τηλεφώνησε ο γραμματέας των Ηνωμένων Εθνών, μετά το ταξίδι του στη Μέση Ανατολή, και τελικά μου ζήτησε ρητώς να ζητήσω από σας και από το Συμβούλιο να προωθήσετε αυτό το σχέδιο, που θέλησαν ο Επίτροπος Lamy και όλη η Επιτροπή και η Προεδρία, και που είναι μια αλλαγή, με όλα τα προβλήματα που θα επιφέρει για μας και για τις χώρες μας.
Είμαστε επίσης έτοιμοι να συνεργασθούμε, όσον αφορά τα εμπορικά θέματα, με τη νέα διοίκηση και τη νέα Γερουσία των Ηνωμένων Πολιτειών.
Προφανώς ο Πρόεδρος Μπους έχει τις περιφερειακές του προτεραιότητες, ξέρω όμως ότι αυτός και οι συνεργάτες του δεν υποτιμούν τη σημασία του πολυμερούς συστήματος.
Κυρία Πρόεδρε, αξιότιμοι κύριοι βουλευτές, ένα άλλο θεμελιώδες ραντεβού είναι, προφανώς, η θέση σε κυκλοφορία του ευρώ κατά τα τέλη του έτους.
Μόλις λάβει την όψη κουδουνιστών νομισμάτων στις τσέπες μας, το ευρώ θα γίνει απτή καθημερινή πραγματικότητα για τους πολίτες.
Κατά τους δεκάμιση επόμενους μήνες η Επιτροπή θα εργαστεί σκληρά μαζί τη σουηδική και τη βελγική Προεδρία για να φέρει σε πέρας τις προετοιμασίες του σημαντικότατου αυτού γεγονότος: ενός γεγονότος που θα γράψει ιστορία και θα σφραγίσει δια παντός τη ζωή των Ευρωπαίων.
Αυτό όμως απαιτεί μια οργανωτική μηχανή τεράστια και, προπαντός, άνευ προηγουμένου.
Ωστόσο, δεν βλέπουν όλοι με καλό μάτι την ιδέα να εγκαταλείψουν τα παλιά τους νομίσματα για το νέο και, ασφαλώς, δεν αποκλείω ορισμένες αρχικές δυσκολίες.
Πρέπει, λοιπόν, να προσπαθήσουμε με όλες μας τις δυνάμεις να κάνουμε την κοινή γνώμη να καταλάβει ότι το ευρώ θα φέρει πλεονεκτήματα για όλους και ότι θα γίνει συνώνυμο μιας ζωτικής και σύγχρονης οικονομίας.
Εν τω μεταξύ, είναι ήδη σύμβολο ενός κατεξοχήν ευρωπαϊκού σχεδίου, που υλοποιήθηκε εντός των προθεσμιών και με τους τρόπους που είχαν προβλεφθεί από την Ευρώπη και για την Ευρώπη.
Κυρία Πρόεδρε, αξιότιμοι κύριοι βουλευτές, τελειώνω επιστρέφοντας στο επιχείρημα που τόνισα προ ολίγου: τη συζήτηση για το μέλλον της Ευρώπης μετά τη Νίκαια.
Στη Συνθήκη της Νίκαιας εγώ αναγνωρίζω, με όλα τα όρια που έχουμε ήδη δει μαζί, μια διπλή αξία: καταρχάς, την αξία της ύπαρξής της, που δεν είναι και λίγη· δεν υπάρχουν πλέον, δηλαδή, από πλευράς μας εμπόδια που μας απαγορεύουν να προβούμε στη διεύρυνση.
Η δεύτερη αξία είναι ότι δηλώνει ανοιχτά τη φάση μετά τη Νίκαια, ότι υπόσχεται να ξεκινήσει μια ευρεία συζήτηση για το μέλλον της Ευρωπαϊκής Ένωσης.
Τον περασμένο Ιανουάριο δήλωσα ενώπιόν σας, ακολουθώντας εξάλλου τη δήλωση που είναι προσαρτημένη στη Συνθήκη, ότι αυτή η διαδικασία θα ξεκινούσε με μία πρώτη φάση "ανοιχτού προβληματισμού" .
Το Ευρωπαϊκό Συμβούλιο του Δεκεμβρίου θα μπορούσε έπειτα να ξεκινήσει μια δεύτερη φάση, η οποία είχα προτείνει να ονομαστεί φάση "διαρθρωμένου προβληματισμού" και η οποία θα οδηγούσε τελικά σε μία σύντομη Διακυβερνητική Διάσκεψη λήψης αποφάσεων.
Είμαι πεπεισμένος ότι αυτή είναι η διαδικασία που χρειαζόμαστε και έχω την εντύπωση ότι αυτή η ιδέα αποτελεί πλέον αντικείμενο ευρείας συμφωνίας.
Αυτό για το οποίο θα ήθελα να μιλήσω σήμερα εδώ είναι προπαντός η πρώτη φάση, επειδή αφορά το 2001.
Η φάση του ανοιχτού προβληματισμού, στην οποία έχουμε ήδη εισέλθει, είναι, κατά τη γνώμη μου, θεμελιώδης για τρεις λόγους: καταρχάς επειδή οι ευρωπαίοι πολίτες δείχνουν καθημερινά, με τις πράξεις και με τις απόψεις τους, το παράδοξο μιας Ευρώπης που είναι όλο και πιο αναγκαία, αλλά, παρόλα αυτά, θεωρείται όλο και πιο μακρινή.
Τίθεται και επιβάλλεται, επομένως, μια συζήτηση που περιλαμβάνει όλους και όλα τα επίπεδα της κοινωνίας, για την επανέναρξη και την ολοκλήρωση του μεγάλου σχεδίου της Ευρωπαϊκής Ένωσης.
Δεύτερον, για την απογοητευτική έκβαση της Διάσκεψης της Νίκαιας, αυτό που έλειψε περισσότερο στη Νίκαια ήταν ακριβώς ο προηγούμενος εις βάθος διάλογος για το τι περιμένουμε από την Ευρώπη και για την Ευρώπη.
Η συζήτηση διήρκεσε πολύ, αλλά δεν υπεισήλθε ποτέ στα ουσιώδη σημεία, και η συζήτηση αυτή δεν μπορεί λογικά να αναβληθεί.
Τρίτον, τέλος, για την πιο διαδεδομένη εντύπωση, με την οποία συμφωνώ και εγώ, ότι η λογική του "μη λεχθέντος" , των εποικοδομητικών ασαφειών, έχει πια εξαντλήσει τα φυσίγγια της.
Τώρα έχουμε μπει σε μια νέα φάση, κατά την οποία τα βασικά ζητήματα βρίσκονται μπροστά στα μάτια μας και είναι αδύνατο να τα παρακάμψουμε.
Από το 1981, πρώτα η Κοινότητα και μετά η Ένωση επιδίδονται αδιάκοπα σε μια διαδικασία συμμόρφωσης, αναδιάρθρωσης, διεύρυνσης και προσαρμογής· επί μία σχεδόν γενιά ζούμε έναν μόνιμο θεσμικό σεισμό, που κατέληξε να ξεριζώσει τα σημεία αναφοράς της κοινής γνώμης των χωρών μας και να ρίξει τη σκιά της αμφιβολίας γύρω από το βάσιμο των επιλογών μας και τη συνεκτική γραμμή που ακολουθήσαμε.
Εφαρμόσαμε επιλογές ιστορικής σημασίας, που θα υλοποιήσουν την ενότητα της ηπείρου.
Θα ήταν παράλογο και επικίνδυνο να αφήσουμε αυτήν την ενότητα να συσταθεί γύρω από μια συμφωνία που κατέστη αόριστη, από υποχρεώσεις που έχουν μόνο σκιαγραφηθεί ή από απαισιόδοξες μετάνοιες.
Για ποια συζήτηση μιλάμε;
Πρόκειται για μια συζήτηση επανίδρυσης, δηλαδή για μια συζήτηση συνταγματικού χαρακτήρα.
Έχω εμπιστοσύνη στην κριτική ικανότητα των συμπολιτών μας και των εκλεγμένων εκπροσώπων τους, μεταξύ άλλων επειδή τοποθετούμε τη συζήτηση στο κατάλληλο επίπεδο, που δεν είναι το επίπεδο της καμπυλότητας των αγγουριών ή των επινοηθέντων ή αναχθέντων σε τέχνη θεμάτων, αλλά το επίπεδο των πραγματικών ζητημάτων, των ζητημάτων που ενδιαφέρουν τους πολίτες, οι οποίοι άλλωστε, γενικά, ζητούν όχι λιγότερη, αλλά ίσως περισσότερη Ευρώπη.
Τα ερωτήματα που απασχολούν τους Ευρωπαίους όχι μόνο δεν αφορούν τα αγγούρια, αλλά, ας το παραδεχτούμε, δεν αφορούν κατά πρώτο λόγο ούτε τη θεσμική συζήτηση στην οποία επιδιδόμαστε από την εποχή του Μάαστριχτ και η οποία - είναι αναντίρρητο, ιδίως μετά τη Νίκαια - πέφτει πλέον στο κενό.
Πιστεύω ότι το πραγματικό πρόβλημα είναι το γεγονός ότι, σε ένα ορισμένο σημείο, χάσαμε το νήμα της συμφωνίας μεταξύ των κρατών μελών μας ως προς την κατεύθυνση που πρέπει να ακολουθήσουμε.
Τα σοφιστικά πρωτόκολλα, οι πολύπλοκες μέθοδοι καταφέρνουν όλο και λιγότερο να κρύψουν τις αποκλίσεις μας: αποκλίσεις που, κατά τη γνώμη μου, απορρέουν εν μέρει από μια κακώς θεμελιωμένη συζήτηση τα τελευταία χρόνια, μια συζήτηση συχνά βασισμένη σε απλά ζητήματα εξουσίας.
Πρέπει επιτέλους να φθάσουμε στην ουσία.
Είναι φυσικό να υπάρχουν αποκλίσεις όσον αφορά τους απώτερους στόχους της Ευρωπαϊκής Ένωσης, δεδομένου ότι, για καλή μας τύχη, διαφέρουμε και οι ίδιοι.
Βρίσκω όμως κάποια παρηγοριά όταν σκέπτομαι ότι, αν μη τι άλλο, για την ουσία του σχεδίου είναι δυνατό να βρεθεί μια κοινότητα προθέσεων.
Αυτό με οδηγεί στις πραγματικές ερωτήσεις, εκείνες στις οποίες περιμένω να επικεντρωθεί η δημόσια συζήτηση, για παράδειγμα: είμαστε ή δεν είμαστε όλοι σύμφωνοι με το γεγονός ότι ο στόχος μας είναι να οικοδομήσουμε μια οντότητα αποφασισμένη να κάνει αισθητό το βάρος της σε παγκόσμιο επίπεδο, δηλαδή μια οντότητα πολιτική και όχι μόνο εμπορική;
Έχουμε όλοι επίγνωση του θεμελιώδους στοιχήματος από το οποίο εξαρτάται το μέλλον των λαών μας, δεδομένου ότι τα κράτη μας, αν αφήνονταν μόνα τους, θα είχαν απείρως μεγαλύτερες δυσκολίες να επιβεβαιώσουν την ύπαρξή τους και την ταυτότητά τους στον κόσμο;
Αλλη ερώτηση: ποιο επίπεδο οικονομικής και κοινωνικής αλληλεγγύης είμαστε διατεθειμένοι να καθιερώσουμε ανάμεσά μας;
Όχι μόνο για να αποφεύγουμε τους νομισματικούς κλυδωνισμούς ή τους κινδύνους κατατεμαχισμού της εσωτερικής αγοράς, αλλά επειδή πιστεύουμε ότι οι λαοί μας πρέπει να αλληλοβοηθούνται και να συμμετέχουν σε ένα κοινό εγχείρημα.
Και ακόμη: είμαστε εξίσου αλληλέγγυοι όσον αφορά την εσωτερική και την εξωτερική μας ασφάλεια;
Και έπειτα: τι περιβάλλον θα αφήσουμε στις μελλοντικές γενιές;
Τέλος: ποια είναι τα πιο αποτελεσματικά μέσα που θα επιτρέψουν στους ευρωπαϊκούς λαούς να προστατεύσουν και να επιβεβαιώσουν τις αξίες της δημοκρατίας, της αλληλεγγύης και της δικαιοσύνης, τις οποίες υποστηρίζουμε;
Αυτό είναι, κατά την άποψή μου, το είδος των ερωτήσεων που πρέπει να θέσουμε στον εαυτό μας κατά τη φετινή συζήτηση.
Πρόκειται για ερωτήσεις κατεξοχήν πολιτικές, όχι θεσμικές, και από την απάντηση σ' αυτές τις ερωτήσεις εξαρτάται ο τρόπος με τον οποίο θα επιλέξουμε να συμβιώσουμε και να συνεργαστούμε.
Ανοίγοντας αυτή τη μεγάλη συζήτηση για αυτά τα θέματα, μην νομίζετε ότι σκοπεύω να προσκαλέσω τους πολίτες και εσάς να αρχίσετε μια συζήτηση χωρίς σταθερά σημεία, ξεκινώντας από μια tabula rasa.
Μιλάμε με βάση όλα αυτά τα σπουδαία και χρήσιμα πράγματα που έχουν επιτευχθεί στα πενήντα χρόνια ζωής της Κοινότητας και της Ένωσης· μιλάμε για μια Ευρώπη που έχει κατακτήσει ειρήνη, ευημερία και, τελικά, και το ενιαίο νόμισμα.
Κυρία Πρόεδρε, αξιότιμοι κύριοι βουλευτές, με τη βοήθεια όλων σας, των εθνικών μας βουλευτών, των κυβερνήσεών μας, πρέπει να θέσουμε επί τάπητος αυτές τις ερωτήσεις και να ενθαρρύνουμε τις απαντήσεις.
Κάνοντάς το αυτό - ξεκαθαρίζω - δεν συγχέω τη δημόσια συζήτηση, που έχει ανοίξει με τον ευρύτερο δυνατό τρόπο η κοινωνία των πολιτών, με τη δημοκρατική εκπροσώπηση.
Είναι οι βουλευτές, ευρωπαϊκοί και εθνικοί, αυτοί που έχουν ιδιαίτερη νομιμότητα, ως εκλεγμένοι εκπρόσωποι.
Αυτό θα πρέπει λοιπόν να ληφθεί υπόψη, όταν έρθει η στιγμή να διαρθρώσουμε όλον αυτόν τον προβληματισμό και να τον μεταφράσουμε σε συγκεκριμένα αποτελέσματα.
Θα μπούμε λοιπόν στη δεύτερη φάση, μετά το Λάκεν.
Κανένας πια δεν τη διανοείται χωρίς έντονη συμμετοχή τόσο του Ευρωπαϊκού Κοινοβουλίου όσο και των εθνικών κοινοβουλίων: πρώτον, επειδή η Ευρώπη δεν είναι πια, εδώ και καιρό, μια απλή σχέση μεταξύ κρατών παρά κυρίως μια σχέση μεταξύ λαών, αλλά επίσης επειδή δεν διακρίνω πια, στην αντιπαραβολή των εθνικιστικών θέσεων, ούτε την έμπνευση ούτε τη φαντασία που απαιτούνται για μια επανιδρυτική δράση.
Μετά το Λάκεν και μετά την κατάλληλη προετοιμασία, ο διαρθρωμένος προβληματισμός θα πρέπει να βασιστεί σε μια μέθοδο που να συγκεντρώνει όλους τους πρωταγωνιστές - το Ευρωπαϊκό Κοινοβούλιο, τα εθνικά κοινοβούλια, τις κυβερνήσεις και την Επιτροπή - μια μέθοδο που θα λάβει σιγά-σιγά πιο συγκεκριμένη μορφή στο ίδιο το Λάκεν και μετά στα διαδοχικά Ευρωπαϊκά Συμβούλια του 2002.
Και μέσω αυτής της αμφίδρομης διαδικασίας διαλόγου μεταξύ Ευρωπαϊκού Συμβουλίου και σύμβασης, ή διάσκεψης ή συνέλευσης ή φόρουμ - δεν διακινδυνεύω στο επικίνδυνο έδαφος της ορολογίας - θα μπορούσαν να συγκεκριμενοποιηθούν οι ερωτήσεις και θα μπορούσαν τελικά να εξαχθούν όλες οι θεσμικές συνέπειες.
Όπως θα έχετε καταλάβει, η εμβέλεια αυτού του εγχειρήματος δεν μπορεί να περιοριστεί στα τέσσερα ζητήματα που αποφασίσθηκαν στη Νίκαια.
Ο Michel Barnier έχει την πλήρη υποστήριξή μου όταν λέει, όπως έκανε ενώπιον της Επιτροπής Συνταγματικών Υποθέσεών σας, ότι θα πρόκειται για την επεξεργασία ενός συνεκτικού και μακρόπνοου σχεδίου για τη διευρυμένη μας Ένωση.
Εννοείται ότι η Επιτροπή θα αναλάβει τον ρόλο που της αναλογεί και θα λάβει διάφορες πρωτοβουλίες: το είχε ήδη κάνει προτείνοντας συγκεκριμένα το έργο της αναδιάρθρωσης των Συνθηκών, το οποίο βρίσκεται ήδη επί της τραπέζης· θα το κάνει ακόμα παρέχοντας τη βοήθειά της στο Κοινοβούλιο και στις Προεδρίες που θα αναλάβουν διαδοχικά τη διοργάνωση της ευρείας και διεξοδικής συζήτησης που προβλέπεται στη δήλωση της Νίκαιας· θα το κάνει έπειτα μέσω του Λευκού Βιβλίου για τις μορφές διακυβέρνησης.
Μην περιμένετε να βγει από αυτό το Λευκό Βιβλίο ήδη έτοιμη μια οριοθέτηση των αρμοδιοτήτων της Ένωσης και των κρατών.
Δεν θα τοποθετείται σε αυτό το συνταγματικό πλαίσιο, αλλά θα συμβάλει σ' αυτό ωθώντας προς τον προσδιορισμό των μέσων μιας πραγματικής διοικητικής αποκέντρωσης, καθώς και των τρόπων εφαρμογής των κοινών πολιτικών στο πιο ενδεδειγμένο επίπεδο, δηλαδή στο επίπεδο που είναι όσο το δυνατόν πλησιέστερα στους πολίτες.
Κυρία Πρόεδρε, κυρίες και κύριοι, λέγεται καμιά φορά - και το πιστεύω και ο ίδιος - ότι η ευρωπαϊκή οικοδόμηση είναι το πιο σημαντικό γεγονός του δεύτερου μισού του εικοστού αιώνα.
Αναμφισβήτητα, σε κάθε φάση της εξέλιξής της, σκόνταφτε σε κακολόγους που τη χαρακτήριζαν ανέφικτη ή εντελώς γελοία ουτοπία.
Αντίθετα, στα τέλη του 2001, θα δούμε να εμφανίζονται κέρματα και χαρτονομίσματα για τα οποία, όταν επινοήθηκε αυτό το σχέδιο, είχαν ειπωθεί πράγματα που δεν μου κάνει καν καρδιά να επαναλάβω.
Και όμως, φθάσαμε εδώ που φθάσαμε και πρέπει όλοι να είμαστε υπερήφανοι για αυτό.
(Ζωηρά και παρατεταμένα χειροκροτήματα)
Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, χαιρετίζουμε τη συζήτηση για το πρόγραμμα εργασίας της Επιτροπής για το 2001, αν και είμαστε της γνώμης ότι γίνεται με καθυστέρηση· ίσως λόγω της Συνόδου της Νίκαιας να μην υπήρχε άλλη λύση από τη διεξαγωγή της συζήτησης τώρα, το Φεβρουάριο του 2001.
Για τα προσεχή όμως χρόνια θέλουμε η συζήτηση να διεξάγεται το φθινόπωρο του έτους που προηγείται εκείνου για τον προγραμματισμό του οποίου συζητούμε, όπως άλλωστε έχει συμφωνηθεί.
Θα ήθελα ωστόσο να απευθύνω έντονες επικρίσεις προς το Συμβούλιο: Κυρίες και κύριοι συνάδελφοι, είναι σκανδαλώδες να προτείνει η Επιτροπή το Πρόγραμμά της και να μην εκπροσωπούνται εδώ το Συμβούλιο των Υπουργών και η Προεδρία!
Είναι απαράδεκτο!
(Χειροκροτήματα)
Βλέπουμε λοιπόν, πού έγκεινται τα ελλείμματα!
Οι Υπουργοί Εξωτερικών ταξιδεύουν ανά τον κόσμο, πράγμα που βεβαίως δεν επικρίνω, καθώς είναι καθήκον τους, ως Υπουργών Εξωτερικών.
Ταυτόχρονα όμως είναι αρμόδιοι και για τα ευρωπαϊκά θέματα.
Ως εκ τούτου και κατά λογική συνέπεια, διαπιστώνουμε ότι η ευρωπαϊκή πολιτική δεν είναι πλέον εξωτερική πολιτική, και η ανάθεσή της στους Υπουργούς Εξωτερικών δε συμβαδίζει με τις εξελίξεις, όπως αποδεικνύει και πάλι η μη προσέλευσή τους.
Γι' αυτό πρέπει να αλλάξουμε τις δομές αυτές.
Χρειαζόμαστε στις κυβερνήσεις προσωπικότητες, οι οποίες θα μεριμνούν μόνο για την Ευρώπη.
(Χειροκροτήματα από τη δεξιά πτέρυγα)
Ως εκ τούτου διατυπώνω το αίτημα για τη σύσταση Συμβουλίου των Υπουργών Ευρωπαϊκών Θεμάτων, οι οποίοι θα μπορούν και να είναι πάντοτε παρόντες εδώ, στο Κοινοβούλιο.
Η Ευρώπη δεν διαμορφώνεται με μεγαλεπήβολες ομιλίες Υπουργών Εξωτερικών, αλλά από την καθημερινή εργασία στο σχέδιο του μέλλοντος που ονομάζεται Ευρώπη.
Γι' αυτόν το λόγο απαιτούμε αλλαγές δομών στο Συμβούλιο Υπουργών.
(Χειροκροτήματα από τη δεξιά πτέρυγα)
Με χαρά ακούσαμε ότι ο Πρόεδρος της Γαλλίας Ζακ Σιράκ διετύπωσε αίτημα για δημόσιο διάλογο για τη μετά τη Νίκαια διαδικασία, όπως άλλωστε και ο Πρόεδρος της Επιτροπής κ. Πρόντι.
Θέλουμε ένα ευρύ δημόσιο διάλογο για το μέλλον της ηπείρου μας και εμείς, ως Ομάδα, γιατί δεν μπορώ βέβαια να εκφράσω ολόκληρο το Κοινοβούλιο, είμαστε στο πλευρό σας, κύριε Πρόεδρε της Επιτροπής, όταν πρόκειται για το μέλλον της Ευρώπης, είμαστε σύμμαχοί σας.
Θέλουμε να ενισχύσουμε τις αρμοδιότητές σας ως οργάνου της Κοινότητας, διότι προς το παρόν δε βλέπουμε να έχει το Συμβούλιο Υπουργών αυτή τη στράτευση, ώστε να δρα ως κοινοτικό όργανο και εκπρόσωπος του κοινού συμφέροντος.
Μιλήσατε περί συμμετοχής του Ευρωπαϊκού Κοινοβουλίου σε αυτήν τη διαδικασία.
Ας είμαστε πιο σαφείς.
Η πολιτική μας οικογένεια, το Ευρωπαϊκό Λαϊκό Κόμμα, απεφάσισε και συνέστησε στο φετινό του συνέδριο στο Βερολίνο τον Ιανουάριο, τη σύσταση μίας μεταρρυθμιστικής διάσκεψης, την οποία πρέπει να διαρθρώσουμε κατά το πρότυπο της συμβατικής συνέλευσης, δηλαδή με συμμετοχή του Ευρωπαϊκού Κοινοβουλίου, των εθνικών Κοινοβουλίων, των κυβερνήσεων, της Επιτροπής και του Συμβουλίου.
Εφέτος, στη Στοκχόλμη, μετά στο Γκέτεμποργκ και εν τέλει, υπό βελγική Προεδρία, στο Λάκεν, αναμένουμε μηνύματα προς αυτήν την κατεύθυνση, ώστε να μπορεί να ξεκινήσει μία τέτοια Διάσκεψη τις εργασίες της το 2002.
Η Διάσκεψη αυτή θα έπρεπε να είναι ούτως ειπείν ο πυρήνας και ο ακρογωνιαίος λίθος του μεγάλου δημόσιου διαλόγου στην Ευρώπη, ο οποίος θα πρέπει να διαρθρωθεί με βάση μία τέτοια Διάσκεψη.
Μία δεύτερη παρατήρηση: πολιτική ασύλου και μετανάστευσης.
Κύριε Πρόεδρε της Επιτροπής, ζητούμε να καταστήσει η Επιτροπή πρωταρχικό της μέλημα την προσπάθεια για μία κοινή πολιτική ασύλου και μετανάστευσης, καθόσον μάλιστα βλέπουμε ότι στο πεδίο αυτό η εθνική πολιτική δεν οδηγεί σε αποτελέσματα.
Μόνο μία κοινή πολιτική μπορεί να δώσει λύσεις σε αυτά τα ακανθώδη ζητήματα.
Ο Καγκελάριος ενός σημαντικού κράτους, δηλαδή της Γερμανίας, έχει πει ότι αν επιτευχθεί συμφωνία για τις βασικές αρχές της πολιτικής ασύλου και μετανάστευσης, μπορούμε σύντομα να περάσουμε και στην πλειοψηφική λήψη αποφάσεων.
Παρακαλούμε την Επιτροπή να προαγάγει τις εργασίες ούτως ώστε, όταν επιτευχθεί συμφωνία για τις βασικές αρχές, να μπορέσουμε να μεταβούμε γρήγορα και στην πλειοψηφική λήψη αποφάσεων για την πολιτική ασύλου και μετανάστευσης.
Ταυτόχρονα όμως ζητούμε από την Επιτροπή, να υπολογίσει και τις συνέπειες που μπορεί να έχουν οι πρωτοβουλίες της.
Επί παραδείγματι, στην επανένωση των οικογενειών έχουμε την εντύπωση ότι θέλετε να καλύψετε έναν ανυπολόγιστο κύκλο ατόμων.
Σας παρακαλούμε να επαναφέρετε το δικαίωμα της επανένωσης στην οικογένεια-πυρήνα, ώστε να μην αντιμετωπίσουμε ανεξέλεγκτες συνέπειες.
Συνολικά, ο τομέας της πολιτικής ασύλου και μετανάστευσης πρέπει να είναι ένας σημαντικός τομέας.
Τρίτη παρατήρηση: η Ευρώπη ως οικονομικό κέντρο.
Όπως όλοι γνωρίζουν, την 1η Ιανουαρίου 2002 θα μπορούμε να χρησιμοποιούμε το ευρωπαϊκό νόμισμα στην υλική του μορφή, γεγονός ιστορικό, όπως σωστά επεσήμανε ο Πρόεδρος της Επιτροπής, το οποίο θα αλλάξει την Ευρώπη.
Πρέπει όμως να ενισχύσουμε την ανταγωνιστικότητα της Ευρώπης, επιτρέποντας σε μικρές και μεσαίες επιχειρήσεις να επενδύουν, γιατί από αυτές δημιουργούνται οι θέσεις εργασίας.
Φρονώ ότι στο πεδίο αυτό πρέπει να εντείνουμε τις προσπάθειές μας.
Όσον αφορά το ζήτημα της διεύρυνσης της Ευρωπαϊκής Ένωσης, έχουμε στρατευθεί υπέρ της υποδοχής των πρώτων νέων μελών στην Ευρωπαϊκή Ένωση έως το 2004.
Κύριε Πρόεδρε, σας καλώ να αναπτύξετε ένα πρόγραμμα ενημέρωσης της κοινής γνώμης, ώστε να μπορέσουμε να πείσουμε και τους πολίτες των χωρών μας πως είναι απαραίτητη η διεύρυνση της Ευρωπαϊκής Ένωσης και πως είναι ιστορικής σημασίας για την Ευρώπη.
Καταληκτική παρατήρηση: θέλουμε μία ισχυρή, δημοκρατική Ευρώπη με δυνατότητα ανάληψης δράσης.
Κύριε Πρόεδρε της Επιτροπής, ας εργαστούμε μαζί για το σκοπό αυτό.
Είμαστε στο πλευρό σας, στην προσπάθεια να ενισχύσετε τα κοινοτικά θεσμικά όργανα.
Απαιτούμε από το Συμβούλιο να μην απορρίψει, αλλά να προσφέρει και εκείνο τη συμβολή του για το σχέδιο αυτό που αφορά το μέλλον της Ευρώπης.
Αν το κάνουμε μαζί, θα επιτύχει.
Αλλά πρέπει το Συμβούλιο πλέον να εκπληρώσει το καθήκον του, για να προοδεύσουν η Επιτροπή και το Κοινοβούλιο.
(Χειροκροτήματα)
Κυρία Πρόεδρε, κύριε Πρόεδρε της Επιτροπής, καθώς η Ένωση θα διευρύνεται προς τις ανατολικές χώρες της Κεντρικής Ευρώπης και τη Βαλτική ήδη στα αμέσως επόμενα χρόνια, οι σχέσεις μας με τους ανατολικούς μας γείτονες που θα μείνουν εκτός της Ένωσης θα αποκτούν όλο και μεγαλύτερη σημασία.
Για την Ένωση, οι μεγαλύτερες πιθανές ευκαιρίες για την ενίσχυση της ειρήνης στην εγγύτερη περιοχή και την απόκτηση νέων οικονομικών εταίρων βρίσκονται προς την κατεύθυνση της Ρωσίας και της Ουκρανίας.
Δυστυχώς, αυτή η πραγματικότητα δεν φαίνεται ακόμη στη δράση της Ένωσης.
Προτιμάμε να δικαιολογούμε το γεγονός αυτό με το ότι οι χώρες αυτές δεν έχουν ακόμη οι ίδιες τις οικονομικές προϋποθέσεις ή την πολιτική βούληση να βρουν τις κατάλληλες μορφές συνεργασίας.
Στη συνεργασία όμως με τις Νοτίως της Μεσογείου χώρες έχουν ήδη επενδυθεί αξιόλογες ποσότητες χρήματος και πόρων, παρόλο που δεν έχουν φέρει ακόμη αποτελέσματα.
Επιμονή χρειαζόμαστε και με τις ανατολικές χώρες.
Δεν παρατήρησα να ανέφερε ο Πρόεδρος στην ανασκόπησή του, ούτε μία φορά, τις σχέσεις μας με τις ανατολικές χώρες, πράγμα το οποίο ίσως ήταν αδύνατο στο πλαίσιο μιας ευρείας ανασκόπησης.
Τα τελευταία χρόνια, η χρηματοδότηση της Ένωσης προς τη Ρωσία υπήρξε το ένα δέκατο εκείνης που αντιστοιχεί στην περιοχή της Μεσογείου.
Στο σύνολο των χωρών της πρώην Σοβιετικής Ένωσης διατέθηκε το ήμισυ των πόρων που διατέθηκαν στη συνεργασία με τις χώρες της Μεσογείου.
Η αναλογία αυτή δεν ανταποκρίνεται, ούτε στο ελάχιστο, στη σημασία που έχουν αυτές οι εγγύς περιοχές συγκρινόμενες μεταξύ τους.
Οι μορφές της οικονομικής συνεργασίας ιδιαιτέρως θα πρέπει να είναι απτές και πραγματοποιήσιμες.
Τα υγρά απόβλητα εννέα περίπου εκατομμυρίων ανθρώπων της πόλης της Πετρούπολης και της εγγύς περιοχής διοχετεύονται, είτε ανεπεξέργαστα είτε μέσω μονάδων που λειτουργούν ελλιπώς, στον οικολογικά ευπαθή, ρηχό και υφάλμυρο Φινλανδικό Κόλπο.
Αυτό έχει ήδη προκαλέσει σοβαρές και μόνιμες αλλαγές στη φυσική ισορροπία και η κατάσταση εξακολουθεί να χειροτερεύει.
Ο Πρόεδρος Πρόντι επιζητά μια περιβαλλοντικά βιώσιμη ανάπτυξη.
Ένας σταθμός καθαρισμού λυμάτων για την περιοχή του Λένινγκραντ θα αποτελούσε χειροπιαστό, καλό παράδειγμα στο πεδίο της συνεργασίας με τον Βορρά, του οποίου η αρχή θα πρέπει να γίνει τώρα.
Κυρία Πρόεδρε, κύριε Πρόεδρε της Επιτροπής, κυρίες και κύριοι, καταρχάς, θέλω να χαιρετίσω, εξ ονόματος της Ομάδας μου, το πρόγραμμα εργασίας της Επιτροπής για το έτος 2001, που υλοποιεί το νομοθετικό πρόγραμμα το οποίο, μετά από πρωτοβουλία της Ομάδας μου, ζήτησε το Κοινοβούλιο ως προϋπόθεση για να ψηφίσει την ανάθεση της εντολής της.
Δεν υπήρξαν φειδωλοί στις προτάσεις τους.
Έχουν 485, από τις οποίες οι 155 είναι από τον περασμένο χρόνο και προστίθενται.
Πρέπει να θυμόμαστε ότι το περασμένο έτος υλοποιήθηκε το 50% του προγράμματος.
Δεν χρειάζεται να προτείνουν πολλά πράγματα.
Αρκεί να προσπαθούν να εκπληρώσουν αυτά που προτείνουν.
Επίσης θέλω να υπενθυμίσω για άλλη μια φορά, ότι είχε συμφωνηθεί το πρόγραμμα να παρουσιαστεί τον Ιανουάριο, μετά από μια διαβούλευση με τις επιτροπές του Κοινοβουλίου.
Ελπίζουμε ότι το επόμενο έτος θα μπορέσουν να τηρήσουν καλύτερα τις χρονικές προθεσμίες.
Επιμένω ότι, αναμφισβήτητα, το κύριο ερώτημα που τίθεται στο πρόγραμμα είναι η ένταξη των πολιτών στο ευρωπαϊκό σχέδιο, που συνιστά την ένδειξη και την sine qua non προϋπόθεση για την επιτυχία του.
Και αυτό μας υποχρεώνει να αντιμετωπίσουμε συνολικά τα προβλήματα που απασχολούν τους συμπολίτες μας όπως είναι η οικονομική και κοινωνική ατζέντα, για την οποία θα μιλήσουμε τον Μάρτιο, η ασφάλεια των τροφίμων, η εισαγωγή του ευρώ ως ενιαίο νόμισμα και ο αγώνας ενάντια στο οργανωμένο έγκλημα, δίχως να ξεχνάμε τον γύρο της χιλιετίας.
Θέλω να πω ότι η Ομάδα μου στηρίζει απόλυτα την πρόταση "όλα εκτός από όπλα" που έκανε η Επιτροπή.
Να μπορούν, δηλαδή, οι 48 φτωχότερες χώρες του κόσμου να κάνουν εξαγωγές χωρίς περιορισμούς.
Αυτές είναι βασικές πτυχές του προγράμματος.
Αυτό όμως δεν εμποδίζει να γινόμαστε αντικείμενο επικρίσεων τις οποίες πρέπει να αποδεχθούμε και να αντιμετωπίσουμε.
Μία από αυτές τις επικρίσεις εκφράστηκε για τους γραφειοκράτες των Βρυξελλών σχετικά με τον χειρισμό του θέματος των τρελών αγελάδων.
Πιστεύω ότι εδώ επίσης πρέπει να υπερασπιστούμε το γεγονός ότι εδώ και χρόνια η Επιτροπή και το Κοινοβούλιο εκπλήρωσαν το καθήκον τους, ότι προβλέψαμε αυτή την κρίση και ότι πρέπει να συνεχίσουμε να επιμένουμε όχι μόνο στην έρευνα για τον εντοπισμό των υπευθύνων αλλά και στην ανάγκη να δώσουμε απαντήσεις στους προβληματισμούς των συμπολιτών μας.
Διότι η δημιουργία μιας ενιαίας αγοράς δεν σημαίνει μόνο την απορύθμιση και την εξάλειψη κανόνων που υπερασπίζονται την χωρίς όρια αναζήτηση του κέρδους από τους πολίτες, αλλά σημαίνει επίσης την προσπάθεια εγγύησης των βασικών υπηρεσιών και επίσης, σε ένα πλαίσιο περισσότερων αρμοδιοτήτων και μεγαλύτερης ελευθερίας, η επίτευξή τους με πολιτισμένο τρόπο.
Αυτό είναι κάτι που πρέπει να θυμόμαστε, διότι φαίνεται ότι, αυτόν τον καιρό, μιλάμε μόνο για την αξία της απορύθμισης και όχι για τα οφέλη που έχει επίσης η ζωή σε έναν πολιτισμένο κόσμο.
Όσον αφορά την διακυβέρνηση, κύριε Πρόεδρε, εκτός από ένα συλλογισμό, πολύ της μόδας και κάπως ουτοπικό σχετικά με τις νέες μεθόδους, πρέπει να ενστερνιστούμε την παλιά και καλή δημοκρατική τεχνολογία που μας επιτρέπει να κατανοήσουμε για παράδειγμα, τα μηνύματα του Περικλή, πριν από 2.500 χρόνια.
Θα σας ζητούσα, αντί να μιλάμε για πολύ γενικά πράγματα, όπως γινόταν μέχρι σήμερα, να κάνετε μία συγκεκριμένη πρόταση σ' αυτό το πλαίσιο προβληματισμού για την συζήτηση, όπου η Επιτροπή, με βάση την εργασία του Πανεπιστημιακού Ινστιτούτου της Φλωρεντίας, θα προτείνει απλοποιημένες, απλές και κατανοητές συνθήκες, που θα απαλλάξουν τον Πρόεδρο Χάβελ από αυτόν τον όγκο των συνθηκών, πρωτοκόλλων και παραρτημάτων που υπάρχει στο γραφείο του.
Αυτό ακριβώς χρειαζόμαστε.
Και χρειαζόμαστε επίσης μία πρόταση της Επιτροπής για τον καταμερισμό των αρμοδιοτήτων και για την δυνατότητα ενσωμάτωσης του Χάρτη.
Και αυτό σημαίνει ότι πρέπει να μιλήσουμε για όλα, δηλαδή, να κάνουμε έναν ευρύτερο συλλογισμό.
Κύριε Πρόεδρε, κάνετε λιγότερες γενικές εκκλήσεις στην κοινωνία των πολιτών και μιλήστε περισσότερο με τους εκλεγμένους της αντιπροσώπους, που είμαστε εμείς, το Ευρωπαϊκό Κοινοβούλιο, και οι βουλευτές των κρατών μελών.
(Χειροκροτήματα) Και αυτόν το χρόνο, πιστεύω ότι το σημαντικό δεν είναι να γίνει μία κοινωνική συνάθροιση, ούτε ένα top show.
Αυτό που πρέπει να κάνουμε όταν έρθει η ώρα του προβληματισμού είναι να δούμε ποια είναι η διαδικασία και η μέθοδος.
Και εδώ, κυρία Πρόεδρε, πιστεύω ότι πρέπει να γίνει επίσης μια διευκρίνιση.
Εμείς λυπόμαστε για την απουσία του Συμβουλίου.
Ωστόσο δεν θεωρούμε ότι είναι ορθή κοινοβουλευτική μέθοδος η παραχώρηση πέντε λεπτών παραπάνω στο Ευρωπαϊκό Λαϊκό Κόμμα, στο πρόσωπο του κ. Poettering, διότι θα πρέπει να ευχαριστήσει τους συναδέλφους που ψήφισαν να γίνει αυτό τον μήνα μία ερώτηση στην Επιτροπή και όχι στο Συμβούλιο, όπως είχαμε προτείνει εμείς και η οποία θα γίνει όπως φαίνεται τον Μάρτιο.
Αυτή είναι μία δίκαιη κοινοβουλευτική συζήτηση, σ' αυτή την περίπτωση αντιμετωπίζουμε πραγματικά την καταστρατήγηση των όρων της συζήτησης και χάνει το νόημα του ο καταμερισμός του χρόνου ομιλίας μεταξύ των Ομάδων και των βουλευτών.
Ως εκ τούτου, εμείς πιστεύουμε ότι εδώ έπρεπε να βρίσκεται το Συμβούλιο, και αυτό ακριβώς είχαμε προτείνει, για να μας εξηγήσει με ποια κριτήρια συνέταξε τη Συνέλευση το Παράρτημα IV, για να μην είναι μία ανεδαφική ευχή ούτε ένα είδος προώθησης μιας αυτοσχέδιας ή σοβιετικής διαδικασίας χωρίς καμία τάξη.
Γι' αυτό θεωρούμε ότι είναι πολύ σημαντικό, σε σχέση με τον διαρθρωτικό συλλογισμό για τον οποίο μίλησε ο Πρόεδρος Πρόντι, να διευκρινιστεί η τελευταία πρότασή του.
Δηλαδή, να υπάρχει ένα φόρουμ, μία διάσκεψη ή μία συνέλευση στην οποία θα συμμετάσχουμε ευρωβουλευτές, Επιτροπή, Συμβούλιο, κυβερνήσεις και επίσης βουλευτές των κρατών μελών.
Όμως όχι μόνο για να συζητήσουμε, αλλά και για να κάνουμε προτάσεις για τις οποίες θα μπορέσουν να ληφθούν αποφάσεις και να επιλυθούν τελικά.
Και ολοκληρώνω, κυρία Πρόεδρε, διότι τελειώνει ο χρόνος μου, λέγοντας στην Επιτροπή που διαθέτει τον μηχανισμό να κάνει προτάσεις, να τις κάνει και να μπορέσουμε έτσι να ενισχύσουμε μία συμμαχία που θεωρούμε απολύτως αναγκαία για να προχωρήσουμε αποφασιστικά στη συζήτηση και για να βρούμε λύσεις για το μέλλον του ευρωπαϊκού οικοδομήματος.
Κυρία Πρόεδρε, κύριε Πρόεδρε της Επιτροπής, "κενή έδρα" του Συμβουλίου, συνάδελφοι, θα ήθελα ν' αρχίσω συγχαίροντας τον κ. Πρόντι και τους συναδέλφους του στην Επιτροπή για την τεράστια πρόοδο που σημειώθηκε τον περασμένο χρόνο, ιδιαίτερα στο θέμα της μεταρρύθμισης, το οποίο παρότι δεν αποτελεί πρώτη πολιτική προτεραιότητα της Ένωσης, παραμένει μία από τις αναπόφευκτες θεσμικές της απαιτήσεις.
Εκ μέρους της Ομάδας μου, χαιρετίζω την πρόοδο που έχει επιτευχθεί στο θέμα αυτό.
Σημειώνουμε με ιδιαίτερη ανησυχία την έκθεση της Επιτροπής της περασμένης εβδομάδας - την προ-Στοκχόλμης έκθεση- σχετικά με τη διαδικασία της Λισαβόνας.
Aν και έχουμε θέσει τον πολύ φιλόδοξο στόχο να γίνουμε μέσα σε μια δεκαετία μια από τις πιο δυναμικές βασιζόμενες στη γνώση οικονομίες ανά τον κόσμο, βαδίζουμε προς την επίτευξη αυτού του στόχου με πιο αργά βήματα απ' όσο θα έπρεπε.
Δεν αποποιούμαι την ευθύνη του Κοινοβουλίου, άλλωστε δεν είμαι από τους ανθρώπους που τους πειράζει να χάνουν, όμως ανήκα στη μειοψηφία των ηττημένων στην πρόταση ελευθέρωσης των ταχυδρομικών υπηρεσιών.
Σ' αυτό το θέμα είμαστε όλοι υπεύθυνοι.
Θυμήθηκα μια ιστορία που λέγεται στις Ηνωμένες Πολιτείες για το διάσημο δήμαρχο Richard Daley, ο οποίος διετέλεσε δήμαρχος του Σικάγου για πολλές θητείες.
Στον εναρκτήριο λόγο του σε κάποια από αυτές θέλησε να μιλήσει για την επίτευξη νέων οραμάτων.
Έκανε όμως ένα λάθος όπως κάνουμε όλοι μας όταν διαβάζουμε γρήγορα τους πολιτικούς μας λόγους.
Δεσμεύτηκε να πραγματοποιήσει κατά τη νέα του θητεία ακόμα υψηλότερα "παροράματα" !
Θεωρώ ότι πρέπει να μεριμνήσουμε ώστε να μην είναι αυτή η δέσμευση που θα αναλάβουμε στη Λισαβόνα, και αντίθετα να προωθήσουμε τα πραγματικά μας οράματα.
Το μήνυμα που πρέπει να στείλουμε στη Στοκχόλμη είναι ότι η δέσμευση που αναλάβαμε είναι πραγματική και ειλικρινής, και πρέπει να δοθεί προτεραιότητα στην επίτευξή της.
Σημαντική πρόοδος έχει σημειωθεί τους τελευταίους δώδεκα μήνες στο θέμα της αξιοπιστίας της πολιτικής τροφίμων και καταναλωτών.
Πολλά πρέπει να γίνουν ακόμα, όμως η πρόοδος που έχει σημειωθεί είναι ιδιαίτερα σημαντική.
Σχετικά με το εμπόριο και την ανάπτυξη: η Ομάδα μου υποστηρίζει την πρόταση "όλα εκτός από όπλα" .
Ελπίζω ότι όπως και η ίδια η Επιτροπή είναι ευαισθητοποιημένη στα θέματα της γεωργίας σχετικά με τον Παγκόσμιο Οργανισμό Εμπορίου και τη συζήτηση για την γεωργική μεταρρύθμιση, δεν θα επιτραπεί σε αυτή τη σειρά διαπραγματεύσεων να σταθεί εμπόδιο στην πρωτοβουλία σχετικά με το εμπόριο.
Είναι μια σημαντική ευρωπαϊκή πρωτοβουλία και ελπίζω πως το Σώμα των Επιτρόπων θα την υποστηρίξει παρά τις όποιες διαδικαστικές δυσκολίες προκύψουν σε σχέση με άλλες διαπραγματεύσεις.
Η Ομάδα ΦΙΛ πιστεύει πως πρέπει να επικεντρώσουμε την προσοχή μας και να δώσουμε απόλυτη προτεραιότητα στο θέμα του ασύλου και της μετανάστευσης.
Συγχαίρω τον κ.Vitorino για τις προτάσεις του, ωστόσο στο Τάμπερε καθορίστηκε ένα πρόγραμμα δράσης και αναρωτιέμαι γιατί, τόσον καιρό μετά το Τάμπερε, πασχίζουμε ακόμα να προσδιορίσουμε τι πρέπει να περιλαμβάνει αυτό το πρόγραμμα δράσης.
Σχετικά με τη διεύρυνση: η Ομάδα μου υποστηρίζει ανεπιφύλακτα αυτή τη διαδικασία, θα ήθελα να πω όμως στην Επιτροπή - και στο Σώμα και τον κ. Σολάνα - πως πρέπει πραγματικά να αφιερώσουμε ποιοτικό χρόνο και προσοχή στην Κύπρο.
Δεν πρόκειται απλώς για το κοινοτικό κεκτημένο - τα καταφέρνουν πολύ καλά σ' αυτόν τον τομέα.
Δεν πρόκειται απλώς για την ικανότητά τους να εφαρμόσουν το κεκτημένο - μπορούν να τα καταφέρουν.
Γύρω από το θέμα αυτό υπάρχουν σοβαρά και ανησυχητικά πολιτικά ζητήματα στα οποία δεν δίνεται η απαραίτητη προσοχή και ο αναγκαίος χρόνος ώστε το κοινοτικό κεκτημένο να υιοθετηθεί επιτυχώς.
Σχετικά με τη μορφή του νομοθετικού προγράμματος: είμαι ευτυχής που μεταφέρεται στις επιτροπές του Σώματος.
Είμαι ευτυχής που έχουμε την ευκαιρία να το μελετήσουμε και να εξετάσουμε τις προτεραιότητες.
Ο κ. Πρόντι είπε πως δεν είναι απλώς ένα συνονθύλευμα ιδεών και όντως έθεσε κάποιες προτεραιότητες.
Μελέτησα όμως το κείμενο.
Αποτελείται από 49 πυκνογραμμένες σελίδες γεμάτες ασάφειες.
49 σελίδες που καλύπτουν 593 διαφορετικές πρωτοβουλίες.
Είναι πολύ δύσκολο να βρεις στη μεθοδολογία του ποιες είναι οι πραγματικές προτεραιότητες, πού υπάρχει πολιτικός ζήλος και πού δίνεται προσοχή, και ποια είναι τα ζητήματα με τα οποία πρέπει να ασχοληθούμε απλώς γιατί αποτελούν μέρος της κανονικής διαδικασίας.
Πρέπει να ξεφύγουμε από αυτή την κατάσταση.
(Χειροκροτήματα)
Πρέπει να αλλάξουμε τον τρόπο που δουλεύουμε.
Ελπίζω ότι μέχρι τον ερχόμενο Σεπτέμβρη το κείμενο θα έχει πάρει μία μορφή όπου, η κάθε πρωτοβουλία, από μεθοδολογική άποψη, θα είναι δικαιολογημένη.
Δεν εννοώ πως καμιά πρωτοβουλία δεν είναι δικαιολογημένη - θα πρέπει όμως αυτό να φαίνεται μέσα από το κείμενο.
Μπορεί να ζητήσαμε κάποιες πρωτοβουλίες αλλά, μετά από σκέψη, πιστεύουμε πως δεν έχουν και τόση προτεραιότητα.
Πόσες προήλθαν από το Ευρωπαϊκό Συμβούλιο που κάλεσε την Επιτροπή να αναλάβει πρωτοβουλίες;
Δεν βρίσκουμε εδώ τις απαντήσεις.
Θα ήθελα να τις δω.
Δεν είναι θέμα επέμβασης στο δικαίωμα της Επιτροπής να αναλαμβάνει πρωτοβουλίες σχετικά με τις συνθήκες, αλλά ζήτημα ποιοτικού ελέγχου.
Και κάτι ακόμα, πιστεύω πως θα ήταν πολύ χρήσιμο η διαδικασία να πραγματοποιηθεί τον ερχόμενο Σεπτέμβρη και η συζήτηση να έχει ολοκληρωθεί μέχρι το Δεκέμβρη και εσείς, κ. Πρόεδρε, ως Πρόεδρος αυτού του Σώματος, και ο κ. Πρόντι, ως Πρόεδρος της Ευρωπαϊκής Επιτροπής, να πηγαίνατε στο Ευρωπαϊκό Συμβούλιο και τους πείτε εκ των προτέρων: αυτή είναι η προτεραιότητά μας για την Ευρώπη.
Είναι και δική σας;
Έτσι πρέπει να δουλεύουμε, να θέτουμε στόχους και να προσπαθούμε με όλες μας τις δυνάμεις να τους επιτύχουμε.
Τέλος, ένα σχόλιο για τη Νίκαια - ή μάλλον για την περίοδο μετά τη Νίκαια.
Εμείς στο Ευρωπαϊκό Κοινοβούλιο θα πρέπει να ενθαρρύνουμε τη διεξαγωγή μιας ευρείας και ανοιχτής συζήτησης ως προοίμιο της συμμετοχής όλων των θεσμικών οργάνων μετά το Ευρωπαϊκό Συμβούλιο του Λάκεν.
Η Ομάδα μου θα επιμείνει κατά την μετά-Λάκεν περίοδο στην υιοθέτηση μιας μεθοδολογίας τύπου συνέλευσης που θα έχει την ενεργό σύμπραξη του Συμβουλίου και θα περιλαμβάνει έντονη ανάμειξη του Ευρωπαϊκού Κοινοβουλίου και των εθνικών κοινοβουλίων.
(Χειροκροτήματα)
Κυρία Πρόεδρε, και η δική μου Ομάδα είναι θερμά υπέρ του να αναζητήσουμε πραγματικά στη συζήτηση αυτή τις κύριες προτεραιότητές μας και να μπορέσουμε για λίγο να ξεχάσουμε αυτόν τον "business as usual" τρόπο προσέγγισης, τον οποίο βέβαια αντιμετωπίζουμε στο καθημερινό μας έργο εδώ.
Θέλω πρώτα απ' όλα να επισημάνω ότι διαμορφώνεται σε πρωτεύον πρόβλημα το γεγονός ότι λείπουν από την Ένωση οι μηχανισμοί με τους οποίους θα μπορεί να δρα έτσι ώστε να είναι πραγματικά ικανή να ανταποκριθεί, επί παραδείγματι, στις προκλήσεις της αυξανόμενης παγκοσμιοποίησης, καθώς και οι μηχανισμοί με τους οποίους θα μπορεί να προστατεύσει τους πολίτες από τις χαοτικές επιπτώσεις αυτής της παγκοσμιοποίησης.
Στο σημείο αυτό θα αναφερθώ μόνον στο εξής: στη Σύνοδο Κορυφής της Νίκαιας δεν μπορέσαμε με κανέναν τρόπο να καταλήξουμε στην απόφαση ότι εφεξής θα είμαστε σε θέση να λαμβάνουμε αποφάσεις με ειδική πλειοψηφία για τα θέματα που αφορούν τη φορολογία.
Αυτό σημαίνει ότι εγκαταλείπουμε στις δυνάμεις της αγοράς τον τομέα αυτό της φορολογίας.
Αφήνουμε τις δυνάμεις της αγοράς να διαμορφώνουν το φορολογικό μας σύστημα και αυτό φυσικά αποτελεί το κυρίως εμπόδιο στο να μπορέσουμε να οικοδομήσουμε αυτό που εδώ ονομάζουμε ευρωπαϊκό κοινωνικό πρότυπο, στο οποίο θέλουμε να καθοδηγήσουμε με τη φορολογία την εξέλιξη της κοινωνίας.
Εδώ αναφέρθηκε η πληθυσμιακή εξέλιξη.
Είναι εντελώς σαφές ότι πρέπει να αγωνισθούμε με πραγματικό σθένος ενάντια στον αυξανόμενο ρατσισμό, διότι δεν μπορούμε με κανέναν άλλο τρόπο να υποδεχθούμε τους μετανάστες και τους πρόσφυγες.
Στο θέμα αυτό φέρουμε όλοι μας μεγάλη δημόσια ευθύνη.
Κυρία Πρόεδρε, στην αίθουσα αυτή εκστομίζονται πολύ συχνά μεγάλα λόγια για τους πολίτες.
Και σήμερα εδώ ειπώθηκε πολλές φορές ότι πρέπει να συμπεριλάβουμε τους πολίτες στη διαδικασία λήψης αποφάσεων, δυστυχώς όμως αυτό πολύ συχνά το ξεχνάμε στην πράξη.
Στο σημείο αυτό θα δώσω ένα επίκαιρο παράδειγμα.
Τα θεσμικά όργανα προσπαθούν αυτή τη στιγμή να φέρουν εις πέρας τον κανονισμό για τη διαφάνεια, με τον οποίο θα εξασφαλίζουμε το δικαίωμα των πολιτών να έχουν πρόσβαση στα έγγραφα λήψης αποφάσεων της Ένωσης.
Θέλω να προειδοποιήσω τους συναδέλφους και όλους τους εδώ παρόντες ότι τώρα φαίνεται πως αυτός ο κανονισμός για τη διαφάνεια πρόκειται μάλλον να αποτελέσει έναν κανονισμό που προστατεύει την απόρρητη λειτουργία των θεσμικών οργάνων, δηλαδή ακριβώς το αντίθετο.
Δεν μπορούμε να αποδεχθούμε κάτι τέτοιο και χρειαζόμαστε επίσης περισσότερη δημόσια συζήτηση επί του θέματος.
Ούτε για το θέμα αυτό μπορούμε να μιλάμε εξολοκλήρου μόνον κεκλεισμένων των θυρών, όπως συμβαίνει αυτή τη στιγμή.
Κυρία Πρόεδρε, στην αρχή της παρέμβασης του Προέδρου Πρόντι έγινε αναφορά στην αειφόρο ανάπτυξη, η οποία και αποτελεί τον πρωτεύοντα στόχο για την Ομάδα μου.
Εάν στο Γκέτεμποργκ δεν επιτύχουμε να φέρουμε εις πέρας ένα γνήσιο πρόγραμμα για την αειφόρο ανάπτυξη, θα έχουμε χάσει μια ευκαιρία που ίσως να μην μας ξαναδοθεί.
Στο πλαίσιο αυτό ιδίως, η Επιτροπή πρέπει να επιδείξει ηγετική ικανότητα και άποψη.
Φαίνεται όμως ότι και σε αυτήν την περίπτωση, στην πράξη, παρουσιάζονται πάντοτε προβλήματα.
Σήμερα η Επιτροπή πρόκειται να δημοσιεύσει τη Λευκή της Βίβλο για τις χημικές ουσίες, όμως έχω λόγους να υποθέσω ότι, και στο ζήτημα αυτό, η προσέγγιση της Επιτροπής μάλλον προστατεύει τα κοντόφθαλμα οικονομικά συμφέροντα της βιομηχανίας χημικών παρά εγγυάται ότι θα απαλλαχθούμε οριστικά από τις επικίνδυνες χημικές ουσίες.
Σε καμία περίπτωση δεν μπορούμε να αποδεχθούμε κάτι τέτοιο, εφόσον μιλάμε για αειφόρο ανάπτυξη.
Η ανταγωνιστικότητα του περιβάλλοντος είναι ένα θέμα που πρέπει να αντιμετωπιστεί με σοβαρότητα και η Επιτροπή θα πρέπει μάλλον να ακούσει εκείνες τις επιχειρήσεις και τους οικονομικούς παράγοντες, οι οποίοι έχουν αντιληφθεί ότι βιώσιμη ανάπτυξη μπορεί επίσης να σημαίνει καλή επιχειρηματική δραστηριότητα.
Η μεγάλη μεταρρύθμιση της γεωργικής πολιτικής βρίσκεται, τη στιγμή αυτή, υπό συζήτηση και θέλουμε να ενθαρρύνουμε και να απαιτήσουμε από την Επιτροπή να λάβει μια γενική στάση και να μην αρκείται στο να πραγματοποιεί μικρά βήματα· στο θέμα αυτό μας περιμένει μια πραγματική αλλαγή παραδείγματος.
Τέλος, κυρία Πρόεδρε, εάν μου επιτρέπετε, το παράρτημα IV της Συνθήκης της Νίκαιας είναι ενδεχομένως το καλύτερο μέρος ολόκληρης της Συνθήκης.
Σύμφωνα με το περιεχόμενό του, το Κοινοβούλιο, η Επιτροπή και το Συμβούλιο, η σουηδική Προεδρία, φέρουμε τη μεγάλη ευθύνη να εκλάβουμε με σοβαρότητα την επανεκτίμηση της μεθόδου με την οποία οικοδομούμε την Ευρωπαϊκή Ένωση.
Η Ομάδα μου υποστηρίζει πλήρως τη δική σας πρωτοβουλία, ότι πρέπει να συμπεριλάβουμε την κοινωνία των πολιτών στη συζήτηση αυτή στο αμέσως επόμενο εξάμηνο, πριν από τη Σύνοδο Κορυφής του Λάκεν, καθώς φυσικά και τα εθνικά κοινοβούλια και, βέβαια, τα κοινοβούλια των υποψήφιων χωρών.
Λυπάμαι όταν ακούω ότι ο συνάδελφος κ. Barσn Crespo εδώ θέλει να τονίσει ότι πρέπει κατά πρώτο λόγο να αρκεστούμε στο να ακούμε τα εθνικά κοινοβούλια.
Όχι, η κοινωνία των πολιτών είναι σίγουρα πραγματικότητα.
Πρέπει επιτέλους να το λάβουμε σοβαρά υπόψη αυτό και να μην γίνουμε πλέον μάρτυρες καμίας ανάλογης Διακυβερνητικής Διάσκεψης, όπου θα εξασφαλίζονται μόνον τα εθνικά συμφέροντα και όλα αυτά θα συμβαίνουν κεκλεισμένων των θυρών.
Κυρία Πρόεδρε, κύριε Πρόεδρε της Επιτροπής, το πρόγραμμα εργασίας της Επιτροπής για το 2001 θέτει πολλά ερωτήματα, κατά την προσωπική μου άποψη, αρχής γενομένης από το ρόλο της Ένωσης στην Ευρώπη και στον κόσμο.
Οι διαπραγματεύσεις με τις υποψήφιες χώρες θα συνεχιστούν σύμφωνα με το φύλλο πορείας, όπως λέγεται στο έγγραφό σας, το οποίο αναφέρει, παραθέτω, "δεκαοκτώ επιπλέον κεφάλαια που θα κλείσουν κατά το τρέχον έτος" .
Με βάση τόσο αφηρημένες, αν όχι γραφειοκρατικές ενδείξεις, πώς θα διαμορφώσουμε μια ιδέα των προβλημάτων που πρέπει να επιλύσουμε, των αντιφάσεων που πρέπει να υπερβούμε, των πολιτικών επιλογών στις οποίες πρέπει να προβούμε;
Εξάλλου, θεωρώ εξαιρετικά φτωχή και περιοριστική την έννοια της πολιτικής της γειτνίασης που χρησιμοποιείται για να ορίσει συγχρόνως και τη στρατηγική της Ένωσης στα Βαλκάνια και τις σχέσεις της με τη Ρωσία και την ευρωμεσογειακή εταιρική σχέση, όλα αυτά μέσα σε επτά γραμμές.
Εξάλλου, ορισμένες από τις πολιτικές που εφαρμόζει η Ένωση στους εν λόγω τομείς είναι αντικείμενο επικρίσεων, όπως συνέβη εκ νέου την προηγούμενη εβδομάδα, στο δεύτερο Ευρομεσογειακό Φόρουμ.
Ποια διδάγματα αντλείτε από αυτές τις εκτιμήσεις;
Και τι απομένει από την αναπτυξιακή πολιτική της Ένωσης;
Για τους φτωχότερους, εκτός του εμπορικού μέτρου που υπενθυμίσατε πριν, δημιουργήσατε τον οργανισμό Europe Aid, καθ' ομοίωση του US Aid, και υποκαταστήσατε βασικά την ανάπτυξη με τη βοήθεια.
Για τις υπόλοιπες χώρες, ανταλλάσσετε τη φιλοσοφία τύπου Λομέ με τη λογική τύπου ΠΟΕ.
Πού βρίσκεται σήμερα η φιλοδοξία της Ευρώπης για το Νότο της;
Η δεύτερη μεγάλη προτεραιότητα για την οποία θέλω να σας ερωτήσω είναι η νέα οικονομική και κοινωνική ατζέντα.
Η Επιτροπή πρέπει να προετοιμάσει τις αποφάσεις που θα ληφθούν σε αυτά τα πλαίσια, βάσει μιας σειράς κριτηρίων που έχουν βαπτιστεί "διαρθρωτικοί δείκτες" .
Ποια είναι η θέση που κατέχουν στους εν λόγω δείκτες οι κοινωνικές ανησυχίες και όλα όσα το Πρόγραμμα Ανάπτυξης των ΗΕ αποκαλεί πολύ εύστοχα "δείκτες ανθρώπινης ανάπτυξης" ;
Για παράδειγμα, δεν προτείνετε τον παραμικρό κοινωνικό όρο για την έγκριση από την Επιτροπή των σχεδίων συγχώνευσης των μεγάλων ομίλων.
Γιατί;
Τι σκοπεύετε να πράξετε στο μέλλον προκειμένου να αποφευχθεί ο πολλαπλασιασμός των υποθέσεων Michelin, Danone, Alsthom, Valeo, Aventis ή άλλων, υποθέσεις στις οποίες τα σχέδια κατάργησης θέσεων εργασίας συνοδεύουν την ανακοίνωση εξαιρετικών οικονομικών αποτελεσμάτων;
Γιατί αναβάλλετε για το προσεχές έτος την αναθεώρηση της οδηγίας σχετικά με τις ευρωπαϊκές επιτροπές επιχείρησης, κτλ;
Μέσα σ' αυτό το πλαίσιο, αναγγέλλετε μια Λευκή Βίβλο για την ευρωπαϊκή διακυβέρνηση που θα περιλαμβάνει μια εταιρική σχέση με την κοινωνία των πολιτών.
Επιστρέφοντας από το Παγκόσμιο Κοινωνικό Φόρουμ στο Πόρτο Αλέγκρε, θα έπρεπε να χειροκροτήσω με τα δύο χέρια.
Συγκρατούμαι όμως, διότι, πίσω από ένα πολιτικό διάβημα που μοιάζει σχεδόν αναρχικό, βρίσκονται ακριβώς όλοι αυτοί οι κλασικά φιλελεύθεροι οικονομικοί προσανατολισμοί.
Ωστόσο, για να ξεπεράσουμε σήμερα την κρίση εμπιστοσύνης των πολιτών έναντι της Ένωσης, πρέπει, κατά την άποψή μου, να είμαστε τίμιοι μέχρι τέλους, μ' αυτούς τους ίδιους, με τους αιρετούς εκπροσώπους τους, με τα συνδικάτα τους, με τις ενώσεις τους, δηλαδή να δεχθούμε την ανοικτή αντιπαράθεση επιλογών πριν από τη λήψη των αποφάσεων, να επιτρέψουμε την πλουραλιστική και διαφανή ανάπτυξη των επιπτώσεων των εν λόγω αποφάσεων, αφού εφαρμοστούν, και να τολμήσουμε, ενδεχομένως, να αλλάξουμε πορεία αν, παρ' ελπίδα, οι προτεραιότητες της κοινωνίας μεταβάλουν άρδην την ημερήσια διάταξη των κοινοτικών αρχών.
Ποια βήματα θα είσαστε έτοιμος, κύριε Πρόεδρε της Επιτροπής, να κάνετε προς αυτή την κατεύθυνση το 2001;
(Χειροκροτήματα)
Κυρία Πρόεδρε, η συμφωνία που επιτεύχθηκε στη Νίκαια θα ανοίξει το δρόμο για τη διεύρυνση της Ένωσης.
Αυτός ήταν ο βασικός στόχος των διαπραγματεύσεων της συνθήκης και τώρα πιστεύω πως ο δρόμος είναι ανοιχτός για την ένταξη των υποψήφιων χωρών στην Ένωση στο άμεσο μέλλον.
Ο πλέον άμεσος στόχος για τα 15 υπάρχοντα μέλη της Ευρωπαϊκής Ένωσης είναι να διασφαλιστεί η κύρωση της Συνθήκης της Νίκαιας σε όλες τις χώρες της Ένωσης το συντομότερο δυνατόν.
Οι διατάξεις της Συνθήκης της Νίκαιας θα τεθούν σε ισχύ μόνον αφού ολοκληρωθεί η διαδικασία κύρωσης και στα 15 κράτη μέλη.
Παρατηρώ με ενδιαφέρον πως η ημερήσια διάταξη για τη σημερινή συζήτηση τιτλοφορείται "συνέχεια της Νίκαιας" .
Θα ήθελα να συστήσω σε όλα τα ενδιαφερόμενα μέρη να μη συζητούν για ευρύτερες εξελίξεις εντός της Ένωσης πριν ολοκληρωθεί η διαδικασία κύρωσης εντός της Ευρωπαϊκής Ένωσης.
Αυτό είναι το βασικό σημείο διχοτόμησης αυτή τη στιγμή στην ΕΕ.
Όσοι μιλούν για ευρύτερη πολιτική ολοκλήρωση εντός της Ένωσης θεωρούν δεδομένο ότι η κύρωση της Συνθήκης της Νίκαιας είναι τελειωμένη υπόθεση.
Δεν είναι τελειωμένη υπόθεση.
Πρέπει να δοθεί στα 370 εκατομμύρια πολίτες της Ένωσης με τέτοιο τρόπο ώστε να γίνει εύκολα κατανοητή και να έχει τη λαϊκή στήριξη και την καλή υποδοχή όλων των πολιτών.
Την κριτική αυτή θα έκανα κυρίως σε όσους προτείνουν να εφαρμοστούν πλήρεις ομοσπονδιακές δομές εντός της Ευρωπαϊκής Ένωσης.
Κατά καιρούς κάποια ευρωπαϊκά κλιμάκια υιοθετούν τη στάση του "εμείς γνωρίζουμε καλύτερα, θα κάνουμε τις κατάλληλες αλλαγές και ο κόσμος θα μας ευγνωμονεί γι' αυτές αργότερα" .
Η πολιτική πειθώ δεν λειτουργεί κατ' αυτό τον τρόπο.
Υποβάλλουμε προτάσεις.
Στη συνέχεια πείθουμε τους πολίτες της Ευρώπης να τις υποστηρίξουν, είτε στο πλαίσιο των κοινοβουλευτικών διαδικασιών που ισχύουν σε κάθε κράτος μέλος είτε με δημοψήφισμα.
Από εμάς εξαρτάται, εμάς που υποστηρίζουμε τη διεύρυνση της Ένωσης και αναγνωρίζουμε το απόλυτο δικαίωμα των υποψήφιων χωρών να προσχωρήσουν στην Ένωση, να πείσουμε τους ψηφοφόρους για τη σπουδαιότητα των διατάξεων της Συνθήκης της Νίκαιας και για τις ευρύτερες πολιτικές συνέπειες που αυτή θα έχει.
Αυτό που δεν πρέπει να κάνει η Ευρωπαϊκή Ένωση είναι να διεξάγει περαιτέρω συζήτηση για νέες πολιτικές εξελίξεις εντός της Ένωσης πριν κυρωθεί η Συνθήκη της Νίκαιας από όλα τα κράτη μέλη.
Κυρία Πρόεδρε, κύριε Πρόεδρε της Επιτροπής, αξιότιμοι κύριοι συνάδελφοι, άκουσα με κάποια κατάπληξη την παρέμβαση του αρχηγού της Ομάδας του Λαϊκού Κόμματος, ο οποίος υπογράμμισε την απουσία του Συμβουλίου, την αποστασιοποίηση των οργάνων που κατά κάποιον τρόπο παρατηρείται σ' ετούτη την Αίθουσα, και επιπλέον επέκρινε έντονα την τομεακή πολιτική των Υπουργών Εξωτερικών των κρατών μελών.
Πιστεύω πως αυτό είναι συμπτωματικό σε σχέση με αυτά που περιέγραψε για το πρόγραμμα ο Πρόεδρος Πρόντι προ ολίγου: ένα πρόγραμμα που κατά κάποιον τρόπο αντιγράφει έναν ονειροκρίτη, το οποίο όμως περιστρέφεται - και αυτή είναι η διαφορά του από τα άλλα - γύρω από την επιδίωξη μιας συζήτησης, σαν αυτή που περιέγραψε ο Πρόεδρος Πρόντι στην έκθεσή του.
Ακούσαμε να γίνεται λόγος για ελευθέρωση των αγορών, για ιδιωτικοποιήσεις και, ταυτόχρονα, για αειφόρο ανάπτυξη και για υποβάθμιση του περιβάλλοντος, και σημειώνουμε την οξεία αντίφαση του να μιλά κανείς για ελευθέρωση, από τη μία πλευρά, και για αειφόρο ανάπτυξη, από την άλλη: αντιφάσεις που αποκαλύπτονται από μια Επιτροπή και από μια Ευρώπη υπερβολικά συνδεδεμένες με τα λόμπι, το μοναδικό ενδιαφέρον των οποίων δεν είναι ίσως να δημιουργήσουν την Ευρώπη για την οποία έγινε λόγος, αλλά να φθάνουν όλο και περισσότερο σε μια Ευρώπη των εμπόρων, που δεν την επιθυμώ και που νομίζω ότι πολλοί από μας δεν επιθυμούν.
Το πρόβλημα εξακολουθεί, λοιπόν, να είναι εκείνο της ουσίας, εκείνο που υποκινεί σήμερα όλο και περισσότερο τη συζήτηση της σύγχρονης Ευρώπης, εκείνο που μερικοί ονομάζουν - με μιαν αμερικάνικη λέξη που δεν μου αρέσει - Welfare State και που εμείς οι Ευρωπαίοι ανέκαθεν ονομάζαμε κοινωνικό κράτος.
Το πρόβλημα της ουσίας είναι και παραμένει το εξής: κοινωνικό κράτος ή φιλελεύθερο κράτος;
Περισσότερο κράτος και λιγότερη αγορά ή περισσότερη αγορά και λιγότερο κράτος;
Ακούσαμε τον Πρόεδρο Πρόντι να ισχυρίζεται ότι πέρυσι δημιουργήθηκαν δυόμισι εκατομμύρια θέσεις εργασίας και ότι τα δύο τρίτα από αυτές χορηγήθηκαν σε γυναίκες: εγώ πιστεύω πως αυτό που μας περιέγραψε ο Πρόεδρος Πρόντι είναι ένα έξοχο αποτέλεσμα, που θα έπρεπε όμως να αξιολογηθεί, αγαπητέ Πρόεδρε, και με το μέτρο της γεωγραφικής κατανομής στην Ευρώπη.
Από αυτά τα δυόμισι εκατομμύρια θέσεις εργασίας, για παράδειγμα, δεν ξέρω πόσα αντιστοιχούσαν στην Ιταλία και, ιδιαίτερα, στη Νότια Ιταλία, όπου το πρόβλημα της απασχόλησης είναι εξαιρετικά σοβαρό και όπου, αν θέλαμε, θα μπορούσαμε - είναι μια υπόδειξη που κάνω, αλλά θα μπορούσε να εξεταστεί με προσοχή - να σκεφθούμε να συνδέσουμε τα προβλήματα της αειφόρου ανάπτυξης με τη λύση του προβλήματος της απασχόλησης: αναφέρομαι στη δυνατότητα να παρασχεθούν κίνητρα για την πρόσβαση των νέων στον κόσμο της εργασίας με έναν κατώτατο πρώτο μισθό και προσανατολισμό, για παράδειγμα, την υδρογεωλογική αναδιοργάνωση της περιοχής.
Υπάρχει τόσος κόσμος εκεί κάτω που κάθεται χωρίς να κάνει τίποτα και η Ευρώπη θα μπορούσε να βρει μια λύση τέτοιου τύπου, για να αντιμετωπίσει ταυτόχρονα δύο προβλήματα.
Σκέπτομαι επίσης, κύριε Πρόεδρε, τον τρόπο με τον οποίο μιλήσατε για την εσωτερική μεταρρύθμιση της Επιτροπής.
Ξέρω ότι η Επιτροπή εργάζεται με πάθος και αυτό το πάθος με το οποίο εργάζεται έχει αντίκτυπο, για παράδειγμα, στον εσωτερικό κόσμο της εργασίας, στους υπαλλήλους της Επιτροπής, οι οποίοι ανησυχούν για τις περικοπές στις σταδιοδρομίες και για μια νέα συστηματοποίηση που ενδέχεται να έχει επιπτώσεις στη θέση του κόσμου της εργασίας και των υπαλλήλων του Κοινοβουλίου.
Από την άποψη αυτή, πρόκειται για μια διάχυτη ανησυχία: το αίτημα, επομένως, είναι να ξεκινήσει μια οριστική συζήτηση, όχι τόσο και όχι πια για τους ρόλους, αλλά για το πολιτικό περιεχόμενο που επιζητείται να δοθεί στην πρωτοβουλία της Επιτροπής και του Κοινοβουλίου: αποφασιστικές και σαφείς επιλογές, που να σκιαγραφούν μια Ευρώπη όπου η ανάμνηση των αγγουριών - στην οποία αναφέρθηκε ο Πρόεδρος Πρόντι - να είναι όλο και πιο αμυδρή και μακρινή.
Κύριε Πρόεδρε, ορισμένοι ευρωσκεπτικιστές συμφωνούν με τη Συνθήκη της Νίκαιας διότι οι φεντεραλιστές διαμαρτύρονται κατά αυτής.
Ορισμένοι φεντεραλιστές συμφωνούν επειδή οι ευρωσκεπτικιστές αντιτίθενται, αλλά και οι δύο ομάδες έχουν καλούς λόγους να την απορρίψουν.
Οι ευρωσκεπτικιστές πρέπει να αντιτεθούν στη μεταβίβαση εξουσίας από τα εθνικά κοινοβούλια στις Βρυξέλλες.
Οι φεντεραλιστές πρέπει να αντιτεθούν στη μεταβίβαση της δυνατότητας λήψης αποφάσεων από τους εκλογείς και τους εκλεγμένους εκπροσώπους τους στους υπαλλήλους και τους υπουργούς της ΕΕ.
Με λίγα λόγια, η Νίκαια συνεπάγεται λιγότερη δημοκρατία.
Όλοι μας έχουμε κοινό συμφέρον να διασφαλίσουμε ένα δημοκρατικό διάλογο για την επόμενη συνθήκη.
Πρέπει να τεθεί τέλος στις συνθήκες που υπογράφονται κεκλεισμένων των θυρών.
Η επόμενη συνθήκη πρέπει να συζητηθεί ενώπιον όλων των λαϊκώς εκλεγμένων εκπροσώπων και πρέπει να γίνει αντικείμενο διαπραγματεύσεων όχι μόνο με πλήρη διαφάνεια αλλά με άμεση συμμετοχή των πολιτών.
Τέλος πρέπει να εγκριθεί με δημοψηφίσματα στα κράτη όπου αυτό προβλέπεται.
Υπό αυτό το πρίσμα, οι φεντεραλιστές και οι "ευρωβασιλικοί" μπορούν να συζητήσουν τη δομή της Ευρώπης του μέλλοντος.
Τι θα αποφασίζεται από τις Βρυξέλλες, τι θα αποφασίζεται από το Στρασβούργο, τι θα αποφασίζεται από τα εθνικά κοινοβούλια.
Η Ομάδα για την Ευρώπη της Δημοκρατίας και της Διαφοράς επιθυμεί μια ανοιχτή, λιγότερο φορτωμένη και πιο ελεύθερη ευρωπαϊκή συνεργασία.
Επιθυμούμε το μεγαλύτερο τμήμα όλων των αποφάσεων να λαμβάνεται από τα κράτη μέλη και σε τοπικό επίπεδο.
Ο πλούτος της Ευρώπης εντοπίζεται στις διαφορές μας.
Αδυνατούμε για παράδειγμα να διαπιστώσουμε κάποια αδήριτη ανάγκη που θα ορίζει ότι η ΕΕ θα είναι σε θέση να τροποποιήσει μια απόφαση που έλαβε το δημοτικό συμβούλιο του Όρχους για τον προγραμματισμό του τοπικού δικτύου συγκοινωνιών.
Είναι ένα θέμα που μπορούμε κάλλιστα να το αποφασίσουμε μόνοι μας.
Τέλος, ελπίζω ότι τα μέσα ενημέρωσης που θα χρησιμοποιήσει η Επιτροπή θα χρησιμοποιηθούν με τρόπο πλουραλιστικό με στόχο τον διάλογο μεταξύ όλων των διαφορετικών απόψεων όσον αφορά την ευρωπαϊκή ολοκλήρωση.
Κύριε Πρόεδρε, η σημερινή συζήτηση για την προφορική ερώτηση σχετικά με τη συνέχεια που θα πρέπει να δοθεί στο Ευρωπαϊκό Συμβούλιο της Νίκαιας, ενώ δεν έχει ακόμα υπογραφεί το σχέδιο συνθήκης και ενώ η προσεχής ΔΔ δεν αναμένεται να συγκληθεί νωρίτερα από το 2004, δείχνει καλά την ανυπομονησία ορισμένων να ξεκινήσουν έναν νέο κύκλο διαπραγματεύσεων.
Γι' αυτούς, ιδίως για την Επιτροπή - όπως είπε ο πρόεδρός της - θα πρέπει επιτέλους να τεθεί το θέμα της μεγάλης ευρωπαϊκής συνταγματικής διαδικασίας, κάτι που αρνήθηκε να πράξει το Συμβούλιο της Νίκαιας, μιας διαδικασίας που θα πρέπει να καθοδηγηθεί το συντομότερο δυνατό από μια ευρωπαϊκή συνέλευση, εμπνευσμένη από τη συνέλευση που συνέταξε, το προηγούμενο έτος, το Χάρτη των Θεμελιωδών Δικαιωμάτων.
Ωστόσο, η βιασύνη, και δη η ταραχή, δεν θα πρέπει να αντικαταστήσουν τη σκέψη.
Η ιδέα του ευρωπαϊκού συντάγματος παραπέμπει στην ιδέα ενός ευρωπαϊκού κράτους, το οποίο οι λαοί μας δεν επιθυμούν.
Πρέπει να λάβετε καλά υπόψη ότι το Συμβούλιο της Νίκαιας αρνήθηκε να συμπεριλάβει αυτήν την ιδέα μεταξύ των στόχων της μελλοντικής ΔΔ.
Πράγματι, η μελλοντική Ευρώπη θα έχει ανάγκη, όχι από ένα μελλοντικό κράτος με το σύνταγμά του, αλλά από ένα δίκτυο εθνών που θα σέβεται τις εθνικές δημοκρατίες και θα επισημοποιείται από μια θεμελιώδη συνθήκη.
Αμεσα, πρέπει να σκεφθούμε τη μέθοδο της μελλοντικής συζήτησης.
Πρέπει να παραδεχθούμε ότι η συνέλευση που προετοίμασε το Χάρτη των Θεμελιωδών Δικαιωμάτων ήταν μια αποτυχία, διότι αναμείγνυε ασταμάτητα τις αρμοδιότητες, συνέχεε τις ευθύνες και τελικά παρήγαγε ένα κείμενο, ευχάριστο ίσως για τα ώτα των υπερεθνικών, αλλά μη αποδεκτό από το σύνολο των μελών της Ένωσης.
Ναι, στο μέλλον, θα πρέπει να προετοιμάσουμε τις ΔΔ με διαφορετικό τρόπο, αλλά σίγουρα όχι με συνελεύσεις σε κατάσταση έλλειψης βαρύτητας που θα μας οδηγήσουν σε νέα αδιέξοδα.
Για την προσεχή ΔΔ, η συζήτηση πρέπει καταρχάς να οργανωθεί εντός και γύρω από τα εθνικά κοινοβούλια, υπό τη δική τους ευθύνη.
Σε δεύτερη φάση, η μελλοντική ΔΔ θα πρέπει να διαπραγματευθεί μόνο τις αξιόπιστες προτάσεις, δηλαδή τις προτάσεις που θα υποστηρίζονται από το ένα τέταρτο τουλάχιστον των εθνικών κοινοβουλίων της Ένωσης ύστερα από ψηφοφορία των ολομελειών τους.
Κατ' αυτόν τον τρόπο, θα είμαστε βέβαιοι ότι δεν παραδέρνουμε και ότι μένουμε γερά προσδεδεμένοι στις εθνικές δημοκρατίες.
Πρόεδρε Πρόντι, καταλαβαίνουμε πόσο δύσκολο είναι να συνοψισθεί σε ένα έγγραφο περιορισμένων διαστάσεων η πολυπλοκότητα των θεμάτων που απασχολούν την Ευρωπαϊκή Επιτροπή.
Περιορίζομαι λοιπόν μόνο σε δύο θέματα, στα οποία ευχαρίστως θα ήθελα να επανέλθουμε.
Ας δούμε τι συμβαίνει στον γεωργικό τομέα: εμείς, ως Ευρωπαϊκό Λαϊκό Κόμμα, πιστεύουμε ότι υπάρχει απόλυτη ανάγκη να επανεξετάσουμε τους όρους της κοινής γεωργικής πολιτικής και, προπαντός, να καταλάβουμε την εμβέλεια των μελλοντικών στρατηγικών.
Αρκεί να σκεφθούμε το δημοσιονομικό βάρος που έχει η γεωργική πολιτική στο εσωτερικό του προϋπολογισμού μας, αλλά προπαντός τα χαρτιά που θα παιχθούν στη γεωργία ή τα θέματα της παγκοσμιοποίησης.
Εσείς ο ίδιος επικαλεσθήκατε την πρόταση Lamy, μια πρόταση εξαιρετικά σημαντική, που θα έχει όμως σπουδαίες συνέπειες για τα γεωργικά θέματα.
Ας σκεφθούμε επίσης τι θα συμβεί στο μέτωπο της παραγωγής τροφίμων όσον αφορά την ασφάλεια, τι θα συμβεί στο πεδίο των τυπικών παραγωγών και στο κεφάλαιο που συνδέεται με τις βιοτεχνολογίες.
Αν προσθέσουμε έπειτα τα θέματα της διεύρυνσης και την ανάκαμψη της γεωργίας σε ορισμένες περιοχές όπως εκείνες της λεκάνης της Μεσογείου, ε λοιπόν, θα θέλαμε να καταλάβουμε ποιο είναι το ευρωπαϊκό γεωργικό πρότυπο που επιδιώκει η Επιτροπή να υλοποιήσει και, προπαντός, θα θέλαμε πραγματικά να λάβουμε τη διαβεβαίωση ότι αυτό το γεωργικό πρότυπο δεν θα τεθεί στο τραπέζι της εξωτερικής πολιτικής και δεν θα θεωρηθεί αντικείμενο ανταλλαγής με καταστάσεις που απορρέουν από τις διεθνείς απαιτήσεις.
Το δεύτερο θέμα αφορά τη Μεσόγειο, η σημασία της οποίας καταδείχθηκε από ένα φόρουμ στο οποίο λάβαμε μέρος την περασμένη εβδομάδα.
Ε λοιπόν, όσον αφορά τη Μεσόγειο, μένουν ακόμη ανοιχτά πολύ σημαντικά προβλήματα.
Θα θέλαμε για το κεφάλαιο αυτό να αποφασισθεί μια πολιτική που να εγγυάται στις περιφέρειες του Νότου τα ίδια προνόμια που αποδίδονται στις άλλες περιφέρειες της Ευρωπαϊκής Ένωσης.
Κύριε Πρόεδρε, Πρόεδρε της Επιτροπής κύριε Πρόντι, σήμερα ακούσαμε από εσάς πολλές προγραμματικές δηλώσεις.
Θα ήθελα να αναφερθώ στις τελευταίες σας λέξεις, όπου μιλήσατε για το Κοινοβούλιο, δηλαδή για το ρόλο των βουλευτών.
Ωραία, καλά λόγια, κύριε Πρόεδρε, αλλά όχι αρκετά σαφή!
Θα ήθελα λοιπόν να σας καλέσω να προβείτε σε μία κατά το δυνατό σαφή δήλωση.
Η κατάσταση είναι η εξής: θέλουμε μία ισχυρή Επιτροπή, διότι είμαστε πεπεισμένοι πως βάση της Ευρώπης του μέλλοντος δεν μπορεί να είναι - και πάντως όχι κατά πρώτο λόγο - η συνεργασία των κυβερνήσεων.
Ως εκ τούτου, αναμένουμε και από εσάς να επιδιώξετε την ενίσχυση του κοινοβουλευτισμού και της κοινοβουλευτικής δημοκρατίας.
Σε γενικές γραμμές θα συμφωνήσετε.
Όταν όμως, κύριε Πρόεδρε, ο αντιπρόεδρός σας κ. Barnier είπε προ ολίγου σε συζήτηση στην αρμόδια κοινοβουλευτική επιτροπή ότι πρέπει για το μέλλον και τη μετά τη Νίκαια διαδικασία να προταθεί ένα είδος φόρουμ, στο οποίο θα συμμετέχουν όλοι, βουλευτές, κοινωνία των πολιτών, εγώ το απορρίπτω, εφόσον εννοείται ότι αντί της συμβατικής συνέλευσης θα συγκληθεί ένα τέτοιο φόρουμ.
Κύριε Πρόεδρε, θέλουμε μία συμβατική συνέλευση, μία συνέλευση βουλευτών από το Ευρωπαϊκό Κοινοβούλιο και από τα εθνικά κοινοβούλια.
Αυτό θέλουμε, και σας παρακαλούμε να μας παράσχετε τη σαφή και απερίφραστη υποστήριξή σας!
(Χειροκροτήματα)
Κύριε Πρόεδρε, γνωρίζω ότι υπάρχουν και επικρίσεις της Επιτροπής - ευθέως και εμμέσως -, ότι έχει αδυναμίες το Κοινοβούλιό μας.
Όντως υπάρχουν αδυναμίες στο Κοινοβούλιο.
Αλλά οι αδυναμίες του Κοινοβουλίου μας και του σε ευρωπαϊκό επίπεδο κοινοβουλευτισμού πρέπει να μετατραπούν σε λόγο ενίσχυσης του Κοινοβουλίου μας και όχι επιπλέον αποδυνάμωσής του.
Και έτσι έρχομαι στο επόμενο σημείο: σήμερα επίσης προτείνατε - και έχετε δίκιο, κάτι πρέπει να γίνει - τη δημοσίευση μίας Λευκής Βίβλου για το ζήτημα της χρηστής διακυβέρνησης.
Ήδη η έννοια χρηστή διακυβέρνηση είναι προβληματική.
Εγώ θα έλεγα μάλλον δημοκρατική διακυβέρνηση.
Πρέπει να ενισχυθεί η δημοκρατική διαδικασία λήψεως αποφάσεων και έχετε δίκιο, θα πρέπει επίσης να διευρυνθεί.
Δημοκρατία σημαίνει ταυτόχρονα και διάλογος με την κοινωνία των πολιτών.
Συμφωνώ απολύτως.
Σε αυτό το πεδίο πρέπει ως βουλευτές να κάνουμε περισσότερα!
Αλλά το αποφασιστικό ερώτημα είναι και πάλι, η συμμετοχή της κοινωνίας των πολιτών μπορεί να υποκαταστήσει την ενίσχυση της άμεσης κοινοβουλευτικής δημοκρατίας;
Η κοινωνία των πολιτών επέχει σε κάποιο βαθμό ρόλο κηδεμόνα του κοινοβουλευτικού διαλόγου και των διαδικασιών λήψεως αποφάσεων;
Και σε αυτό το ερώτημα η απάντηση πρέπει να δοθεί απερίφραστα υπέρ του Κοινοβουλίου.
(Χειροκροτήματα)
Στο πλαίσιο αυτό έρχομαι και στην αυτορρύθμιση, μιας και είναι και αυτή νέα λέξη του συρμού.
Κατ' ευφημισμόν η αυτορρύθμιση αναφέρεται ενίοτε και ως "συνεργατικό πρότυπο λήψεως αποφάσεων" .
Όχι, κύριε Πρόεδρε!
Τις αποφάσεις πρέπει να τις λαμβάνει το Κοινοβούλιο, τις αποφάσεις πρέπει να τις λαμβάνει το Συμβούλιο, τα κοινοβουλευτικά όργανα.
Ασφαλώς αυτήν τη διαδικασία λήψεως αποφάσεων πρέπει να την καταστήσουμε διαφανή και προσπελάσιμη, και να μη γίνονται, όπως τώρα, συνεδριάσεις αδιαφανείς κεκλεισμένων των θυρών - αυτό αφορά κυρίως την Επιτροπή και τις ομάδες πιέσεως.
Πρέπει να ξεκινήσουμε ένα διάλογο με τις ομάδες συμφέροντος, βεβαίως και πρέπει να ακούσουμε τις συμβουλές τους και τις ανησυχίες τους, αλλά δεν μπορούμε να βάλουμε το λύκο να φυλάει τα πρόβατα.
Θα επιτρέψουμε σε εκείνον, τον οποίον ίσως χρειαστεί να ελέγξουμε, να ορίσει μόνος του το πλαίσιο για το μέλλον;
Εδώ διαφωνώ.
Αυτό θα ισοδυναμούσε με το να λέγαμε ότι η βιομηχανία παραγωγής κτηνοτροφών και οι ομάδες πιέσεως του γεωργικού τομέα μόνες τους ορίζουν τους κανόνες της κοινής οργάνωσης αγοράς.
Δεν είναι δυνατόν!
Δεν υποστηρίζουμε αυτή τη θέση!
Εδώ έχω ακόμη μία μικρή παρατήρηση: παρατηρείται αυξητική τάση των επονομαζομένων ερμηνευτικών ανακοινώσεων της Επιτροπής.
Αυτό σημαίνει πως ό,τι αποφασίζουν το Συμβούλιο και το Κοινοβούλιο, στη συνέχεια το ερμηνεύει η Επιτροπή, και μπορεί να το ερμηνεύει κατά τρόπο που να εξυπηρετεί τις διάφορες ομάδες συμφερόντων.
Είναι και αυτός ο δρόμος επικίνδυνος!
Η Επιτροπή διατυπώνει προτάσεις.
Έχει το δικαίωμα της πρωτοβουλίας.
Αυτό το αναγνωρίζω.
Αλλά τις αποφάσεις πρέπει να τις λαμβάνουν τα κοινοβουλευτικά όργανα, και δεν επιτρέπεται να γίνονται εκ των υστέρων διορθώσεις με σχετικές ανακοινώσεις.
Εφόσον απαιτείται, προβλέπεται η προσφυγή στο Ευρωπαϊκό Δικαστήριο.
Κλείνοντας, Πρόεδρε Πρόντι, από την Επιτροπή αναμένουμε πληθώρα προτάσεων.
Αναμένουμε όμως και σεβασμό του κοινοβουλευτισμού, όπως και εμείς σεβόμαστε την Επιτροπή.
Από εσάς περιμένουμε να δείξετε για τη δική μας ενίσχυση το ίδιο ενδιαφέρον που επιδεικνύετε για τη δική σας ενίσχυση!
(Χειροκροτήματα)
Κύριε Πρόεδρε, ο Πρόεδρος της Επιτροπής είπε πως τα θεσμικά όργανα πρέπει να είναι υπεύθυνα, διαφανή και αποτελεσματικά και υποσχέθηκε να υποβάλλει μια Λευκή Βίβλο σχετικά με το θέμα της διακυβέρνησης.
Aν πρέπει να βελτιωθεί η ποιότητα διακυβέρνησης της Ένωσης, η αρχή θα πρέπει ίσως να γίνει από το ίδιο το πρόγραμμα εργασίας της Επιτροπής.
Πρέπει να επικεντρωθούμε στη χάραξη πολιτικής σε τομείς όπου η πανευρωπαϊκή δράση της ΕΕ είναι απολύτως απαραίτητη.
Πρέπει να εξασφαλιστεί η απόλυτη τήρηση της αρχής της επικουρικότητας.
Ισχύει, άραγε, αυτό στην περίπτωση της σύστασης της Επιτροπής για την υιοθέτηση ενός κοινού ευρωπαϊκού τύπου βιογραφικών σημειωμάτων: σύσταση αρ.
379, στον κατάλογο των μέτρων προς υλοποίηση φέτος;
Κάθε νέα νομοθετική πρόταση θα πρέπει να συνοδεύεται από τεκμηρίωση των λόγων για τους οποίους είναι απαραίτητη η δράση σε επίπεδο Ένωσης και θα μπορούσαμε ίσως και εμείς να βοηθήσουμε, όπως πρότεινε ο συνάδελφός μου κ. Clegg, συστήνοντας στο πλαίσιο του Σώματος μια μόνιμη επιτροπή ελέγχου ώστε να διασφαλίζεται ότι τα προτεινόμενα μέτρα ανταποκρίνονται στα κριτήρια της επικουρικότητας και της αναλογικότητας.
Κύριε Πρόντι, η ομιλία σας για την κατάσταση της Ένωσης θα έπρεπε να συνοδεύεται από ένα λεπτομερή κατάλογο προτάσεων, όπου οι προτάσεις θα επεξηγούνται και θα δικαιολογούνται η κάθε μία ξεχωριστά, και δεν θα αποκρύπτονται σε παραρτήματα του εγγράφου.
Η πρόταση πρέπει να είναι αποτέλεσμα σοβαρής συζήτησης στους κόλπους του Σώματος των Επιτρόπων, και όχι αποτέλεσμα συνοπτικής διαδικασίας.
Η επιτροπή μας θα πρέπει να εξετάσει κατ' αντιπαράσταση κάθε έναν από τους Επιτρόπους σχετικά με τις προτάσεις που ανήκουν στο τομέα της αρμοδιότητάς τους.
Τέλος, το ετήσιο πρόγραμμα εργασίας της Επιτροπής πρέπει να τεθεί σε ψηφοφορία εδώ στο σύνολο της Ολομέλειας.
Η Νίκαια έδειξε τα προβλήματα της διακυβερνητικής Ευρώπης.
Σε μας έγκειται να πείσουμε τους πολίτες ότι η ομοσπονδιακή Ευρώπη μπορεί να λειτουργήσει αποτελεσματικά.
Κύριε Πρόεδρε, κύριε Πρόεδρε Πρόντι, συμφωνώ με τα αιτήματα για πιο συγκεκριμένες απαντήσεις.
Η πολιτική ενότητα της Ευρώπης δεν προόδευσε στη Νίκαια.
Αντίθετα, εκεί τους θριάμβους τους κατήγαγε η επανεθνικοποίηση.
Αυτό που απέτυχε στη Νίκαια, κύριε Πρόεδρε Πρόντι, και θεωρώ πολύ σημαντικό να αναγνωρισθεί, είναι η αλαζονεία του Συμβουλίου να θέλει να είναι συντακτικό όργανο της Ευρώπης.
Συντακτικά όργανα, ως εκ της φύσεώς τους, είναι τα Κοινοβούλια!
Κύριε Πρόεδρε Πρόντι, η στάση της Επιτροπής είναι ασαφής και άκρως αόριστη, πάνω απ' όλα όσον αφορά το ζήτημα της διαδικασίας μετά τη Σύνοδο της Νίκαιας.
Χρησιμοποιήσατε επικριτικά λόγια για τη Συνθήκη, από ότι όμως ακούω, στην πατρίδα μου έχει ξεκινήσει η Επιτροπή μία τεράστια εκστρατεία ανακοινώσεων, με τις οποίες πανηγυρίζει την ιστορική καμπή και την επιτυχία που σηματοδοτεί η Συνθήκη της Νίκαιας.
Χρησιμοποιήσατε επικριτικά λόγια, αλλά ο Επίτροπός σας κ. Barnier μας σκιαγραφεί ένα απλό φόρουμ συζητήσεων αντί για συντακτική διαδικασία και συμβατική συνέλευση.
Κύριε Πρόεδρε της Επιτροπής, θέλω να σας καλέσω να δώσετε μία πολύ συγκεκριμένη απάντηση σε μία σαφή ερώτηση: συστρατεύεστε με το Κοινοβούλιο στην προσπάθεια να διεκδικήσει μία συντακτική διαδικασία, ένα πρότυπο συμβατικής συνέλευσης και τη διεύρυνση του καταλόγου ζητημάτων της Νίκαιας ώστε να περιλάβει τα καθοριστικά δημοκρατικά κριτήρια όπως διάκριση εξουσιών, ασφαλιστικές δικλείδες, διαφάνεια νομοθετικής διαδικασίας και ούτω καθ' εξής;
Κύριε Πρόεδρε, η Νίκαια ήταν οπισθοδρόμηση στην πολιτική της ολοκλήρωσης: ούτε ίχνος ενισχυμένης δημοκρατίας, περισσότερης διαφάνειας, μεγαλύτερης ικανότητας δράσεως και λήψεως αποφάσεων.
Ως εκ τούτου, πιστεύω ότι η μετά-Νίκαια φάση πρέπει να χρησιμοποιηθεί για να σωθεί η Ένωση από τη Νίκαια.
Στο σύντομο διάστημα που διαθέτω, θέλω να αναφέρω τέσσερα σημεία που θεωρώ σημαντικά.
Καταρχάς καλώ το Συμβούλιο να διορθώσει αμέσως τον αριθμό των εδρών της Τσεχίας και της Ουγγαρίας στο Ευρωπαϊκό Κοινοβούλιο, δεν πρέπει να γίνει διάκριση εις βάρος αυτών των δύο κρατών!
Δεύτερο, χρειάζεται μία σαφής κοινή αφετηρία για το διάλογο το σχετικό με το μέλλον της Ένωσης, διότι αναθεμελίωση δεν πρέπει να σημαίνει επανεθνικοποίηση.
Τρίτον, σύγκλιση μίας συνέλευσης για τη μεταρρύθμιση κατά το πρότυπο της συμβατικής συνέλευσης, που διαθέτει νομιμοποίηση και κύρος να υποβάλει προτάσεις για τη μεταρρύθμιση, και τέταρτο, κατά την άποψή μου πρέπει να γίνει νωρίτερα η Διακυβερνητική Διάσκεψη, γιατί καλό είναι να μη λάβει χώρα το 2004, σε μία χρονική στιγμή όπου εκπνέουν οι θητείες της Επιτροπής και του Κοινοβουλίου και κατά την οποία δεν μπορούν να συμμετάσχουν με τις δυνάμεις τους ακέραιες τα δύο όργανα.
Κύριε Πρόεδρε, εδώ και χρόνια οι προτεραιότητες αυξάνονται, είτε επειδή δεν έχουν επιτευχθεί πλήρως οι στόχοι είτε επειδή η φρενήρης επιτάχυνση των πολιτικών, τεχνολογικών και οικονομικών διαδικασιών μας εφιστά την προσοχή σε διαρκώς νέες και πιο δύσκολες ανάγκες που απαιτούν επείγουσα αντιμετώπιση.
Το πρόβλημα της απασχόλησης και της αξιοπρέπειας των συνθηκών εργασίας και διαβίωσης είναι ακόμη άλυτο· όσο για τη διεύρυνση, οι ικανότητές μας να την αντιμετωπίσουμε με κατάλληλο τρόπο για τους λαούς μας και τους υπό ένταξη λαούς, οι απαραίτητες διαρθρώσεις, οι οικονομικές προσαρμογές και οι σχέσεις πολιτικού και κοινωνικού τύπου χρειάζονται περισσότερη ανάπτυξη και περισσότερη συνοχή.
Αυτό δεν σημαίνει επιτάχυνση ή επιβράδυνση της διεύρυνσης· σημαίνει πραγματοποίησή της κατά τρόπο συμβατό με την πραγματικότητα και με τα απαραίτητα χρονικά περιθώρια ώστε μια ηθικά ορθή επιλογή να μην μετατραπεί σε αποτυχία.
Η καταπολέμηση της λαθρομετανάστευσης, του οργανωμένου εγκλήματος, της εκμετάλλευσης γυναικών και παιδιών, των ναρκωτικών, της παράνομης διακίνησης όπλων και ανθρώπινων οργάνων πρέπει να αποτελεί διαρκώς αντικείμενο της προσοχής μας, αλλά οφείλουμε να πούμε ότι σε άψογα ως προς τη μορφή τους έγγραφα δεν αντιστοιχούν σημαντικά βήματα μπροστά σ' αυτό το πεδίο.
Περιμένουμε μια ευρωπαϊκή ρύθμιση για τη χρήση του Διαδικτύου.
Πράγματι, χωρίς κανόνες δεν υπάρχει ελευθερία, αλλά παραβάσεις των εθνικών και διεθνών νόμων.
Η επανέναρξη της πολιτικής για τη Μεσόγειο, όπως ψήφισε το Ευρωπαϊκό Κοινοβούλιο στην προηγούμενη περίοδο συνόδου, πρέπει να υλοποιηθεί - και σύντομα - όπως και οι πρωτοβουλίες για την ειρήνη στη Μέση Ανατολή.
Όμως, από όλες τις επείγουσες ανάγκες που έχουμε, μία έχει αυτή τη στιγμή τη μεγαλύτερη προτεραιότητα: η υγιεινή των τροφίμων και η ασφάλεια για τους πολίτες.
Στο όνομα μιας ψευδοπροόδου και του αθέμιτου κέρδους ορισμένων, καταστρέφονται ανεπανόρθωτα η σημερινή και η αυριανή υγεία του καταναλωτή και ολόκληροι τομείς γεωργικών προϊόντων και τροφίμων.
Οι συνέπειες θα είναι καταστροφικές, αν δεν μπορέσουμε να αντιδράσουμε αποφασιστικά, με ειλικρίνεια και εγκαίρως.
Είναι ήδη υπερβολικές οι καθυστερήσεις των παρεμβάσεων των κυβερνήσεων μετά τις πρώτες καταγγελίες, εδώ και πολλά χρόνια, για τις τρελές αγελάδες, τα μολυσμένα μπιφτέκια, τα κοτόπουλα με διοξίνη, γενικά για όλες τις απάτες με τα τρόφιμα που αποδείχθηκαν όχι μόνο εμπορικές απάτες, αλλά οικολογικές και υγειονομικές βόμβες.
Σας παρακαλούμε, Πρόεδρε Πρόντι, να ζητήσετε από το Συμβούλιο να συστήσει αμέσως μια επιτροπή ελέγχου και εξακρίβωσης, αλλά στο μεταξύ ελπίζουμε να υπάρχει περισσότερος έλεγχος από πλευράς της Προεδρίας σας.
Κύριε Πρόεδρε, μετά τη Νίκαια στέκουμε ενώπιον πολυάριθμων εκκρεμών ζητημάτων, για τα οποία χρειαζόμαστε συγκεκριμένες απαντήσεις.
Αυτά τα ζητήματα αφορούν την οριοθέτηση μεταξύ εθνικών και ευρωπαϊκών αρμοδιοτήτων, την απλούστευση των διατάξεων των Συνθηκών, το νομικό καθεστώς του Χάρτη των Θεμελιωδών Δικαιωμάτων και το ρόλο των εθνικών Κοινοβουλίων στο αρχιτεκτόνημα της Ευρωπαϊκής Ένωσης.
Τα κράτη μέλη σε ποια θέματα θα έχουν εφεξής την τελική ευθύνη;
Το ζήτημα αυτό είναι άρρηκτα συνδεδεμένο με τη στοχοθέτηση της Ευρωπαϊκής Ενώσεως.
Θα πρέπει να γνωρίζουμε ότι μόνο με σαφή προσδιορισμό των αρμοδιοτήτων μπορούμε να περιμένουμε ότι θα εξασφαλισθεί αποδοχή από τους πολίτες των ευρωπαϊκού επιπέδου νομοθετικών και πολιτικών αποφάσεων.
Ως εκ τούτου κατά προτεραιότητα πρέπει να επιδιώκουμε τη στενότερη συμμετοχή των εθνικών κοινοβουλίων στη διαδικασία του διαλόγου που θα χαράξει την πορεία για τη σχεδιαζόμενη Διακυβερνητική Διάσκεψη, αφενός για να τεθεί η διαδικασία του διαλόγου σε κίνηση το ταχύτερο δυνατό στα κράτη μέλη, αφετέρου για να ρυθμισθούν προκαταβολικά τα όποια προβλήματα κατά τη μεταγενέστερη επικύρωση.
Κύριε Πρόεδρε της Επιτροπής, κυρίες και κύριοι συνάδελφοι, ξεκινούμε τώρα μία διαδικασία διαλόγου, που παίρνει την εξής μορφή: τα άλυτα ζητήματα (left-overs) του Αμστερνταμ, τα οποία τώρα ονομάζουμε ελλείψεις της Νίκαιας, πρέπει να επιλυθούν στη μετά τη Νίκαια διαδικασία.
Πιστεύω όμως ότι και γι' αυτό θα πρέπει να έχουμε μία σαφή διαδικασία.
Διότι δεν μας αρκεί να παρουσιάζεται το έτος αυτό ως ένα μεγάλο ανθηρό τοπίο του διαλόγου, στο οποίο συμμετέχει μία κοινωνία των πολιτών, κάτι που σωστά έθιξε ο κ. Swoboda, αλλά τίθεται το ζήτημα με βάση ποιες σαφώς θεσπισμένες μεθόδους συμμετέχει το Ευρωπαϊκό Κοινοβούλιο, συμμετέχουν τα εθνικά κοινοβούλια, τίθεται το σαφές ερώτημα αν θα πρόκειται για συνέλευση και τι ρόλο διαδραματίζει η συμβατική συνέλευση στην οριστικοποίηση των εγγράφων που πρέπει να αποφασισθούν στη διαδικασία μετά τη Νίκαια.
Το ζήτημα είναι, η δήλωση που θα εγκριθεί σε μία συμβατική Συνέλευση θα είναι πανηγυριώτικη, και θα συμπεριφερθούν οι 15 κατά την καθοριστική νύχτα ακριβώς όπως και στη Νίκαια;
Πιστεύω ότι πρέπει εδώ να διευκρινιστεί, όσον αφορά τόσο τη μέθοδο όσο και τη στοχοθέτηση, προς τα πού κατευθυνόμαστε.
Αυτό δεν πρέπει να μείνει στο σκοτάδι.
Επιπλέον πρέπει να διερωτηθούμε, αφού όλοι σχεδόν οι αρχηγοί κυβερνήσεων λένε ότι οι δομές λήψης αποφάσεων της Νίκαιας είναι κακές, με ποιες μεθόδους μπορούν να τακτοποιηθούν τα πράγματα, και μάλιστα και πριν από τη μετά-Νίκαια διαδικασία, επί παραδείγματι, με τις συμβάσεις προσχώρησης στις οποίες ρυθμιζόταν πάντα το ζήτημα και στο παρελθόν.
Επιπλέον αυτή είναι και η μόνη μέθοδος να μην καθυστερήσει η διεύρυνση.
Η διεύρυνση είναι το δεύτερο μεγάλο θέμα που αντιμετωπίζουμε.
Εδώ πρέπει να ανταποκριθούμε στην ιστορική μας ευθύνη.
Κι έτσι έρχομαι στο τρίτο θέμα.
Πρέπει να μεριμνήσουμε, ώστε να μην πνιγούν οι διατλαντικοί δεσμοί σε νέες συζητήσεις περί πολιτικής ασφάλειας, και να φτάσουμε τελικά να μην καταλαβαίνουν οι Αμερικανοί εμάς και την πρωτοβουλία μας για την πολιτική ασφάλειας και άμυνας και εμείς τους Αμερικανούς και το αντιπυραυλικό τους σύστημα.
Πιστεύω, ότι μπορούμε καταρχάς να πούμε ότι η διεύρυνση είναι το μεγάλο μας επίτευγμα στην πολιτική ασφάλειας.
Δεύτερον αναπτύσσουμε τις ικανότητες μας, όμως αυτές παραμένουν συστατικό στοιχείο της Ατλαντική Συμμαχίας, η οποία θα εξακολουθήσει να είναι υπεύθυνη για τη συλλογική ασφάλεια της Ευρώπης.
Τρίτον, φρονώ ότι αυτό μας δίνει τη δυνατότητα να δημιουργήσουμε τις προϋποθέσεις για μία διατλαντική αγορά.
Ο σημερινός απεσταλμένος του αμερικανού Προέδρου για τις διαπραγματεύσεις, ο Robert Zoellick, είναι ο συντάκτης της διατλαντικής διακήρυξης του 1990.
Παρακαλώ να επανέλθουμε σε αυτήν την παράδοση και να σμικρύνουμε και πάλι τις διαστάσεις του ωκεανού.
(Χειροκροτήματα)
Κύριε Πρόεδρε, κύριε Πρόεδρε της Επιτροπής, τρεις σύντομες παρατηρήσεις.
Καταρχάς στην πρώτη φάση ανήκει όχι μόνο ο δημόσιος διάλογος, αλλά, και συμφωνώ με τις παρατηρήσεις των κκ Swoboda και Brok, στην πρώτη φάση ανήκει και η προβλεφθείσα διακήρυξη του Λάκεν.
Το σαφέστατο ερώτημα που σας απευθύνω έχει ως εξής: εσείς, η Επιτροπή, είσθε έτοιμοι, θα μπορέσουμε να υποβάλουμε μέσα στο 2001 για τη σύνοδο του Λάκεν μία κοινή πρόταση της Επιτροπής και του Κοινοβουλίου για την περαιτέρω διάρθρωση της μετά τη Νίκαια διαδικασίας;
Αυτό είναι το πρώτο μεθοδολογικό ζήτημα.
Σε σχέση με το δεύτερο ερώτημα, χαιρετίζω το ότι αναφερθήκατε στην ανάγκη να δημιουργήσουμε ένα όργανο για τη συμμετοχή των κυβερνήσεων, της Επιτροπής, του Ευρωπαϊκού Κοινοβουλίου και των εθνικών Κοινοβουλίων.
Για το δημόσιο διάλογο θέλουμε μία συμβατική συνέλευση, μία συνέλευση που θα είναι το κέντρο βάρους του δημοσίου διαλόγου, δηλαδή αποστολέας και παραλήπτης προτάσεων, και που ταυτόχρονα θα υποβάλει μία σαφή πρόταση για τη Διακυβερνητική Διάσκεψη και για τα θέματα που θα τύχουν διαπραγμάτευσης το 2004.
Το τρίτο ερώτημα αφορά τη θεματολογία.
Έχουν προβλεφθεί τέσσερα θέματα· καλή επιλογή και εφικτή.
Αλλά όλοι γνωρίζουμε ότι αυτά τα συγκεκριμένα θέματα θα πρέπει να συγκεκριμενοποιηθούν, αλλά και ότι ενόψει του 2004 διακυβεύονται, και πρέπει να διακυβεύονται, πολλά.
Θα μας συμβούλευα όλους να εγκαταλείψουμε αυτήν την περίεργη έννοια μετά-Νίκαια, ύστερο-Νίκαια.
Δεν πρόκειται για το μετά-Νίκαια.
Η Νίκαια δεν είναι μόνο το τέλος μίας μεθόδου, ουσιαστικά είναι και το τέλος μίας εποχής, της εποχής της ευρωπαϊκής διαδικασίας ενοποίησης των δεκαετιών του ' 50, του ' 60, του ' 70 και του ' 80.
Τώρα πρέπει να δημιουργήσουμε τις συνθήκες για μία νέα Ευρωπαϊκή Ένωση, δηλαδή για την Ευρωπαϊκή Ένωση του 21ου αιώνα.
Το θέμα δεν είναι μόνο η "μετά Νίκαια διαδικασία" , αλλά και ότι βρισκόμαστε ενώπιον της ανανέωσης της ευρωπαϊκής διαδικασίας ενοποίησης.
Αυτό πρέπει να καταστεί σαφές.
Αν θέλουμε να κερδίσουμε την κοινή γνώμη, το δημόσιο διάλογο, τους ανθρώπους, τους πολίτες, υπέρ των στόχων μας για την ευρωπαϊκή ενοποίηση, δεν αρκεί να εισαγάγουμε τη "μετά Νίκαια διαδικασία" · πρέπει να καταστήσουμε σαφές στους πολίτες ότι πρόκειται για μία νέα Ευρωπαϊκή Ένωση σε μία νέα Ευρώπη, η οποία από το 1990 έχει μεταλλαχθεί!
(Χειροκροτήματα)
Κύριε Πρόεδρε, θα ήθελα καταρχήν να εκφράσω την έντονη απογοήτευσή μου για το γεγονός ότι κανείς υπουργός της Προεδρίας δεν παρίσταται σε αυτή τη σημαντική συζήτηση.
Κύριε Πρόεδρε της Ευρωπαϊκής Επιτροπής, μέσα στις ομίχλες που παραμένουν μετά από τη Νίκαια, το σίγουρο είναι ότι οι συμβιβασμοί της τελευταίας στιγμής που γίνονται κεκλεισμένων των θυρών έχουν σίγουρα τα όριά τους.
Τώρα πέρασε η μέθη της Διάσκεψης και δόθηκαν υποσχέσεις για μία ευρεία συζήτηση στην κοινωνία σχετικά με τους στόχους, το μέλλον και τα καθήκοντα της Ευρώπης.
Χαίρομαι γι' αυτό.
Τέτοιες υποσχέσεις δημιουργούν υποχρεώσεις.
Ωστόσο, πώς θα πραγματοποιηθεί αυτός ο διάλογος;
Εάν οι πολίτες της Ευρώπης θα πρέπει πραγματικά να συμμετάσχουν σε αυτή τη συζήτηση για το μέλλον του κοινού ευρωπαϊκού σχεδίου, θα μπορέσουν με τον τρόπο αυτό να επηρεάσουν τη διαμόρφωσή του.
Είναι διατεθειμένη η Ευρωπαϊκή Επιτροπή να δεχθεί προτάσεις και ιδέες και να τις εφαρμόσει στην πράξη;
Κάτι τέτοιο σημαίνει σίγουρα ότι η ΕΕ θα αλλάξει, θα καταστεί διαφανέστερη και απλούστερη.
Γνωρίζουμε ότι πολλοί πολίτες θέλουν να έχουν ένα σαφές σύνταγμα.
Πότε θα τους δοθεί αυτό;
Γνωρίζουμε επίσης ότι ζητήματα σχετικά με το περιβάλλον, το άσυλο και τη διασυνοριακή εγκληματικότητα αποτελούν σημαντικά θέματα, αποτελούν τομείς στους οποίους οι πολίτες θέλουν η ΕΕ να είναι ισχυρή, αποφασιστική και δυναμική.
Είναι διατεθειμένη η Ευρωπαϊκή Επιτροπή και το Συμβούλιο να παράσχουν στην ΕΕ τέτοια εργαλεία;
Δυστυχώς τα αποτελέσματα της Νίκαιας δεν είναι ενθαρρυντικά.
Γνωρίζουμε ότι επικρατεί γενική δυσαρέσκεια σχετικά με το γεγονός ότι η ΕΕ εμπλέκεται σε υπερβολικά πολλά ελάσσονος σημασίας ζητήματα.
Είναι διατεθειμένη η Ευρωπαϊκή Επιτροπή να δώσει πραγματικό περιεχόμενο στην περίφημη αρχή της επικουρικότητας και να βρει μία μέθοδο προκειμένου να περιορίσει τον υπερβάλλοντα ζήλο για ρυθμίσεις επί λεπτομερειών ο οποίος μας χαρακτηρίζει όλους στις Βρυξέλλες και στο Στρασβούργο;
Οι πολίτες στην Ευρωπαϊκή Ένωση και στις υποψήφιες χώρες, καθώς και τα εθνικά κοινοβούλια και φυσικά και το δικό μας Κοινοβούλιο επίσης, θα πρέπει να έχουν μία πραγματική ευκαιρία παρέμβασης σχετικά με τις μεθόδους, τους στόχους και τις αποφάσεις που λαμβάνονται για το μέλλον της ΕΕ.
Πώς όμως;
Πρόκειται για μεγάλα ζητήματα που μας απασχολούν και που έθιξαν όλοι οι συνάδελφοι εδώ.
Έπειτα από αυτό που συνέβη το 2000 είναι δύσκολο, κύριε Πρόεδρε, Ρομάνο Πρόντι, να συμφωνήσουμε όταν μας λέτε ότι το πρόγραμμά σας αφορά την Ευρώπη και το έτος 2001.
Σύμφωνα με το πρόγραμμά σας, θα μπορούσαμε να σκεφτούμε πως δεν υφίσταται το σοβαρότατο και καίριο πρόβλημα των τρελών αγελάδων.
Στις προτάσεις σας γίνεται λόγος κατά τρόπο ιδεαλιστικό για την οικονομία και για εκατομμύρια νέες θέσεις εργασίας χωρίς να ληφθεί υπόψη η ανάγκη ότι αυτές πρέπει να δημιουργηθούν δίνοντας προτεραιότητα στις λιγότερο ανεπτυγμένες περιφέρειες, που πλήττονται από τα υψηλότερα ποσοστά ανεργίας και από την μετανάστευση των πλέον ειδικευμένων τεχνικών.
Δεν εξετάζονται τα οικονομικά και δημοσιονομικά προβλήματα της απαραίτητης διεύρυνσης προς νέα κράτη, ούτε το δράμα των μεταναστών που προέρχονται από χώρες του τρίτου κόσμου, αγνοείται δε η κρίση της υπέρ το δέον φιλελεύθερης παγκοσμιοποίησης συγκεκριμένα στο Πόρτο Αλέγκρε, δεν γίνεται κανένας λόγος για την τεράστια απογοήτευση στη Νίκαια, και από αυτήν την άποψη δεν γίνεται λόγος για το γεγονός ότι τα κράτη μέλη δεν μπορούν πια ιστορικά να εμποδίσουν την άμεση λήψη δημοκρατικών αποφάσεων των πολιτών σχετικά με την Ένωση, ούτε για το επείγον των εθνών χωρίς κράτος και των οντοτήτων χωρίς πολιτική και νομοθετική προσωπικότητα.
Κύριε Ρομάνο Πρόντι, η Επιτροπή δεν θα πρέπει να επιδεικνύει αδιαφορία στο γεγονός ότι στην ευρωπαϊκή κοινότητα γεννάται μια διαδικασία που πρέπει να λήξει με την έγκριση ενός Συντάγματος της Ένωσης.
Καλό θα ήταν το Συμβούλιο που απουσιάζει, η Επιτροπή και το Κοινοβούλιο να αναλάβουν από κοινού την πρωτοβουλία που ζητούν οι πολίτες.
Κύριε Πρόεδρε της Επιτροπής, σήμερα οι ευρωσκεπτικιστές άλλαξαν στρατόπεδο, έγιναν πλέον αυτοί που υπερισχύουν σε αυτό το Σώμα, τα βάφουν όλα μαύρα επ' ευκαιρίας του Συμβουλίου της Νίκαιας, δεν κρύβουν καλά την ίδια τους την αποτυχία, άμεση συνάρτηση της πολιτικής αλαζονείας που έδειχναν και την οποία δυστυχώς επιδεικνύουν εκ νέου, μη μαθαίνοντας από τα λάθη του παρελθόντος.
Τώρα, η διευρυμένη Ευρωπαϊκή Ένωση έχει ανάγκη ακριβώς από το αντίθετο για να μην μεταβεί απλά από τα υπόλοιπα του Αμστερνταμ σε εκείνα της Νίκαιας, και σε νέα προβλήματα το 2004.
Η Ευρώπη έχει ανάγκη από μια άλλη στρατηγική, μια άλλη ιδέα.
Η πλειοψηφία πρέπει να είναι διατεθειμένη να κατανοήσει την πραγματικότητα χωρίς προκαταλήψεις.
Έρχεται η αποτυχία της στη Νίκαια.
Το σημαντικό τώρα είναι να κατανοήσει τη δοκιμασία της αλήθειας που έλαβε χώρα εκεί: η σύγκρουση της φανταστικής αφηρημένης έννοιας με την πραγματικότητα που βιώνουν οι λαοί.
Υπάρχει ένα ζήτημα κατεύθυνσης όπως υπάρχει και ένα ζήτημα ρυθμού.
Όταν υπάρχει θέληση για την επιβολή μιας κρατικής πολιτικής υπερδομής, όταν δεν υπάρχει λαός της Ευρώπης ή ούτε καν ευρωπαϊκή κοινή γνώμη το μόνο που μπορούμε να περιμένουμε είναι νέες καταστροφές.
Περισσότερος συγκεντρωτισμός και λιγότερη δημοκρατία.
Σαφώς οι λαοί ανθίστανται.
Κανείς δεν θέλει να αφήσει από τα χέρια του τη δημοκρατικότητα της χώρας του, της γλώσσας και του πολιτισμού του, της κυβέρνησης που επιλέγει, που καταλαβαίνει, που κυβερνά.
Αν δεν το κατανοήσουμε αυτό, αν δεν είμαστε διατεθειμένοι να ακούμε περισσότερο αντί να μιλάμε, αν δεν θέλουμε να ανοίξουμε τον δρόμο για την ηγεσία των εθνικών κοινοβουλίων, αν δεν θέλουμε να εξαλείψουμε αυτό το δράμα από την Ευρώπη, εξαλείφοντας άχρηστες εμμονές, τότε η συζήτηση μετά τη Νίκαια θα αποτύχει, όπως και εκείνη πριν από τη Νίκαια.
Είναι κρίμα!
Θα είναι κρίμα αν, συνεχίζοντας να δείχνουμε προτίμηση για το δικό τους θεωρητικό τούνελ από τις πραγματικότητες των λαών, οι φεντεραλιστές συνεχίσουν να επαναλαμβάνουν την ίδια σύγχυση της Νίκαιας και να αποδυναμώνουν την Ευρώπη.
Αυτό που προετοιμάστηκε δεν έχει επιτυχία, αυτό που συμβαίνει δεν έχει δόγμα.
Έχουμε ανάγκη από μια ευρωπαϊκή στρατηγική τελείως διαφορετική, μια στρατηγική των εθνών με αφετηρία τους λαούς, όχι πλέον μια στρατηγική σχετικά με τους λαούς ενάντια στα έθνη.
Και, πέρα από μια ευρωπαϊκή συζήτηση, έχουμε ανάγκη από δεκαπέντε εθνικές συζητήσεις στο πλαίσιο της διεύρυνσης, είκοσι επτά συζητήσεις σχετικά με την Ευρώπη, χωρίς ευφημισμούς και αμφισημίες, θέτοντας σαφή ζητήματα επί τάπητος.
Κύριε Πρόεδρε, κυρίες και κύριοι, η ανυπαρξία ενός συγκεκριμένου προγράμματος εργασίας της Επιτροπής για την προετοιμασία της επόμενης θεσμικής μεταρρύθμισης απασχολεί, όπως διαπιστώθηκε, αυτό το Κοινοβούλιο.
Φαίνεται ότι έπρεπε να περιμένουμε τις κατευθυντήριες γραμμές του Λάκεν για να ξεκινήσει.
Όμως η συζήτηση σχετικά με το μέλλον της Ένωσης έχει ξεκινήσει εδώ και μήνες, με παρεμβάσεις διαφόρων αρχηγών κρατών και κυβερνήσεων, και το Κοινοβούλιο εργάζεται ήδη πυρετωδώς.
Η παθητικότητα της Επιτροπής, αν επιβεβαιωθεί, θα ήταν πολύ σοβαρή σ' αυτή την προπαρασκευαστική φάση διότι όλοι ξέρουμε ότι έχει μία μεγάλη ευθύνη.
Ενεργεί ως θεματοφύλακας του ευρωπαϊκού πνεύματος.
Και αυτή η ευθύνη πρέπει να εκφραστεί με συγκεκριμένες προτάσεις και όχι με αόριστες αναφορές σε μία Λευκή Βίβλο ή σε άλλα παρόμοια έγγραφα.
Από την άλλη πλευρά, χαιρετίζω, πραγματικά, το γεγονός ότι σήμερα το πρωί ο Πρόεδρος Πρόντι επιβεβαίωσε την στήριξή του στις διευκρινίσεις που έκανε ο Επίτροπος Barnier στην Επιτροπή Συνταγματικών Υποθέσεων, επανέλαβε δηλαδή, ότι η πρόταση για ένα φόρουμ δεν αποτελεί οπισθοχώρηση σχετικά με την προηγούμενη συνέλευση, αλλά την φιλοδοξία για μια πιο λειτουργική και αποτελεσματική συνέλευση.
Βέβαια, αν είναι όντως έτσι, τότε γιατί να αλλάξει όνομα;
Οι Ευρωπαίοι γνωρίζουν ήδη τι σημαίνει συνέλευση και είχαν την δυνατότητα να διαπιστώσουν τα διαφανή και καρποφόρα αποτελέσματά της, συγκρίνοντάς τα με την επίπονη διαδικασία της τελευταίας διακυβερνητικής διάσκεψης.
Οι αντίπαλοί της δεν απορρίπτουν το όνομα.
Απορρίπτουν την ίδια την συνέλευση.
Ας στηριχθούμε επομένως, αποφεύγοντας τις ονοματολογίες, στην κοινή γνώμη, για να αγωνιστούμε μαζί, Κοινοβούλιο και Επιτροπή.
Ας μην υποχωρήσουμε μπροστά σ' εκείνους που δεν επιθυμούν μια δημοκρατική και διαφανή Ευρώπη, αλλά μία Ευρώπη σκοτεινή και διπλωματική.
Η Ένωση δεν χρειάζεται μία ταπεινωμένη Επιτροπή.
Χρειάζεται μία Επιτροπή δραστήρια και θαρραλέα.
Και αυτό ακριβώς ζητάμε σήμερα.
(Χειροκροτήματα)
Κύριε Πρόεδρε, προκειμένου να διεξαχθεί αποτελεσματικά η συζήτηση, που ξεκινά επιτέλους, για το μέλλον της Ευρωπαϊκής Ένωσης, χρειαζόμαστε ένα στέρεο θεσμικό τρίγωνο.
Οι προτάσεις που μας παρουσιάσατε σήμερα το πρωί, πρέπει να μας επιτρέψουν, αν μάλιστα ακολουθήσετε την πρόταση του συναδέλφου μας Klaus Hδnsch, να αποκαταστήσουμε τη φυσική συνενοχή που πρέπει να υπάρχει μεταξύ των δύο θεσμικών μας οργάνων για την ευτυχή κατάληξη αυτού του διαλόγου εντός του θεσμικού τριγώνου.
Όμως, εάν επιθυμούμε να συνεχίσουμε σε αυτήν την κατεύθυνση, δεν χρησιμεύει σε τίποτα να στιγματίζουμε την τάδε ή δείνα συμπεριφορά του Συμβουλίου.
Χρειαζόμαστε ένα ισχυρό Συμβούλιο, χρειαζόμαστε ένα Συμβούλιο παρόν στο θεσμικό μας τρίγωνο.
Υπάρχουν μεταρρυθμίσεις που θα μπορούσαν να ξεκινήσουν άσχετα από οιαδήποτε αναθεώρηση της συνθήκης.
Ας υποστηρίξουμε τις πρωτοβουλίες του Συμβουλίου που έχουν αυτό το νόημα, αντί να στηριζόμαστε σε στοιχεία διαδικασίας για να εκφράσουμε τη λύπη μας για την απουσία του Συμβουλίου, όπως έκανε πριν ο κ. Poettering.
Το δεύτερο σημείο της παρέμβασής μου αφορά τη Λευκή Βίβλο για τη διακυβέρνηση, κύριε Πρόεδρε.
Την αναμένουμε με ανυπομονησία.
Υποθέτουμε ότι προαναγγέλλει τη συζήτηση που θα λάβει χώρα σχετικά με ένα από τα σημεία του Παραρτήματος IV, το οποίο αφορά την κατανομή των αρμοδιοτήτων.
Θα ήθελα όμως να επιστήσω ήδη από τώρα την προσοχή σας σε ένα σημείο.
Μας είπατε σήμερα το πρωί ότι θέλετε μια Ευρώπη εγγύτερη στους πολίτες.
Νομίζουμε ότι αν θέλουμε να προχωρήσουμε πάνω σ' αυτό, υπάρχουν πραγματικά βελτιώσεις που μπορούν να γίνουν.
Πολύ συχνά ακούμε να γίνεται λόγος στις περιφέρειές μας, στις χώρες μας, για τις δυσκολίες που αντιμετωπίζουν οι μεν και οι δε για να προβάλουν τα σχέδιά τους στην Επιτροπή.
Ο φόρτος των διαδικασιών, η συγκέντρωση των σχεδίων δεν πηγαίνουν προς την ορθή κατεύθυνση από την άποψη αυτή.
Το τρίτο σημείο αφορά τη συζήτηση για το μέλλον της Ευρώπης.
Νομίζω ότι, σήμερα το πρωί, μας δώσατε στοιχεία που μας επιτρέπουν να ξεκινήσουμε το διάλογο υπό καλές συνθήκες.
Ναι, πρέπει να θέσουμε τα θέματα περιεχομένου.
Τα θεσμικά ζητήματα θα ακολουθήσουν.
Ναι, το θέμα του πολιτικού βάρους της Ένωσης στο διεθνές προσκήνιο, το θέμα της αλληλεγγύης - που προτιμώ να ονομάζω κοινωνικό πρότυπο - είναι τα καθοριστικά θέματα, για τα οποία θα πρέπει να βρούμε τη θέληση να ζήσουμε μαζί στο εσωτερικό της Ευρωπαϊκής Ένωσης.
Όσον αφορά τη μέθοδο, μας ικανοποιεί το γεγονός ότι λάβατε υπόψη την ιδέα σύμφωνα με την οποία, στη διαρθρωμένη φάση του διαλόγου, οι τέσσερις εταίροι της συνέλευσης θα πρέπει να μπορέσουν εκ νέου να αναλάβουν κοινή δράση.
Πρέπει να κάνουμε διάκριση μεταξύ των χώρων διαλογικής συζήτησης και των χώρων συζήτησης με στόχο τη λήψη αποφάσεων.
Η συνέλευση πρέπει να παραμείνει χώρος συζήτησης με στόχο τη λήψη αποφάσεων, επειδή η εμπειρία του Αμστερνταμ και της Νίκαιας μας αποδεικνύουν ότι η θέση που έχει δοθεί στους εκπροσώπους του Ευρωπαϊκού Κοινοβουλίου στη ΔΔ δεν είναι επαρκής, επειδή προτιμούμε το μοντέλο της συνέλευσης και είμαστε πεπεισμένοι ότι όλες οι προτάσεις μπορούν να εκπονηθούν σ' αυτό το πλαίσιο.
Δεν υπάρχουν, από τη μία πλευρά, τα θέματα που αφορούν τα δικαιώματα των προσώπων, τα οποία θα μπορούσαν να εμπίπτουν στην αρμοδιότητα των πολιτικών οργάνων και, από την άλλη πλευρά, τα θέματα που αφορούν θεσμικές πτυχές, τα οποία είναι αποκλειστική αρμοδιότητα των διπλωματικών οργάνων.
Η Νίκαια κατέδειξε ότι το μοντέλο της συνέλευσης θα μας επιτρέψει να προχωρήσουμε γρηγορότερα, με τρόπο περισσότερο διαρθρωμένο, ενισχύοντας περισσότερο το συλλογικό τρόπο εργασίας μας.
Κύριε Πρόεδρε, η διεύρυνση είναι το σημαντικότερο ευρωπαϊκό έργο της γενιάς μας.
Ευχαριστώ την Επιτροπή για τις προσπάθειες και την αφοσίωσή της.
Τώρα όμως αρχίζουν τα δύσκολα.
Τώρα το θέμα είναι να διατηρήσουμε την ταχύτητα ψηλά.
Το πρώτο κύμα διεύρυνσης πρέπει να ολοκληρωθεί στην Κοπεγχάγη σε ενάμιση χρόνο, τον Δεκέμβριο 2002.
Αυτός είναι ο στόχος της Επιτροπής και πρέπει να τον διασφαλίσουμε.
Θέλω να καλέσω τις επόμενες Προεδρίες να διατηρήσουν πολύ στενή επαφή με τις υποψήφιες χώρες και να τις βοηθήσουν να εξομαλύνουν τον δρόμο και να αφαιρέσουν τα εμπόδια εγκαίρως.
Μολαταύτα, κύριε Πρόεδρε, δεν είναι μόνο τα υποψήφια κράτη που πρέπει να εναρμονιστούν με εμάς, πρέπει και εμείς να προσαρμοστούμε.
Μια ΕΕ με 27 μέλη πρέπει να μάθει να επικεντρώνει τις δυνάμεις της στα μεγάλα και διασυνοριακά καθήκοντα, πράγμα που δυστυχώς δεν το πράττουμε σήμερα.
Είπατε και εσείς ο ίδιος, κύριε Πρόεδρε της Επιτροπής, πριν από ένα χρόνο ενώπιον του Κοινοβουλίου, ότι η Ένωση θα έπρεπε να λυτρωθεί, και αναφέρω τα λόγια σας αυτολεξεί, από όλα αυτά τα "γελοία ψιλοπράγματα" που το Συμβούλιο των Υπουργών και το Κοινοβούλιο σας έχουν αναθέσει να διαχειρίζεστε.
Επαναλάβατε τις λέξεις "γελοία ψιλοπράγματα" πολλές φορές και έχετε δίκιο.
Είναι λοιπόν πλέον καιρός να κάνουμε κάτι για αυτό το θέμα.
Ας αποκτήσουμε μια λιγότερο φορτωμένη μα ισχυρότερη Ευρωπαϊκή Ένωση.
Ας πάψουμε να έχουμε πάρα πολλά τσουκάλια στη φωτιά συγχρόνως.
Προτείνω εσείς, κύριε Πρόεδρε της Επιτροπής, να διορίσετε έναν τολμηρό Επίτροπο που θα αναλάβει το έργο της καταπολέμησης όλων των επιδοτήσεων και όλων των κανονισμών που αφορούν ψιλοπράγματα, και προτείνω η Συνέλευση των Εθνικών Κοινοβουλίων, COSAC, να αποκτήσει τη δυνατότητα να παρεμποδίζει τη νομοθεσία που παραβιάζει την αρχή της επικουρικότητας.
Αντιθέτως πρέπει να υπάρχει μια ισχυρή Επιτροπή, ώστε η Ένωση να έχει διαπραγματευτική ισχύ και στα υπόλοιπα πεδία.
Κύριε Πρόεδρε, κυρίες και κύριοι, ένα φάσμα πλανάται πάνω από τη Ευρώπη.
Είναι το φάσμα του Διακυβερνητισμού.
Η τάση για διακρατική συνεργασία, που προωθεί το Συμβούλιο, οδήγησε την Ευρώπη στο αδιέξοδο της Νίκαιας, και σε αυτό το ζήτημα, κύριε Πρόεδρε Πρόντι, είμαστε οι φυσικοί σύμμαχοι της Επιτροπής.
Στο ζήτημα αυτό πρέπει να συνεργασθούν στενά Επιτροπή και Κοινοβούλιο.
Όταν, ενίοτε, κύριε Πρόεδρε Πρόντι, το Κοινοβούλιο ασκεί κριτική κατά της διαχείρισης της Επιτροπής, οι επικρίσεις αυτές δεν αποτελούν θεμελιώδη εναντίωση στην Επιτροπή, αλλά έκφραση του δημοκρατικού μας καθήκοντος για έλεγχο.
Αν υπάρχουν αμφιβολίες, μάλλον μας φέρνουν πιο κοντά, παρά μας χωρίζουν!
Αναφέρθηκαν τα εθνικά Κοινοβούλια.
Αποδίδω μεγάλη σημασία στο να αναλάβει την προετοιμασία για τα προσεχή βήματα μία συμβατική συνέλευση και όχι ένα φόρουμ, γιατί οι συμμετέχοντες στο φόρουμ, όπως οι εκπρόσωποι του Συμβουλίου, η Επιτροπή, τα Κοινοβούλια και το Ευρωπαϊκό Κοινοβούλιο, έχουν δημοκρατική νομιμοποίηση.
Δε θα πρέπει να υποκύψουμε στη βούληση των επονομαζομένων ομάδων κοινωνικής ανταπόκρισης.
Σημαντικό θα ήταν να διατυπωθεί και σε επίπεδο Επιτροπής αυτή η θέση.
Εξάλλου, θα πρέπει να μελετήσουμε το ρόλο των εθνικών κοινοβουλίων στην ευρωπαϊκή διαδικασία.
Τα εθνικά κοινοβούλια τυγχάνει να ελέγχουν το Συμβούλιο.
Αυτό είναι το καθήκον τους.
Εξουσίες ελέγχου έναντι των κοινοτικών οργάνων όπως η Επιτροπή, ή και το Κοινοβούλιο δεν έχουν.
Όσον λοιπόν αφορά τη συμμετοχή των εθνικών κοινοβουλίων, αυτά θα πρέπει να περιστοιχίσουν το Συμβούλιο στη νομοθετική διαδικασία.
Δεν μπορούν να συρρικνώσουν το ρόλο του Ευρωπαϊκού Κοινοβουλίου.
Αποδίδουμε μεγάλη σημασία σε αυτή τη διευκρίνιση.
Ιδιαίτερη βαρύτητα για τις εργασίες της Επιτροπής έχει το άσυλο και η μετανάστευση.
Εδώ δεν επεξεργαζόμαστε ευρωπαϊκό νομοθέτημα για το άσυλο και τη μετανάστευση, αλλά, όπως εύστοχα είπε ο κ. Vitorino, επί μέρους οδηγίες.
Χρειαζόμαστε όμως μία κοινή σύλληψη, η οποία ακόμη λείπει, και την οποία μένει ακόμη να επεξεργασθεί η Επιτροπή.
(Χειροκροτήματα)
Κύριε Πρόεδρε, όπως είναι φυσικό, τα μέλη του Κοινοβουλίου κάνουν διαφορετικές εκτιμήσεις της Συνθήκης της Νίκαιας, αλλά ακόμα και εκείνοι οι οποίοι ασκούν δριμεία κριτική στη Συνθήκη - και είναι πολλοί - θα συμφωνήσουν σ' αυτή τη συζήτηση για το μέλλον της Ευρώπης ότι ο καλύτερος τρόπος από δω και πέρα είναι να χρησιμοποιηθούν οι μετά τη Νίκαια διαδικασίες και να τις εκμεταλλευτούμε κατά τον καλύτερο δυνατό τρόπο ώστε να αναβαθμιστεί η Ένωση, να επανορθωθούν οι ελλείψεις της Νίκαιας και να γίνει μια σωστή συζήτηση για το μέλλον της Ένωσης.
Ο τρόπος με τον οποίο θα επιτευχθεί αυτό, και εδώ συμφωνώ αρκετά με τις θέσεις της Επιτροπής, είναι ο εξής: τον πρώτο χρόνο να διεξαχθεί μια ανοιχτή συζήτηση - να αφεθούν ν' ανθίσουν χιλιάδες λουλούδια - και στη συνέχεια μια ευρεία επιτροπή λήψης αποφάσεων να ετοιμάσει το προσχέδιο με τις απαραίτητες αλλαγές.
Η επιτροπή αυτή, όπως η συνέλευση που συνέταξε τον Χάρτη των Θεμελιωδών Δικαιωμάτων, μπορεί να απαρτίζεται από αντιπροσώπους του Ευρωπαϊκού Κοινοβουλίου καθώς και των εθνικών κοινοβουλίων και κυβερνήσεων.
Τέλος, θα πρέπει να διεξαχθεί μια σύντομη, αυστηρή ΔΔ η οποία θα εγκρίνει τα τελικά αποτελέσματα.
Προφανώς, θα ασχοληθούμε με τα τέσσερα ζητήματα που ανέφερε το Ευρωπαϊκό Συμβούλιο, συμπεριλαμβανομένου ενός θέματος το οποίο επικαλύπτεται σε μεγάλο βαθμό από τη Λευκή Βίβλο της Επιτροπής για τη διακυβέρνηση.
Θα ήταν ενδιαφέρον να ακούσουμε τη θέση της Επιτροπής για το πώς θα καθοριστούν τα πλαίσια των δύο αυτών διαδικασιών εφόσον επικαλύπτονται σε σημαντικό βαθμό.
Υπάρχουν και άλλα ζητήματα τα οποία πρέπει να τεθούν.
Το μέλλον του Ύπατου Εκπροσώπου, το θέμα της επέκτασης των αρμοδιοτήτων συναπόφασης του Κοινοβουλίου σε όλες τις νομοθετικές διαδικασίες, περιλαμβάνοντας κι εκείνες τις λίγες που από λάθος έχουν παραλειφθεί.
Ακόμα πρέπει να μελετήσουμε το ζήτημα της κωδικοποίησης των συνθηκών.
Θα παρακαλούσα να υιοθετηθεί ειδική διαδικασία.
Γιατί να μη συσταθεί, φέτος, μια επιτροπή εμπειρογνωμόνων από τα κράτη μέλη και τα θεσμικά όργανα ώστε να ολοκληρωθεί το έργο που ξεκίνησε στη Φλωρεντία σχετικά με την κωδικοποίηση και απλοποίηση των συνθηκών;
Έτσι, τον επόμενο χρόνο, το πολιτικό έργο θα μπορεί να ξεκινήσει βάσει ενός κειμένου το οποίο θα έχει ήδη απλοποιηθεί και κωδικοποιηθεί.
Κατ' αυτόν τον τρόπο θα έχει επιλυθεί το τεχνικό μέρος πριν προχωρήσουμε στο πολιτικό.
Θα συνιστούσα την υιοθέτηση αυτής της διαδικασίας.
Κύριε Πρόεδρε, οι στόχοι των αρχηγών των κυβερνήσεων μετά τη Νίκαια διαπνέονται από πολιτική δειλία και όχι από την ανάγκη να προετοιμαστεί η Ευρώπη για τη διεύρυνση.
Οι στόχοι αυτοί απευθύνονται στην αντιμετώπιση του φόβου των πολιτών απέναντι σε μία ακατανόητη μεταφορά εξουσιών προς τις Βρυξέλλες εις βάρος της εθνικής κυριαρχίας, ωστόσο αναμένεται να αυξήσουν αντί να μειώσουν την αδιαφορία των πολιτών.
Είναι αδύνατο να υπάρξει οριστική κατανομή αρμοδιοτήτων μεταξύ του ευρωπαϊκού και του εθνικού επιπέδου.
Η διαδικασία συνεργασίας είναι δυναμική και όχι στατική.
Κάτι που στην αρχή είναι ταμπού, όπως το ευρώ, μπορεί αργότερα να πραγματοποιηθεί.
Κριτήριο είναι η κοινωνική ανάγκη, ένα κριτήριο απρόβλεπτο δηλαδή.
Είναι βέβαια υπέροχη η ιδέα ενός ευρέως βήματος που θα συζητήσει το μέλλον της Ευρώπης, ωστόσο το αποτέλεσμα αυτής της συζήτησης είναι δεδομένο εκ των προτέρων.
Υπάρχουν έντονα διιστάμενες απόψεις για το μέλλον της Ευρώπης μεταξύ των κρατών, των πολιτικών κομμάτων, ακόμη και εντός των πολιτικών κομμάτων.
Για να αποκατασταθεί η εμπιστοσύνη των πολιτών θα πρέπει να καταβληθούν προσπάθειες προκειμένου η Ευρώπη να καταστεί πιο διαφανής και αποτελεσματική.
Να καταστεί δηλαδή μία πολιτική ενότητα χωρίς επανεθνικοποίηση της πολιτικής, αλλά με ενίσχυση των πολιτικών ευρωπαϊκών θεσμών.
Αυτός θα πρέπει να είναι ο στόχος.
Αυτό θα ήταν απόδειξη θάρρους.
Κύριε Πρόεδρε, θα ξεκινήσω από το πρόγραμμα εργασίας της Επιτροπής για το 2001.
Το αίτημα να κάνει η ΕΕ λιγότερα και να τα κάνει καλύτερα δεν ήταν ποτέ πιο σαφές και πιο πιεστικό.
Το Ευρωπαϊκό Κοινοβούλιο θα πρέπει να εκφράσει αυτή την άποψη τις επόμενες εβδομάδες καθώς οι επιτροπές θα εξετάζουν το πρόγραμμα.
Με 600 περίπου πρωτοβουλίες, εκ των οποίων περίπου 200 είναι νομοθετικά μέτρα, πολλά πρέπει να γίνουν όσον αφορά τον έλεγχο και τη διαμόρφωση των δικών μας προτεραιοτήτων, και είναι ένα έργο που με χαρά αναμένουμε να διεκπεραιώσουμε.
Στρεφόμενος τώρα στο ζήτημα της μετά τη Νίκαια διαδικασίας, θα προτιμούσα να τη δω ως το μέλλον της Ευρώπης.
Ανατρέχουμε στην ιστορία της Ευρωπαϊκής Ένωσης κατά τη διάρκεια της περασμένης γενιάς και στην ιστορία της ευρωπαϊκής ηπείρου κατά τη διάρκεια του περασμένου αιώνα.
Θα ήθελα να θυμηθώ μερικές φράσεις του Milan Kundera από το βιβλίο του Το Βιβλίο του Γέλιου και της Λήθης, όπου γράφει: "Οι άνθρωποι φωνάζουν πως θέλουν να δημιουργήσουν ένα καλύτερο μέλλον, αλλά αυτό δεν είναι αλήθεια.
Το μέλλον είναι ένα αδιάφορο κενό που δεν ενδιαφέρει κανέναν, ενώ το παρελθόν σφύζει από ζωή και η όψη του μας διεγείρει, μας ζεσταίνει, μας προσβάλλει, έτσι που θέλουμε να το καταστρέψουμε ή να το βελτιώσουμε.
Οι άνθρωποι θέλουν να γίνουν κυρίαρχοι του μέλλοντος μόνο και μόνο για να μπορούν να αλλάζουν το παρελθόν" .
Ε, λοιπόν, εμείς αλλάξαμε το παρελθόν και η Ευρώπη είναι ένας τόπος διαφορετικός από αυτόν που ήταν μετά τον πόλεμο.
Τα τέσσερα άλυτα ζητήματα της Νίκαιας δεν είναι μικρά ή ασήμαντα ζητήματα.
Η άποψή μας για τα βασικά ζητήματα είναι ξεκάθαρη.
Θέλουμε μεγαλύτερη συμμετοχή των εθνικών κοινοβουλίων σε συστηματική και εποικοδομητική βάση.
Θα θεωρούσαμε επίσης ιδιαίτερα θετικό το σαφέστερο διαχωρισμό των αρμοδιοτήτων, όπως υποστηρίχθηκε στη Διακήρυξη του Βερολίνου της Ένωσης των Ευρωπαίων Δημοκρατών τον περασμένο μήνα, με την προϋπόθεση ότι δεν θα χρησιμοποιηθεί ως πρόσχημα για την ενίσχυση της κεντρικής εξουσίας.
Ομοίως, η απλοποίηση των Συνθηκών θα εξυπηρετούσε το δημόσιο συμφέρον, αλλά δεν πρέπει να λειτουργήσει ως πρόσχημα για την καθιέρωση ενός ολοκληρωμένου ευρωπαϊκού συντάγματος, ιδιαίτερα εάν προορίζεται να είναι το ιδρυτικό κείμενο ενός ομοσπονδιακού κράτους του οποίου προοίμιο υπήρξε ο νομικά δεσμευτικός Χάρτης των Θεμελιωδών Δικαιωμάτων.
Όλα αυτά τα θέματα απαιτούν και αξίζουν τον ευρύτερο δυνατό δημόσιο διάλογο.
Ωστόσο, παρά τα μεγάλα λόγια για τη διεξαγωγή ανοικτού διαλόγου στο παρελθόν, η ΔΔ της Νίκαιας, όπως και εκείνη του Αμστερνταμ και του Μάαστριχτ πριν από αυτήν, ήταν σε τελική ανάλυση ένα φόρουμ όπου οι εθνικές αντιπροσωπείες διαβουλεύονταν πίσω από κλειστές πόρτες.
Οι επόμενες διαβουλεύσεις θα πρέπει να είναι διαφορετικές.
Απαιτείται πραγματικός και ευρύς διάλογος με το σύνολο της κοινωνίας των πολιτών, που θα αντικατοπτρίζει το ανοικτό πνεύμα και την ανοικτή πολιτική στάση που διατεινόμαστε ότι υποστηρίζουμε.
Ο κ. Corbett ανέφερε μία ρήση του Προέδρου Mao.
Εγώ θα ήθελα να αναφέρω μία ρήση του Τζωρτζ Μπους του πρεσβύτερου: η κοινωνία είναι "χίλια σημεία φωτός" , και όχι "χίλια ανθισμένα λουλούδια" .
Οι συζητήσεις μας γύρω από το θεσμικό μέλλον της ΕΕ θα πρέπει να αντλήσουν από ολόκληρη την κοινωνία, εκμεταλλευόμενες όχι μόνον τους πόρους του κλειστού κόσμου των Βρυξελλών όπου διαμορφώνονται οι πολιτικές, αλλά και το δημοκρατικό δυναμικό του διαδικτύου και - ναι - των σφυγμομετρήσεων.
Οι λαοί πρέπει να έχουν λόγο, συμπεριλαμβανομένων των λαών των υποψήφιων χωρών.
Θα πρέπει επίσης να μεταθέσουμε την επόμενη ΔΔ.
Το 2004 θα έχουμε μία Επιτροπή στο τέλος της θητείας της και τις ευρωεκλογές που θα διεξαχθούν εν μέσω της ΔΔ.
Είναι καλύτερο να επισπευτεί η διάσκεψη στο 2003, ώστε οι εκλογές για την ανάδειξη του Ευρωπαϊκού Κοινοβουλίου το 2004 να δώσουν τη λαϊκή ετυμηγορία για ορισμένες βασικές επιλογές των κυβερνήσεων ενόψει της διεύρυνσης.
Υπάρχουν σημαντικά ζητήματα.
Στη Βρετανία, όπως και σε άλλες χώρες που πρόκειται να διεξαχθούν γενικές εκλογές τα αμέσως επόμενα χρόνια, ένα από τα βασικά ζητήματα που θα απασχολήσουν τον κόσμο είναι: σε ποια χέρια θα είναι ασφαλές το μέλλον της Ευρώπης;
Με το Συμβούλιο Υπουργών και την Επιτροπή σταθερά υπό σοσιαλιστικό έλεγχο, η Ευρώπη σήμερα ακολουθεί λανθασμένο δρόμο.
Στη Βρετανία, η επιλογή δεν θα μπορούσε να είναι πιο ξεκάθαρη για τις προσεχείς εκλογές: εάν θέλουμε μία αποκεντρωμένη Ευρώπη που θα μπορεί να λειτουργεί σωστά, μόνον οι Συντηρητικοί μπορούν να προσφέρουν ένα πρόγραμμα δράσης που μπορεί να φέρει στο σωστό δρόμο τη μετά τη Νίκαια διαδικασία.
Για να διασφαλίσουμε το ευρωπαϊκό μας μέλλον, όπως οι Βρετανοί, έτσι και οι περισσότεροι λαοί της Ευρώπης θέλουν να ζουν στην Ευρώπη και όχι να διοικούνται από την Ευρώπη.
(Γέλια και χειροκροτήματα)
Κύριε Πρόεδρε, θα ήθελα, αντίθετα από τον προλαλήσαντα, να μην παραθέσω τον Τζωρτζ Μπους τον πρεσβύτερο, αλλά τον Μπέρτολ Μπρεχτ.
Ο Τζωρτζ Μπους μιλούσε για χιλιάδες σημεία φωτός, ενώ ο Μπέρτολ Μπρεχτ είπε: "die im Dunkeln sieht man nicht (είναι αόρατοι αυτοί που βρίσκονται στο σκοτάδι)" , και αυτό ακριβώς με φέρνει στο θέμα της σύντομης παρέμβασής μου.
Το ένα πέμπτο του πληθυσμού του πλανήτη δεν έχει πρόσβαση σε καθαρό πόσιμο νερό, σε βασική ιατροφαρμακευτική περίθαλψη και στην πρωτοβάθμια εκπαίδευση.
Η Ευρώπη, η οποία δεν αποτελεί μόνον ένα εμπορικό συνασπισμό αλλά επίσης είναι ένα σύνολο αξιών και κανόνων, αποτελεί μία περιοχή που θα μπορούσε να διαδραματίσει ένα σημαντικό ρόλο στην αντιμετώπιση αυτών των προβλημάτων.
Επιτύχαμε πέρυσι μία συμφωνία, πίσω από το τραπέζι αυτό, στα πλαίσια της οποίας η Ευρωπαϊκή Επιτροπή, το Συμβούλιο και το Κοινοβούλιο υπέγραψαν τον προϋπολογισμό του 2001.
Με τον προϋπολογισμό αυτό διπλασίασαν τις πιστώσεις για όλα τα περιφερειακά προγράμματα εξωτερικής βοήθειας, τόσο για τη βασική ιατροφαρμακευτική περίθαλψη όσο και για την πρωτοβάθμια εκπαίδευση, όχι επιπρόσθετα αλλά εντός του προϋπολογισμού.
Διατυπώθηκαν στόχοι και διατέθηκε επιπλέον προσωπικό.
Η Ομάδα μας των Σοσιαλιστών θεωρεί εξαιρετικά σημαντικό να πραγματοποιήσει η Επιτροπή στο πρόγραμμα εργασίας της για εφέτος τις αναγκαίες ενέργειες δίνοντας οδηγίες στις αντιπροσωπείες της ΕΕ στις διάφορες περιοχές, στους ομολόγους μας με τους οποίους συνεργαζόμαστε και συγχρόνως στις δικές μας υπηρεσίες και διαθέτοντας εξωτερικό προσωπικό εμπειρογνωμόνων και υπεύθυνων για την ιατροφαρμακευτική περίθαλψη και την εκπαίδευση, έτσι ώστε να μπορέσουμε πραγματικά να επιτύχουμε γρήγορα αποτελέσματα στα σημεία αυτά.
Η λογική της Επιτροπής συμβάλλει σε μία πιο αποφασιστική μέθοδο εργασίας και σε λιγότερο αυστηρή δημοσιονομική πολιτική.
Καταβάλλονται περισσότερες προσπάθειες για την επίτευξη άμεσων αποτελεσμάτων σε τομείς οι οποίοι είναι απολύτως αποφασιστικής σημασίας για την ανάπτυξη.
Η Ευρώπη θα μπορούσε να στείλει ένα υπέροχο μήνυμα: ότι δεν ανησυχούμε για τα κοινωνικά ζητήματα αποκλειστικά εντός της Ευρώπης αλλά και εκτός αυτής.
Στο σημείο αυτό ελπίζω να καταλήξει σε καλά αποτελέσματα εφέτος η Επιτροπή.
Κύριε Πρόεδρε, το ότι η Νίκαια δεν αποτέλεσε επιτυχία το καταλαβαίνουν όλοι πλέον, εκτός ίσως από εκείνους οι οποίοι θεωρούν ότι η Ευρώπη θα πρέπει να βαδίζει σημειωτόν.
Δεν είναι επομένως να απορεί κανείς που έχει ξεκινήσει μία ευρεία συζήτηση για την μετά τη Νίκαια εποχή.
Θεωρώ εξαιρετικά σημαντικό να αναλάβει η Επιτροπή πρωταγωνιστικό ρόλο σε αυτή τη συζήτηση, και μάλιστα καθώς αυτή θα καταλήξει σε διάφορες διαδικασίες που θα καθοριστούν στη Σύνοδο Κορυφής του Λάκεν.
Εμείς στο Κοινοβούλιο αναλάβαμε την πρωτοβουλία υποβολής μίας ενδιάμεσης έκθεσης κατά το καλοκαίρι και μίας οριστικής έκθεσης κατά τα τέλη του έτους, λίγο πριν τη Σύνοδο Κορυφής του Λάκεν δηλαδή.
Παρά το γεγονός ότι η συζήτηση βρίσκεται σε προκαταρκτικό στάδιο, χρήσιμο θα ήταν να θέσουμε τώρα κιόλας ορισμένους στόχους για αυτή τη συζήτηση.
Αυτό ακριβώς θέλει και η Ομάδα μας.
Καταρχήν, θα πρέπει να διαπιστώσουμε ποιες είναι οι σημαντικότερες ελλείψεις της Συνθήκης της Νίκαιας, έτσι ώστε οι μετά τη Νίκαια στόχοι να έχουν το αναγκαίο περιεχόμενο.
Εμείς πιστεύουμε ότι πρώτα απ' όλα χρειάζεται να βελτιωθεί το δημοκρατικό περιεχόμενο της Ένωσης.
Το λάθος που πραγματοποιήθηκε στη Νίκαια, δηλαδή οι αποφάσεις για ορισμένα ζητήματα να λαμβάνονται με ειδική πλειοψηφία χωρίς ωστόσο συναπόφαση του Ευρωπαϊκού Κοινοβουλίου, είναι απαράδεκτο, διότι με τον τρόπο αυτό αποκλείονται τόσο τα εθνικά κοινοβούλια όσο και το Ευρωπαϊκό Κοινοβούλιο.
Το λάθος αυτό θα πρέπει να διορθωθεί.
Εξάλλου θα πρέπει να διορθωθεί και η εξαιρετικά περίπλοκη διαδικασία λήψης αποφάσεων.
Οι νέοι κανόνες είναι πλέον ακατανόητοι για τους πολίτες, και κανείς βέβαια δεν θα ήθελε κάτι τέτοιο.
Θεωρώ τη σημερινή συζήτηση σχετικά με ένα σαφή ορισμό του τι ανήκει στην πολιτική των κρατών μελών και τι στην πολιτική της Ένωσης, όχι ως απειλή αλλά αντίθετα ως ένα βήμα προς τη σωστή κατεύθυνση.
Κι ακόμη καλύτερα θα ήταν εάν μία τέτοια σαφής κατανομή αρμοδιοτήτων μπορούσε να συνδεθεί με το ευρωπαϊκό Σύνταγμα.
Τέλος, κύριε Πρόεδρε, θα πρέπει να σταματήσουν οι ατέλειωτες διακυβερνητικές διασκέψεις στις οποίες συμμετέχουν κυρίως τεχνοκράτες.
Πολύ καλύτερη θεωρώ τη μέθοδο της συνέλευσης όπως εφαρμόστηκε και στην περίπτωση του Χάρτη των Θεμελιωδών Δικαιωμάτων.
Ελπίζω πραγματικά να αποσύρει η Επιτροπή την ιδέα της για σύγκλιση ενός φόρουμ, διότι ένα τέτοιο ευρύ σώμα δεν προσφέρεται για την λήψη των κατάλληλων αποφάσεων.
Εξάλλου μία συνέλευση έχει το πλεονέκτημα ότι μπορούν σε αυτή να συμμετάσχουν και τα εθνικά κοινοβούλια.
Κύριε Πρόεδρε, κύριε Πρόεδρε της Επιτροπής, δε θα πω τίποτε για τη Νίκαια, μια που έτσι ή αλλιώς δεν ακούει κανείς.
Ο πρόεδρος της Ομάδας του ΕΛΚ διαμαρτυρήθηκε με πικρία νωρίτερα ότι δεν εισακούεται.
Θα επικεντρωθώ στη δράση της Επιτροπής όσον αφορά την εξωτερική πολιτική και πολιτική ασφάλειας.
Εν προκειμένω υπάρχουν δύο πτυχές, η γεωγραφική και η ουσιαστική.
Συμφωνώ με το μεγαλύτερο τμήμα της γεωγραφικής απαρίθμησης της Επιτροπής, εκτός από ένα σημείο: απουσιάζει η αναφορά στη Μέση Ανατολή.
Στο παρελθόν, και ελπίζω και στο μέλλον, είμεθα ο κυριότερος αρωγός για την Παλαιστίνη και την περιοχή αυτή.
Δεν μου αρκεί να είμαστε ο χορηγός μίας διαδικασίας της οποίας το πολιτικό περιεχόμενο αποφασίζουν άλλοι.
Χρειαζόμαστε ένα διαφορετικό ρόλο, έναν ισχυρότερο ρόλο στις διαπραγματεύσεις στη Μέση Ανατολή.
Αναμένουμε να μην νοείται αυτό μόνο ως καθήκον του Συμβουλίου και του Ύπατου Εκπροσώπου της ΚΕΠΠΑ, αναμένουμε μία σημαντική, δημιουργική πρωτοβουλία από την Επιτροπή.
Επί της ουσίας, χρειαζόμαστε την παρουσία της Επιτροπής στην κοινή πολιτική ασφάλειας και άμυνας.
Το Κοινοβούλιό μας χαιρέτησε την εξέλιξη σε αυτόν τον τομέα με την έκθεση της συναδέλφου Lalumiθre, αλλά, και εδώ θα ήθελα να ακολουθήσω την μαρξιστική παρέκβαση του συναδέλφου Nassauer: ένα φάσμα πλανάται πάνω από την Ευρώπη, ιδιαιτέρως σε αυτόν τον τομέα· πρόκειται για το φάσμα του διακυβερνητισμού.
Το Κοινοβούλιό μας θέλει κοινή και όχι διακυβερνητική πολιτική ασφάλειας και άμυνας στην Ευρώπη.
Η Επιτροπή οφείλει, κύριε Πρόεδρε, να ενισχύσει την κοινοτική διάσταση αυτής της πολιτικής.
Αυτό σκοπεύετε να το επιτύχετε με συμβολή στη διαχείριση των κρίσεων και στην αποτροπή των συγκρούσεων, και το θεωρώ θετικό!
(Χειροκροτήματα)
Αγαπητοί συνάδελφοι, έχω μια παράκληση: παρακαλώ μην κάνετε τις - απαραίτητες - συνομιλίες με τον Πρόεδρο τη Επιτροπής κατά τη διάρκεια της συζήτησης, γιατί έτσι δεν μπορεί να παρακολουθήσει τη συζήτηση, κι ασφαλώς θα θέλει να ακούσει με προσοχή.
(Χειροκροτήματα)
Κύριε Πρόεδρε, θέλω να συγχαρώ τον Πρόεδρο της Επιτροπής για την ομιλία του σήμερα και για την έκθεσή του σχετικά με το έτος 2000.
Επίσης θέλω να επισημάνω τον σημαντικό ρόλο που αποδίδει η έκθεση αυτή στο Χάρτη των Θεμελιωδών Δικαιωμάτων της Ευρωπαϊκής Ένωσης, και θα ήθελα να συγχαρώ τον Επίτροπο Vitorino για την μεγάλη του συμβολή στο θέμα αυτό.
Τα θεμελιώδη δικαιώματα της Ευρωπαϊκής Ένωσης, κύριε Πρόεδρε - και τώρα πρέπει να δούμε πως θα συμπεριλάβουμε αυτόν το Χάρτη στη Συνθήκη - έχουν επίσης και μια άλλη όψη.
Η υπεράσπιση των θεμελιωδών δικαιωμάτων συνεπάγεται ακριβώς την καταδίκη εκείνων που τα παραβιάζουν στο πλαίσιο της Ευρωπαϊκής Ένωσης.
Και, συνεπώς, πιστεύω ότι όλες εκείνες οι πρωτοβουλίες που αναφέρονται στον τρίτο πυλώνα είναι κεφαλαιώδεις γι' αυτό το Κοινοβούλιο.
Το είπαν σήμερα, ο πρόεδρος Hans-Gert Poettering και πολλοί άλλοι ομιλητές.
Για εμάς, η φάση της κοινοτικοποίησης των θεμάτων που συμπεριλαμβάνονταν στον τρίτο πυλώνα του Μάαστριχτ είναι κάτι το ουσιώδες.
Και πιστεύω, κύριε Πρόεδρε, ότι υπάρχει εδώ μία πρωτοβουλία, την οποία παρουσίασε η Επιτροπή στις εξαμηνιαίες εκθέσεις της, και στην οποία αποδίδουμε μεγάλη σημασία.
Αναφέρομαι στο ευρωπαϊκό ένταλμα έρευνας και σύλληψης.
Πιστεύω ότι στο πλαίσιο της Ευρωπαϊκής Ένωσης δεν μπορεί να υπάρχει χώρος για τους τρομοκράτες, γι' αυτούς τους τρομοκράτες που χθες έβαλαν άλλη μία βόμβα στην Μαδρίτη και αποπειράθηκαν να αφαιρέσουν την ζωή ανθρώπων, ευρωπαίων πολιτών.
Γι' αυτό, πιστεύω ότι αν κάνουμε ρεαλιστικά πράγματα, πράγματα που μπορούν να γίνουν, που είναι απτά, ορατά, όπως αυτή η ιδέα να τίθεται μια τρομοκρατική υπόθεση στη διάθεση εκείνου του δικαστή που εξέδωσε ένταλμα έρευνας και σύλληψης σε ευρωπαϊκό έδαφος, οι ευρωπαίοι πολίτες θα κατανοήσουν ότι αυτό σημαίνει το οικοδόμημα της Ευρώπης, ότι είναι κάτι χρήσιμο και κατ' αυτόν τον τρόπο θα συμβάλλει πραγματικά στην προσέγγιση της Ευρώπης στους πολίτες της.
Είμαι βέβαιος, κύριε Πρόεδρε, ότι αυτή η πρωτοβουλία, που αποτελεί μία από τις προτεραιότητες της Επιτροπής, σε λίγο θα γίνει πραγματικότητα.
Γι' αυτό θέλω να την ενθαρρύνω να συνεχίσει σ' αυτή την γραμμή.
Κύριε Πρόεδρε, δυστυχώς πρέπει να επαναλάβω τη διαπίστωση στην οποία είχα ήδη προβεί το προηγούμενο έτος, δηλαδή ότι η Ένωσή μας στερείται προγράμματος με μέλλον.
Αυτό δεν αποτελεί μομφή κατά του Προέδρου Πρόντι ή της Επιτροπής, εφόσον είναι βέβαιο ότι η Επιτροπή εργάζεται, ή καλύτερα απασχολείται, θα έπρεπε να πω.
Και μάλιστα απασχολείται σχεδόν με υπερβολικά πολλά πράγματα.
Κανείς δεν είναι σε θέση να παρακολουθήσει όλες τις Πράσινες Βίβλους, όλες τις Λευκές Βίβλους, όλες τις ανακοινώσεις, όλες τις εκθέσεις που παρουσιάζει η Επιτροπή και οι Επίτροποι και, κυρίως, να συναγάγει από αυτά μια κατευθυντήρια γραμμή, ένα πρόγραμμα με μέλλον.
Εξ ου το πρώτο μου συμπέρασμα: ας κάνουμε λιγότερα, αλλά καλύτερα.
Όπως είπε πολύ σωστά ο Πρόεδρος Πρόντι σήμερα το πρωί, δεν πρέπει να εξαντλήσουμε τις προσπάθειές μας για να μετρήσουμε το μέγεθος των αγγουριών και των τουρσιών.
Είναι επιτακτική ανάγκη να καθορίσουμε ποιος κάνει τι στην Ένωσή μας, να ορίσουμε δηλαδή την αρχή της επικουρικότητας.
Και η Επιτροπή, ακόμα και αν έχει βάσιμους νομικούς λόγους να το πράξει, δεν μπορεί να δεσμεύσει την απόφαση ενός εθνικού κοινοβουλίου για την κατασκευή ενός αυτοκινητοδρόμου, την απόφαση ενός περιφερειακού κοινοβουλίου για την κατασκευή μιας νέας σιδηροδρομικής γραμμής ή την απόφαση ενός δημοτικού συμβουλίου για την οικοδόμηση ενός κόλπου: αυτό σημαίνει επικουρικότητα.
Ο Πρόεδρος της Επιτροπής το κατάλαβε σήμερα το πρωί: διετύπωσε καλές ερωτήσεις, αλλά δεν είναι εδώ για να διατυπώνει ερωτήσεις.
Η Επιτροπή έχει το δικαίωμα πρωτοβουλίας, οφείλει να διατυπώνει προτάσεις.
Δεν έχω χρόνο για να εμβαθύνω στη συζήτηση, αλλά οφείλω να πω ότι αν θέλουμε να οικοδομήσουμε το νέο ευρωπαϊκό σπίτι, δεν μας χρειάζονται μόνο μαραγκοί και υδραυλικοί, μας χρειάζεται επίσης, και κυρίως, ένας αρχιτέκτων: ελπίζω, κύριε Πρόεδρε της Επιτροπής, ότι θα είστε αυτός ο αρχιτέκτων.
(Χειροκροτήματα)
Κύριε Πρόεδρε, κύριε Πρόεδρε της Επιτροπής, θέλω να σας ευχαριστήσω γιατί με την παρέμβασή σας σήμερα ξεκίνησε μια ουσιαστική συζήτηση που απαντά στο ερώτημα, ή που φιλοδοξεί να απαντήσει στο ερώτημα, πού θέλουμε να πάμε σαν Ευρώπη.
Νομίζω ότι θα ήταν σωστό, αν βλέπουμε σωστά τα μηνύματα, να θέλουμε να πάμε σε μια Ευρώπη πιο συλλογική και πιο δημοκρατική· να θέλουμε να πάμε σε μια Ευρώπη πιο ειρηνική, που να αναζητά την επίλυση των διαφορών με ειρηνικά μέσα· να θέλουμε να πάμε σε μια Ευρώπη πιο οικολογική που να σέβεται και να αγαπά το περιβάλλον· να θέλουμε να πάμε σε μια Ευρώπη πιο ασφαλή· να θέλουμε να πάμε σε μια Ευρώπη με περισσότερες κοινωνικές ευαισθησίες· να θέλουμε να πάμε σε μια Ευρώπη πιο αποτελεσματική, ιδιαίτερα ενόψει των προκλήσεων του 21ου αιώνα.
Μέσα σα αυτή την συζήτηση, κ. Πρόεδρε, νομίζω ότι ο ρόλος του Ευρωπαϊκού Κοινοβουλίου, που αποτελεί τον χώρο της επίσημης συνύπαρξης όλων των ρευμάτων και όλων των τάσεων που υπάρχουν στην Ευρώπη, πρέπει να είναι σημαντικός.
Και επειδή η σημερινή συζήτηση, πέρα και πάνω απα όλα τα άλλα, χαρακτηρίστηκε από ποίηση, από θέατρο, από αναφορές σε ρήσεις παλαιοτέρων πολιτικών, θα μου επιτρέψετε και μένα να κλείσω με μια παραπομπή σε μια πολιτική προσωπικότητα της Ευρώπης που σας είναι γνωστή.
Είναι ο Antonio Gramsci που, μέσα στα γράμματά του από την φυλακή, σκιαγράφησε τους στόχους που πρέπει να ακολουθούν οι άνθρωποι, οι λαοί, προκειμένου να εξασφαλίσουν ένα καλύτερο αύριο.
(Χειροκροτήματα)
Κύριε Πρόεδρε, μετά τη Λισαβόνα και τη Νίκαια, ήλπιζα να διαπιστώσω ότι στο πρόγραμμα εργασίας της Επιτροπής θα υπήρχε καλύτερη ισορροπία ανάμεσα στα θέματα της απασχόλησης και της οικονομικής και κοινωνικής πολιτικής, αλλά όπως αποδείχτηκε δεν υπάρχει.
Η πορεία προς την εσωτερική αγορά, την πολιτική του ανταγωνισμού και την κοινωνική πολιτική πρέπει να είναι ισορροπημένη, αλλά ούτε κάτι τέτοιο φαίνεται να υπάρχει στο πρόγραμμα εργασίας της Επιτροπής.
Θα ήθελα για παράδειγμα να δω να αναγνωρίζεται η αλληλεξάρτηση ανάμεσα σ' αυτούς τους τομείς πολιτικής.
Όσον αφορά την πολιτική του ανταγωνισμού και τους κανόνες της εσωτερικής αγοράς χρειάζεται τροποποίηση του κανονισμού περί συγχωνεύσεων ώστε να περιληφθούν παράγοντες που αφορούν την απασχόληση και τα κοινωνικά δικαιώματα και χρειάζεται επίσης ενσωμάτωση, για παράδειγμα, κοινωνικών όρων στο νομοθετικό πλαίσιο των δημόσιων προμηθειών.
Θα ήθελα να αναγνωρίζεται η αλληλεξάρτηση ανάμεσα σ' αυτούς τους τομείς, αλλά δεν βλέπω κάτι τέτοιο.
Βλέπω πολύ μεγαλύτερη κίνηση στους τομείς της οικονομίας και της εσωτερικής αγοράς απ' ό,τι στον κοινωνικό τομέα και υπάρχει πραγματικός κίνδυνος ανισορροπίας ανάμεσα σ' αυτούς τους τομείς.
Επιπλέον στο πρόγραμμα εργασίας της Επιτροπής δεν βλέπω πολλά στοιχεία από την κοινωνική ατζέντα που συμφωνήθηκε στη Νίκαια τον περασμένο Δεκέμβρη.
Μεγαλύτερη πρόοδος θα σημειωθεί σε τομείς όπου εφαρμόζεται η μέθοδος του ανοιχτού συντονισμού, στον τομέα της απασχόλησης - όπου έχει πλέον καθιερωθεί - καθώς και στα πρώτα βήματα στον τομέα της κοινωνικής προστασίας.
Θα ήθελα να αναφέρω ένα θεμελιώδες πρόβλημα: βασικά έγγραφα της Επιτροπής δεν διατίθενται στο Κοινοβούλιο και τους εισηγητές εγκαίρως.
Πρέπει να γίνονται σεβαστές οι κοινοβουλευτικές διαδικασίες όσον αφορά τους νέους τύπους ανοιχτού συντονισμού.
Τέλος, ένα ειδικό θέμα: το πρόγραμμα εργασίας της Επιτροπής ξεφεύγει κατά πολύ όταν υπόσχεται μια Πράσινη Βίβλο σχετικά με την κοινωνική ευθύνη των επιχειρήσεων στα μέσα αυτού του χρόνου.
Μια Πράσινη Βίβλος για έναv τέτοιο κώδικα αποτελεί αρρωστημένο αστείο για τους χιλιάδες εργαζόμενους οι οποίοι έχουν θιγεί από την αναδιάρθρωση τις τελευταίες εβδομάδες.
Χρειαζόμαστε τη γενική αναθεώρηση του νομοθετικού πλαισίου σ' αυτόν τον τομέα και ελπίζω πως η Επιτροπή θα κινηθεί γρήγορα προς αυτή την κατεύθυνση.
(Χειροκροτήματα)
Κύριε Πρόεδρε, κύριε Πρόεδρε της Επιτροπής, κρίνουμε πολύ θετικά το γεγονός ότι ορίζετε μέτρα και πρωτοβουλίες, που θα αναπτύξουν την Ένωση προς την κατεύθυνση μίας Ένωσης ασφάλειας, και ότι ορίζετε μέτρα σε σχέση με το άσυλο και τη μετανάστευση.
Θα ήθελα όμως να θίξω ένα-δυο βασικά σημεία: αναμένουμε να εκτιμηθούν οι συνέπειες και να μεριμνήσετε ώστε οι πρωτοβουλίες σας να μην έρθουν σε αντίφαση με προηγούμενες πρωτοβουλίες.
Αυτή η σύνεση, και θα σας δώσω παράδειγμα, απουσιάζει καμία φορά, όπως στην πρόταση περί της επονομαζόμενης οικογενειακής επανένωσης που ανέφερε ο Πρόεδρος, που συζητείται στο πλαίσιο της πολιτικής μετανάστευσης.
Όταν ομιλούμε περί οικογενειακής επανένωσης και οικογένειας πυρήνα, αυτό σημαίνει τους συζύγους, τα ανήλικα τέκνα για τα οποία δεν υπάρχει μέριμνα, κι έτσι η επανένωση αποτελεί ένα άκρως θετικό μέτρο προς το συμφέρον μίας πολιτικής κοινωνικής ενσωμάτωσης, η οποία έχει την αμέριστη υποστήριξή μας.
Όταν όμως υπό τον ίδιο τίτλο διευρύνετε υπερβολικά τον κύκλο εκείνων οι οποίοι θα λάβουν ύστερα από ένα χρόνο το δικαίωμα επανένωσης μέσα στην Ένωση, είναι βέβαιο ότι δεν έχετε αναλογισθεί τις συνέπειες και επί πλέον αντιφάσκετε με την ανακοίνωσή σας για το μέλλον της πολιτικής μετανάστευσης.
Όταν δηλαδή διευρύνετε τον κύκλο των δικαιούχων και περιλαμβάνετε τα ζευγάρια χωρίς γάμο, τους παππούδες και από τις δύο πλευρές, τους συντρόφους των φοιτητών και τους δίνετε δικαίωμα επανένωσης ύστερα από ένα έτος, τους υπολογίζετε ως αιτούντες ασύλου και επί πλέον τους αναγνωρίζετε το δικαίωμα να εργαστούν, το σύστημα της μετανάστευσης καθίσταται αδιαφανές και ανεξέλεγκτο.
Τότε θα έχουμε μάλλον μεγαλύτερα ποσοστά μετανάστευσης δυνάμει του συστήματος της επονομαζομένης επανένωσης των οικογενειών.
Και, σα να μην έφτανε αυτό, στερείτε από τα κράτη μέλη το δικαίωμα να αποφασίζουν ποιο και πόσο εργατικό δυναμικό χρειάζεται στην Ευρώπη.
Κι έτσι αντιφάσκετε με αυτά που αναφέρετε θετικά.
Κύριε Πρόεδρε της Επιτροπής, θέλουμε να συνεχίσουμε να σας υποστηρίζουμε, αλλά αυτό θα καταστεί δυνατό μόνο όταν οι πρωτοβουλίες σας δεν είναι αντιφατικές και όταν λύνουν προβλήματα και δεν δημιουργούν καινούργια.
Κύριε Πρόεδρε, κύριε Πρόεδρε της Επιτροπής, συμφωνούμε πως μετά τη Λισαβόνα χρειαζόμαστε μια οικονομία βασισμένη στη γνώση.
Χαίρομαι που ο κ. Πρόντι τόνισε τη δεσπόζουσα σημασία της αειφόρου ανάπτυξης, η οποία έχει συνέπειες πολύ πέραν του φυσικού περιβάλλοντος.
Επιδοκιμάζουμε την επιτάχυνση στην ενεργειακή αγορά, παρόλο που υπάρχει κίνδυνος ο στόχος αυτός να έρθει σε αντιπαράθεση με τον στόχο της αειφόρου ανάπτυξης.
Ελπίζω ότι θα ακολουθήσετε μια σθεναρή πολιτική προώθησης των ανανεώσιμων πηγών ενέργειας και ορθολογικής χρήσης της ενέργειας.
Όσον αφορά το εμπόριο, συμφωνούμε πως είναι σκόπιμο να γίνει ένας νέος γύρος συζητήσεων στον ΠΟΕ, λαμβάνοντας πάντα υπόψη τους περιορισμούς που επιβάλλει η αειφόρος ανάπτυξη.
Θα ήθελα να εκφράσω στον κ. Πρόντι τη μεγάλη μας απογοήτευση για την έλλειψη συμμετοχής του Ευρωπαϊκού Κοινοβουλίου στα θέματα του εμπορίου, η οποία θα μπορούσε να έχει διορθωθεί στη Νίκαια, όμως κάτι τέτοιο δεν συνέβη.
Σας συνιστώ να επεξεργαστείτε τη διαμόρφωση μιας διοργανικής συμφωνίας στην οποία θα συμμετέχει το Ευρωπαϊκό Κοινοβούλιο όσον αφορά τις εμπορικές υποθέσεις.
Πιστεύουμε στη μεταρρύθμιση και τον εκδημοκρατισμό του ΠΟΕ.
Πιστεύουμε ότι η πρωτοβουλία "όλα εκτός από όπλα" είναι καλή, αν και μερικοί από εμάς νιώθουμε δυσάρεστα για την καθυστέρηση του χρονοδιαγράμματος, κάτι το οποίο δίνει το μήνυμα πως δεν υπάρχει πλήρης δέσμευση απέναντι στις λιγότερο ανεπτυγμένες χώρες.
Όσον αφορά την καινοτομία και την έρευνα, προσβλέπουμε σ' ένα λεπτομερές Έκτο Πρόγραμμα-Πλαίσιο.
Οι προτάσεις που θα γίνουν πρέπει να είναι σαφείς ώστε να μην καθυστερήσει η εκτέλεση και να μην δημιουργηθούν ανησυχίες και απογοήτευση στα μέλη της ΕΕ.
Ο ευρωπαϊκός χώρος έρευνας είναι προφανώς σημαντικός.
Προσβλέπουμε σε ευρεία δημοσιότητα των ασκήσεων συγκριτικής αξιολόγησης (benchmarking), ιδιαίτερα στους τομείς των επιχειρήσεων και της καινοτομίας
(Χειροκροτήματα)
Με έκπληξή μου βλέπω ότι ο επόμενος ομιλητής είναι ο κ. Ferber για δύο λεπτά!
Ferber (PPE-DE).
(DE) Κύριε Πρόεδρε, καθήκον σας είναι να διευθύνετε τη συζήτηση και όχι να εκφράζετε έκπληξη!
Κύριε Πρόεδρε της Επιτροπής, κυρίες και κύριοι συνάδελφοι, η Επιτροπή υπέβαλε ένα φιλόπονο πρόγραμμα εργασίας για το έτος 2001.
Ένα πράγμα λοιπόν μπορούμε να διαπιστώσουμε: είναι φιλόπονη, θέλει να είναι φιλόπονη.
Κοιτώντας όμως τον όγκο και μόνο των μεταφορών από το έτος 2000, δηλαδή το πρόγραμμα εργασίας του προηγούμενου έτους, επιπλέον του φετινού, φοβούμαι ότι εν τέλει θα έχουμε μόνο μεταφορές και δε θα μένει πλέον χρόνος για νέες πρωτοβουλίες.
Αυτό σημαίνει ότι θα έπρεπε πλέον να σκεφθείτε μήπως είναι σκοπιμότερο να προκαταλάβετε το αποτέλεσμα της μετά τη Νίκαια διαδικασίας, δηλαδή τη διάκριση αρμοδιοτήτων, και να επικεντρώσετε την εργασία σας στα ουσιώδη και αν εσείς, ως Επιτροπή, ως αρχή με δικαίωμα υποβολής προτάσεων σε αυτήν την Ευρώπη, πρέπει να δώσετε το καλό παράδειγμα.
Έτσι, αφενός μεν αποφεύγετε τη μεταφορά πολυάριθμων θεμάτων στο προσεχές ή και μεταπροσεχές έτος, αφετέρου δε οι πολίτες θα αντιληφθούν τι σημαντικές αποφάσεις λαμβάνονται σε αυτήν την Ευρώπη.
Θα ήθελα πραγματικά να σας προτρέψω, και διάβασα με μεγάλη προσοχή αυτά που προτείνετε, να ελέγξετε μήπως κάποιο θέμα μπορούσε να θεωρηθεί ως όχι τελείως απαραίτητο στο πλαίσιο μιας ορθολογικής κατανομής αρμοδιοτήτων.
Θα ήθελα εν συντομία να θίξω ένα δεύτερο θέμα, καθώς είμαι ακραιφνής υπέρμαχος της αντιπροσωπευτικής δημοκρατίας.
Ανησυχώ κάπως για την ιδέα σας περί "νέας διακυβέρνησης" .
Εδώ πρόκειται για το ρόλο ενός Κοινοβουλίου εκλεγμένου, το οποίο λογοδοτεί ενώπιον των πολιτών της χώρας, έναντι ενώσεων προσώπων, οι οποίες δεν έχουν τέτοια υποχρέωση.
Σε ευρωπαϊκό επίπεδο μάλιστα, πολύ συχνά έρχονται στα γραφεία μας εκπρόσωποι ενώσεων και διερωτώμεθα συχνά, που είναι η βάση τους, ποιον εκπροσωπούν τελικά στην Ευρώπη;
Το νόημα της νέας ιδέας δεν μπορεί να είναι ότι εκείνοι οι οποίοι δεν έχουν νομιμοποίηση θα έχουν άποψη, ενώ εκείνοι οι οποίοι έχουν νομιμοποίηση, δηλαδή εμείς, το Ευρωπαϊκό Κοινοβούλιο, θα χάσουν τις εξουσίες τους.
(Χειροκροτήματα) Πρόεδρος.
Κύριε συνάδελφε, νομίζω ότι με παρεξηγήσατε.
Η έκπληξη που εξέφρασα αφορούσε όχι το πρόσωπό σας, αλλά απλώς τη διάρκεια του χρόνου ομιλίας που σας δόθηκε!
Κύριε Πρόεδρε, μπορώ να προσυπογράψω τα όσα είπε ο κ. Ferber χωρίς επιφύλαξη.
Δε θα μιλήσω για την πληθώρα προτάσεων που υποβάλλονται στον δικό μου τομέα, της πολιτικής περιβάλλοντος και προστασίας του καταναλωτή.
Και δεν θα πω τίποτε, διότι θεωρώ ότι το ήμισυ αυτών των προτάσεων δεν θα υλοποιηθούν, ότι το ήμισυ θα μεταφερθεί στο προσεχές έτος.
Αν σας ετοιμάζαμε μία συστατική επιστολή, θα γράφαμε, "προσπάθησε" αλλά μην περιμένετε να βρείτε καινούργια δουλειά μ' αυτή, γιατί δεν θα τα καταφέρετε.
Όταν, κύριε Πρόντι, ομιλείτε περί χρηστής διακυβέρνησης, αυτό σημαίνει ότι αξιολογείτε τον εαυτό σας, αξιολογείτε την Επιτροπή και αποφασίζετε τι είναι εφικτό με δεδομένο το χρόνο και το προσωπικό που διαθέτετε.
Και για να παραμείνουμε στη χρηστή διακυβέρνηση, τι σημαίνει χρηστή διακυβέρνηση τελικά;
Σημαίνει διαφάνεια;
Βεβαίως, κύριε Πρόντι.
Όλοι θέλουμε διαφάνεια, αλλά η αυξημένη συμμετοχή ομάδων συμφερόντων, τις οποίες εσείς επιλέγετε, και με τις οποίες εσείς μόνοι διαπραγματεύεστε, σημαίνει περισσότερη διαφάνεια;
Εγώ απαντώ όχι, δεν σημαίνει περισσότερη διαφάνεια.
Και στο θέμα της συντόμευσης των διαδικασιών, κύριε Πρόντι.
Ναι, είμαι υπέρ της συντόμευσης των ενδο-υπηρεσιακών διαδικασιών στην Επιτροπή.
Είμαι και υπέρ της συντόμευσης των διαδικασιών στο Κοινοβούλιο, για να μιλήσω αυτοκριτικά, αλλά σε αυτό η λύση είναι η αυτοδέσμευση στη βιομηχανία;
Εκείνοι τα καταφέρνουν πιο γρήγορα;
Και ποιος τους ελέγχει;
Ποιος επιβάλλει κυρώσεις όταν δε λειτουργούν σωστά;
Σας ερωτώ, είναι αυτό περισσότερη δημοκρατία;
Κύριε Πρόντι, εσείς εκλέγεστε από τους αρχηγούς κυβερνήσεων και η εκλογή σας επιβεβαιώνεται από εμάς.
Όμως εμείς στο Ευρωπαϊκό Κοινοβούλιο εκλεγόμαστε από τους πολίτες της Ευρωπαϊκής Ένωσης, και μάλιστα με άμεση ψηφοφορία.
Το Ευρωπαϊκό Κοινοβούλιο, ως εκ της φύσεώς του, έχει κεντρικό ρόλο στην κοινωνία των πολιτών, όπως τόσο ωραία λέτε, και ελπίζω ότι και εσείς έτσι νοείτε τη δημοκρατία.
Προειδοποιώ τους πάντες στην Επιτροπή, να μην αλλάξουν τίποτε από αυτόν τον κεντρικό ρόλο του Ευρωπαϊκού Κοινοβουλίου, κύριε Πρόντι.
Χρηστή διακυβέρνηση φαίνεται σε αυτήν την περίπτωση να σημαίνει καταρχάς ιδιοδιοίκηση ή μονοδιοίκηση, και σας προειδοποιώ να μην ακολουθήσετε αυτόν το δρόμο.
Σας παρακαλώ λοιπόν να καταστήσετε σαφές ότι τις αποφάσεις τις παίρνει το Ευρωπαϊκό Κοινοβούλιο και ότι αυτό είναι και το όργανο που σας ελέγχει!
(Χειροκροτήματα)
Κύριε Πρόεδρε, την περασμένη εβδομάδα, στις ακτές της χώρας μου βρέθηκαν τα πτώματα δώδεκα ανθρώπων που προσπαθούσαν να φτάσουν στην Ευρωπαϊκή Ένωση.
Το περασμένο έτος ήταν 500.
Ο κ. Πρόντι μας μίλησε για την προσέγγιση της Ευρωπαϊκής Ένωσης και των θεσμικών της οργάνων στους πολίτες.
Πιστεύω ότι τα θέματα που σχετίζονται με την υλοποίηση του χώρου δικαιοσύνης, ελευθερίας και ασφάλειας είναι, δίχως αμφιβολία, ευαίσθητα θέματα για την ιθαγένεια της Ένωσης.
Αντιμετωπίζουμε, σχετικά με αυτό το θέμα, μία πολύ παράξενη κατάσταση.
Το νομοθετικό πρόγραμμα της Επιτροπής είναι καλό.
Οι προτάσεις του κ. Vitorino είναι καλές, δομημένες με σαφήνεια στον πίνακα στόχων, έχουν ένα χρονικό περιθώριο για να εφαρμοστούν και εμείς έχουμε την δυνατότητα να μιλήσουμε και να συζητήσουμε σχετικά μ' αυτές.
Υπάρχει μια καλή επικοινωνία όσον αφορά την μετανάστευση, ελπίζω να ενημερωθεί ο κ. Poettering, βάσει μίας συναίνεσης για την προώθηση της κοινής πολιτικής.
Επίσης, όσον αφορά το άσυλο καθώς και την δικαστική συνεργασία.
Για παράδειγμα, όπως ανέφερε ο συνάδελφος μου, σε σχέση με τον αγώνα κατά της τρομοκρατίας.
Ωστόσο, το Συμβούλιο, από το Τάμπερε μέχρι την Στοκχόλμη την περασμένη εβδομάδα, επιμένει ότι πρέπει να προχωρήσουμε, επιμένει ότι πρέπει να δοθεί έμφαση στις αποφάσεις του Ευρωπαϊκού Συμβουλίου του Τάμπερε.
Όμως, κατά την άποψή μου, ενεργεί με έναν ακατανόητο τρόπο.
Δεν υπήρχε συμφωνία ούτε σε μία από τις προτάσεις που υπεβλήθησαν, ούτε για την επανένωση των οικογενειών, ούτε για άλλες.
Προχωράμε πολύ αργά, και σε αντίθεση, βλέπουμε να πολλαπλασιάζονται οι ατομικές πρωτοβουλίες των κρατών, που απορυθμίζουν το νομοθετικό πρόγραμμα, αλλά όχι ορισμένες διμερείς ή πολυμερείς πρωτοβουλίες και συμφωνίες που δεν ξέρω που οδηγούν, σε σχέση, για παράδειγμα, με το θέμα Σένγκεν στη Συνθήκη.
Δεν γνωρίζουμε τι θα συμβεί ούτε πως θα εργαστούμε, η συμφωνία Σένγκεν είναι δέσμια των κρατών μελών επί του παρόντος.
Κύριε Πρόντι, είπατε ενώπιον αυτής της Συνέλευσης ότι θα υπάρξουν καθυστερήσεις στην εφαρμογή αυτών των πολιτικών.
Το είπατε πριν από την Νίκαια, και προσθέσατε ότι δε θα ήταν υπεύθυνη γι' αυτό η Επιτροπή.
Και σας ερωτώ: Γιατί να υπάρξουν καθυστερήσεις;
Τι πρόκειται να κάνει η Επιτροπή για να υπερασπιστεί αυτό το μέρος του νομοθετικού προγράμματος το οποίο, επιμένω, πιστεύω ότι είναι ένα καλό πρόγραμμα;
Ευχαριστώ.
(Χειροκροτήματα)
.
(ΙΤ) Κύριε Πρόεδρε, αξιότιμοι κύριοι βουλευτές, θα ήθελα μέσα σε λίγα λεπτά, όχι να απαντήσω σε όλες τις παρεμβάσεις τις οποίες σημείωσα, αλλά να κάνω μερικές παρατηρήσεις για ορισμένες από αυτές, για να υπογραμμίσω τη γενική γραμμή.
Αυτό που προέκυψε κυρίως από όλες τις παρεμβάσεις, από την ομιλία του κ. Cox και εξής, είναι το πρόβλημα του ότι εργαζόμαστε πάντα με τις προτεραιότητες, όχι με αναλυτικό, αλλά με συνθετικό τρόπο.
Είναι σαφές ότι η υπερβολή των 495 σημείων του αναλυτικού μας προγράμματος, αν απομονωθεί από το γενικότερο πλαίσιο, ενδέχεται να φανεί ακόμα και παραλογισμός, αλλά σε ορισμένες περιπτώσεις πρέπει να είμαστε αναλυτικοί για να μεταδώσουμε την ιδέα της συγκεκριμενοποίησης και έπειτα, όπως σήμερα το πρωί, πρέπει να είμαστε συγκεκριμένοι όσον αφορά τις προτεραιότητες για να μεταδώσουμε την ιδέα της πολιτικής.
Πιστεύω, άλλωστε, ότι μια κυβέρνηση χρειάζεται να είναι καμιά φορά σχολαστική, καμιά φορά ανιαρή: εμείς προσπαθούμε να είμαστε όσο το δυνατόν λιγότερο, αλλά είναι μέρος του επαγγέλματος.
Σήμερα και στις τελευταίες περιόδους συνόδου παρουσιάσαμε ένα πρόγραμμα στρατηγικού προγραμματισμού.
Πιστεύω ότι το Κοινοβούλιο θα εκτιμήσει το ότι επεσήμανα τις αυστηρές προτεραιότητες, όμως ακριβώς αυτές τις αυστηρές προτεραιότητες πρέπει έπειτα να τις ακολουθήσουν αναλυτικά έγγραφα, που θα είναι εξαιρετικά ανιαρά.
Έτσι είναι όμως η πολιτική: είναι όραμα και, μετά, είναι συγκεκριμενοποίηση.
Το δεύτερο θέμα που τέθηκε από όλους - από τον κ. Hδnsch και από πολλούς άλλους βουλευτές - ήταν η σχέση Επιτροπής/Κοινοβουλίου ως πρόβλημα από κοινού εργασίας.
Ο κ. Hδnsch μίλησε μάλιστα για την εκπόνηση ενός κοινού εγγράφου.
Δεν ξέρω αν είναι χρήσιμο αυτό· ασφαλώς πρέπει να συνεργαστούμε εντατικά για να φθάσουμε σε μια ενιαία βούληση, μια ενιαία απόφαση.
Έπειτα, οι οπτικές γωνίες από τις οποίες θα ληφθούν αυτές οι αποφάσεις μπορούν είτε να είναι διαφορετικές είτε να συμβιώσουν σε ένα ενιαίο έγγραφο· το πρόβλημα είναι ότι εμείς - στο επίπεδο των επιτροπών, της καθημερινής εργασίας - συνεχίζουμε να επιτελούμε έργο σύγκλισης, μελέτης και ανάλυσης, κοπιαστικού εντοπισμού των προβλημάτων, όπως κάνουμε και τώρα.
Για την ώρα αυτό θα πρέπει να εξελιχθεί σύμφωνα με ένα γενικό χρονοδιάγραμμα.
Αυτό είναι το τρίτο πρόβλημα που ανέκυψε σήμερα το πρωί, που υπογραμμίστηκε από τον κ. McMillan-Scott, την κ. Maij-Weggen και πολλούς άλλους.
Έχουμε, πράγματι, ένα χρονοδιάγραμμα περίπλοκο: όλοι μιλάμε για το 2004, αλλά το 2004 είναι ένα έτος απόλυτης μετάβασης του Κοινοβουλίου και της Επιτροπής.
Αν θέλουμε πραγματικά να προχωρήσει αυτή η διαδικασία με ενιαίο και οργανικό τρόπο, είναι σαφές ότι θα πρέπει να τελειώσει μέχρι το τέλος του 2003.
Το θέτω μόνο ως πρόβλημα για το οποίο πρέπει να σκεφθούμε, αλλά, προφανώς, την άνοιξη του 2004 αρχίζει η προεκλογική εκστρατεία, τον Ιούνιο διεξάγονται οι εκλογές, μετά έρχεται η εγκατάσταση της νέας Επιτροπής, η οποία δεν θα αναλάβει την εξουσία πριν από τον Ιανουάριο του 2005.
Είναι λοιπόν ένα μεταβατικό έτος και πιστεύω ότι το Ευρωπαϊκό Κοινοβούλιο θα έχει την επιθυμία να πρωταγωνιστήσει πλήρως σ' αυτή τη μεγάλη πολιτική μετάβαση της Ευρώπης.
Θέτω λοιπόν αυτό το πρόβλημα, επειδή πιστεύω ότι δεν μπορούμε πια να το παραβλέψουμε.
Πιστεύω επίσης ότι δεν μπορεί, μια τέτοια μετατροπή, να γίνει από δύο κοινοβούλια ή σε μια στιγμή μετάβασης ή σε μια στιγμή κατά την οποία η Επιτροπή δεν έχει καμία εξουσία ή τουλάχιστον βλέπει τις εξουσίες της να λιγοστεύουν και να φθίνουν.
Το θέτω ως πρόβλημα χωρίς λύση ακόμη, αλλά πιστεύω ότι οφείλουμε να το σκεφθούμε, επειδή έχει τεθεί μία χρονολογία - το 2004 - η οποία λαμβάνεται υπόψη· από αυτό προκύπτουν ασυμβατότητες και προβλήματα που πρέπει να ληφθούν υπόψη για να πλησιάσουμε στη λύση.
Οι κκ Swoboda, Hδnsch, Voggenhuber και Corbett έθεσαν μια άλλη μεγάλη οικογένεια προβλημάτων, για τα οποία θα ήθελα να αποφύγω κάθε παρεξήγηση, σε σχέση με τους ακριβείς τρόπους διάρθρωσης της έντονης συζήτησης για την Ευρώπη.
Κατ' ουσίαν, ως προς το Λάκεν είμαστε όλοι σύμφωνοι: μετά θα δούμε αν θα καταφέρουμε να το κάνουμε καλά, αν θα καταφέρουμε πραγματικά να εξασφαλίσουμε τη συμμετοχή της κοινωνίας των πολιτών στη συζήτηση, όπως έχουμε υποσχεθεί.
Έχουμε πάντως αυτήν την ιδέα, ότι Κοινοβούλιο και Επιτροπή πρέπει να αλληλοβοηθηθούν και να καθοδηγήσουν αυτή τη συζήτηση.
Όσον αφορά το Λάκεν, θα ήθελα ιδιαίτερα να αποφύγω κάθε παρεξήγηση: κατ' εμέ ήρθε η στιγμή να διαρθρωθεί πλήρως η συζήτηση για το μέλλον της Ευρώπης.
Επαναλαμβάνω αυτό που είπα και το οποίο θα ήθελα να διευκρινίσω: πρέπει να δημιουργήσουμε ένα διοργανικό σώμα κατά το πρότυπο της Συνέλευσης που εκπόνησε τον Χάρτη των Θεμελιωδών Δικαιωμάτων.
Επαναλαμβάνω: κατά το πρότυπο· μετά, κατά τα άλλα, πρέπει να είναι διαφορετικό, ενδεχομένως πιο περιορισμένο, πιο λειτουργικό.
Τώρα μιλάω μόνο για το πρότυπο.
Χρειάζεται όμως να προχωρήσουμε πιο πέρα από το πρότυπο που χρησιμοποιήθηκε τότε.
Υιοθετώ την πρόταση του Michel Barnier και της Επιτροπής Συνταγματικών Υποθέσεων.
Αυτό το σώμα θα πρέπει να υποβάλλει προτάσεις που να μην προβλέπουν απαραιτήτως ομοφωνία, επειδή θα υπάρξει μια στιγμή κατά την οποία θα πρέπει να κάνουμε τόσο έντονες προτάσεις που η ομοφωνία για αυτές να είναι δύσκολα εφικτή.
Πρέπει, λοιπόν, να σκεφθούμε ένα διαφορετικό σώμα, που να έχει τους ίδιους στόχους.
Υπάρχουν - και θα πρέπει να εργαστούμε επ' αυτού - ορισμένα άκρως απαραίτητα σημεία.
Τα επαναλαμβάνω: να είναι παρόν το Ευρωπαϊκό Κοινοβούλιο, να συμμετέχουν τα εθνικά κοινοβούλια, οι κυβερνήσεις και η Επιτροπή.
Αυτή παραμένει η ουσία και η δύναμη της Ευρώπης.
Ασφαλώς, συμφωνώ με τις αντιρρήσεις που άκουσα - ότι δηλαδή δεν μπορεί να είναι ένα σώμα τεραστίων διαστάσεων - και επομένως θα υπάρξει μια στιγμή δυσκολίας, καθώς έχουμε τέσσερις διαρθρώσεις, κατά τη μείωση του αριθμού των συνιστωσών αυτής της θεσμικής διάρθρωσης, αυτού του σώματος λήψης αποφάσεων.
Πιστεύω όμως ότι αυτό είναι το μεγάλο καθήκον που πρέπει να αναλάβουμε: ευρεία αντιπροσωπευτικότητα και των τεσσάρων αυτών διαρθρώσεων και αριθμός επαρκής για να μπορούν να ληφθούν αποφάσεις· επίσης, λειτουργία με πλειοψηφία και όχι με ομοφωνία, διαφορετικά παραμένουμε παραλυμένοι.
Επί της γραμμής αυτής πιστεύω ότι μπορούμε να εργαστούμε από κοινού και να καταλήξουμε σε πιο οριστικές προτάσεις.
Θα ήθελα να κάνω τώρα μια άλλη παρατήρηση.
Έχουμε δεσμευθεί για δύο πράγματα: τη συμμετοχή - ακόμα και η λέξη αυτή είναι αόριστη, αλλά θα είναι μάλλον χωρίς δικαίωμα ψήφου, δεν έχει ακόμα διευκρινιστεί - των υποψήφιων χωρών.
Τη συμμετοχή αυτή πρέπει να την εξασφαλίσουμε και πρέπει, επομένως, να σκεφθούμε τους απαραίτητους τρόπους για να την εξασφαλίσουμε.
Τέλος, συμφωνούμε να προχωρήσουμε πιο πέρα από τα τέσσερα σημεία της Νίκαιας.
Ας μείνουμε λοιπόν στο περιεχόμενο και αργότερα θα μπορέσουμε να βρούμε και το όνομα: για μένα συνέλευση, συμβούλιο, επιτροπή είναι μια χαρά, δεν έχει σημασία.
Πιστεύω όμως ότι αυτό που πρέπει να μας καθοδηγεί είναι το περιεχόμενο της δράσης.
Μια άλλη σειρά ανησυχιών που ανέκυψε αφορά το πρόβλημα της επικουρικότητας και της αναλογικότητας.
Σας διαβεβαιώ πως αυτό είναι το σταθερό σημείο της Επιτροπής μας και δεν είναι ασύμβατο με το γεγονός ότι πρέπει καμιά φορά να δίνουμε και αναλυτικές ενδείξεις.
Παρασχέθηκε ένα ενδιαφέρον παράδειγμα.
Προς Θεού, δεν πρέπει να ενοποιήσουμε τις μονάδες των βιογραφικών σημειωμάτων, αλλά είναι μια βοήθεια που πολύ συχνά πρέπει να παράσχουμε στους νεαρούς εργαζομένους μας, που μεταβαίνουν από χώρα σε χώρα για την υπηρεσία τους.
Μπορεί να μην είναι υποχρεωτικό, αλλά είναι αναμφίβολα ένα μέσο για να μπορούν να κυκλοφορούν καλύτερα στις διάφορες χώρες.
Είναι, να, ότι έχουμε την κοινή λογική να δούμε ότι υπάρχουν πράγματα που ρυθμίζουμε, τα οποία μπορεί να μοιάζουν ακόμη και παράλογα, αλλά γίνονται για να βοηθήσουν τις αποφάσεις που λαμβάνουμε.
Υπάρχουν έπειτα άλλα, πολλά άλλα, που δεν έχουν κανένα νόημα.
Τέλος, δόθηκε έμφαση, από τον κ. Fiori και τον κ. Sakellariou - και μου προξενεί μεγάλη ευχαρίστηση αυτό - στη Μεσόγειο.
Μιλήσαμε ελάχιστα γι' αυτή τον τελευταίο χρόνο και το καταλαβαίνω, επειδή ήμασταν - δικαίως - απορροφημένοι από τη διεύρυνση και από τα Βαλκάνια.
Υπάρχει όμως ένα πολύ συγκεκριμένο πρόγραμμα για τη Μεσόγειο: πέρσι πήγα στο Ισραήλ και την Παλαιστίνη, αυτόν το μήνα που μας πέρασε στην Αλγερία, στο Μαρόκο και στην Τυνησία, την περασμένη εβδομάδα στην Ιορδανία, τη Συρία και τον Λίβανο.
Μπορώ να σας διαβεβαιώσω ότι υπάρχει επιθυμία, ανάγκη, έλξη προς την Ευρώπη, όχι μόνο για τα οικονομικά προβλήματα, αλλά και με κάποια ευγνωμοσύνη για την υποστήριξη που παρέχουμε σ' αυτούς τους πληθυσμούς.
Υπάρχουν όμως δύο νέα, σημαντικά σημεία που τα ζητούν όλοι: το πρώτο είναι η μετάβαση από τη διμερή δράση σε κάτι περισσότερο, στην πολυμερή· στην υποστήριξη δηλαδή της περιφερειακής συνεργασίας, που δεν θα μπορεί όμως να εκτείνεται σε όλη την περιοχή, αλλά θα πρέπει να απευθύνεται σε ομάδες χωρών, για παράδειγμα στο Μαγκρέμπ, από τη μία πλευρά, ή στο Μασρέκ, από την άλλη.
Αυτό που είναι αισθητό είναι η έντονη επιθυμία για την Ευρώπη, η οποία διατηρείται με αυτή τη μορφή ακριβώς επειδή η Ευρώπη έχει πια αποδυθεί κάθε παρελθόν αποικιοκρατικού τύπου, κάθε κληρονομιά που προξενεί ένταση, και αντιμετωπίζεται σαν νέα και, προπαντός, υποδειγματική πρόταση για τις συνεργασίες τους.
Δεύτερο σημείο: επιθυμία για την Ευρώπη και για τις ειρηνευτικές διαπραγματεύσεις.
Είναι σαφές ότι από τα διεθνή προβλήματα θα εξαρτηθεί αν θα μπορέσει να δοθεί απάντηση σ' αυτό το πρόβλημα.
Το θέτω εδώ, ενώπιον του Κοινοβουλίου, επειδή μου έκανε πολύ μεγάλη εντύπωση: ήταν σαφές, έντονο, συνοδευόμενο από την αιτιολογία ότι γνωρίζουμε τα προβλήματά τους, ότι καθημερινά συγχρωτιζόμαστε μαζί τους.
Είμαι τόσο ένθερμος σε σχέση με τη Μεσόγειο, όχι επειδή γεννήθηκα σ' αυτή τη ζώνη, αλλά επειδή θέλω να υπενθυμίσω ότι συμβίωση, ειρήνη, πόλεμος, συνύπαρξη των περιφερειών και των πολιτισμών ισχύουν πιθανότατα σε μεγάλο μέρος της.
Θα ήθελα να το υπενθυμίσω αυτό σε όλους, μεταξύ των άλλων και επειδή είναι ένας δρόμος που έχει ήδη χαραχθεί και η ισπανική Προεδρία προσανατολίζεται - μιλήσαμε εκτενώς για αυτό με τον Πρωθυπουργό - προς μία Σύνοδο Κορυφής αφιερωμένη στη Μεσόγειο κατά τη διάρκεια της ισπανικής Προεδρίας του χρόνου.
Η φετινή προετοιμασία έρχεται, λοιπόν, σε απολύτως εύθετο χρόνο για την οργανική προετοιμασία αυτής της πολιτικής.
Σε σχέση με την αειφόρο ανάπτυξη συμφωνώ με όσα μου είπατε.
Θα ήθελα όμως να επαναλάβω, για άλλη μια φορά, ότι είναι ένα κεφάλαιο εξαιρετικής σημασίας, αλλά υπερβολικής δυσκολίας.
Πολλές φορές, πράγματι, με την έκφραση αυτή θέλουμε απλώς να σώσουμε την ψυχή μας και αειφόρος ανάπτυξη σημαίνει, αντίθετα, λήψη αποφάσεων που είναι τρομερά περίπλοκες και δύσκολες, αποφάσεων που αφορούν τη βιομηχανία, τον καθημερινό τρόπο ζωής μας, τις κατοικίες, τη χρήση της ενέργειας.
Είναι ένα πολύ σημαντικό καθήκον από το οποίο δεν μπορούμε να ξεφύγουμε, αλλά το οποίο έχει μεγάλη βαρύτητα και μεγάλη ευθύνη, εάν δεν θέλουμε - επαναλαμβάνω - απλώς να σώσουμε την ψυχή μας, πράγμα που μπορούμε να κάνουμε και με άλλους τρόπους.
Την ίδια ακριβώς ανησυχία έχω και όσον αφορά τη μετανάστευση και την πολιτική εσωτερικής και εξωτερικής ασφάλειας.
Τέλος, δέχομαι με μεγάλο πάθος την έκκληση, που μου απευθύνθηκε από ορισμένους, να μην καθυστερήσουμε τη διεύρυνση.
Οφείλω να πω: δεν την καθυστερούμε.
Η σουηδική Προεδρία έδωσε μάλιστα σθεναρή και προσωπική ώθηση σε αυτό το θέμα· ο Επίτροπος Verheugen οργάνωσε τις ομάδες διαπραγμάτευσης με τεράστια προσπάθεια· το ένα μετά το άλλο, τα κεφάλαια μπαίνουν στο μύλο.
Σήμερα φθάνει μάλιστα στο καθοριστικό του σημείο το πρόβλημα των μεγάλων πολιτικών αποφάσεων - γεωργία, περιβάλλον, διαρθρωτικά ταμεία - το οποίο θα επιφέρει μια στιγμή τεράστιων δυσκολιών, μια στιγμή κατά την οποία θα πρέπει να επιδειχθεί εντονότατη πολιτική σύνεση, επειδή αυτή θα δώσει την τελική ώθηση στη μεγάλη αυτή εξελισσόμενη διαδικασία.
Ανέφερα προ ολίγου τον Κόφι Ανάν, μα η διαδικασία της διεύρυνσης θεωρείται από τον ΟΗΕ και από όλους ένα πραγματικά πολύ σημαντικό μήνυμα ειρήνης και πολιτισμού για όλο τον κόσμο.
Πρέπει να λύσουμε τα συγκεκριμένα προβλήματα για να καταστεί αυτό δυνατό.
Θα ήθελα να τελειώσω με δυο λόγια σχετικά με την πρόσκληση που μου έκανε ένας από σας, ο κ. Goebbels.
Θα πω ότι η Επιτροπή δεν βρίσκεται εδώ μόνο για να εκφράζει απόψεις για αυτά τα πράγματα, αλλά για να κάνει προτάσεις και, ενδεχομένως, για να δέχεται επίσης προσκλήσεις από τους βουλευτές να είναι ο αρχιτέκτονας του νέου οικοδομήματος: φυσικά με τη βοήθειά σας, με τη συνεργασία σας και επίσης με τον έλεγχό σας.
(Χειροκροτήματα)
Η συζήτηση έληξε.
Η ψηφοφορία θα γίνει στις 12.00.
Θα ήθελα όμως να ξεκινήσουμε την επόμενη συζήτηση, γιατί με βάση το χρονοδιάγραμμα έχουμε ήδη ξεπεράσει τις 24.00 από το πρόγραμμα της νυχτερινής συνεδρίασης και είναι πολύτιμο το κάθε λεπτό που μπορούμε να εκμεταλλευθούμε.
Αναδιαρθρώσεις και συγχωνεύσεις στην βιομηχανία
Η ημερήσια διάταξη προβλέπει την προφορική ερώτηση (B5-0008/2001) του κ. Rocard προς την Επιτροπή για τις κοινοτικές πρωτοβουλίες που έχουν σχέση με τις κοινωνικές συνέπειες της βιομηχανικής αναδιάρθρωσης και των συγχωνεύσεων.
Κύριε Πρόεδρε, κυρίες και κύριοι Επίτροποι, πρόκειται για μια προφορική ερώτηση που απευθύνεται στην Επιτροπή.
Πριν από μερικούς μήνες, ενώπιον του Ευρωπαϊκού Συμβουλίου της Λισαβόνας, η πρόεδρός μας κ. Fontaine εξέφραζε την ανησυχία της, και παραθέτω: "για τις καταστροφικές επιπτώσεις στην κοινωνική συνοχή" ορισμένων συγχωνεύσεων ή αναδιαρθρώσεων.
Ζητούσε από τους αρχηγούς κρατών και κυβερνήσεων, και παραθέτω εκ νέου: "να αναλάβουν τις δράσεις που απαιτούνται για την ισορροπημένη ρύθμισή τους, για την αξιολόγηση του κοινωνικού τους αντικτύπου και για τη λήψη των απαραίτητων κοινωνικών μέτρων συνοδευτικού χαρακτήρα" .
Μ' αυτόν τον τρόπο, η κ. Fontaine έδινε έμφαση σε ένα μείζον πρόβλημα: πώς μπορεί να συμφιλιωθεί η απαραίτητη ευελιξία των επιχειρήσεων και η αναγκαία ασφάλεια των εργαζομένων;
Μετά τη Λισαβόνα, κύριε Πρόεδρε, οι αναδιαρθρώσεις επιταχύνθηκαν ακόμα περισσότερο.
Σήμερα γίνεται λόγος για περισσότερες από τριακόσιες συγχωνεύσεις το χρόνο.
Κάθε ημέρα φέρνει το δικό της μερίδιο ανησυχιών για τους μισθωτούς, είτε στους τομείς της οικονομίας που αρχίζουμε κατά περίεργο τρόπο να αποκαλούμε "παλαιά οικονομία" , δηλαδή στο μεγαλύτερο μέρος της οικονομίας, είτε στον τομέα των νέων τεχνολογιών της πληροφορίας.
Η Σύνοδος Κορυφής της Νίκαιας έδωσε, επ' αυτού, πολύ θετικά δείγματα.
Η απεμπλοκή, ύστερα από τριάντα χρόνια, του καταστατικού της ευρωπαϊκής εταιρείας και της πτυχής "συμμετοχή των εργαζομένων" , όπως και η έγκριση της κοινωνικής ατζέντας, κατέδειξαν τη σημασία που αποδίδει το Ευρωπαϊκό Συμβούλιο στη βελτίωση της κατάστασης των εργαζομένων στην Ένωση.
Το αίτημα που απευθύνουμε σήμερα στην Επιτροπή, μέσω αυτής της ομόφωνης προφορικής ερώτησης, επαναλαμβάνω ομόφωνης, της Επιτροπής Απασχόλησης και Κοινωνικών Υποθέσεων, είναι να στηριχθεί ξεκάθαρα σ' αυτήν τη νέα πολιτική βούληση για να στρέψει πραγματικά προς άλλη κατεύθυνση τις προτάσεις της.
Έχουμε λοιπόν την τιμή να ζητήσουμε από την Επιτροπή συγκεκριμένες δεσμεύσεις.
Καταρχάς, θέλουμε μια καλύτερη πρόβλεψη των κοινωνικών επιπτώσεων των αναδιαρθρώσεων.
Πώς σκοπεύετε να χρησιμοποιήσετε, για παράδειγμα, το νέο Παρατηρητήριο των Βιομηχανικών Σχέσεων, τη λειτουργία του οποίου θα αναλάβει το Ίδρυμα του Δουβλίνου και για την ίδρυση του οποίου επέμενε τόσο ο μεγάλος αυτός οίκος, το Κοινοβούλιό μας;
Θέλουμε να ξαναδιαβάσετε τις ισχύουσες κοινωνικές οδηγίες, υπό το φως τόσο του απολογισμού της εφαρμογής τους, όσο και των νέων προκλήσεων που θέτει η αναδιάρθρωσή τους.
Οπουδήποτε αποδειχθεί αναγκαίο, σας ζητούμε να προτείνετε τις απαραίτητες αναθεωρήσεις, έτσι ώστε, ειδικότερα, να ελέγχεται αυστηρότερα η εφαρμογή των δικαιωμάτων πληροφόρησης και διαβούλευσης των εργαζομένων, να λαμβάνονται μέτρα που θα τιμωρούν την απουσία διαβούλευσης και να προηγείται, στο μέτρο του δυνατού, η ενημέρωση των κοινωνικών εταίρων στο πλαίσιο της διαδικασίας αναδιάρθρωσης.
Στο σημείο αυτό, θα παρακαλούσαμε την Επιτροπή να προτείνει, ήδη από τώρα, και όχι το 2002 όπως ανακοινώθηκε, μια αναθεώρηση της τρέχουσας οδηγίας σχετικά με τις ευρωπαϊκές επιτροπές επιχείρησης, οδηγία που προέβλεπε στο κείμενό της την αναθεώρησή της, ύστερα από ορισμένα χρόνια, και αυτή η στιγμή έχει έρθει.
Σας ζητούμε επίσης να επανεξετάσετε την οδηγία σχετικά με τις μαζικές απολύσεις, προκειμένου να εντάξετε σ' αυτήν τους απαραίτητους μηχανισμούς για να αποφευχθεί η παραβίαση της υποχρέωσης ενημέρωσης των εργαζομένων.
Τέλος, θέλουμε - και γνωρίζουμε ότι η κ. Διαμαντοπούλου δεν είναι εντελώς εχθρική προς αυτήν την ιδέα - λέω "εντελώς" για λόγους προσεκτικής φιλοφροσύνης, διότι είμαι περισσότερο βέβαιος - να μεταβληθούν οι εσωτερικές διαδικασίες της πολιτικής ανταγωνισμού στην Επιτροπή ώστε να λαμβάνουν υπόψη τις κοινωνικές πτυχές.
Όταν μια επιχείρηση ζητά από τις Βρυξέλλες άδεια συγχώνευσης, δεν θα ήταν λογικό η Επιτροπή να βεβαιωθεί ότι έχει πράγματι γίνει σεβαστή η ελάχιστη ενημέρωση και διαβούλευση με τους εργαζομένους, όπως προβλέπει η κοινοτική νομοθεσία;
Αυτά είναι τα αιτήματά μας, κύριοι Επίτροποι, συμβολικά για την κοινή γνώμη, δικαιολογημένα για τους εργαζομένους και, επιτρέψατέ μου να πω, οικονομικώς χρήσιμα, διότι πώς μπορεί κανείς να διαχειριστεί μια οικονομία της γνώσης χωρίς τη συμμετοχή των εργαζομένων;
Η απόφαση επί της εν λόγω προφορικής ερώτησης ήταν ομόφωνη στην επιτροπή μου, όπως ομόφωνη ήταν μια πρόταση ψηφίσματος η οποία σήμερα τίθεται σε ψηφοφορία.
Πρέπει να επισημάνω ότι κατατέθηκε μια άλλη πρόταση από την Ομάδα των Φιλελευθέρων.
Επειδή έχουμε τις ίδιες απόψεις με τους Φιλελεύθερους φίλους μας, οι οποίοι είχαν υπερψηφίσει το πρώτο ψήφισμα και, ιδίως, την ερώτηση της επιτροπής μου, πιστεύουμε ότι υπήρξε μια δυσλειτουργία, μια έλλειψη ενημέρωσης από την πλευρά των Φιλελεύθερων φίλων μας.
Μη σκεφθείτε πάντως ότι υπάρχει κάποια σύγκρουση, το θέμα θα διευθετηθεί: μέχρι εδώ εργαστήκαμε με πλήρη συμφωνία όλων, συμπεριλαμβανομένων και των Φιλελευθέρων.
Κύριοι Επίτροποι, αναμένουμε τις απαντήσεις μας με ανυπομονησία.
.
(EN) Κύριε Πρόεδρε, αξιότιμοι συνάδελφοι, η Ευρώπη πρέπει να αντιμετωπίσει τη βιομηχανική αναδιάρθρωση και τις κοινωνικές της συνέπειες, συνδυάζοντας την καινοτομία με την κοινωνική συνοχή και βελτιώνοντας την ικανότητά της να διαχειριστεί την αλλαγή.
Η δική μας θετική και προορατική απάντηση στην αλλαγή καλύπτει τρεις κύριους τομείς: βελτίωση της δυναμικότητάς μας, πρόβλεψη και διαχείριση της αλλαγής π.χ. με τη δημιουργία του παρατηρητηρίου του Δουβλίνου· δημιουργία και ανάπτυξη των νόμιμων μηχανισμών οι οποίοι μπορούν να διασφαλίσουν επαρκή προστασία των εργαζομένων σε περιπτώσεις βιομηχανικής αναδιάρθρωσης και γενικότερη προώθηση της ικανότητάς τους να προβλέπουν τις αλλαγές· και ανάπτυξη της έννοιας της κοινωνικής ευθύνης των επιχειρήσεων.
Η ίδρυση ενός παρατηρητηρίου για τη βιομηχανική αλλαγή είναι μια από τις προτεινόμενες δράσεις της ατζέντας κοινωνικής πολιτικής που υιοθετήθηκε στη Σύνοδο Κορυφής της Νίκαιας ως μέσο ανάπτυξης μιας προορατικής προσέγγισης για την πρόβλεψη και τη διαχείριση της αλλαγής.
Προσωπικά δίνω μεγάλη σημασία σ' αυτό το ζήτημα λόγω της παρούσας κατάστασης όσον αφορά τις συγχωνεύσεις και τις εξαγορές.
Tο Ίδρυμα του Δουβλίνου έχει εντάξει αυτή την πρωτοβουλία στο τετραετές πρόγραμμα λειτουργίας του.
Στο πρόγραμμα εργασίας του Ιδρύματος για το 2001 προβλέπεται η σύσταση της διευθύνουσας επιτροπής του παρατηρητηρίου, στο πλαίσιο των τωρινών περιορισμένων πόρων.
Εάν διατεθούν επιπλέον πόροι, το έργο αυτό θα αποτελέσει τη βάση για μελλοντική ανάπτυξη του παρατηρητηρίου από το 2002 και μετά.
Οι οδηγίες για τις ομαδικές απολύσεις και τις μεταβιβάσεις επιχειρήσεων, που χρονολογούνται από τη δεκαετία του '70, συντάχθηκαν και υιοθετήθηκαν σε συνθήκες πλήρους απασχόλησης και βραδείας αλλαγής.
Έκτοτε η παγκόσμια οικονομική κατάσταση έχει αλλάξει ριζικά.
Είναι γεγονός ότι οι διατάξεις αυτών των οδηγιών δεν ανταποκρίνονται πλέον στις ανάγκες των εταιρειών και των εργαζομένων.
Σήμερα οι ανάγκες αυτές επικεντρώνονται στην ανάπτυξη της πρόβλεψης, στην πρόληψη των κρίσεων, στην δυνατότητα απασχόλησης και την προσαρμογή.
Η δική μας απάντηση στην αδυναμία των ισχυόντων κανόνων, και ο μόνος αποτελεσματικός τρόπος για τον εκσυγχρονισμό των εθνικών συστημάτων συμμετοχής των εργαζομένων, συνίσταται στην επικέντρωση της διαδικασίας πληροφόρησης και διαβούλευσης σε οικονομικά και στρατηγικά θέματα και στην ανάδειξη σε σημείο αιχμής της μακροπρόθεσμης εξέλιξης της απασχόλησης στην κάθε εταιρεία.
Αυτός είναι ο στόχος της πρότασης της Επιτροπής για την πληροφόρηση και τη διαβούλευση.
Όταν αυτό το γενικό πλαίσιο υιοθετηθεί και εφαρμοστεί σε ευρεία κλίμακα, τότε θα έχουν νόημα οι επιμέρους κανόνες για τις ομαδικές απολύσεις και τη μεταβίβαση επιχειρήσεων.
Πρώτον, γιατί τέτοιου είδους κρίσεις στις εργασιακές σχέσεις σε πολλές περιπτώσεις θα μπορούν να αποφευχθούν.
Δεύτερον, ακόμα και όταν δεν είναι δυνατόν να αποφευχθούν, οι συνήθεις ηττημένοι θα είναι ενήμεροι πολύ νωρίτερα και θα είναι σε θέση να προσαρμόσουν καλύτερα τις αναπόφευκτες αλλαγές στην εργασιακή τους κατάσταση.
Γνωρίζω ότι υποστηρίζετε θερμά αυτό τον τρόπο προσέγγισης και ότι συμμερίζεστε την ικανοποίηση της Επιτροπής για την αμετάκλητη πρόοδο που σημειώθηκε πρόσφατα σε αυτό το ευαίσθητο θέμα.
Με τη δική σας συνεργασία και την ισχυρή πολιτική θέληση από την πλευρά του Συμβουλίου, ίσως οριστικοποιηθεί πριν από το τέλος του έτους κι αυτό θα είναι ένα αποφασιστικό βήμα προόδου.
Συμμερίζομαι επίσης την άποψή σας σύμφωνα με την οποία η οδηγία της ευρωπαϊκής επιτροπής επιχείρησης πρέπει αργά ή γρήγορα να αναπροσαρμοστεί.
Πιστεύω, ωστόσο, ότι έχουμε πολλά να κερδίσουμε αν επιδιώξουμε να εκτιμήσουμε την πλούσια εμπειρία από την πρακτική εφαρμογή της οδηγίας.
Επιπλέον, πριν γίνει αυτό, θα πρέπει προηγουμένως να ολοκληρώσουμε μερικές μισοτελειωμένες υποθέσεις οι οποίες βρίσκονται επίσης στο επίκεντρο των προβληματισμών σας.
Πρώτα απ' όλα πρέπει να ολοκληρωθεί ο φάκελος για την πληροφόρηση και τη διαβούλευση.
Έπειτα, στο τέλος του περασμένου χρόνου είχαμε άλλο ένα μείζον και επί μακρόν αναμενόμενο επίτευγμα: το καταστατικό της ευρωπαϊκής εταιρείας.
Αξίζει να αναφερθούμε σ' αυτό στο πλαίσιο αυτής της συζήτησης γιατί αυτός ο νέος τύπος καταστατικού είναι βέβαιο ότι θα χρησιμοποιηθεί ευρέως από εταιρείες στην Ευρώπη που λειτουργούν σε διασυνοριακό επίπεδο, πρωτίστως, όταν αναδιαρθρώνονται οι ίδιες και προσαρμόζονται στις νέες συνθήκες της οικονομίας και της αγοράς.
Ένα από τα σημαντικά θετικά στοιχεία του καταστατικού είναι ότι περιλαμβάνει εξαιρετικές διατάξεις για τη συμμετοχή των εργαζομένων, που αντικατοπτρίζουν τη σύγχρονη προσέγγιση η οποία εκφράζεται επίσης στην πρόταση για την πληροφόρηση και τη διαβούλευση σε εθνικό επίπεδο.
Αυτό θα συνεισφέρει αναμφίβολα στην καλύτερη αντιμετώπιση της κοινωνικής διάστασης της αναδιάρθρωσης των επιχειρήσεων στην Ευρώπη.
Έπονται οι άλλες πέντε νομοθετικές προτάσεις, μετά το άνοιγμα των ευρωπαϊκών κειμένων σχετικά με τις επιχειρήσεις: τα τρία ομοειδή καταστατικά για τους συνεταιρισμούς, τα ταμεία αλληλασφάλισης και ενώσεις και τα σχέδια οδηγίας για τις διακρατικές συγχωνεύσεις και μεταβιβάσεις της επίσημης έδρας των εταιρειών από το ένα κράτος μέλος στο άλλο.
Σε όλα αυτά τα κείμενα πρέπει να υπάρχουν οι ίδιες διατάξεις που ισχύουν για τις ευρωπαϊκές εταιρείες.
Αυτός είναι ένας άλλος λόγος για να περιμένουμε λίγο πριν ξεκινήσει η αναθεώρηση της οδηγίας για την ευρωπαϊκή επιτροπή επιχείρησης, η οποία, παρεμπιπτόντως, θα ωφεληθεί πολύ από τις συζητήσεις σχετικά με τους άλλους φακέλους.
Είναι βέβαιο ότι θα αποτελέσουν πηγή έμπνευσης και θα διευκολύνουν την αποδοχή των λύσεων που θα τεθούν προς συζήτηση όταν θ' αρχίσουμε το έργο μας.
Τέλος, γνωρίζω πως το Σώμα ενδιαφέρεται για το θέμα της πληροφόρησης και διαβούλευσης των εργαζομένων στο πλαίσιο του ελέγχου των συγχωνεύσεων και των εξαγορών.
Όπως γνωρίζετε, από προηγούμενες παρεμβάσεις, στην Επιτροπή διεξάγεται συζήτηση για τον τρόπο με τον οποίο θα μπορέσουμε καλύτερα να αντιμετωπίσουμε το θέμα αυτό.
Σύμφωνα με τον κανονισμό περί συγχωνεύσεων, οι εργαζόμενοι και οι εκπρόσωποι των εργαζομένων έχουν ήδη σε μερικές περιπτώσεις το δικαίωμα ακρόασης από τις υπηρεσίες της Επιτροπής, που διεξάγουν έρευνα για τη συμμόρφωση μιας συγχώνευσης με τους όρους της Συνθήκης.
Δική μας άποψη είναι ότι αυτές οι ακροάσεις θα πρέπει να γίνουν πιο συστηματικές.
Από την άλλη, θα ήταν χρήσιμο να υπενθυμίσουμε στις εταιρείες που προχωρούν σε συγχωνεύσεις τις ευθύνες και τις υποχρεώσεις που έχουν έναντι των εργαζομένων όσον αφορά την πληροφόρηση και τη διαβούλευση σχετικά με τις δραστηριότητές τους εκείνες οι οποίες πολύ συχνά επηρεάζουν τις ζωές των εργαζομένων.
Τώρα που η κοινωνική συνοχή αποτελεί πρώτη προτεραιότητα για την Ευρώπη, οι δημόσιες αρχές δεν μπορούν να θεωρούνται πλέον εξολοκλήρου υπεύθυνες γι' αυτήν.
Όπως και οποιοδήποτε άλλο τμήμα της κοινωνίας, οι επιχειρήσεις πρέπει να αναλάβουν μέρος της ευθύνης.
Η προώθηση της κοινωνικής ευθύνης των επιχειρήσεων αποτελεί πλέον σημαντικό στοιχείο της ευρωπαϊκής στρατηγικής για την κοινωνική συνοχή.
Η κατευθυντήρια αρχή της κοινωνικής ευθύνης των επιχειρήσεων είναι να είναι ανταγωνιστικές και κερδοφόρες και να σέβονται τις κοινωνικές τους υποχρεώσεις.
Η Επιτροπή, ως απάντηση στην έκκληση του Συμβουλίου της Λισαβόνας προς το πνεύμα κοινωνικής ευθύνης των επιχειρήσεων, συμπεριέλαβε το θέμα αυτό στη δική της ατζέντα κοινωνικής πολιτικής, που δημοσιεύτηκε τον Ιούνιο του 2000.
Τόνισε τη σημασία του στην αντιμετώπιση των συνεπειών στον τομέα της απασχόλησης και στον κοινωνικό τομέα, της ολοκλήρωσης της οικονομίας και της αγοράς και στην προσαρμογή των συνθηκών απασχόλησης στη νέα οικονομία.
Εξέδωσε ανακοίνωση για να υποστηρίξει πρωτοβουλίες που αφορούν την κοινωνική ευθύνη των επιχειρήσεων και τη διαχείριση της αλλαγής.
Η Επιτροπή θα δημοσιεύσει μια Πράσινη Βίβλο εφέτος ώστε να διευκολυνθεί περαιτέρω η ανάπτυξη προς ένα πλαίσιο κοινωνικής ευθύνης των επιχειρήσεων σε ευρωπαϊκό επίπεδο.
Εν κατακλείδι, ο συνδυασμός των τεσσάρων διαφορετικών αξόνων δράσης τους οποίους σας ανέφερα, καθώς και η ανάλογη δράση από δημόσιες αρχές, ιδιωτικούς οργανισμούς, εταιρείες, εργαζόμενους και κοινωνικούς εταίρους σε όλα τα επίπεδα, θα μας επιτρέψουν να αντιμετωπίσουμε όπως πρέπει τις κοινωνικές συνέπειες της αναδιάρθρωσης της βιομηχανίας και των επιχειρήσεων.
Όλα είναι σημαντικά, όλα απαιτούν πρωτοποριακή και ειλικρινή αντιμετώπιση από τη μεριά των υπεύθυνων για τη χάραξη πολιτικής.
Γνωρίζω πως αυτή είναι η στάση σας και σας ευχαριστώ για την υποστήριξη.
Κυρίες και κύριοι, σας ανακοινώνω ότι έλαβα μία πρόταση ψηφίσματος σύμφωνα με το άρθρο 37, παράγραφος 2 του Κανονισμού από την Επιτροπή Απασχόλησης και Κοινωνικών Υποθέσεων.
Η σχετική ψηφοφορία θα διεξαχθεί την Πέμπτη.
Κύριε Πρόεδρε, δεν είναι αυτή η καλύτερη στιγμή για τέτοιου είδους ομιλίες.
Χαίρομαι ιδιαίτερα για την απάντηση του Επιτρόπου.
Πιστεύω ότι περιλαμβάνει κάθε λογής ιδέες - κυρίως αν την ξαναδιαβάσουμε προσεκτικά - προκειμένου να βρούμε λύσεις για τα προβλήματα που αναφέρουμε στις ερωτήσεις μας.
Κάθε φορά που πραγματοποιείται μία αναδιάρθρωση διεξάγεται συζήτηση σχετικά με το εάν το θεσμικό σύστημά μας αρκεί για τέτοιες περιπτώσεις.
Είναι λογικό κάτι τέτοιο.
Η Συνθήκη για την Ευρωπαϊκή Ένωση, το άρθρο 136 συγκεκριμένα, αναθέτει εξάλλου το καθήκον αυτό στην Ένωση.
Φυσικά θα πρέπει να υπάρχει μία συγκεκριμένη ισορροπία, έτσι ώστε να επιτρέπεται όσο το δυνατόν περισσότερο στις επιχειρήσεις να λαμβάνουν ελεύθερα τις αποφάσεις για τον καθορισμό της πολιτικής τους, ενισχύοντας έτσι την εμπορική ανάπτυξη των επιχειρήσεων και συμβάλλοντας με τον τρόπο αυτό στην καταπολέμηση της μακροχρόνιας και διαρθρωτικής ανεργίας στην Ευρώπη.
Συγχρόνως έχουμε την ηθική υποχρέωση της διαβούλευσης.
Το λέω αυτό, για παράδειγμα, σχετικά με την Volkswagen στη Γερμανία.
Εάν γίνει δεόντως σεβαστή η υποχρέωση διαβούλευσης, θα αντιμετωπιστούν πολύ γρηγορότερα κάποια συγκεκριμένα διαρθρωτικά προβλήματα από ό,τι στις περιπτώσεις που δεν γίνει αυτό.
Εάν συγκρίνουμε την αναδιάρθρωση της Volkswagen με αναδιαρθρώσεις που λαμβάνουν χώρα αυτή τη στιγμή αλλού όπου δίνεται λιγότερο βάρος στην υποχρέωση διαβούλευσης, μπορούμε τότε να δούμε εύκολα τις διαφορές.
Γι' αυτό και θεωρώ εξαιρετικά σημαντικό να συζητηθούν το ταχύτερο δυνατόν οι υποχρεώσεις διαβούλευσης και να ολοκληρωθεί αυτή η συζήτηση, κατά προτίμηση επί σουηδικής Προεδρίας κιόλας.
Με το ερώτημά μας αυτό ακριβώς επιδιώκουμε.
Όσον αφορά το ψήφισμα, σωστά ανέφερε ο κ. Rocard ότι έχει υποβληθεί από την Επιτροπή Απασχόλησης και Κοινωνικών Υποθέσεων.
Θα υποβάλουμε βέβαια ορισμένες τροπολογίες, ακριβώς για να υπογραμμίσουμε το γεγονός ότι οι επιχειρήσεις θα πρέπει να είναι όσο το δυνατόν πιο ελεύθερες να λαμβάνουν τις αποφάσεις που θέλουν για τον καθορισμό της πολιτικής τους.
Αυτός ήταν βέβαια ο στόχος του ψηφίσματος, δεν αναφέρεται όμως με τόση σαφήνεια όση θα θέλαμε εμείς.
Συμφωνούμε λοιπόν με το ψήφισμα, εφόσον όμως γίνουν δεκτές οι τροπολογίες που θα προτείνουμε, τις οποίες μπορούμε βέβαια να συζητήσουμε μέχρι την Πέμπτη.
Κύριε Πρόεδρε, εμείς απ' αυτή την πλευρά του Σώματος δεν προσπαθούμε να σταματήσουμε την αναδιάρθρωση.
Απλώς, θέλουμε να γίνει με έναν κοινωνικά υπεύθυνο τρόπο.
Επιθυμούμε μια προορατική προσέγγιση στο θέμα της βιομηχανικής αναδιάρθρωσης και αλλαγής.
Επιθυμούμε έναν κώδικα κοινωνικής ευθύνης των επιχειρήσεων, βλέπουμε όμως πως αυτό θα επιτευχθεί μόνον εάν υπάρχει ένα εκσυγχρονισμένο και πλήρες νομικό πλαίσιο γι' αυτόν τον τομέα.
Επιθυμούμε αληθινό πνεύμα συνεργασίας στον εργασιακό χώρο και τα πραγματικά οφέλη που αυτό θα επιφέρει για την Ευρωπαϊκή Ένωση.
Όμως, ο καταιγισμός των μεταρρυθμίσεων που σημειώνεται τελευταία στο Ηνωμένο Βασίλειο και σε ολόκληρη την Ευρωπαϊκή Ένωση δείχνει πως απέχουμε ακόμα πολύ από την επίτευξη των παραπάνω.
Όπως είπα και πρωτύτερα, για τους εργαζόμενους της Corus στη βορειοανατολική Αγγλία και στην Ουαλία, για τους εργαζόμενους της Vauxhall στο Λιούτον - ή ομοίως για τους εργαζόμενους της Danone στη Γαλλία και στην Ολλανδία - η ιδέα ενός κώδικα κοινωνικής ευθύνης των επιχειρήσεων αποτελεί αρρωστημένο αστείο.
Η υπόσχεση δημοσίευσης μιας Πράσινης Βίβλου στα μέσα αυτής της χρονιάς δεν αποτελεί ικανοποιητική απάντηση στην αγωνία που περνάνε αυτοί οι εργαζόμενοι, οι οικογένειές τους και ολόκληρες κοινότητες.
Επιθυμούμε αναθεώρηση του νόμου για τις ομαδικές απολύσεις, αναθεώρηση του νόμου για τις μεταβιβάσεις, αναθεώρηση της οδηγίας για την ευρωπαϊκή επιτροπή επιχείρησης, ώστε να διασφαλίζεται η τήρηση και όχι η συστηματική παράκαμψη της οδηγίας από τις επιχειρήσεις.
Θέλουμε ακόμα να δούμε την ψήφιση του γενικού πλαισίου για την ενημέρωση και τη διαβούλευση ως θέμα προτεραιότητας.
Αυτό είναι απολύτως απαραίτητο εάν πρόκειται να καθιερώσουμε μια συνεχή καθημερινή ροή διαβουλεύσεων και πληροφοριών και, μ' αυτό τον τρόπο, να θεμελιωθεί πραγματικό πνεύμα συνεργασίας στις εργασιακές σχέσεις: ένα πνεύμα συνεργασίας που θα έχει ως αποτέλεσμα καλύτερες συνθήκες για βελτιωμένη καινοτομία, ανταγωνιστικότητα και παραγωγικότητα.
Θέλουμε να δούμε να διαμορφώνεται αυτό το ουσιαστικό πνεύμα συνεργασίας.
Μας έχει κουράσει η σύνδεση των διαφόρων οδηγιών σ' αυτό το πακέτο, με τη δικαιολογία ότι δεν μπορούμε να ζητάμε αναθεώρηση της οδηγίας για την ευρωπαϊκή επιτροπή επιχείρησης έως ότου εφαρμοστεί πιο εκτεταμένα και καθιερωθεί το καταστατικό της ευρωπαϊκής εταιρείας.
Ναι, πρέπει να υπάρχει σύνδεση, αλλά παίρνοντας τώρα αυτή η δέσμη μέτρων και υιοθετώντας ολιστική προσέγγιση στην ανάγκη να βελτιωθεί η πληροφόρηση και η διαδικασία διαβούλευσης για τους εργαζόμενους.
Πιστεύουμε πως εάν αυτό το νομοθετικό πλαίσιο μπορεί να εκσυγχρονιστεί κατ' αυτό τον τρόπο, σε συνδυασμό με το νέο παρατηρητήριο των βιομηχανικών αλλαγών, θα μας δώσει τα εργαλεία για μια πιο προορατική προσέγγιση της βιομηχανικής αναδιάρθρωσης στα πλαίσια της Ευρωπαϊκής Ένωσης.
Θα ήθελα επίσης να κάνω έκκληση στην Ομάδα των Φιλελευθέρων.
Τον Ιανουάριο το Σώμα μας έδωσε εντολή να εξετάσουμε το θέμα της μεταρρύθμισης στην Επιτροπή Απασχόλησης και Κοινωνικών Υποθέσεων.
Το πράξαμε.
Καταλήξαμε σε μία προφορική ερώτηση και ένα ψήφισμα στο πλαίσιο ενός πνεύματος συνεργασίας.
Ζητώ από τους Φιλελεύθερους, στο πλαίσιο του ιδίου πνεύματος συνεργασίας, να αποσύρουν το ολέθριο ψήφισμά τους.
Θα βοηθούσε ιδιαίτερα.
(Χειροκροτήματα)
Κύριε Πρόεδρε, συνάδελφοι, σας δίνεται μήπως κάποτε η εντύπωση ότι το Κοινοβούλιο πάσχει από συλλογική άνοια;
Ακριβώς πριν από ένα χρόνο, στις 17 Φεβρουαρίου, πραγματοποιήσαμε την ίδια συζήτηση.
Δεν θα με ανησυχούσε αυτό το γεγονός, εάν δεν είχαμε συζητήσει το ίδιο αντικείμενο πάλι στις 27 Οκτωβρίου 1999 αλλά και άλλες φορές στο παρελθόν.
Συνάδελφοι, τι χρειάζεται η Ευρώπη;
Πέρυσι στη Λισαβόνα συμφωνήθηκε ότι θέλουμε να καταστούμε η πλέον ανταγωνιστική οικονομία της γνώσης στον κόσμο, το δε Κοινοβούλιο υποστήριξε με ενθουσιασμό και με μεγάλη πλειοψηφία το στόχο αυτό.
Γι' αυτό το λόγο θα συζητήσουμε την ερχόμενη Πέμπτη το ζήτημα του ευρωπαϊκού χώρου έρευνας και την ανάγκη επενδύσεων στην έρευνα, την τεχνολογική ανάπτυξη, την καινοτομία και την εκπαίδευση.
Εξάλλου, συνάδελφοι, είναι σημαντικότερο από ποτέ να είναι όσο το δυνατόν ανταγωνιστικότερες οι επιχειρήσεις και εφόσον μία επιχείρηση δεν είναι ανταγωνιστική αυτό είναι εις βάρος της απασχόλησης.
Στο πλαίσιο αυτό είναι κάποτε αναπόφευκτη η αναδιοργάνωση επιχειρήσεων.
Κάποτε αναγκάζονται να λάβουν επώδυνα μέτρα, όπως τη μετάθεση εργαζομένων και, σε ακραίες περιπτώσεις, την απόλυσή τους.
Βέβαια, σε τέτοιες περιπτώσεις θα πρέπει να γίνονται σεβαστά τα δικαιώματα των εργαζομένων όπως αυτά ορίζονται στις διάφορες ευρωπαϊκές οδηγίες.
Καταλαβαίνετε ότι η Ομάδα των Φιλελευθέρων δεν μπορεί να συμφωνήσει με το ερώτημα του κ. Rocard, ούτε και με το ψήφισμα που έχει υποβάλει η Επιτροπή Απασχόλησης, διότι αυτά δείχνουν πάλι ότι η μνήμη του Ευρωπαϊκού Κοινοβουλίου είναι ιδιαίτερα επιλεκτική.
Στο κοινό ψήφισμα γίνεται λόγος μόνο για την κοινωνική ατζέντα της Νίκαιας, ενώ η Λισαβόνα αγνοείται χάριν ευκολίας.
Για το λόγο αυτό εμείς θα υποβάλουμε ορισμένες τροπολογίες στο πνεύμα των στόχων της Λισαβόνας.
Ο κ. Rocard θεωρεί ότι εφόσον ένα μήνυμα στο ηλεκτρονικό ταχυδρομείο δεν απαντηθεί κατευθείαν, αυτό σημαίνει αυτομάτως συμφωνία· απατάται στο σημείο αυτό.
Ωστόσο, θα αποσύρουμε το ψήφισμά μας.
Κύριε Πρόεδρε, δυστυχώς είναι πολύ επίκαιρα τα θέματα που συζητάμε σήμερα υπό το φως των τελευταίων παραδειγμάτων αναδιάρθρωσης.
Όπως αναφέρθηκε νωρίτερα, η αγγλο-ολλανδική εταιρεία Corus - η χαλυβουργική εταιρεία - αποτελεί κλασικό παράδειγμα εταιρείας η οποία παίρνει αποφάσεις με βάση το κέρδος δίχως να ενδιαφέρεται για το τεράστιο κοινωνικό κόστος των πράξεών της.
Η Corus μόλις ανακοίνωσε την κατάργηση 6 000 συνολικά θέσεων εργασίας στο ΗΒ - περίπου 3 000 στη δική μου εκλογική περιφέρεια στην Ουαλία.
Παρά το γεγονός ότι η πιθανότητα για κλείσιμο των εργοστασίων υπήρχε εδώ και μήνες, η εταιρεία δεν ήταν πρόθυμη να αποκαλύψει τα μελλοντικά της σχέδια στην κυβέρνηση, πόσο μάλλον στο εργατικό δυναμικό της, μέχρι την επίσημη ανακοίνωση που έγινε την 1η Φεβρουαρίου.
Δεν υπήρξαν προηγούμενες διαβουλεύσεις με το εργατικό δυναμικό, αν και μετά την ανακοίνωση της απόφασής της η εταιρεία διεξάγει κάποιες συζητήσεις τις οποίες αποκαλεί "διαβουλεύσεις" .
Εικάζεται πως η Danone, μια κερδοφόρα εταιρεία, θα καταργήσει 3 000 θέσεις εργασίας στην Ευρώπη.
Και σ' αυτή την περίπτωση δεν υπήρξε κανένας διάλογος ή συζήτηση με τους εργαζόμενους για να βρεθούν εναλλακτικές λύσεις.
Αυτός είναι ο λόγος που είναι τόσο σημαντική η άμεση υιοθέτηση της οδηγίας που αφορά την πληροφόρηση και τις διαβουλεύσεις με τους εργαζόμενους καθώς και η αναθεώρηση της οδηγίας για την ευρωπαϊκή επιτροπή επιχείρησης και της οδηγίας περί ομαδικών απολύσεων, η οποία παρεμπιπτόντως αποδείχτηκε πως δεν προστάτεψε αρκετά τους εργαζόμενους της περιφέρειάς μου στο Corus.
Δεν μπορεί οι εταιρείες να είναι ελεύθερες να προκαλούν τέτοιο κακό στη ζωή των ανθρώπων και στις κοινωνίες.
Υπάρχει ένα θετικό πλαίσιο ελέγχων και κυρώσεων το οποίο μπορούμε να χρησιμοποιήσουμε.
Πρέπει να διασφαλίσουμε την αποτελεσματικότητά του.
Κύριε Πρόεδρε, μπροστά στις τεράστιες βιομηχανικές συγχωνεύσεις και αναδιαρθρώσεις που έχουν ως αποτέλεσμα την κατάργηση χιλιάδων θέσεων εργασίας, πολλοί μισθωτοί, πολίτες της Ένωσης, είδαν ότι η Ευρώπη είναι αδύναμη, αν όχι συνένοχη, στο όνομα των νόμων του ελεύθερου ανταγωνισμού.
Είναι καιρός να προβλεφθούν μέτρα παρέμβασης για τους μισθωτούς.
Υπάρχει μια απαράδεκτη αντίφαση μεταξύ της προτεραιότητας στην απασχόληση, που προβάλλουν το Συμβούλιο και η Επιτροπή, και των μαζικών απολύσεων στις οποίες προβαίνουν οι μεγάλες επιχειρήσεις, οι οποίες, συγχρόνως, πραγματοποιούν αμύθητα κέρδη.
Η Michelin, η Moulinex, η Danone, η Alsthom δεν είναι όμιλοι που αντιμετωπίζουν δυσκολίες.
Είναι ανταγωνιστικές: εμφανίζουν πολύ μεγάλα κέρδη, αλλά καταργούν χιλιάδες θέσεις εργασίας.
Το παράδειγμα της Danone είναι διαφωτιστικό: κατάργηση 3 000 θέσεων απασχόλησης στην Ευρώπη, 1 700 στη Γαλλία.
Το 2000, τα ευρωπαϊκά εργοστάσια της εν λόγω εταιρείας πραγματοποίησαν καθαρό κέρδος 795 εκατομμυρίων ευρώ, δηλαδή 17% περισσότερο σε σχέση με το 1999.
Δεν είναι δυνατό να παρακολουθούμε αμέτοχοι το χορό των συγχωνεύσεων που ρίχνουν στην ανεργία άνδρες και γυναίκες και βυθίζουν ολόκληρες οικογένειες στην απόγνωση.
Η ευρωπαϊκή ιθαγένεια, στην οποία τόσο συχνά αναφερόμαστε σ' αυτήν την κοινωνία, θα παραμείνει καθαρά ρητορικός λόγος, όσο εξακολουθεί να μην υπάρχει πραγματική ενημέρωση των μισθωτών και διαβούλευση μαζί τους για τις επιλογές που καθορίζουν το μέλλον τους, το μέλλον της περιοχής τους και της χώρας τους.
Επίσης, πώς να δεχθεί κανείς ότι όμιλοι που λαμβάνουν, εν ονόματι της ανάπτυξης της απασχόλησης, δημόσιες χρηματοδοτικές ενισχύσεις, επωφελούνται από αυτές χωρίς να σέβονται τις δεσμεύσεις που έχουν αναλάβει;
Αυτές οι ενισχύσεις θα έπρεπε, στην προκειμένη περίπτωση, να καταβάλλονται στους πολίτες, οι οποίοι σηκώνουν το βάρος των κοινωνικών επιπτώσεων που προκύπτουν από την επιλογή της οικονομικής αποδοτικότητας σε βάρος της απασχόλησης.
Δεν πιστεύω ότι το πρόβλημα είναι δυνατόν να συνοψισθεί στην απασχολησιμότητα και στην προσαρμοστικότητα, ούτε μόνο στην αντιμετώπιση των κοινωνικών επιπτώσεων, όπως έκανε ο Επίτροπος.
Γι' αυτό, προσυπέγραψα τις προτάσεις που διατυπώνονται στο ψήφισμα, όπως και με τις τροπολογίες που διευκρινίζουν και ενδυναμώνουν ορισμένες πτυχές.
Θα χρειαστεί να προχωρήσουμε ακόμα περισσότερο για να ανταποκριθούμε στις δημοκρατικές απαιτήσεις των μισθωτών πολιτών.
Πιστεύω, λοιπόν, ότι η ανάπτυξη των δικαιωμάτων πρέπει να επεκταθεί μέχρι τη δυνατότητα αναστολής των προγραμματισμένων απολύσεων και διακοπής των εν εξελίξει διαδικασιών συγχώνευσης.
Κάθε συμφωνία συγχώνευσης πρέπει να περιλαμβάνει κοινωνικές ρήτρες.
Πρέπει επίσης να προτείνονται κυρώσεις σε περίπτωση μη τήρησης των οδηγιών σχετικά με τη διαβούλευση.
Την εποχή που γίνεται πολύς λόγος για την ευρωπαϊκή ταυτότητα και το νόημα της δημιουργίας της, θεωρώ ότι ένα κείμενο που διευκρινίζει ορισμένα δικαιώματα των μισθωτών έναντι των χρηματοοικονομικών στόχων είναι το ελάχιστο που χρειάζεται για να αποκτήσει η Ένωση λίγη αξιοπιστία.
Γι' αυτό, θα υπερψηφίσω το ψήφισμα που ελπίζω ότι θα εμπλουτιστεί με ορισμένες τροπολογίες.
Ανακοινώνω ότι έχω λάβει μία πρόταση ψηφίσματος σύμφωνα με το άρθρο 42, παράγραφος 5, του Κανονισμού.
Επειδή έφθασε η ώρα των ψηφοφοριών, διακόπτουμε εδώ τη συζήτηση, η οποία θα συνεχισθεί στις 15.00.
Προχωρούμε τώρα στην ψηφοφορία.
ΨΗΦΟΦΟΡIΕΣ
(Το Σώμα εγκρίνει το νομοθετικό ψήφισμα)
Έκθεση χωρίς συζήτηση (A5-0030/2001) του κ. Rόbig, εξ ovόματος της Επιτροπής Βιoμηχανίας, Εξωτερικού Εμπoρίου, Έρευvας και Εvέργειας, επί της πρότασης απόφασης τoυ Συμβουλίου σχετικά με τη σύvαψη πρωτoκόλλου για την επέκταση στο Λάος της συμφωνίας συνεργασίας μεταξύ της Ευρωπαϊκής Κοινότητας και των Μπρουνέι - Νταρουσαλάμ, Ινδονησίας, Μαλαισίας, Φιλιππίνων, Σιγκαπούρης, Ταϊλάνδης και Βιετνάμ, κρατών μελών του Συνδέσμου Κρατών της Νοτιοανατολικής Ασίας (COM(2000) 430 - C5-0442/2000 - 2000/0173(CNS))
(Το Σώμα εγκρίνει το νομοθετικό ψήφισμα)
Έκθεση χωρίς συζήτηση (A5-0021/2001) του κ. Dover, εξ ovόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής για τις επιπτώσεις της μεταβατικής περιόδου που χορηγήθηκε στο Ηνωμένο Βασίλειο σχετικά με ορισμένες διατάξεις της οδηγίας 94/33/ΕΚ του Συμβουλίου για την προστασία των νέων στην εργασία (COM(2000) 457 - C5-0010/2001 - 2001/2002(COS))
(Το Σώμα εγκρίνει το ψήφισμα)
Έκθεση (A5-0038/2001) του κ. Zimeray, εξ ovόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση άρσης της βουλευτικής ασυλίας του κ. Josι Ribeiro e Castro (2000/2178 (IMM))
(Το Σώμα εγκρίνει την απόφαση)
Σύσταση για τη δεύτερη ανάγνωση (A5-0016/2001) του κ. Savary, εξ ovόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου για την έκδοση οδηγίας του Ευρωπαϊκού Κοινοβουλίου και του Συμβουλίου για τη διαλειτουργικότητα του συμβατικού διευρωπαϊκού σιδηροδρομικού συστήματος (10185/1/2000 - C5-0564/2000 - 1999/0252(COD))
(Ο Πρόεδρoς κηρύσσει εγκριθείσα τηv κoιvή θέση)
Έκθεση (A5-0037/2001) του κ. Van Dam, εξ ovόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με τον καθορισμό των απαιτήσεων και των εναρμονισμένων διαδικασιών για την ασφαλή φόρτωση και εκφόρτωση των φορτηγών πλοίων μεταφοράς φορτίου χύδην (COM(2000) 179 - C5-0254/00 - 2000/0121(COD))
Πριν από την ψηφοφορία επί της τροπολογίας αριθ.
16Fava (PSE).
(ΙΤ) Κύριε Πρόεδρε, η προφορική τροπολογία αποσκοπεί στην αντικατάσταση των λέξεων "εφοδιασμένος με το κατάλληλο πιστοποιητικό" , στο τέλος της τροπολογίας, με τις λέξεις "εφοδιασμένος με τα απαιτούμενα προσόντα" .
Πρόεδρος.
Υπάρχουν αντιρρήσεις;
MacCormick (Verts/ALE).
(ΕΝ) Κύριε Πρόεδρε, ο διερμηνέας μετέφρασε την προφορική τροπολογία ως "εμπειρία (experience)" .
Το κείμενο του καταλόγου ψηφοφορίας λέει "πραγματογνωμοσύνη (expertise)" .
"Πραγματογνωμοσύνη" είναι η σωστή λέξη.
(Το Σώμα εγκρίνει το νομοθετικό ψήφισμα)
Έκθεση (A5-0031/2001) του κ. Μπακόπουλου, εξ ovόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τις προτάσεις
Ι. κανονισμού του Ευρωπαϊκού Κοινοβουλίου και του Συμβουλίου για την επιτροπή ασφάλειας στη ναυτιλία και που τροποποιεί τους κανονισμούς για την ασφάλεια στη ναυτιλία και την πρόληψη της ρύπανσης από τα πλοία
(COM(2000) 489 - C5-0475/2000 - 2000/0236(COD))
ΙΙ. οδηγίας του Ευρωπαϊκού Κοινοβουλίου και του Συμβουλίου που τροποποιεί τις οδηγίες για την ασφάλεια στη ναυτιλία και την πρόληψη της ρύπανσης από τα πλοία
(COM(2000) 489 - C5-0476/2000 - 2000/0237(COD))
(Το Σώμα εγκρίνει το νομοθετικό ψήφισμα)
Έκθεση (A5-0042/2001) του κ. Nicholson, εξ ovόματος της Επιτροπής Αλιείας σχετικά με την πρόταση κανονισμού του Συμβουλίου για τη θέσπιση μέτρων που θα εφαρμοστούν το 2001 για την αποκατάσταση του αποθέματος γάδου στη Θάλασσα της Ιρλανδίας (Διαίρεση VIIα ICES)
(COM(2000) 745 - C5-0683/2000 - 2000/0292(CNS))
(Το Σώμα εγκρίνει το νομοθετικό ψήφισμα)
ΑΙΤΙΟΛΟΓΗΣΕΙΣ ΨΗΦΟΥ- Έκθεση Hansenne (A5-0029/2001)
.
(FR) Προκειμένου να δικαιολογήσουν την ευρωπαϊκή βοήθεια, οι εισηγητές προβάλλουν τη δυσχερή οικονομική κατάσταση της Καμπότζης και του Λάος και την εκτέλεση προγραμμάτων αποναρκοθέτησης, που είναι αναγκαία ύστερα από χρόνια συγκρούσεων στην περιοχή αυτή, ενώ συγχρόνως αποφεύγουν επιμελώς να τονίσουν, επ' αυτών των δύο σημείων, τη βαριά ευθύνη των ιμπεριαλιστικών δυνάμεων, μεταξύ άλλων της Γαλλίας και των Ηνωμένων Πολιτειών.
Αν επρόκειτο για μια απλή, ανιδιοτελή βοήθεια των Ευρωπαίων που θα καταβαλλόταν ως αποζημίωση για τα χρόνια λεηλασίας ή καταστροφής των δύο αυτών χωρών, και χωρίς αντάλλαγμα, θα είχε την υποστήριξή μας.
Ωστόσο, αυτή η υποτιθέμενη βοήθεια δεν είναι παρά ένα διάτρητο προπέτασμα που στόχο έχει να συγκαλύψει σκοπούς, οι οποίοι όμως αποκαλύπτονται από μία φράση: να σταματήσει η μείωση των εξαγωγών της Ευρωπαϊκής Κοινότητας σ' αυτήν την περιοχή του κόσμου, δηλαδή, ξεκάθαρα, να μπορέσουν τα αρπακτικά, δηλαδή οι μεγάλες ευρωπαϊκές επιχειρήσεις, να συνεχίσουν, και ει δυνατόν, να διευρύνουν αυτό που εξακολουθεί να αποτελεί πολιτική λεηλασίας αυτής της περιοχής του κόσμου.
Κατά συνέπεια, απείχαμε κατά την ψηφοφορία αυτών των εκθέσεων.
Έκθεση Dover (A5-002/2001)
.
(FR) Το Ηνωμένο Βασίλειο είχε επιτύχει παρέκκλιση από την εφαρμογή του κανονισμού για τον περιορισμό του χρόνου εργασίας και της νυκτερινής εργασίας των εφήβων.
Σήμερα, η Επιτροπή και η παρούσα έκθεση προτείνουν την άρση αυτής της παρέκκλισης.
Θα μπορούσε κανείς να αισθανθεί ικανοποίηση διότι το Ηνωμένο Βασίλειο εφαρμόζει κανόνες που προστατεύουν περισσότερο τους νέους στην εργασία.
Στην πραγματικότητα όμως, η τέλεια συμφωνία που επιτεύχθηκε μεταξύ Συντηρητικών και Εργατικών, μεταξύ Φιλελευθέρων και Σοσιαλιστών, σχετικά με το πέρας αυτής της περιόδου παρέκκλισης βασίζεται στο γεγονός ότι, σύμφωνα με την ίδια την έκθεση, "οι υφιστάμενες παρεκκλίσεις είναι αρκετές για να παράσχουν την αναγκαία ευελιξία" και ότι αυτό "δεν θα έχει επομένως δυσμενείς συνέπειες για τις ευκαιρίες απασχόλησης των νέων»...
Τούτο αποτελεί απόδειξη του γεγονότος ότι ο εν λόγω κανονισμός των ευρωπαϊκών θεσμικών οργάνων όχι μόνο είναι δυνατό να παρακαμφθεί, αλλά και ότι, ακόμα και όταν εφαρμόζεται, δεν προστατεύει τους εφήβους από τη δίψα των εργοδοτών για το κέρδος.
Καταψηφίσαμε αυτήν την έκθεση.
.
(FR) Οι νέοι βρετανοί εργαζόμενοι κινδυνεύουν δυστυχώς να μην δουν την κατάστασή τους να βελτιώνεται σημαντικά με την έγκριση αυτού του ψηφίσματος.
Επειδή παύει το σκάνδαλο της αγγλικής εξαίρεσης (το Ηνωμένο Βασίλειο δεν εφήρμοζε το σύνολο της οδηγίας που περιορίζει την εργασία των παιδιών και των εφήβων), αυτό δεν σημαίνει ότι αυτή η οδηγία ανταποκρίνεται καλύτερα στις ανάγκες των νέων εργαζομένων.
Αυτή η συζήτηση θα έπρεπε, αντίθετα, να αποτελέσει ευκαιρία για την τροποποίησή της, έτσι ώστε να εξαλειφθούν όλες οι παρεκκλίσεις που περιέχει και οι οποίες της στερούν κάθε πραγματική αποτελεσματικότητα.
Πράγματι, δεν δικαιολογείται νέοι ηλικίας 14 ή και 13 ετών να επιτρέπεται να εκτελούν εργασίες, όποιες κι αν είναι αυτές (άρθρο 4, παράγραφος 2γ), πέραν των σχολικών τους υποχρεώσεων (άρθρο 8, παράγραφος 1β) και στη διάρκεια των διακοπών τους (άρθρο 8, παράγραφος 1γ).
Επίσης δεν δικαιολογούνται οι παρεκκλίσεις που επιτρέπουν σε νέους ηλικίας κάτω των 18 ετών να εργάζονται περισσότερο από 40 ώρες την εβδομάδα, περισσότερο από 8 ώρες την ημέρα (άρθρο 8, παράγραφος 5), ακόμα και τη νύκτα (άρθρο 9, παράγραφος 2).
Δεν δικαιολογείται να μην υπάρχει κανένα όριο για τις οικιακές υπηρεσίες που προσφέρονται σε νοικοκυριό ιδιωτών ή για την εργασία στις οικογενειακές επιχειρήσεις (άρθρο 2, παράγραφος 2).
Σε τίποτε δεν χρησιμεύει να καταγγέλλουμε την παιδική εργασία στην Ασία ή στην Αφρική, αν δεν προστατεύουμε τους νέους από την οικονομική εκμετάλλευση και από την εργασία που βλάπτει την υγεία, την ασφάλεια και την ανάπτυξη και αν δεν τους διασφαλίζουμε μια εποικοδομητική κατάρτιση, ανεξάρτητη από την εργοδοσία.
Υποστηρίζω ολόψυχα την έκθεση του κ. Dover, η οποία στοχεύει στη βελτίωση των συνθηκών εργασίας των νέων στη Βρετανία.
Στηρίζει την άποψη ότι το ΗΒ ευθυγραμμίζεται με την οδηγία του 1994, η οποία περιορίζει το χρόνο εργασίας των νέων σε οκτώ ώρες την ημέρα ή 40 ώρες την εβδομάδα και απαγορεύει την νυχτερινή εργασία, αν και προβλέπει εξαιρέσεις σε ειδικές περιπτώσεις και για κάποια είδη εργασίας.
Ο τομέας της απασχόλησης, ιδιαίτερα η απασχόληση των νέων, είναι βεβαίως εξαιρετικά σημαντικός και για τους νέους και για την οικονομία μας.
Δεν πρέπει να κάνουμε κάτι το οποίο θα θίξει τις προοπτικές εργασίας των νέων στη Βρετανία.
Ωστόσο, μερικές φορές, οι εργοδότες εκμεταλλεύονται τους νεαρούς εργαζόμενους και τους υποχρεώνουν να εργάζονται αδικαιολόγητα πολλές ώρες.
Οι πολλές ώρες και οι δυσμενείς συνθήκες εργασίας είναι πολύ επικίνδυνες και μπορεί να αποβούν επιβλαβείς για την υγεία και την παραγωγικότητα των νέων.
Είναι λοιπόν θέμα ζωτικής σημασίας να ελέγχεται ο χρόνος εργασίας και να μην επιτρέπεται στους εργοδότες να εκμεταλλεύονται τους εργαζόμενους νέους.
Η εκμετάλλευση είναι επιβλαβής και ανεύθυνη.
Πρέπει να δράσουμε ώστε να αποτραπεί η εκμετάλλευση των νέων από καταπιεστικούς και άπληστους εργοδότες και να περιοριστούν οι καταστρεπτικές συνέπειες αυτής της εκμετάλλευσης.
Η νομοθεσία για τη μείωση των ωρών εργασίας για τους νέους ήδη υπάρχει.
Πρέπει απλώς να διασφαλιστεί η τήρησή της.
Τα εύλογα μέτρα που πρότεινε η Επιτροπή πρέπει να ενθαρρύνουν την εφαρμογή των μέτρων αυτών.
H ειρωνεία είναι πως οι Συντηρητικοί, οι οποίοι κατηγορούν συνεχώς την ανάμιξη των γραφειοκρατών των Βρυξελλών και οι οποίοι ήταν αντίθετοι σ' αυτή τη νομοθεσία, στην πραγματικότητα υποστηρίζουν αυτή την έκθεση κοινωνικής πολιτικής.
Το γεγονός αυτό αποδεικνύει την απόλυτα σχιζοφρενική στάση τους απέναντι στην Ευρώπη.
Η Κυβέρνηση των Εργατικών βρίσκεται στην πρώτη γραμμή αυτού του αγώνα για την εξασφάλιση θέσεων εργασίας για τους νέους καθώς και τη λήψη μέτρων προστασίας στον εργασιακό χώρο.
Ζητώ θερμά από το Σώμα να υποστηρίξει το θέμα της προστασίας των νέων και να υπερψηφίσει αυτή την έκθεση.
Έκθεση Savary (A5-0016/2001)
Κύριε Πρόεδρε, ψήφισα υπέρ αυτής της έκθεσης που αποσκοπεί στη βελτίωση των υποδομών των σιδηροδρόμων στην Ευρώπη.
Η ύπαρξη ενός ευρωπαϊκού σιδηροδρόμου είναι σημαντικός στόχος για την Ευρώπη.
Μερικοί συνταξιούχοι, πριν αναχωρήσω για το Στρασβούργο, με προέτρεψαν να ψηφίσω υπέρ της έκθεσης που παρουσιάστηκε από την επιτροπή της οποίας προεδρεύει ο αξιότιμος κ. Χατζηδάκης, λέγοντάς μου τα εξής: "Θέλουμε να κάνουμε ταξίδια στην Ευρώπη με το τρένο και θέλουμε να ταξιδεύουμε με μεγάλη άνεση.
Θα θέλαμε στα τρένα κουκέτες, μπαρ, πολυτελές εστιατόριο, τηλεόραση.
Η Ευρώπη μπορεί και οφείλει να μας το παράσχει και αυτό.
Ο κ. Χατζηδάκης οπωσδήποτε θα μας το χορηγήσει" .
Κύριε Πρόεδρε, ενόψει της επερχόμενης εντάξεως των κρατών της Κεντρικής και Ανατολικής Ευρώπης στην Ένωση, ένα λειτουργικό σιδηροδρομικό δίκτυο προσλαμβάνει όλο και μεγαλύτερο ρόλο για την εξασφάλιση απρόσκοπτων σιδηροδρομικών μεταφορών.
Ως εκ τούτου είναι απαραίτητο να συνενωθούν τα δίκτυα των επί μέρους κρατών σε ένα μοναδικό ευρωπαϊκό δίκτυο.
Ουσιώδες βήμα στην κατεύθυνση ενός διευρωπαϊκού σιδηροδρομικού δικτύου είναι η εξομάλυνση των διαφορών στις προδιαγραφές που ακολουθούν οι επί μέρους επιχειρήσεις σιδηροδρόμων.
Ένα επιπλέον ουσιώδες βήμα είναι η δημιουργία συνδέσεων και η η άρση των στενωπών στις λιγότερο κερδοφόρες ή πιο απομακρυσμένες περιοχές.
Με την ανάπτυξη των υποδομών θα δοθεί και σε αυτές τις περιοχές η δυνατότητα να συμμετέχουν στην εσωτερική αγορά και να αποκομίζουν κέρδος από αυτή.
.
(FR) Χαιρετίζω με μεγάλη ικανοποίηση την έκθεση του Gilles Savary σχετικά με τη διαλειτουργικότητα του σιδηροδρομικού συστήματος, η οποία εγκρίνει χωρίς τροποποιήσεις την κοινή θέση του Συμβουλίου.
Πράγματι, αυτή η κοινή θέση ενσωματώνει 33 από τις 46 τροπολογίες της πρώτης ανάγνωσης.
Όπως και ο εισηγητής, πιστεύω ότι το μέλλον του ευρωπαϊκού συστήματος μεταφορών διέρχεται υποχρεωτικά από την αναζωογόνηση του σιδηροδρομικού τομέα.
Όπως συχνά χρειάστηκε να επαναλάβουμε, στο εσωτερικό της Ένωσης, οι επενδύσεις που πραγματοποιούν τα σιδηροδρομικά δίκτυα παραμένουν έντονα σημαδεμένες από το εθνικό στοιχείο.
Εξυπακούεται ότι αυτές οι εθνικές διαφορές συνιστούν ένα μη αμελητέο εμπόδιο για την ανάπτυξη των σιδηροδρομικών μεταφορών στην Ευρώπη, παρά τα πολυάριθμα πλεονεκτήματα αυτού του λίγο ρυπογόνου τρόπου μεταφοράς.
Παράλληλα, η ολοκλήρωση της εσωτερικής αγοράς επέφερε σημαντική αύξηση των ροών στην Ευρωπαϊκή Ένωση.
Αυτή η άνοδος ωφέλησε κατά κύριο λόγο τον τομέα των οδικών μεταφορών, ειδικότερα όσον αφορά τις εμπορευματικές μεταφορές.
Τα αίτια της παρακμής των σιδηροδρόμων είναι πολλά.
Οφείλεται, μεταξύ άλλων, στο γεγονός ότι οργανώνονται με βάση τις εθνικές λογικές.
Δεν υπάρχει εσωτερική αγορά των σιδηροδρομικών υπηρεσιών σε κοινοτικό επίπεδο.
Εξάλλου, τα δίκτυα δεν είναι πάντοτε πολύ καλά προσαρμοσμένα στους νέους τρόπους οργάνωσης της οικονομικής δραστηριότητας και της αστικοποίησης, πόσο μάλλον στις αλλαγές που αυτές επέφεραν στις κυκλοφοριακές ροές.
Τούτου λεχθέντος, είναι σαφές ότι το μέλλον του ευρωπαϊκού συστήματος μεταφορών διέρχεται επιτακτικά μέσα από την ταχεία αναζωογόνηση του σιδηροδρομικού τομέα.
Υποστηρίζω αυτήν την άποψη, διότι είμαι πεπεισμένος ότι ο σιδηρόδρομος έχει να διαδραματίσει κεντρικό ρόλο για την επίλυση των προβλημάτων κινητικότητας τα οποία αντιμετωπίζει η Ευρωπαϊκή Ένωση.
Οι ευρωπαίοι πολίτες υποφέρουν καθημερινά από τη ρύπανση, τη συμφόρηση και τους κινδύνους ατυχήματος που απορρέουν από την υπερβολική εξάρτηση από τις οδικές μεταφορές, εξάρτηση που έχει επιδεινωθεί τα τελευταία τριάντα χρόνια.
Ο στόχος της βιώσιμης κινητικότητας είναι, ως εκ τούτου, στενά συνδεδεμένος με την αναζωογόνηση των σιδηροδρόμων.
Χαιρετίζω εξάλλου την επιτυχία του Ευρωπαϊκού Κοινοβουλίου να επιβάλει τροπολογίες που αποσκοπούν στο να ληφθούν περισσότερο υπόψη ορισμένες σημαντικές κοινωνικές προδιαγραφές, όπως είναι τα επαγγελματικά προσόντα και οι συνθήκες υγιεινής και ασφάλειας στην εργασία.
Το Συμβούλιο έλαβε επίσης υπόψη ορισμένα λεπτά σημεία, μεταξύ των οποίων την προστασία του υφιστάμενου σιδηροδρομικού συστήματος, για την έγκριση ενός καθεστώτος εξαιρέσεων ή ειδικών περιπτώσεων, όπως η κατάσταση ορισμένων χωρών που είναι απομονωμένες από την υπόλοιπη Κοινότητα ή για τις διαφορές στην απόσταση μεταξύ των γραμμών.
Επίσης, η κοινή θέση του Συμβουλίου είναι ρεαλιστική, θεσπίζει ένα προοδευτικό πρόγραμμα εργασίας και λαμβάνει υπόψη τα προβλήματα που θέτει η διεύρυνση στον σιδηροδρομικό τομέα.
Για όλους αυτούς τους λόγους, υπερψήφισα την έκθεση Savary.
.
(FR) Υπερψηφίζουμε αυτήν την έκθεση, διότι είναι σημαντικό να προωθήσουμε τη διαλειτουργικότητα του διευρωπαϊκού σιδηροδρομικού συστήματος.
Επί του παρόντος, το οδικό δίκτυο μεταφορών είναι κορεσμένο και πρέπει να του προσδώσουμε νέο δυναμισμό.
Πρέπει επίσης να δρομολογηθούν διαδικασίες για την αύξηση των σιδηροδρομικών μεταφορών, προκειμένου να αποσυμφορηθούν οι οδικές αρτηρίες.
Όμως, πίσω από τους αξιέπαινους στόχους του εισηγητή για την αναζωογόνηση του σιδηροδρομικού τομέα, βρίσκουμε το φάντασμα της φιλελευθεροποίησης, διότι αυτή η έκθεση έχει επίσης ως στόχο να συμβάλει στο άνοιγμα των αγορών των υπηρεσιών μεταφοράς και των κεφαλαιουχικών αγαθών και στην προώθηση της ανταγωνιστικότητας του σιδηροδρομικού τομέα στο σύνολό του.
Επ' αυτού του σημείου, διατηρούμε έντονες επιφυλάξεις, διότι είμαστε πάντοτε αντίθετοι με την ελευθέρωση.
.
(FR) Αν επιθυμούμε πραγματικά να δημιουργήσουμε μια λύση υποκατάστασης του μονοπωλίου των οδικών μεταφορών, είναι απαραίτητο να εναρμονιστούν οι υποδομές των σιδηροδρομικών μεταφορών στην Ευρώπη.
Δεν μπορώ παρά να συμφωνήσω με τον εισηγητή σ' αυτό το σημείο.
Επιπλέον, θεωρώ ότι η συμπερίληψη των κοινωνικών προδιαγραφών, των επαγγελματικών προσόντων και των συνθηκών υγιεινής, ασφάλειας και εργασίας στη διαδικασία δημιουργίας ενός διευρωπαϊκού σιδηροδρομικού δικτύου είναι, νομίζω, το λιγότερο που μπορούμε να κάνουμε.
Ωστόσο, θα είμαι ιδιαίτερα προσεκτικός, προκειμένου η εναρμόνιση να γίνει με βάση τα καλύτερα κοινοτικά κεκτημένα που υπάρχουν, και όχι σε βάρος των χρηστών και των μισθωτών του τομέα.
Παραμένει όμως ένα επικίνδυνο ερωτηματικό: σε ποιο πλαίσιο πρέπει να πραγματοποιηθεί η διαλειτουργικότητα των δικτύων;
Στο πλαίσιο των συντονισμένων σε ευρωπαϊκό επίπεδο δημόσιων υπηρεσιών, που είναι θεματοφύλακες της ποιότητας των θέσεων εργασίας και της ασφάλειας, ή στο πλαίσιο μιας αγοράς που έχει θυσιαστεί στο βωμό του ανταγωνισμού και του κέρδους;
Η πρόσφατη έγκριση από το Κοινοβούλιο και το Συμβούλιο των τριών οδηγιών του σιδηροδρομικού πακέτου μας οδηγεί στη σκέψη ότι η δεύτερη προοπτική είναι αυτή που βλέπει η Ευρώπη για το μέλλον των διευρωπαϊκών σιδηροδρομικών μεταφορών.
Έκθεση Van Dam (A5-0037/2001)
Fatuzzo (PPE-DE).
(ΙΤ) Κύριε Πρόεδρε, γιατί υπερψήφισα την έκθεση Van Dam σχετικά με την ασφαλή φόρτωση και εκφόρτωση των φορτηγών πλοίων μεταφοράς φορτίου χύδην;
Αυτή τη φορά συμβουλεύθηκα το ναυτικό Fatuzzo.
Λέω "το ναυτικό Fatuzzo" , κύριε Πρόεδρε, επειδή εσείς δεν το ξέρετε, αλλά παραλίγο να σταδιοδρομήσω στα καράβια, ίσως μάλιστα και στα φορτηγά.
Επομένως, ο δυνητικός μου συνάδελφος, ο ναυτικός Fatuzzo, αυτός που δεν έγινα, αλλά που θα μπορούσα να είχα γίνει, μου είπε: "Κοίτα, εγώ ταξιδεύω τόσα χρόνια στα φορτηγά πλοία.
Διάβασα αυτή την έκθεση, που αποσκοπεί στην αποτροπή των ναυαγίων, κοίτα όμως, βουλευτή Fatuzzo, κατ' εμέ τα πλοία βουλιάζουν επειδή είναι παλιά.
Πρέπει να βγαίνουν και τα πλοία στη σύνταξη όταν παλιώνουν και αχρηστεύονται: έτσι θα είναι ασφαλέστερα τα ταξίδια " .
Δεν ξέρω ποιον να ευχαριστήσω, το βουλευτή ή το ναυτικό!
.
(FR) Εκτός από τα πετρελαιοφόρα, θλιβερά επίκαιρα, και άλλοι τύποι εμπορικών πλοίων βρίσκονται σε αξιοθρήνητη κατάσταση.
Τούτο έχει ίσως λιγότερο θεαματικές συνέπειες από τα ναυάγια των πετρελαιοφόρων, αλλά ακόμα πιο τραγικές, όταν γνωρίζουμε ότι 146 φορτηγά χύδην φορτίου βυθίστηκαν σε μια δεκαετία και ότι μ' αυτόν τον τρόπο έχασαν τη ζωή τους 780 μέλη πληρώματος.
Υπερψηφίζοντας αυτήν την έκθεση, ψηφίσαμε υπέρ των συγκεκριμένων μέτρων που αποσκοπούν στην ενίσχυση της ασφάλειας των φορτηγών μεταφοράς χύδην φορτίου και των πληρωμάτων τους.
Θέλουμε ωστόσο να τονίσουμε την αντινομία που υπάρχει μεταξύ των ανησυχιών για την ασφάλεια και των ανησυχιών γι' αυτό που η έκθεση ονομάζει "κινδύνους στρέβλωσης του ανταγωνισμού για τους ευρωπαϊκούς λιμένες και τερματικούς σταθμούς" .
Στην προσπάθεια να προστατευθούν τα κέρδη των πλοιοκτητών και των εντολέων, θυσιάζεται αναπόφευκτα η ασφάλεια.
Είναι καλό να δίδεται στον πλοίαρχο η δυνατότητα να αντιτίθεται σε εργασίες φόρτωσης ή εκφόρτωσης όταν τις θεωρεί επικίνδυνες για το πλήρωμά του και για το πλοίο του.
Ωστόσο, θα ήταν υποκρισία να αγνοήσουμε το γεγονός ότι είναι τέτοιοι οι νόμοι του ανταγωνισμού και της αγοράς (συμπεριλαμβανομένης της αγοράς εργασίας) που επιβάλλουν οι πλοιοκτήτες και οι εντολείς, ώστε η θεωρητική δυνατότητα που θα είχε ένας πλοίαρχος να αντιτεθεί, δεν βαραίνει αρκετά έναντι των μέσων που διαθέτουν οι καπιταλιστές των θαλάσσιων μεταφορών για να επιβάλλουν επικίνδυνους, και ενίοτε θανατηφόρους, όρους πλοήγησης και εργασίας στα πλοία.
.
(FR) Μέσα σε μια δεκαετία, βυθίστηκαν σχεδόν 150 φορτηγά πλοία μεταφοράς χύδην φορτίου, προκαλώντας το θάνατο 800 ατόμων.
Αυτός είναι ο θλιβερός απολογισμός ενός τομέα που έχει αφεθεί στο έλεος των νόμων του ανταγωνισμού και της αγοράς.
Πιστεύω, όπως και ο εισηγητής, ότι η φυσική κατάσταση των πλοίων και η ανικανότητα των πληρωμάτων είναι οι πρωταρχικοί παράγοντες αυτών των ναυαγίων.
Πρώτα, λοιπόν, πρέπει να δραστηριοποιηθούμε στο θέμα του ελέγχου των πλοίων και των πληρωμάτων, καθώς και των συνθηκών εργασίας και διαβίωσής τους στα πλοία.
Γι' αυτό, υποστηρίζω όλα τα εξαναγκαστικά μέτρα που ενισχύουν τις προδιαγραφές ασφαλείας, τους ελέγχους από το κράτος λιμένα, καθώς και την ανάληψη ευθυνών από τους τερματικούς σταθμούς εκφόρτωσης και φόρτωσης και τους πλοιάρχους.
Πρέπει όμως ακόμα να διαθέσουμε τα ανθρώπινα και οικονομικά μέσα για την εφαρμογή της νομοθεσίας στα κράτη μέλη, ειδικότερα με την αύξηση του αριθμού των ελεγκτών.
Εξάλλου, για να καταπολεμηθεί η ατιμωρησία και η αυταρέσκεια που κυριαρχούν στις θαλάσσιες μεταφορές, πρέπει επίσης να τεθούν ενώπιον των ευθυνών τους οι ναυλωτές και οι εφοπλιστές, λαμβάνοντας, ενδεχομένως, μέτρα για την επιβολή δικαστικών και οικονομικών κυρώσεων.
Θα υπερψηφίσω όλες τις προτάσεις που ακολουθούν αυτήν την κατεύθυνση.
Έκθεση Μπακόπουλου (A5-0031/2001)
Fatuzzo (PPE-DE).
(ΙΤ) Φυσικά, μιλώντας για ασφάλεια στη ναυτιλία, δεν μπορούσα να μην υπερψηφίσω και αυτή την έκθεση του αξιότιμου κ. Μπακόπουλου για τη σύσταση της Επιτροπής Ασφάλειας στη Ναυτιλία και την πρόληψη της ρύπανσης από τα πλοία.
Αυτή τη φορά, κύριε Πρόεδρε, μίλησα μέσω e-mail με έναν προϊστάμενό μου, που ταξίδευε στα πλοία με τα οποία έκανα κρουαζιέρες ανάμεσα στη Νέα Υόρκη και στις Μπαχάμες, όταν, είκοσι ενός ετών, πριν μπω στην πολιτική δράση, εκτελούσα αυτή τη δραστηριότητα του ναυτικού, για την οποία μίλησα προ ολίγου.
Αυτός ο κύριος, ο οποίος έγινε φροντιστής - λέγεται Augusto Fazio - μου είπε: "Ώστε λοιπόν εσείς του Ευρωπαϊκού Κοινοβουλίου ασχολείστε με την ασφάλεια στη ναυτιλία, να μην ρυπαίνεται η θάλασσα;
Καλά κάνετε!
Ασχολείστε όμως και με την ασφάλεια εμάς των ναυτικών που ταξιδεύουμε με τα πλοία;"
"Βεβαίως!" , του είπα.
"Κάνε υπομονή, θα έρθουν και εκθέσεις που σε αφορούν" .
.
(FR) Όπως ο κύριος εισηγητής, χαιρετίζω τις προτάσεις της Ευρωπαϊκής Επιτροπής που συμβάλλουν στη βελτίωση της κοινοτικής πολιτικής ασφάλειας στη ναυτιλία.
Οι πρόσφατες καταστροφές προκάλεσαν ζωηρές ανησυχίες στην κοινή γνώμη.
Πρέπει λοιπόν να λάβουμε εθελοντικά μέτρα που θα έρθουν σε αντίθεση με την πολιτική μη επέμβασης που κυριαρχούσε μέχρι τα τελευταία αυτά χρόνια, τόσο σε ευρωπαϊκό, όσο και σε παγκόσμιο επίπεδο.
Θέλω εξάλλου να χαιρετήσω τις προόδους που επιτύχαμε σ' αυτόν τον τομέα επί γαλλικής Προεδρίας.
Αναφέρομαι βέβαια στην έγκριση της δέσμης μέτρων που είναι περισσότερο γνωστά με το όνομα "πακέτο Έρικα" .
Για να επανέλθω στην έκθεση που μας απασχολεί σήμερα, υπενθυμίζω ότι συζητήσαμε δύο προτάσεις: μια πρόταση κανονισμού περί σύστασης μιας κανονιστικής επιτροπής που έλαβε το όνομα "Επιτροπή Ασφάλειας στη Ναυτιλία" , γεγονός που συνεπάγεται τροποποίηση των υφιστάμενων οδηγιών, και μια πρόταση οδηγίας περί τροποποίησης των υφιστάμενων οδηγιών, με στόχο να συμπεριληφθεί σ' αυτές η "Επιτροπή Ασφάλειας στη Ναυτιλία" .
Συγκεκριμένα, τούτο σημαίνει ότι η εν λόγω επιτροπή θα υποκαταστήσει τις υπάρχουσες επιτροπές που είναι αρμόδιες για την ασφάλεια στη θάλασσα.
Θα είναι μία και μόνον επιτροπή που θα έχει στόχο να διευκολύνει την εφαρμογή των τροποποιήσεων που έχουν επιφέρει τα κράτη μέλη στις ισχύουσες διεθνείς συμβάσεις για το θέμα αυτό.
Η Ευρωπαϊκή Ένωση διαθέτει πλέον ένα οπλοστάσιο δώδεκα οδηγιών και τριών κανονισμών που αποσκοπούν στη διασφάλιση μιας πιο αυστηρής εφαρμογής των κανονιστικών διατάξεων στους τομείς της ασφάλειας των πλοίων, της προστασίας από τη ρύπανση που προκαλούν τα πλοία, των κριτηρίων κατάρτισης και των τυπικών προσόντων των ναυτικών, καθώς και των συνθηκών εργασίας στα πλοία.
Παράλληλα, η σύσταση αυτής της νέας επιτροπής υποτίθεται ότι θα ενισχύσει την αποτελεσματικότητα της πολιτικής ασφάλειας στη ναυτιλία που εφαρμόζει η Ευρωπαϊκή Ένωση.
Συνολικά, οι προτάσεις της Ευρωπαϊκής Επιτροπής ήταν ικανοποιητικές, αλλά οι διατάξεις σχετικά με τη συμμετοχή του Ευρωπαϊκού Κοινοβουλίου δεν ήταν αποδεκτές.
Αυτός είναι ο λόγος για τον οποίο κατατέθηκαν τροπολογίες, οι οποίες αποσκοπούσαν στη διατήρηση των δικαιωμάτων συμμετοχής του Κοινοβουλίου στην κανονιστική διαδικασία.
Υπερψηφίζοντας αυτήν την έκθεση λοιπόν, έλαβα μέρος στη συνειδητή προσπάθεια που έχει ξεκινήσει σε ευρωπαϊκό επίπεδο για την ασφάλεια των θαλάσσιων μεταφορών.
.
(FR) Η πρόταση του εισηγητή Μπακόπουλου για τη σύσταση μίας "επιτροπής για την ασφάλεια στη ναυτιλία και την πρόληψη της ρύπανσης από τα πλοία" , η οποία θα υποκαταστήσει τις υφιστάμενες επιτροπές αποτελεί ένα επιπλέον βήμα προς την κατεύθυνση της επανεθνικοποίησης της κοινοτικής πολιτικής ασφάλειας στη ναυτιλία, αλλά και ένα πρόσθετο πλεονέκτημα για τη βελτίωση του ελέγχου της κοινοτικής και διεθνούς εφαρμογής.
Ωστόσο, τα πρόσφατα ναυάγια του Erika και του Ievoli Sun μας έδειξαν ότι τα καλύτερα ψηφίσματα δεν χρησιμεύουν σε τίποτα, αν δεν βρούμε τα μέσα για να τα εφαρμόσουμε και να τα επιβάλουμε.
Γι' αυτό, πρέπει να επιβάλουμε στα κράτη μέλη την ισχύουσα νομοθεσία, ειδικότερα τη νομοθεσία που διέπει την προστασία από τη ρύπανση, τον έλεγχο των κριτηρίων κατάρτισης και των τυπικών προσόντων των ναυτικών, όπως και τις συνθήκες εργασίας στα πλοία.
Προς το σκοπό αυτό, πρέπει να καταβληθούν προσπάθειες σχετικά με τον αριθμό και την ποιότητα των ελέγχων και των ελεγκτών, αλλά και σε θέματα οικονομικής ευθύνης όλων των φορέων: εφοπλιστών, ναυλωτών, μεταφορέων και νηογνωμόνων.
Υπερψήφισα αυτήν την έκθεση, για να υποχωρήσει η ατιμωρησία και η αυταρέσκεια που κυριαρχούν στις θαλάσσιες μεταφορές.
Έκθεση Nicholson (A5-0042/2001)
Fatuzzo (PPE-DE).
(ΙΤ) Κύριε Πρόεδρε, με λένε Fatuzzo και δεν θα μπορούσα να μην μιλήσω για τον merluzzo [τον γάδο]!
Αφήνω εδώ τον χρόνο στους διερμηνείς να μεταφράσουν στις άλλες γλώσσες τη σημαντική και βαθιά αυτή αιτιολογία.
Σήμερα έχουμε 13 Φεβρουαρίου, κύριε Πρόεδρε, και αύριο είναι η μέρα των ερωτευμένων.
Πώς να μην εκτιμήσει κανείς την εύθετη χρονική στιγμή που διάλεξε το Ευρωπαϊκό Κοινοβούλιο, παραμονή της γιορτής των ερωτευμένων, να ασχοληθεί με τους γάδους που ζευγαρώνουν στη Θάλασσα της Ιρλανδίας και να θεσπίσει με μια οδηγία ότι δεν επιτρέπεται η αλιεία τους από αύριο, 14 Φεβρουαρίου, ημέρα του Αγίου Βαλεντίνου, μέχρι τις 30 Απριλίου, ακριβώς για να μπορέσουν να αναπαραχθούνε;
Πιστεύω πως, όσον αφορά τα ψάρια και τους γάδους, το Ευρωπαϊκό Κοινοβούλιο ενήργησε σωστά.
Ζήτω ο Αγιος Βαλεντίνος και ζήτω οι ερωτευμένοι!
(Χειροκροτήματα)
Και οι γάδοι!
Η ψηφοφορία ολοκληρώθηκε.
(Η συνεδρίαση διακόπτεται στις 12.36 και συνεχίζεται στις 15.00)
Αναδιαρθρώσεις και συγχωνεύσεις στην βιομηχανία (συνέχεια)
Η ημερήσια διάταξη προβλέπει τη συζήτηση της προφορικής ερώτησης (B5-0008/2001) του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων, προς την Επιτροπή, για τις κοινοτικές πρωτοβουλίες που έχουν σχέση με τις κοινωνικές συνέπειες της βιομηχανικής αναδιάρθρωσης και των συγχωνεύσεων.
Κύριε Πρόεδρε, κύριε εκπρόσωπε της Επιτροπής, με τον Χάρτη των Θεμελιωδών Δικαιωμάτων έγινε ένα μεγάλο βήμα για την οικοδόμηση της Ευρώπης των πολιτών όπως αρέσκεται να επαναλαμβάνει ο συνάδελφός μας Mιndez de Vigo και όπως το ακούσαμε επανειλημμένες φορές από τον καθηγητή Rodrνguez Bereijo, εντεταλμένο εκπρόσωπο του Προέδρου της ισπανικής κυβέρνησης, Josι Marνa Aznar, στην συντακτική συνέλευση του Χάρτη.
Και θεωρώ ότι αυτό ευχαριστεί τους Ευρωπαίους.
Πιστεύω ότι η οικοδόμηση, σε αυτή τη μακρά διαδικασία, μίας κοινωνικής Ευρώπης, αποτελεί μία μεγάλη πρόκληση και μία μεγάλη ευκαιρία που δεν πρέπει να μείνει ανεκμετάλλευτη.
Όμως αυτή η οικοδόμηση λαμβάνει χώρα σε μία συγκεκριμένη χρονική στιγμή, σε καθορισμένες οικονομικές, κοινωνικές και πολιτικές συνθήκες.
Η Σύνοδος Κορυφής της Λισαβόνας αποφάσισε την ελευθέρωση των αγορών τηλεπικοινωνιών, φυσικού αερίου, ηλεκτρικής ενέργειας και μεταφορών.
Διανύουμε μία γενική διαδικασία παγκοσμιοποίησης και αλλαγής της αντίληψης της βιομηχανικής κοινωνίας και της αγοράς εργασίας.
Και ο ανθρώπινος παράγοντας; θα μπορούσαμε να ρωτήσουμε.
Τόσο η Νίκαια όσο και η κοινωνική ατζέντα, που συμφωνήθηκε σ' αυτή την συνεδρίαση, τονίζουν την ανάγκη να υπολογιστούν οι εργάτες στις αλλαγές της διαχείρισης και να συνδυαστεί η ασφάλεια και η ευελιξία της οικονομικής ανάπτυξης με τις εργασιακές σχέσεις και τις επιπτώσεις στο κοινωνικό περιβάλλον.
Συνεπώς, μέσα στο πλαίσιο της παγκοσμιοποιημένης διάστασης, δεν μπορούμε να ξεχάσουμε τη σημασία ορισμένων επιχειρήσεων σε συγκεκριμένες περιφέρειες και περιοχές απομακρυσμένες, όπως για παράδειγμα η Γαλικία, από την οποία κατάγομαι, όπου αποτελούν τη μοναδική ή την πιο σημαντική πηγή απασχόλησης και όπου η απειλή της παγκοσμιοποίησης δίχως εγγυήσεις θα προκαλούσε ανησυχία και ανασφάλεια στις οικογένειες.
Δεύτερον, ο οικονομικός ανταγωνισμός και η βιώσιμη κοινωνία δεν πρέπει να αποτελούν συγκρουόμενα στοιχεία, αλλά να εναρμονίζονται.
Τρίτον, η βιομηχανική αναδιάρθρωση, με την ευρεία έννοια του όρου, όσο αποδεκτή και αναπόφευκτη και αν είναι από οικονομική άποψη, δεν μπορεί να αγνοεί τις κοινωνικές συνέπειες αυτών των αναδιαρθρώσεων, οι οποίες πρέπει να προβλέπονται, διότι οι κοινοτικές οικονομικές πολιτικές και μέτρα πρέπει να έχουν στόχο ένα υψηλό επίπεδο απασχόλησης.
Τέταρτον και τελευταίο, οι εθνικές κοινοτικές ενισχύσεις, τα φορολογικά κίνητρα, κλπ. θα έπρεπε να συνεπάγονται δεσμεύσεις μακροπρόθεσμης σύνδεσης όσον αφορά την απασχόληση και την τοπική ή περιφερειακή ανάπτυξη.
Αυτές οι τέσσερις εκτιμήσεις είναι μερικές μόνο από τις σκέψεις και τους προβληματισμούς που πρέπει η Επιτροπή και το Συμβούλιο να λάβουν υπόψη έναντι του φαινομένου της βιομηχανικής αναδιάρθρωσης.
Βεβαίως, προβλέπεται η συμμετοχή της επιτροπής των επιχειρήσεων, των εκπροσώπων των εργατών.
Η παγκοσμιοποίηση, κύριε Πρόεδρε, μειώνει τις οικονομικές αποστάσεις.
Πρέπει να δεσμευτούμε ότι δεν θα αυξήσει τις κοινωνικές διαφορές.
Κύριε Πρόεδρε, κυρία Επίτροπε, οι περισσότερο τραυματικές βιομηχανικές αναδιαρθρώσεις, λόγω του απρόβλεπτου χαρακτήρα τους, διέπονται από έναν συγκεντρωτισμό και μια δυναμική της αγοράς.
Αναφέρθηκαν διεξοδικά η τεχνολογική πρόοδος και οι τάσεις της αγοράς, αλλά όχι μέτρα για τις κοινωνικές τους επιπτώσεις.
Γνωρίζουμε άραγε πόσο συνεισέφεραν στη φτώχεια ατόμων και περιφερειών;
Και αυτές που καταφέρνουν να ανακάμψουν από την ύφεση, πώς το κάνουν και με ποιο κόστος;
Πώς και σε ποιο βαθμό συμβάλλουν στη μακροχρόνια ανεργία ατόμων ηλικίας άνω των σαράντα;
Πώς και πόσο συμβάλλουν στο ότι η πραγματική ηλικία συνταξιοδότησης στην Ευρωπαϊκή Ένωση είναι μεταξύ πενήντα πέντε και πενήντα επτά ετών;
Οι αποφάσεις της Λισαβόνας αποσκοπούσαν στο να δοθεί μια απάντηση σε αυτά τα ζητήματα λόγω της προτεραιότητας που δίδεται στην απασχόληση, στην αειφορία της κοινωνικής προστασίας, στην καταπολέμηση του κοινωνικού αποκλεισμού, καθώς επίσης και στην πρόληψη των οικονομικών μεταβολών.
Δεν ξέρουμε πόσο συμβάλλουν στην αύξηση των προσπαθειών της κοινωνικής ασφάλισης και δεν γνωρίζουμε πόσοι άνθρωποι εξαρτώνται περισσότερο από τα συστήματα κοινωνικής προστασίας.
Τελικά, ποιος πληρώνει τις κοινωνικές αναδιαρθρώσεις;
Η αγορά ή ο φορολογούμενος και ο εργαζόμενος πολίτης;
Η πρόληψη καθώς και η δίκαιη και ισορροπημένη αλλαγή δεν είναι δυνατή, οι κοινωνικοί εταίροι λένε πως όχι και μάλιστα υπογράφουν ένα έγγραφο προσυμφωνίας αποσκοπώντας στην θεμελίωση της οδηγίας για την ευρωπαϊκή εταιρεία όσον αφορά την ενημέρωση και τη διαβούλευση.
Κυρία Επίτροπε, επίσης ακούσαμε ήδη να λέγεται ότι η αγορά δεν έχει φυσικούς νόμους και ότι οι πολιτικές δυνάμεις πρέπει να επεμβαίνουν με τη νομοθεσία, μέσω των θεσμικών δράσεων και του κοινωνικού διαλόγου.
Η κοινωνική ανασφάλεια και η αύξηση της εγκληματικότητας παρεισφρύουν στη μεταβιομηχανική κοινωνία και επηρεάζουν τόσο τους παραδοσιακούς τομείς όσο και την επονομαζόμενη νέα οικονομία.
Η πορτογαλική, γαλλική, και τώρα η σουηδική Προεδρία, αύξησαν τις προσδοκίες προωθώντας θέματα που μέχρι σήμερα αντιμετωπίζονταν με αδιαφορία.
Ωστόσο, η συγκεκριμενοποίησή τους δεν αντανακλάται στο πρόγραμμα της Επιτροπής για το 2001.
Κύριε Πρόεδρε, δεν δικαιολογείται μεγάλες επιχειρήσεις, με το πρόσχημα της συγχώνευσης ή της αναδιάρθρωσης, να απολύουν μέρος των εργαζομένων τους, ενώ ένα μικρό ποσοστό του κέρδους που πραγματοποιούν θα αρκούσε για να περισώσει τις καταργούμενες θέσεις εργασίες.
Η πλήρης περιφρόνηση των επιχειρήσεων Danone, Michelin, Aventis, Bull, Alstom, Moulinex και των ομοίων τους, τόσο έναντι των εργαζομένων τους, που τους καταδικάζουν στην ανεργία, όσο και έναντι των περιοχών, τις οποίες το κλείσιμο ενός εργοστασίου μπορεί να καταδικάσει σε αργό θάνατο, μαρτυρούν το βλαβερό χαρακτήρα αυτών των επιχειρήσεων για την κοινωνία.
Εκφράζουμε τη διαμαρτυρία μας ενάντια στα πολιτικά ρεύματα τα οποία, σε αυτή την αίθουσα ή αλλού, δικαιολογούν αυτές τις εγκληματικές μεθοδεύσεις.
Μ' αυτόν τον τρόπο, το μόνο που δείχνουν είναι ότι δεν εκπροσωπούν στο ελάχιστο τα συμφέροντα της κοινωνίας, αλλά μόνον τα συμφέροντα των βιομηχανικών και χρηματοοικονομικών ομίλων που δεσπόζουν στην οικονομία, καθώς και τα συμφέροντα των ιδιοκτητών και των μετόχων αυτών των ομίλων.
Εκφράζουμε όμως τη διαμαρτυρία μας και ενάντια σ' αυτούς που υποκρίνονται ότι λυπούνται για τις κοινωνικές επιπτώσεις των αναδιαρθρώσεων, χωρίς να προτείνουν το παραμικρό εξαναγκαστικό μέτρο για να τις εμποδίσουν.
Εκτός από την απαγόρευση της οποιασδήποτε κατάργησης θέσεων απασχόλησης στις μεγάλες επιχειρήσεις που σημειώνουν κέρδη, τα υπόλοιπα είναι απλώς φλυαρίες.
Διαβεβαιώνουμε για την αλληλεγγύη μας τους εργαζομένους αυτών των επιχειρήσεων που αγωνίζονται για να αποκρούσουν τα κτυπήματα που δέχονται.
Επέλεξαν τον μόνο αποτελεσματικό τρόπο σ' αυτήν την οικονομία, όπου κυριαρχεί μόνον ο νόμος της ζούγκλας.
(Χειροκροτήματα)
Κύριε Πρόεδρε, παρεμβαίνοντας στην Αίθουσα σήμερα το πρωί, η κ. Plooij-van Gorsel εξέφρασε την κατάπληξη και την ανησυχία της για το γεγονός ότι συζητάμε συχνά στην Αίθουσα για αυτό το πρόβλημα και διερωτήθηκε πώς μπορούμε και συνεχίζουμε να το συζητάμε.
Με καταπλήσσει λοιπόν και εμένα που συζητάμε κάθε φορά για αυτό το πρόβλημα· ανησυχούμε για το γεγονός ότι οι βιομηχανικές αναδιαρθρώσεις και οι συγχωνεύσεις των επιχειρήσεων - τις οποίες πάρα πολύ συχνά οι εργαζόμενοι πληροφορούνται, σε πολλές περιπτώσεις, προ τετελεσμένων γεγονότων και ειλημμένων αποφάσεων - έχουν δραματικές επιπτώσεις στα επίπεδα απασχόλησης, στις συνθήκες εργασίας, σ' αυτή καθαυτή την ανταγωνιστικότητα των κοινοτικών επιχειρήσεων, στην οικονομική συνοχή· κάνουμε έκκληση για υπευθυνότητα· εκφράζουμε αλληλεγγύη, αλλά πιο πέρα δεν προχωράμε.
Η κοινοτική νομοθεσία που έχουμε είναι ανεπαρκής και επιπλέον σε πολλές περιπτώσεις δεν τηρείται ή εφαρμόζεται με ελάχιστη αυστηρότητα.
Θα μπορούσαμε να κάνουμε μια μακρά απαρίθμηση, όπως έκαναν πολλοί συνάδελφοί μας, περιπτώσεων σχετικών με αυτό το θέμα που μας απασχόλησαν αυτά τα χρόνια.
Το Συμβούλιο της Λισαβόνας έθεσε ως στόχο του ένα υψηλό και ποιοτικό επίπεδο απασχόλησης.
Πώς επιτυγχάνεται ο στόχος μιας Ευρώπης ανταγωνιστικής και ταυτόχρονα με υψηλό και ποιοτικό επίπεδο απασχόλησης;
Θα μπορέσει, βέβαια, να επιτευχθεί μέσω ενός καλύτερου συντονισμού και ισορροπίας μεταξύ των διάφορων πολιτικών της Ένωσης, αλλά δεν υπάρχει αμφιβολία πως η σχετική κοινοτική νομοθεσία πρέπει να είναι πιο αποτελεσματική και πιο αυστηρή.
Δεν μπορούμε λοιπόν να περιμένουμε άλλο - και η Επιτροπή πρέπει να αναλάβει τις δικές της ευθύνες από αυτήν την άποψη - μια αναθεώρηση της οδηγίας για τις ευρωπαϊκές επιτροπές επιχειρήσεων, για τις συλλογικές απολύσεις, για τη μετεγκατάσταση επιχειρήσεων, που να μην προβλέπει ρητά μια διαδικασία αποτελεσματικών κυρώσεων σε περίπτωση μη συμμόρφωσης.
Αλλά αυτό που θεωρώ πραγματικό σκάνδαλο - και αναφέρομαι ιδιαίτερα στο Συμβούλιο - είναι ότι το Κοινοβούλιο έχει ήδη εκφραστεί εδώ και δύο χρόνια σε πρώτη ανάγνωση για το μόνο μέσο που μπορεί να μας επιτρέψει να διαχειριστούμε αποτελεσματικά αυτά τα προβλήματα, την οδηγία για την ενημέρωση και τη διαβούλευση· ε λοιπόν, μέσα σε δύο χρόνια, παρά τη γενική συναίνεση σχετικά με το γεγονός ότι ο διάλογος είναι ο καλύτερος τρόπος για τη διαχείριση των προβλημάτων, το Συμβούλιο δεν έχει βρει ακόμα ούτε το θάρρος ούτε τη δύναμη να λάβει μία θέση επ' αυτού.
Το Ευρωπαϊκό Κοινοβούλιο δεν μπορεί να ανεχθεί άλλο παρόμοια συμπεριφορά.
Κύριε Πρόεδρε, η εφημερίδα Financieel Dagblad της προηγούμενης εβδομάδας, συγκεκριμένα την Παρασκευή 2 Φεβρουαρίου, είχε ως κύριο τίτλο: "Η Corus απολύει το ένα πέμπτο του προσωπικού της" .
Λίγο πιο πέρα, στις οικονομικές σελίδες, υπήρχε ο τίτλος: "Αύξηση της μετοχής της Corus" .
Η αντίθεση στις φωτογραφίες που συνόδευαν τα άρθρα αυτά - κρίμα που δεν μπορώ να σας τις δείξω τη στιγμή αυτή - ήταν ακόμη πιο χαρακτηριστική: στην πρώτη σελίδα η φωτογραφία ενός λυπημένου χαλυβουργού από την Ιταλία και στην οικονομική σελίδα ένα γράφημα για την αύξηση των κερδών της επιχείρησης όταν ανακοινώθηκαν οι απολύσεις.
Τέτοιου είδους ειδήσεις βρίσκονται στην ημερήσια διάταξη και μας θέτουν το θεμελιώδες ερώτημα: ποιος είναι ο πραγματικός στόχος των επιχειρήσεων;
Σκέφτονται μόνο το χρήμα ή έχουν μήπως μία ευρύτερη προοπτική και αποστολή;
Πρόσφατα το Κοινωνικό και Οικονομικό Συμβούλιο των Κάτω Χωρών δημοσίευσε δύο σημαντικές γνωμοδοτήσεις: μία για την κοινωνική επιχείρηση με τον όμορφο τίτλο "Το κέρδος των αξιών" , και η άλλη σχετικά με τη διοίκηση των επιχειρήσεων (corporate governance) και τις ιεραρχικές σχέσεις στις επιχειρήσεις.
Στις γνωμοδοτήσεις αυτές το Συμβούλιο επιλέγει χαρακτηριστικά έναν ευρύ ορισμό της επιχείρησης ως ένωση συνεργασίας με διαφόρους μετόχους, αποφεύγοντας έτσι προφανώς να θέσει στο κέντρο τη δημιουργία κέρδους για τους μετόχους, έννοια η οποία φαίνεται να αποτελεί το σημαντικότερο κίνητρο πολλών από τις πρόσφατες αναδιαρθρώσεις.
Στην ευρωπαϊκή συζήτηση δεν βλέπω να υπάρχει μία ευρύτερη προοπτική και μία σε βάθος ανάλυση.
Το Ευρωπαϊκό Συμβούλιο συζητά σήμερα εκ νέου το πρόβλημα, η συζήτηση θα πρέπει ωστόσο να θίξει και άλλους τομείς της ευρωπαϊκής πολιτικής.
Εκεί πιστεύω ότι υπάρχει έλλειμμα συνοχής και συνέπειας.
Να σας αναφέρω δύο παραδείγματα.
Όσον αφορά το εταιρικό δίκαιο, γίνονται απολύτως μονοδιάστατες αναφορές από την οπτική γωνία των μετόχων.
Ένα παράδειγμα ήταν η συζήτηση για τη δέκατη τρίτη οδηγία περί προσφορών εξαγοράς, κατά την οποία ο κ. Bolkestein απέρριψε κατηγορηματικά τις τροπολογίες του Κοινοβουλίου.
Ένα άλλο παράδειγμα βρίσκεται στην πολιτική ανταγωνισμού.
Ο Επίτροπος Monti κατέστησε απολύτως σαφές στην Επιτροπή Κοινωνικών Υποθέσεων του Κοινοβουλίου ότι προσεγγίζει τις συγχωνεύσεις επιχειρήσεων αποκλειστικά από την οπτική γωνία των αγορών και των καταναλωτών και λίγο ενδιαφέρεται για τις ευρύτερες συνέπειές τους.
Μία Πράσινη Βίβλος σχετικά με την κοινωνική ευθύνη των επιχειρήσεων όπως αυτή που ανακοινώθηκε σήμερα, δεν αρκεί.
Πιστεύω ότι η Επιτροπή θα πρέπει να μεριμνήσει για την ανάπτυξη μίας πιο συνολικής προοπτικής η οποία να καλύπτει τους διάφορους τομείς της πολιτικής.
Οι εφημερίδες μπορούν να δείχνουν τέτοιες σχιζοφρενείς εικόνες, όχι όμως και οι πολιτικοί.
.
Κύριε Πρόεδρε, είναι σαφές, όπως ειπώθηκε από τους κκ βουλευτές, ότι κάποιες από τις οδηγίες ψηφίστηκαν σε περιόδους που υπήρχε πλήρης απασχόληση και οι αλλαγές είχαν πολύ αργότερους ρυθμούς.
Χρειάζονται λοιπόν τροποποιήσεις και αλλαγές σε ορισμένα σημεία του θεσμικού πλαισίου.
Αλλά θα έλεγα ότι θα πρέπει να αναγνωρισθεί στην Επιτροπή η προσπάθεια να ισορροπεί ανάμεσα την ανταγωνιστικότητα και την κοινωνική συνοχή.
Είναι πραγματικά πολλές φορές δραματικές οι συνέπειες των αναδιαρθρώσεων, των συγχωνεύσεων ή των εξαγορών.
Πολύ πρόσφατα είδαμε σε ένα μόλις μήνα περισσότερες από 5.000 θέσεις εργασίας να χάνονται λόγω των εξαγορών.
Αλλά, βλέποντας συνολικά το ανταγωνιστικό περιβάλλον, βλέποντας το περιβάλλον στο οποίο κινούνται οι ευρωπαϊκές επιχειρήσεις, θα πρέπει να σκεφθούμε το πόσο αρνητικές συνέπειες θα υπήρχαν αν δεν υπήρχε αναδιοργάνωση, αναδιάρθρωση, αν οι ευρωπαϊκές επιχειρήσεις δεν συμμετείχαν ενεργά στο επιχειρηματικό γίγνεσθαι.
Και θα πρέπει κάθε φορά να υπολογίζουμε και τις θέσεις εργασίας οι οποίες διατηρούνται, γιατί εάν δεν προβούν σε αναδιαρθρώσεις κάποιοι κλάδοι, κινδυνεύουν στο μέλλον να εξαφανιστούν εντελώς.
Μέσα σ' αυτό το εξαιρετικά δύσκολο περιβάλλον, η προσπάθειά μας για να μπορέσουμε να συνδυάσουμε την κοινωνική συνοχή και την ανταγωνιστικότητα έχει τέσσερις άξονες.
Ο πρώτος είναι η πρόβλεψη.
Αναλύθηκε στην πρωινή παρέμβαση το πώς, μέσα από το Ινστιτούτο του Δουβλίνου, προσπαθούμε να μελετήσουμε, να προβλέψουμε, να προετοιμάσουμε τις αλλαγές.
Ο δεύτερος είναι το νομοθετικό και το θεσμικό πλαίσιο.
Ξέρετε ότι φέτος υπήρξε ραγδαία εξέλιξη στο νομοθετικό πλαίσιο και σε ό,τι αφορά το ευρωπαϊκό καταστατικό των επιχειρήσεων αλλά και στις πέντε οδηγίες που θα ακολουθήσουν και θα ολοκληρώσουν το θεσμικό πλαίσιο για το ευρωπαϊκό καταστατικό, και ότι η οδηγία για την πληροφόρηση και τη διαβούλευση, μετά από χρόνια συζητήσεων μεταξύ Κοινοβουλίου και Επιτροπής, πήγε επιτέλους στο Συμβούλιο και μέσα σε τέσσερις μήνες επιτύχαμε την πλειοψηφία.
Εκτιμούμε ότι, με τη δέσμευση της σουηδικής Προεδρίας, και κατόπιν της βελγικής, θα υπάρξουν σημαντικές εξελίξεις στο νομοθετικό πλαίσιο.
Στο σημείο αυτό θα πρέπει να πούμε ότι δεν αρκεί η νομοθεσία, αλλά έγινε μια σημαντική προσπάθεια να εντείνουμε τους ελέγχους και, σε συνεργασία με τον Επίτροπο Monti, προσπαθούμε σε όλες τις περιπτώσεις συγχωνεύσεων και εξαγορών να ελέγξουμε την πιστή εφαρμογή των οδηγιών που αφορούν την ενημέρωση των εργαζομένων.
Επίσης, μέσα σ' αυτό το θεσμικό πλαίσιο, έχει συσταθεί πρόσφατα επιτροπή, που ένα από τα βασικά θέματά της είναι ο κοινωνικός διάλογος, ο ρόλος του κοινωνικού διαλόγου στην πιο ομαλή εξέλιξη των συγχωνεύσεων και των αναδιαρθρώσεων.
Ο τρίτος άξονας είναι οι συγκεκριμένες πολιτικές.
Η στρατηγική για την απασχόληση και η δυνατότητα χρηματοδοτήσεων από το Κοινωνικό Ταμείο δίνουν τη δυνατότητα σε εθνικό επίπεδο να αντιμετωπιστούν τα προβλήματα μεγάλων απολύσεων, είτε με την επανακατάρτιση των εργαζομένων, είτε με ειδικές δομές που υποστηρίζουν την επανένταξή τους στην αγορά εργασίας, είτε με την υποστήριξή τους για να ιδρύσουν δικές τους επιχειρήσεις.
Τέλος, τέταρτος άξονας είναι ο ρόλος των επιχειρήσεων, η κοινωνική ευθύνη των επιχειρήσεων.
Είναι ένα από τα νέα βασικά στοιχεία της κοινωνικής ατζέντας, ζητούμε από τους εργαζομένους να αλλάξουν, να αποδεχθούν ευελιξία στο νέο περιβάλλον, να εκπαιδεύονται, να δείχνουν κινητικότητα και στους τομείς και στους χώρους.
Δεν μπορούμε όμως να ζητούμε μόνον από τους εργαζομένους αλλαγή συμπεριφοράς.
Γι' αυτό και οι επιχειρήσεις σ' αυτό το νέο τοπίο έχουν ένα νέο ρόλο.
Προσπαθούμε με πολύ συγκεκριμένο τρόπο να ορίσουμε ­ και το δεύτερο βήμα θα είναι να το δούμε και θεσμικά ­ την κοινωνική ευθύνη των επιχειρήσεων, τις ευθύνες τους μετά τις αναδιαρθρώσεις, αλλά και τις ευθύνες τους στον χώρο, στην κοινωνία στην οποία κινούνται.
Γι' αυτό και, όπως αναφέραμε το πρωί, θα υπάρξει και ανακοίνωση της Επιτροπής στο τέλος του Ιουνίου.
Ευχαριστώ πολύ, κυρία Επίτροπε.
Η συζήτηση έληξε.
Η ψηφοφορία θα διεξαχθεί την Πέμπτη, στις 12.00.
Δικαιώματα του δημιουργού στην κοινωνία της πληροφορίας
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A5-0043/2001), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την εναρμόνιση ορισμένων πτυχών του δικαιώματος του δημιουργού και συγγενικών δικαιωμάτων στην κοινωνία της πληροφορίας (9512/1/2000 - C5-0520/2000 - 1997/0359(COD)) (Εισηγητής: κ. Boselli).
.
(ΙΤ) Κύριε Πρόεδρε, κυρίες και κύριοι συνάδελφοι, η οδηγία αυτή ρυθμίζει την προστασία του δικαιώματος του δημιουργού και των συγγενικών δικαιωμάτων στην κοινωνία της πληροφορίας.
Είναι μια σημαντική και καλοδουλεμένη οδηγία.
Είμαστε στη δεύτερη ανάγνωση και το Κοινοβούλιο καλείται να εκφρασθεί σχετικά με τη θέση του Συμβουλίου, η οποία, όπως θα θυμάστε, διαβιβάστηκε δεκαοκτώ μήνες μετά την έγκριση της πρώτης ανάγνωσης.
Ο λόγος είναι ότι επρόκειτο για ένα δύσκολο και λεπτό συμβιβασμό μεταξύ όλων των συμφερόντων που εμπλέκονται στην οδηγία.
Θεωρώ αυτόν το δύσκολο και λεπτό συμβιβασμό ένα βήμα μπροστά, μεταξύ των άλλων και επειδή συγκέντρωσε πολλά από τα σημεία που πρότεινε το Κοινοβούλιο σε πρώτη ανάγνωση.
Ορισμένες πτυχές έπρεπε, όμως, να βελτιωθούν και αυτό επεδίωξα να κάνω.
Παρά την έγκριση ορισμένων συμβιβαστικών τροπολογιών στην Επιτροπή Νομικών Θεμάτων, υπάρχουν ακόμη αποκλίνουσες απόψεις, πρώτα απ' όλα σχετικά με το άρθρο που αφορά την τεχνική αναπαραγωγή, ή το λεγόμενο caching, και εκείνο που αφορά την ιδιωτική αναπαραγωγή.
Υπάρχουν πολλές τροπολογίες επ' αυτού του σημείου τις οποίες δεν συμμερίζομαι.
Ο λόγος για τον οποίο οι συμβιβαστικές τροπολογίες συμβιβασμού που εγκρίθηκαν από την επιτροπή σχετικά με την ιδιωτική αναπαραγωγή αποτέλεσαν μια σημαντική καινοτομία υπέρ των δημιουργών έγκειται στο γεγονός ότι ορίζουν πως αυτή η ιδιωτική αναπαραγωγή - αναφέρω αυτολεξεί - πρέπει να πραγματοποιείται "από φυσικό πρόσωπο για ιδιωτική χρήση και για μη άμεσους ή έμμεσους εμπορικούς σκοπούς, υπό τον όρο ότι οι δικαιούχοι λαμβάνουν δίκαιη αποζημίωση" .
Η τροπολογία αυτή εισάγει μια νέα αρχή στην κοινοτική νομοθεσία, από την άποψη ότι περιορίζει την έννοια της ιδιωτικής αναπαραγωγής προς όφελος των δημιουργών, διασφαλίζοντας σαφώς ταυτόχρονα τα θεμιτά συμφέροντα των καταναλωτών.
Με αυτή την τροπολογία, που εγκρίθηκε από την επιτροπή, αποκλείεται η εξάπλωση των ανταλλαγών αντιγράφων χωρίς έγκριση μεταξύ των χρηστών ιστοθέσεων, σαν το Napster, ενώ με την ίδια τροπολογία καθίσταται πλέον αδύνατο να χαρακτηρισθεί η ανταλλαγή έργων χωρίς έγκριση μεταξύ χρηστών του Napster ως ιδιωτική αναπαραγωγή.
Πιστεύω πως αυτό ήταν ένα βήμα μπροστά σε σχέση με το κείμενο της κοινής θέσης.
Όσο για την άλλη πτυχή, αυτήν που αφορά την τεχνική αναπαραγωγή, πιστεύω ότι η ισορροπία που επιτεύχθηκε στην κοινή θέση είναι κάτι παραπάνω από επαρκής για την προστασία των δικαιούχων των δικαιωμάτων, αφενός, και των καταναλωτών, αφετέρου.
Όλες οι τροπολογίες που παρουσιάστηκαν για αυτό το θέμα - το άρθρο 5, σημείο 1 - παρά την αξιέπαινη πρόθεσή τους να ενισχύσουν την προστασία του δικαιώματος του δημιουργού, δεν μπορούν να γίνουν δεκτές, επειδή αφορούν τη σφαίρα της εφαρμογής και όχι τη σφαίρα της ρύθμισης, στην οποία ανήκει αυτή η οδηγία.
Εξάλλου, οι τροπολογίες αυτές αποσκοπούν στη θέσπιση ενός συστήματος διπλής έγκρισης των έργων στο Διαδίκτυο, μιας για το hosting και μιας για το caching, επιβαρύνοντας υπερβολικά τη διαχείριση των δικτύων.
Έτσι, τελικά, με την ψηφοφορία στην Επιτροπή Νομικών Θεμάτων είδαμε ότι είναι δυνατό να συγκεντρωθεί μια ευρεία συναίνεση, να εγκριθεί η οδηγία και να βελτιωθεί η κοινή θέση κατά τέτοιον τρόπο ώστε να μην τίθεται σε κίνδυνο μια μακροχρόνια και επίμοχθη συνδιαλλαγή· όλα αυτά μετά από τρία χρόνια συζητήσεων, πολεμικών και αντιπαραθέσεων.
Πιστεύω ότι το Ευρωπαϊκό Κοινοβούλιο πρέπει να εκμεταλλευθεί αυτή την ευκαιρία: αν υποστηριχθεί αύριο η συμφωνία που επιτεύχθηκε στην Επιτροπή Νομικών Θεμάτων και εγκριθούν οι τροπολογίες που αποτελούν καρπό ενός ευρέος συμβιβασμού μεταξύ πολλών πολιτικών ομάδων, θα μπορούσαμε να εγκρίνουμε επιτέλους αυτήν την οδηγία.
Αυτό δεν θα ήταν χρήσιμο μόνο για την Ευρωπαϊκή Ένωση, που περιμένει από καιρό μια νομοθεσία για αυτό το θέμα, αλλά θα ήταν χρήσιμο επίσης και προπαντός για τους δικαιούχους των δικαιωμάτων.
Πράγματι, αν εγκριθεί η οδηγία, όχι μόνο θα τεθούν σε ισχύ οι επίμαχες ακόμη εξαιρέσεις, αλλά επίσης και προπαντός ο κανόνας που θεσπίζεται στο άρθρο 2, το οποίο προβλέπει, για την αρχή της χρήσης του δικαιώματος του δημιουργού στα νέα ψηφιακά περιβάλλοντα, την έγκριση των δικαιούχων των δικαιωμάτων.
Για όλους αυτούς τους λόγους, πιστεύω και εύχομαι να είναι αύριο δυνατό να εγκρίνουμε επιτέλους το κείμενο της οδηγίας.
Κύριε Πρόεδρε, πριν ξεκινήσω την παρέμβασή μου πρέπει να ομολογήσω ότι έχω συμφέρον όσον αφορά αυτό το θέμα.
Από τη μια, είμαι κάτοχος δικαιώματος πνευματικής ιδιοκτησίας, ως συγγραφέας αρκετών βιβλίων και εκδόσεων, και από την άλλη πλευρά, είμαι μέλος του Fundaciσn Internet, που έχει αρκετούς υποστηρικτές σ' αυτό το Κοινοβούλιο.
Αυτή η ημέρα συμπίπτει με ένα σημαντικό γεγονός από την άποψη της πνευματικής ιδιοκτησίας στην κοινωνία της πληροφορίας, το οποίο είναι η απόφαση της έφεσης από το Δικαστήριο του Σαν Φρανσίσκο για την υπόθεση Napster, που έρχεται ακριβώς τη στιγμή που επιλύεται οριστικά το ακανθώδες ζήτημα της χρησιμοποίησης του δικτύου για την παραβίαση των δικαιωμάτων πνευματικής ιδιοκτησίας.
Η απόφαση του Εφετείου του Σαν Φρανσίσκο καθιερώνει το δικαίωμα της πνευματικής ιδιοκτησίας και ορίζει ένα είδος μέτρων προστασίας της πνευματικής ιδιοκτησίας στις Ηνωμένες Πολιτείες.
Η πρόκληση που αντιμετωπίζουμε είναι να επιτύχουμε να καθιερωθεί και στην Ευρώπη ένα σύστημα δυνάμει του οποίου θα εγγυάται η πνευματική ιδιοκτησία, διότι διαφορετικά θα μπορούσε, μέσω των εγκαταστάσεων στην Ευρώπη, να παραβιαστούν τα αποτελεσματικά μέτρα προστασίας που υιοθετούνται αυτή τη στιγμή στις Ηνωμένες Πολιτείες, δυνάμει του Νόμου της Χιλιετίας, που βρίσκεται σε ισχύ εδώ και δύο χρόνια τουλάχιστον.
Έχουμε μείνει πίσω σε σχέση με τις Ηνωμένες Πολιτείες και, από αυτή την άποψη, συμφωνώ με τον κ. εισηγητή ότι είναι αναγκαίο να προωθήσουμε γρήγορα αυτή την οδηγία.
Ωστόσο, η σοσιαλιστική Ομάδα, ανησυχεί μην πνιγούμε σε μια κουταλιά νερό κατά την προσπάθεια αυτή.
Παρουσιάσαμε δύο τροπολογίες τις οποίες θεωρούμε πολύ σημαντικές.
Καταρχάς, η τροπολογία σχετικά με τη λεγόμενη ιδιωτική αντιγραφή.
Η ιδιωτική αντιγραφή, που ήταν ένα παραδοσιακό δικαίωμα κάθε ατόμου που αποκτούσε ένα πνευματικό έργο, μια πνευματική ιδιοκτησία, σήμερα, στην κοινωνία της πληροφορίας, πρέπει να υπόκειται σε πολύ αυστηρές απαιτήσεις, εξαιτίας την τεράστιας ευκολίας αναπαραγωγής.
Αυτή η τροπολογία προτείνει η ιδιωτική αντιγραφή να προορίζεται για προσωπική χρήση του αντιγραφέα, διαφορετικά διατρέχουμε τον κίνδυνο, λόγω της ευκολίας της αναπαραγωγής, να γίνουν πολλά αντίγραφα για την ιδιωτική χρήση άλλων ατόμων εκτός από το άτομο που κάνει την αναπαραγωγή.
Και δεύτερον, η άλλη αρκετά σημαντική τροπολογία είναι η σχετική με το βοηθητικό και μεταβατικό χαρακτήρα της αναπαραγωγής.
Αν, ως συνέπεια των διαδικασιών που καθιερώνει η κοινωνία της πληροφορίας, είναι αναγκαίο να πραγματοποιηθεί μία αντιγραφή βοηθητικού ή μεταβατικού χαρακτήρα, τότε αυτή θα πρέπει να έχει πραγματικά μεταβατικό χαρακτήρα.
Αυτό που δεν μπορεί να γίνει είναι να δημιουργήσουμε μεγάλες βιβλιοθήκες πνευματικής ιδιοκτησίας ώστε, σε μια δεδομένη στιγμή, να μπορεί όποιος έχει χρησιμοποιήσει αυτή την ιδιοκτησία να την διαθέσει κατά την κρίση του.
Πιστεύουμε ότι η εισαγωγή των απαιτήσεων μεταβατικότητας και επικουρικότητας είναι μία βασική προϋπόθεση για την προστασία της πνευματικής ιδιοκτησίας.
Ελπίζω ότι στις αυριανές ψηφοφορίες οι διάφορες πολιτικές ομάδες θα μπορέσουν να συμφωνήσουν για να προσφέρουν εναλλακτικές λύσεις που θα εγγυώνται αποτελεσματικά την προστασία της πνευματικής ιδιοκτησίας στην κοινωνία της πληροφορίας, δεδομένου ότι πιθανότατα, σε λίγα χρόνια, δεν θα υπάρχει άλλη πνευματική ιδιοκτησία από εκείνη που μεταδίδεται μέσω των μεγάλων δικτύων επικοινωνίας.
Κύριε Πρόεδρε, συγχαίρω καταρχήν τον κ. Boselli για τον τρόπο με τον οποίο προσέγγισε αυτό το ζήτημα.
Ήταν ένα εξαιρετικά ακανθώδες ζήτημα και πιστεύω ότι με τις συμβιβαστικές τροπολογίες κατόρθωσε να επιτύχει μία κάπως καλύτερη ισορροπία.
Πιστεύω ακόμη, και ίσως θα πρέπει να το δούμε λίγο περισσότερο αυτό ως Κοινοβούλιο, ότι πρόκειται για το αντικείμενο για το οποίο ασκήθηκαν ενδεχομένως περισσότερες πιέσεις από συγκεκριμένες ομάδες, από όσο τουλάχιστον έχω δει κατά τη σύντομη θητεία μου στο Κοινοβούλιο.
Πληροφορήθηκα ότι πάνω από 300 μέλη ομάδων πίεσης ασχολούνται με αυτή την έκθεση, πρόκειται δηλαδή για μισό μέλος ανά βουλευτή, γεγονός που ενδεχομένως γεννά ερωτηματικά.
Θα ήταν χρήσιμο εάν καταλήγαμε αύριο σε κοινή θέση μαζί με τις συμβιβαστικές τροπολογίες του κ. Boselli.
Οι Φιλελεύθεροι έχουν κάποιες διαφορές, από ό,τι βλέπω όμως θα υποστηρίξουμε γενικά την κοινή θέση, κάτι που θεωρώ θετικό.
Κατόπιν υπάρχουν και ορισμένα ζητήματα που αναφέρθηκαν και από τους κκ Boselli και Medina.
Θα πρέπει να εξετάσω εάν αρκεί η συμβιβαστική τροπολογία για την ιδιωτική αντιγραφή, ακόμη δεν ολοκλήρωσα την ανάγνωση της τροπολογίας αυτής - και ως δικηγόρος έχω μακρά πείρα με ζητήματα πνευματικής ιδιοκτησίας - θα πρέπει να δω εάν θα μπορεί να είναι δυνατό να κάνει ένας φοιτητής αντίγραφο για όλους τους συμφοιτητές του το οποίο να μπορούν να χρησιμοποιούν κατ' ιδίαν.
Έχω κάποιες αμφιβολίες σχετικά, διότι πιστεύω ότι εφόσον επιτραπεί κάτι τέτοιο θα έχουμε έντονο το φαινόμενο της λαθραίας αντιγραφής συγγραμμάτων.
Είμαι επομένως υπέρ του περιορισμού της κατ' ιδίαν χρήσης τέτοιων αντιγράφων.
Έχω κατόπιν κάποια ερωτηματικά για τεχνικά μέτρα τα οποία μπορούν να εφαρμόσουν τα κράτη μέλη.
Φοβούμαι ότι αυτά θα καταλήξουν σε στρέβλωση της εσωτερικής αγοράς και τελικά το Δικαστήριο των Ευρωπαϊκών Κοινοτήτων θα αναγκαστεί να ρυθμίσει πάλι το ζήτημα βάσει των αρχών της εσωτερικής αγοράς.
Εξακολουθώ να έχω κάποια προβλήματα με το caching όπως πραγματοποιείται σήμερα.
Πιστεύω ότι αυτό σχετίζεται αποκλειστικά με την οδηγία για το ηλεκτρονικό εμπόριο, πιστεύω λοιπόν ότι ο Επίτροπος θα ξανακοιτάξει το ζήτημα.
Θα ήθελα, τέλος, να κάνω μία παρατήρηση και ελπίζω εξ ονόματος της Ομάδας των Φιλελευθέρων να βρεθεί η κατάλληλη ισορροπία σε αυτή την οδηγία για όλους τους φορείς στην αγορά και για όλα τα ενεχόμενα μέρη.
Πιστεύω ότι η ψηφιακή αντιγραφή θα πρέπει να θεωρηθεί ως ευκαιρία και όχι ως απειλή.
Κύριε Πρόεδρε, εκφράζω τις ευχαριστίες μου προς όλους τους αξιότιμους συναδέλφους, και πρώτ' απ' όλα στην Επιτροπή και τον εισηγητή, κ. Boselli.
Πολλά προβλήματα, πολλές συγκρούσεις συμφερόντων παραμένουν ανεπίλυτα.
Οι πολιτιστικές παραδόσεις δεν εναρμονίζονται τόσο εύκολα.
Κανείς δε θα είναι ευτυχής με μία συμβιβαστική λύση, και το Ευρωπαϊκό Κοινοβούλιο δεν είναι νεράιδα του παραμυθιού.
Γίνεται λόγος για μία ισορροπημένη κοινή θέση.
Ισορροπία μεταξύ τίνων;
Μεταξύ πνευματικών δημιουργών και δημοσίου συμφέροντος.
Καταρχάς, και αυτή είναι η προσωπική μου γνώμη και η γνώμη των Πρασίνων, πρέπει να ενισχυθεί η θέση του δημιουργού στο δίκαιο.
Το δίκαιο περί πνευματικών δικαιωμάτων πρέπει να υπηρετεί τον πνευματικό δημιουργό.
Η θέση του πρέπει να ενισχυθεί για τις μέλλουσες διαπραγματεύσεις για τις συμβάσεις.
Η ευθύνη μου ως πολιτικού που ενδιαφέρεται για τα πολιτιστικά είναι καταρχάς να εξασφαλίσω τη δραστηριότητα του πνευματικού δημιουργού και δεύτερο - και η απαρίθμηση σε σειρά ας μην εκληφθεί ως αναφορά προτεραιοτήτων - πρέπει να εξασφαλισθεί όχι μόνο ελεύθερη πρόσβαση για τους πολίτες, αλλά και να ληφθεί μέριμνα ώστε να είναι προσπελάσιμα για την κοινή γνώμη τα έργα υψηλού ποιοτικού περιεχομένου σε όλες τους τις πτυχές.
Είμαστε κατά της επιμήκυνσης του καταλόγου εξαιρέσεων, και θα μπορούσαμε ενδεχομένως να βρούμε για μερικά ακόμη διαφιλονικούμενα σημεία μία λύση ικανοποιητική για όλους.
Θα ήθελα να σας επισημάνω ότι οι Πράσινοι περιορίσθηκαν σε τροπολογίες οι οποίες αποσκοπούν μόνο στη βελτίωση της προστασίας του δημιουργού.
Πρόκειται για τις τροπολογίες 34 και 36.
Μπορεί βέβαια να μου πείτε ότι προεξοφλούμε μελλοντικές συμβάσεις.
Επιτρέψτε μου λοιπόν να απαντήσω, ότι υπάρχουν πολλά σημεία στο κείμενο των αιτιολογικών σκέψεων όπου προδικάζονται οι μελλοντικές εξελίξεις, προς όφελος όχι του δημιουργού, αλλά των άλλων ομάδων συμφερόντων.
Και μία και αναφέρθηκε το Napster, η Ευρώπη θα πρέπει να συζητήσει εάν θέλει μία μικρότερη έκδοση, ένα ευρωπαϊκό Napster ή όχι, και μετά θα χρειαστεί μία συζήτηση στρογγυλής τραπέζης μεταξύ παροχέων πρόσβασης, παραγωγών, δημιουργών και καταναλωτών.
Δε θα ήθελα όμως να βρει το Napster το δρόμο για την Ευρώπη, να διεισδύσει λάθρα λόγω ενός αποδυναμωμένου δικαίου της πνευματικής ιδιοκτησίας.
Πρέπει να συζητήσουμε και αυτήν την πιθανότητα.
Έτσι ακριβώς θα χρειαστεί στο μέλλον, και σύντομα, πιστεύω, να συζητήσουμε από κοινού για εταιρείες εκμετάλλευσης και να βρούμε από κοινού μία ευκαιρία να συζητήσουμε περί συμβάσεων και περί ενοχικού δικαίου της πνευματικής ιδιοκτησίας.
Κύριε Πρόεδρε, αγαπητοί συνάδελφοι, όσο σκέπτομαι αυτό το θέμα της οδηγίας σχετικά με τα δικαιώματα του δημιουργού και της εναρμόνισης, που έχει ως πρώτο βήμα έναν κατάλογο εξαιρέσεων, καταλήγω στο συμπέρασμα ότι απλούστατα δεχθήκαμε να παραμείνουμε σε σύγχυση για να έχουμε το χρόνο να σκεφθούμε αυτό το θέμα.
Η σύγχυση οφείλεται στο γεγονός ότι υπάρχουν τρεις πόλοι ενδιαφέροντος σ' αυτήν την οδηγία: ο πόλος των δημιουργών, ο πόλος των καταναλωτών, που είναι και χρήστες, και ο πόλος των παραγωγών και των διαχειριστών.
Οι παραγωγοί και οι διαχειριστές προσπαθούν να τοποθετηθούν μεταξύ των δύο άλλων κατηγοριών, και έχω την εντύπωση ότι η οδηγία, από την πλευρά της, είναι εκεί, με τον κατάλογο των εξαιρέσεών της, στις οποίες πρόσθεσε άλλη μία - ιδιαίτερα προβληματική - η Επιτροπή Νομικών Θεμάτων σχετικά με την ραδιοφωνική αναμετάδοση.
Έχω την εντύπωση ότι ευνοείται η πλευρά του καταναλωτή.
Αλλά για να καταναλώσει τι;
Σας ερωτώ τι είναι αυτό που θα καταναλώνουμε, σε λίγο καιρό, αν δεν προστατεύσουμε και δεν υπερασπιστούμε τη δημιουργία.
Αυτό είναι το ερώτημα που τίθεται.
Τυγχάνει, πέραν της βουλευτικής μου εντολής, να είμαι επίσης συγγραφέας βιβλίων, θαμώνας βιβλιοθηκών και ερευνητικών χώρων.
Όμως, και στις δύο περιπτώσεις, χρειαζόμαστε κάποιες προστασίες, όπως και ασφάλεια, όχι ανασφάλεια, για να μπορέσουμε να παραγάγουμε έργο.
Αν έλθω στη θέση του καταναλωτή, εκπλήσσομαι που το Κοινοβούλιό μας, το οποίο υποστηρίζει την Ευρώπη των αγορών, τελικά υπερασπίζεται κάκιστα την παραγωγή αυτής εδώ της αγοράς, διότι, με αυτόν τον κατάλογο εξαιρέσεων, αρνούμαστε να πληρώσουμε το εμπόρευμα, θέλουμε το εμπόρευμα να είναι δωρεάν.
Θα συμφωνήσετε ότι είναι άξιο απορίας.
Δεν διερωτόμαστε ούτε για τις συνθήκες παραγωγής αυτού του εμπορεύματος.
Όμως, για την παραγωγή του εμπορεύματος, χρειάζονται δημιουργοί.
Όταν δεν θα υπάρχει πια κανένας δημιουργός, δεν γνωρίζω τι θα πωλείται, δεν γνωρίζω τι θα καταναλώνεται, αλλά πάντως η Ευρώπη των αγορών δεν θα είναι σε καλή κατάσταση.
Αυτά για τις αγορές.
Τώρα, αν έλθουμε στις λεπτομέρειες της οδηγίας, διαπιστώνουμε ότι αν, για παράδειγμα, πούμε: "Τα αρχεία υπάρχουν εδώ και λίγη ώρα, εδώ και μία ώρα" , αυτό σημαίνει πως ό,τι δείχνει η τηλεόραση είναι αρχείο.
Όταν κανείς είναι λίγο ιστορικός, εκπλήσσεται κάπως με αυτά που ακούει για τα αρχεία.
Αν έτσι είναι τα αρχεία, αν υπάρχουν πολλαπλά ιδιωτικά αντίγραφα, τι θα κάνουμε ούτως ώστε ο πολιτισμός, που αποτελεί πολιτιστική πολυμορφία, να μην είναι μόνον κληρονομιά, μουσεία, να μην είναι μόνον ένας κατάλογος που θα βρίσκει πράγματι κανείς σε χώρους σχετικούς με αρχεία και μουσειολογία, αλλά να είναι ζωντανή δημιουργία;
Γι' αυτό, πρέπει - είτε το θέλουμε είτε όχι - να βοηθήσουμε τη δημιουργία.
Και για να βοηθήσουμε τη δημιουργία, πρέπει να υποστηρίξουμε το δικαίωμα του δημιουργού και όχι να ασκούμε κριτική και επιθέσεις εναντίον του.
Αυτά θα επιδιώξει να υπερασπιστεί η Ομάδα μου με την αυριανή ψηφοφορία.
Κύριε Πρόεδρε, η προτεινόμενη έκθεση σχετικά με τα δικαιώματα του δημιουργού και την κοινωνία της πληροφορίας, της υποτιθέμενης κοινωνίας της πληροφορίας, αποτελεί ένα εξαιρετικό παράδειγμα της αυξανόμενης διαστροφής ενός κοινοτικού συστήματος, που, στην πραγματικότητα, έχει ως μόνο κίνητρο την ολοκλήρωση μιας αγοράς από την οποία δεν μπορεί να εξαιρείται κανένα προϊόν, κανένα αγαθό, καμία υπηρεσία.
Παρότι οι ζημίες που προκαλεί αυτό το σύστημα είναι καταφανείς, διότι η εναρμόνιση προστατεύει λιγότερο από τις προηγούμενες προστασίες που παρείχαν τα κράτη, παρότι λοιπόν αυτές οι ζημίες είναι καταφανείς - δεν θα αναφέρω παραδείγματα - η Επιτροπή και το Συμβούλιο μας προτείνουν τώρα να μετατρέψουμε σε εμπόρευμα το σύνολο των πολιτιστικών υπηρεσιών, όπως είπε πριν από λίγο αρκετά καλά η κ. Fraisse.
Με πρόσχημα αυτήν την κοινωνία της πληροφορίας, της οποίας μάλιστα τη σημασία αρχίζουν να μετριάζουν οι ίδιες οι χρηματαγορές - εδώ και τρία χρόνια, κύλησε πολύ νερό στο αυλάκι της κοινωνίας της πληροφορίας - η εν λόγω οδηγία, και η κοινή θέση που μας προτείνει η Επιτροπή Νομικών Θεμάτων να εγκρίνουμε, θέλουν να υπαγάγουν το σύνολο της ευρωπαϊκής δημιουργίας, το σύνολο των δημιουργών, στους κανόνες του διεθνούς εμπορίου, και ειδικότερα του Παγκόσμιου Οργανισμού Εμπορίου, που αναβαφτίστηκε σε ΠΟΠΙ για την περίσταση.
Κατά τελείως παράδοξο τρόπο, τα θεσμικά όργανα αυτής της Ευρωπαϊκής Ένωσης σιγά σιγά γίνονται, κατά βάθος, ο συγκαταβατικός υπηρέτης μιας ασύστολης και ασυνείδητης παγκοσμιοποίησης.
Γι' αυτό πιστεύω ότι, από πολλά έδρανα του Σώματος, θα καταβάλουμε προσπάθειες για να αποτύχει αυτή η επιτάχυνση μιας διαδικασίας που στερεί την ίδια την ευρωπαϊκή ιδέα παντός περιεχομένου και νοήματος.
Ελπίζω να απορρίψουμε τις τροπολογίες της Επιτροπής Νομικών Θεμάτων διότι διακόπτουν - η κ. Fraisse το είπε αρκετά σωστά - την παράδοση αυτού του Κοινοβουλίου που μέχρι τώρα υπεράσπιζε την πολυμορφία της ευρωπαϊκής πολιτιστικής παραγωγής και τον ιδιαίτερο, πραγματικά ξεχωριστό ρόλο των δημιουργών, των συγγραφέων και των καλλιτεχνών στον ευρωπαϊκό πολιτισμό.
Η κοινωνία της πληροφορίας δεν είναι παρά μια φενάκη, που χρησιμοποιείται εδώ βολικά σε μια προσπάθεια να δημεύσει την αρχαιότερη και ομορφότερη ιδιοκτησία, την πνευματική ιδιοκτησία.
Κύριε Πρόεδρε, όλα τα δικαιώματα του δημιουργού προκύπτουν από μία στάθμιση δύο συμφερόντων, αφενός του συμφέροντος των δημιουργών, των παραγωγών και των συστημάτων παραγωγής και αφετέρου του συμφέροντος των χρηστών.
Θα μπορούσε κανείς να πει ότι το συμφέρον των χρηστών είναι ένα συμφέρον της κοινωνίας με την έννοια ότι τόσο όσο η γνώση όσο και η πολιτιστική έκφραση πρέπει να διαδίδονται αντί να καταπιέζονται ή να υποτάσσονται στα οικονομικά συμφέροντα.
Φυσικά πρέπει να εξασφαλιστεί και θα εξασφαλιστεί ένα λογικό οικονομικό κέρδος στους δημιουργούς, αλλά μπορώ να πω ότι κατά τη γνώμη μου και κατά τη γνώμη του Λαϊκού Κινήματος κατά της Συμμετοχής στην Ευρωπαϊκή Κοινότητα που εκπροσωπώ, υπάρχουν δύο κεφαλαιώδη κύρια σημεία.
Πρώτον πρέπει να διασφαλιστεί το συμφέρον του κοινού, των χρηστών δηλαδή, να μπορούν να χρησιμοποιούν τόσο τη γνώση όσο και τον πολιτισμό.
Στη Δανία, την πατρίδα μου, έχουμε μια εξαιρετικά αναπτυγμένη παράδοση πληροφόρησης του λαού, η οποία δεν πρέπει να διαταραχθεί.
Το δεύτερο σημείο είναι ότι τα συστήματα επιβολής και κυρώσεων, τα οποία έχουν αναπτυχθεί και εφαρμόζονται στις διάφορες δικονομικές παραδόσεις των διάφορων κρατών δεν πρέπει ούτε και αυτά να διαταραχθούν.
Στη χώρα μου έχουμε ένα ιδιαίτερο σύστημα, το οποίο δεν θεωρώ ότι διαταράσσεται σε ουσιαστικό βαθμό.
Μπορώ να πω ότι σπάνια έχω επιδοθεί σε τόσο εντατική άσκηση πιέσεων όσο σε σχέση με αυτή την πρόταση, πράγμα που δεν πρέπει να προκαλεί έκπληξη.
Διακυβεύονται δισεκατομμύρια κορώνων και ευρώ σε ένα σύστημα ενός τομέα, ο οποίος από την πλευρά των παραγωγών κατά κύριο λόγο κυριαρχείται από την αμερικανική βιομηχανία ψυχαγωγίας, αλλά αυτό δεν είναι κάτι για το οποίο θα έπρεπε πρωτίστως να ενδιαφερόμαστε.
Σε αυτό μπορώ να προσθέσω ότι τα δικαιώματα του δημιουργού εντάσσονται στα πλέον περίπλοκα τμήματα της νομοθεσίας, ενώ επιπροσθέτως εντός της σφαίρας των δικαιωμάτων του δημιουργού, η ψηφιακή διάσταση είναι σχεδόν ακατανόητη.
Αδυνατώ να διανοηθώ καν ότι πάνω από ένα ελάχιστο ποσοστό των μελών αυτής της Συνέλευσης είναι καν σε θέση να καταλάβουν στο ελάχιστο τι αφορούν πραγματικά τα προβλήματα.
Βάσει όλων αυτών είναι πραγματικά ενδιαφέρον και αξιοσημείωτο το γεγονός ότι η πρόταση έχει καταστεί τόσο ισορροπημένη που θα προτείνω στην Ομάδα μου να την υπερψηφίσει.
Κύριε Πρόεδρε, ως πρώτος ομιλητής από την Ομάδα μου, θα ήθελα να εκφράσω την εκτίμησή μου στον συντάκτη εκ μέρους όλων των συναδέλφων μου οι οποίοι συνεργάζονται στενά μαζί του.
Χαιρετίζουμε τον στιβαρό τρόπο με τον οποίο υποστήριξε την ισορροπία αυτής της οδηγίας.
Όπως είπε ο συντάκτης νωρίτερα, με τις συμβιβαστικές τροπολογίες - το πακέτο τροπολογιών που ψηφίστηκε από την επιτροπή μας - είμαι βέβαιος πως έχουμε την κατάλληλη οδηγία την κατάλληλη στιγμή.
Κανείς δεν διατείνεται πως η οδηγία είναι τέλεια.
Είναι σημαντικό να τονιστεί αυτό.
Ήταν εξαιρετικά δύσκολο να συμβιβαστούν εθνικές παραδόσεις και εξαιρέσεις.
Για παράδειγμα, υπάρχουν χώρες που επιβάλλουν τέλη στα μέσα εγγραφής.
Διατηρήσαμε το στόχο αυτής της οδηγίας γιατί πάνω απ' όλα θέλουμε να ενθαρρύνουμε τους νέους δημιουργούς να εξερευνήσουν τη νέα αυτή τεχνολογία.
Είναι μια οδηγία που παρέχει δυνατότητες και καταργεί περιορισμούς.
Είναι μια οδηγία που δίνει στους δημιουργούς τη βεβαιότητα ότι μπορούν να δημιουργήσουν νέα έργα και ότι θα ανταμειφθούν δίκαια.
Από την άλλη πλευρά αντιστοίχως, οι καταναλωτές περιμένουν να προστατευθεί το κεκτημένο δικαίωμά τους να βγάζουν αντίγραφα για ιδιωτική χρήση, να χρησιμοποιούν τις εγκαταστάσεις των βιβλιοθηκών, να μπορούν, αν πρόκειται για άτομα με ειδικές ανάγκες, αν είναι τυφλοί ή άτομα που πάσχουν από κάποια αναπηρία, να έχουν πρόσβαση στις νέες μορφές των μέσων πληροφόρησης.
Την ισορροπία αυτή την επιτύχαμε.
Από την άλλη μεριά, συνάδελφοι, εμείς εδώ στην Επιτροπή Νομικών Θεμάτων δεν είμαστε τόσο αλαζόνες ώστε να θεωρούμε ότι αυτή η οδηγία θα παραμείνει ως έχει για πάντα.
Προτείναμε και επιμένουμε εντόνως να αναθεωρηθεί σε 18 μήνες.
Σε μια εποχή που οι εξελίξεις είναι ταχύτατες, πρέπει να αναλαμβάνουμε την ευθύνη κάθε έργου μας, αλλά και να είμαστε έτοιμοι να το προσαρμόσουμε σύμφωνα με τις παγκόσμιες εξελίξεις.
Πρόκειται για μια πολύ σημαντική προϋπόθεση.
Έχουμε ενισχύσει τις αναθεωρητικές διατάξεις.
Προτείνουμε ένα ταχύτατο κύκλο εργασιών κι αυτό δείχνει πως η Επιτροπή Νομικών Θεμάτων αντιμετωπίζει με υπευθυνότητα αυτή την οδηγία.
Τώρα θέλουμε να μεταφερθεί στην εθνική νομοθεσία το συντομότερο δυνατόν.
Γιατί θέλουμε να μεταφερθεί άμεσα;
Γιατί αν η μεταφορά γίνει γρήγορα η Ευρωπαϊκή Ένωση θα μπορεί να προσχωρήσει στη συνθήκη του Παγκόσμιου Οργανισμού Πνευματικής Ιδιοκτησίας κι αυτό σημαίνει ένα σημαντικό μέτρο προστασίας σε παγκόσμιο επίπεδο για όλους τους δημιουργούς.
Είναι πράγματι μία επιβράβευση που αξίζει τον κόπο και αξίζει να αποκτηθεί άμεσα.
(Χειροκροτήματα)
Κύριε Πρόεδρε, ευχαριστώ που μου δίνετε τον λόγο, παρότι δεν έχω γράψει κανένα βιβλίο, και παρότι είναι πολλά εκείνα που δεν έχω διαβάσει!
Η προστασία της πνευματικής ιδιοκτησίας ήταν ανέκαθεν μέλημα της Ευρωπαϊκής Ένωσης, του Ευρωπαϊκού Κοινοβουλίου, διότι γνωρίζουμε ότι μόνο αυτή η προστασία διασφαλίζει τον πολιτισμό που έχουμε, την άνθιση του πολιτισμού και την ανάπτυξη οικονομικής δραστηριότητας.
Θα μπορούσε ως εκ τούτου η σημερινή ημέρα να ήταν ημέρα δόξας για το Ευρωπαϊκό Κοινοβούλιο!
Αλλά όχι!
Για πρώτη φορά βλέπουμε την αποδυνάμωση της προστασίας της πνευματικής ιδιοκτησίας.
Και μάλιστα με τη συμφωνία του Ευρωπαϊκού Κοινοβουλίου!
Και διαπιστώνουμε ότι το Ευρωπαϊκό Κοινοβούλιο έχει ένα μόνο σκοπό!
Να αποφύγει τη συνδιαλλαγή!
Ύστερα από 18 μήνες διαβουλεύσεων στο Συμβούλιο μας λένε: τώρα πια πρέπει να προχωρήσουμε γρήγορα.
Ύστερα από διαβουλεύσεις 18 μηνών στο Συμβούλιο!
Και μάλιστα το Συμβούλιο όρισε "ομόφωνα" , αν και θα μπορούσε να αποφασίσει με πλειοψηφία, και επανεμφανίζεται η πολυσυζητημένη ισορροπία.
Και καλείται το Κοινοβούλιο να μην κάνει πλέον καμία αλλαγή.
Αρα το Κοινοβούλιο είναι περιττό!
Δεν έχω δει ποτέ να ασκούνται τόσες πιέσεις στους βουλευτές από τις κυβερνήσεις τους ή από τα κόμματά τους.
Αν όμως και από τις δύο πλευρές έχουμε το Συμβούλιο, τις κυβερνήσεις τόσο στο Συμβούλιο όσο και στο Κοινοβούλιο, το Κοινοβούλιο είναι άχρηστο.
Το Κοινοβούλιο έχει ευθύνες και πρέπει να ανταποκριθεί σε αυτές.
Η κοινή θέση αποδυνάμωσε σημαντικά τα δικαιώματα των πνευματικών δημιουργών.
Εγώ στέκω στο πλευρό των δημιουργών και παρακαλώ το Κοινοβούλιο να αποκαταστήσει τουλάχιστον σε κάποιο βαθμό αυτά τα δικαιώματα.
Κύριε Πρόεδρε, κύριε Επίτροπε, πιστεύω ότι πολλοί ανησύχησαν έντονα εδώ όταν ο συνάδελφος Harbour ζήτησε μία αναθεώρηση της οδηγίας εντός 18 μηνών.
Θα ξαναυποστούμε λοιπόν για άλλη μία φορά όλες αυτές τις ομάδες πίεσης;
Δεν προλαβαίνουμε καν να ξαποστάσουμε.
Αγαπητοί φίλοι, οτιδήποτε μπορεί να ειπωθεί για την οδηγία έχει ήδη ειπωθεί.
Γι' αυτό είναι λίγο δύσκολο να λάβω τώρα το λόγο.
Παρόλα αυτά θα ήθελα να εκφράσω τις θερμές μου ευχαριστίες στον εξαιρετικό μας εισηγητή.
Θα ήθελα επίσης να αναφέρω ότι η επίσημη γραμμή της Ομάδας των Φιλελευθέρων κατά την πρώτη ανάγνωση ήταν περισσότερο ισορροπημένη από αυτή της πλειοψηφίας του Κοινοβουλίου.
Γι' αυτό πιστεύουμε ότι η κοινή θέση θα πρέπει να τροποποιηθεί σε σημαντικά τμήματά της.
Κατά την πρώτη ανάγνωση εκφράσαμε τις ανησυχίες μας σχετικά με το γεγονός ότι η πλειοψηφία του Κοινοβουλίου έθεσε σε κίνδυνο τη λειτουργία του Διαδικτύου - προτείνοντας να δημιουργηθεί ένα σύστημα το οποίο καθιστούσε μάλιστα ασύμφορο να διαθέτει κάποιος υλικό στο Διαδίκτυο στην Ευρώπη.
Τις ημέρες αυτές δημοσιεύεται στο Διαδίκτυο - εν μέρει στο περιοδικό Nature, και εν μέρει στο περιοδικό Science - το αποτέλεσμα του προγράμματος για το ανθρώπινο γονιδίωμα.
Μέσω του Nature μπορούν όλοι να έχουν πρόσβαση στο υλικό αυτό ενώ μέσω του Science μπορεί κανείς να έχει πρόσβαση καταβάλλοντας 3 εκατομμύρια κορώνες.
Πρόκειται εδώ για προστασία των πνευματικών δικαιωμάτων.
Βοηθά όμως κάτι τέτοιο τη διάδοση των γνώσεων και της επιστήμης;
Πού βρίσκεται η σωστή ισορροπία;
Θα πρέπει, πιστεύω, να μας απασχολήσουν τέτοια ερωτήματα προκειμένου να λάβουμε θέση για την οδηγία.
Επιπλέον, θα ήθελα για άλλη μία φορά να υπογραμμίσω ότι η επίσημη θέση της Ομάδας μας είναι να έχουμε όσο το δυνατόν λιγότερες τροπολογίες.
Η κοινή θέση αποτελεί ένα εύθραυστο συμβιβασμό που δεν θα πρέπει να διαταράξουμε, γιατί τότε δεν θα καταλήξουμε ίσως στην υπογραφή της συμφωνίας ΠΟΠΙ για την πνευματική ιδιοκτησία, το οποίο είναι και το σημαντικότερο.
Κύριε Πρόεδρε, αποτελεί μεγάλη τιμή η συμμετοχή σ' αυτή τη σημαντική συζήτηση.
Νιώθω κάποια λύπη γιατί ο τόνος της συζήτησης είναι εν μέρει αρνητικός και επιφυλακτικός.
Δεν πρέπει να ξεχνάμε πως τα νέα μέσα επικοινωνίας έχουν στην πραγματικότητα απελευθερώσει την αλληλεπίδραση ανθρώπων και ιδεών και ανθρώπων μεταξύ τους.
Αυτό βεβαίως δημιουργεί κάποιες εύλογες ανησυχίες όσον αφορά το θέμα της προστασίας των νόμιμων δικαιωμάτων του δημιουργού.
Ο τρόπος με τον οποίο θα αντιμετωπιστούν αυτές οι ανησυχίες πρέπει να είναι τέτοιος ώστε να είναι δυνατή για το μέσο άνθρωπο, τον μελετητή ή τον επιστήμονα η απρόσκοπτη πρόσβαση και χρήση υλικών που υπόκεινται στη νομοθεσία περί πνευματικών δικαιωμάτων.
Σ' αυτή τη συζήτηση έχει δοθεί ιδιαίτερη έμφαση στην ισορροπία μεταξύ των συμφερόντων των παραγωγών και των συμφερόντων των καταναλωτών κι αυτήν την ισορροπία καλούμαστε εμείς να επιτύχουμε.
Εάν εμείς στην ΕΕ δεν καταφέρουμε να επιτύχουμε τη σωστή ισορροπία, αυτό θα παρεμποδίσει σημαντικά τη διεξαγωγή του ανοιχτού δημοκρατικού διαλόγου στον οποίο συμβάλλουν το Διαδίκτυο και τα σχετικά μέσα.
Εάν για παράδειγμα τεθούν αδικαιολόγητοι περιορισμοί στις βιβλιοθήκες εκείνοι που θα θιγούν είναι οι μαθητές, οι μελετητές, οι επιστήμονες.
Το σύστημα δανεισμού μεταξύ Βιβλιοθηκών μπορεί να είναι μία παρεπόμενη απώλεια της αλλαγής.
Το σχέδιο οδηγίας που έχουμε μπροστά μας, στο άρθρο 5.5, αναφέρεται κριτικά στους καθιερωμένους περιορισμούς όσον αφορά τη νόμιμη χρήση, που θεσμοθετούνται στη Σύμβαση της Βέρνης.
Με βάση αυτούς τους περιορισμούς τα κράτη μέλη θα έχουν τη δυνατότητα να θέτουν ρυθμιστικά όρια στα πνευματικά δικαιώματα προς όφελος ατόμων με ειδικές ανάγκες, ιδιωτών καταναλωτών, δημόσιων βιβλιοθηκών και μουσείων και άλλων.
Αυτό είναι θεμιτό.
Τα κράτη μέλη δεν είναι σε καμιά περίπτωση υποχρεωμένα να το πράξουν - είναι ένα θέμα που εναπόκειται στην κρίση της κάθε χώρας βάσει της αρχής της επικουρικότητας.
Όντας ο ίδιος συγγραφέας, δεν υποχωρώ σε κανέναν όσον αφορά τη διατήρηση των δικαιωμάτων των συγγραφέων και των ερμηνευτών - σκοπίμως προσθέτω τους "ερμηνευτές" - για δίκαιη αναγνώριση και ανταμοιβή.
Πιστεύω όμως ότι θα γίνει κατάχρηση των αρχών αυτών εάν χρησιμοποιηθούν ως βάση για την παρεμπόδιση εύλογων περιορισμών στα εμπορικά συμφέροντα της πνευματικής ιδιοκτησίας και, τονίζω, τα "εμπορικά συμφέροντα" , τα οποία χρειαζόμαστε ώστε να διαφοροποιηθούν από το ηθικό δικαίωμα του συγγραφέα το οποίο εξαιρείται σαφώς από την οδηγία.
Όπως και άλλοι, είμαι ενθουσιασμένος από την εργασία του κ. Boselli και ελπίζω ότι θα την ψηφίσουμε με λίγες σχετικά αλλαγές.
(Χειροκροτήματα)
).
Κύριε Πρόεδρε, στη χώρα μου, ασφαλώς πριν φθάσουμε στην κοινωνία της πληροφορικής, υπάρχει μια παράδοση φοβερής καταστρατήγησης και έλλειψης προστασίας των πνευματικών δικαιωμάτων.
Πολύ περισσότερο τώρα με τις νέες τεχνολογίες, οι καλλιτέχνες προσβλέπουν προς την Ευρωπαϊκή Ένωση, ώστε να υπάρξει κοινή αντιμετώπιση του ζητήματος.
Ασφαλώς υπάρχουν πολλά αντιφατικά σημεία, πολλαπλές πιέσεις, αντικρουόμενοι προβληματισμοί, και εμείς οι ίδιοι έχουμε γίνει δέκτες, πέρα από τα λόμπι, μιας άλλης οπτικής των δημιουργών, μιας άλλης οπτικής των καταναλωτών των έργων αυτών, και με την έννοια αυτή νομίζω ότι είναι ένα έργο ταχυδακτυλουργού αυτό που ανέλαβαν ο κ. Boselli και η Νομική Επιτροπή.
Νομίζω ότι προχώρησαν σε μια κατεύθυνση σοβαρής βελτίωσης της κοινής θέσης του Συμβουλίου, που ήταν ανεπαρκής όσον αφορά την προστασία των πνευματικών δικαιωμάτων.
Έχει σημασία να περιορίσουμε ιδιαίτερα τις εξαιρέσεις και νομίζω ότι είναι αρκετά προσεκτική, αν και θα μπορούσε να είναι πιο προωθημένη η τροπολογία που κάνει η Επιτροπή Νομικών Θεμάτων.
Πρέπει επίσης να προσέξουμε τις βιβλιοθήκες και τα αρχεία, ώστε να μην προχωρήσουμε μέσα από εκεί με διάφορες τροπολογίες σε καταστρατήγηση του σεβασμού των πνευματικών δικαιωμάτων.
Κύριε Πρόεδρε, θα ήθελα κι εγώ να συγχαρώ τον εισηγητή ο οποίος έχει τη σοφία του Σολομώντος, την υπομονή του Ιώβ και τη δική μου επιμονή.
Συγκεκριμένα, το δύσκολο αυτό θέμα, το οποίο υπήρξε ένα επίπονο έργο και για όλους εμάς στην Επιτροπή Νομικών Θεμάτων, δημιούργησε πολλές διαμάχες, μία εκ των οποίων είναι η διαμάχη ανάμεσα στους κατόχους πνευματικών δικαιωμάτων και τους καταναλωτές.
Πολλοί πιστεύουν πως δεν μπορεί να υπάρξει συμφωνία ανάμεσα στα δύο μέρη.
Πιστεύω πως στο πλαίσιο του παρόντος κειμένου, έχουμε τη δυνατότητα να συμβιβάσουμε αυτά τα δύο μέρη, και να θέσουμε μια σειρά θεμελιωδών αρχών οι οποίες ενδεχομένως να αντιγραφούν από άλλα μέρη του κόσμου.
Στις αρχές αυτές περιλαμβάνεται, καταρχήν, αμοιβή για όσους δικαιούνται αμοιβή δημιουργικού έργου και πρωτότυπων ιδεών· δεύτερον, το δικαίωμα πρόσβασης σ' αυτά τα έργα· τρίτον, τα δικαιώματα των βιβλιοθηκών και άλλων ιδρυμάτων, ιδιαίτερα εκπαιδευτικών ιδρυμάτων, να κάνουν χρήση αυτών των έργων για ερευνητικούς σκοπούς· και τέταρτον η εισαγωγή στη νομοθεσία πνευματικής ιδιοκτησίας μιας σειράς εξαιρέσεων ώστε να διασφαλιστεί η δίκαιη αντιμετώπιση των ατόμων με ειδικές ανάγκες και ότι τα εκπαιδευτικά ιδρύματα θα μπορούν να συνεχίσουν το έργο τους.
Δεν είναι εύκολη υπόθεση.
Καθένας από εμάς έχει το δικαίωμα και την ευθύνη να διασφαλιστεί η καλύτερη δυνατή ισορροπία για όλους μέσα στα πλαίσια των θεμελιωδών αρχών των δικαιωμάτων των καταναλωτών καθώς και της προστασίας και ανταμοιβής των καλλιτεχνών.
Κύριε Πρόεδρε, καταρχάς θα ήθελα και εγώ, φυσικά, να συγχαρώ τον εισηγητή για τη θέλησή του να καταλήξει σε ισορροπία επί ενός κειμένου που συζητείται εδώ και τρία χρόνια περίπου.
Η αποστολή του ήταν ακόμα πιο δύσκολη λόγω του ότι το Συμβούλιο δεν ενέκρινε εξολοκλήρου τις τροπολογίες του Ευρωπαϊκού Κοινοβουλίου κατά την πρώτη ανάγνωση.
Όπως ειπώθηκε, ο στόχος της νέας οδηγίας είναι να προσαρμόσει την ισχύουσα νομοθεσία στις νέες τεχνολογίες, υπακούοντας συγχρόνως στις διεθνείς συνθήκες που εγκρίθηκαν το 1996.
Υπάρχει ένα νομικό κενό σχετικά με την προστασία των δικαιωμάτων των δημιουργών στην ψηφιακή εποχή.
Το Διαδίκτυο είναι ένα καταπληκτικό εργαλείο, αλλά δεν πρέπει να αποτελέσει μια ζώνη υπεράνω του νόμου.
Οι πολιτιστικές και οικονομικές προκλήσεις είναι σημαντικές και, καθώς το Διαδίκτυο αναπτύσσεται με εντυπωσιακή ταχύτητα, πρέπει να αναζητήσουμε ένα νομικό πλαίσιο στην Ευρώπη, όπως ήδη ενέκριναν ένα τέτοιο πλαίσιο οι Ηνωμένες Πολιτείες προ διετίας.
Είναι λοιπόν επείγον, ιδίως εφόσον αυτή η οδηγία είναι ένα καθοριστικό στοιχείο στον αγώνα κατά της πειρατείας (αγώνα που θεωρώ ιδιαίτερα σημαντικό) και εφόσον αυτή η πειρατεία αποτελεί μια πραγματική μάστιγα της κοινωνίας της πληροφορίας, γεγονός που γίνεται ακόμα περισσότερο εμφανές στο ψηφιακό περιβάλλον όπου τα αντίγραφα είναι και παραμένουν αντίστοιχης ποιότητας με τα πρωτότυπα.
Η ιδιωτική αντιγραφή είναι ένα αναγνωρισμένο δικαίωμα του καταναλωτή.
Οι δικαιούχοι είναι φυσικό να λαμβάνουν ως αντάλλαγμα μια δίκαιη αποζημίωση, καθώς τα πάντα είναι θέμα ισορροπίας.
Για να παραμείνει πραγματικά ιδιωτικό το αντίγραφο, ο νομοθέτης οφείλει να χρησιμοποιήσει επαρκώς περιοριστική διατύπωση και να μην υπάρχει καμία αοριστία στη σύνταξη του ορισμού.
Ως εκ τούτου, είμαι υπέρ ενός περιοριστικού ορισμού για το ιδιωτικό αντίγραφο.
Για να προστατεύσουν τα έργα από τα παράνομα αντίγραφα, οι δικαιούχοι πρέπει να έχουν τη δυνατότητα να χρησιμοποιήσουν τεχνικά μέσα προστασίας.
Γι' αυτό, πρέπει να καταπολεμήσουμε τους λεγόμενους χάκερς, επιβάλλοντάς τους κυρώσεις για τα μέσα που προσφέρουν στο κοινό για την εξουδετέρωση αυτών των προστατευτικών μέτρων, παροτρύνοντας έτσι στην πειρατεία προστατευόμενων έργων.
Αυτό το νέο, συνεχώς μεταβαλλόμενο πλαίσιο προκαλεί πολλά ερωτήματα και ανησυχίες.
Η οδηγία πρέπει να εξισορροπήσει τα συμφέροντα των καταναλωτών και τα συμφέροντα των δικαιούχων.
Προσπαθεί να απαντήσει σ' αυτά τα ερωτήματα το συντομότερο δυνατό και κατά τρόπο αναγκαστικά ατελή.
Η προσαρμογή της εν λόγω οδηγίας, μετά από δύο χρόνια, θα μας επιτρέψει να προσδιορίσουμε τα κενά και τις αδυναμίες της, ενώπιον της θεαματικής εξέλιξης της κοινωνίας της πληροφορίας.
Κύριε Πρόεδρε, στη χώρα μου συνηθίζεται να λέγεται ότι "μέχρι να πλύνουμε το πανέρι ξημέρωσε" , εννοώντας ότι οι συγγραφείς και οι καλλιτέχνες θα περιμένουν πολύ έως ότου αυτό το Κοινοβούλιο να έχει μια αναλαμπή συνείδησης σήμερα ή αύριο.
Δηλαδή, κύριε Πρόεδρε, πιστεύουμε πως είναι δυνατό να βρεθεί το σημείο ισορροπίας μεταξύ του εκδημοκρατισμού της γνώσης που προσφέρουν οι νέες τεχνολογίες και που το Διαδίκτυο θέτει στη διάθεσή μας με το πάτημα ενός κουμπιού και της συνέχισης της δημιουργικότητας που θα εκλείψει λόγω της μη δίκαιης καταβολής της αξίας της.
Για αυτόν τον λόγο, δεν μπορούμε να ανεχτούμε σε αυτήν την πραγματική κοινωνική συζήτηση εικονικές αντιφάσεις που καλύπτουν δημαγωγικές αντιπαραθέσεις και οικονομικά συμφέροντα.
Ας μην είμαστε αφελείς, κύριε Πρόεδρε.
Η δημιουργία και η διάδοση είναι οικονομικές αξίες, πάντα ήταν και από αυτές προκύπτει η βάση της πνευματικής ιδιοκτησίας και των δικαιωμάτων μεταβίβασης.
Δυστυχώς, η πρόταση της Επιτροπής και η κοινή θέση του Συμβουλίου παρουσιάζουν ένα κατακριτέο βαθμό αφέλειας.
Εξ ονόματος της ελευθερίας της κατανάλωσης η κατανάλωση της τέχνης αντιτίθεται στην καλλιτεχνική δημιουργία, κατά τον ίδιο τρόπο που είναι αποδεκτή η χρήση της ελευθερίας της δημιουργίας εις βάρος της γνώσης και της πολιτισμικής ανάτασης των πολιτών.
Οι νέες τεχνολογίες επικοινωνιών δεν είναι αντίπαλοι των διανοούμενων και των δημιουργών, αλλά δεν μπορούμε να πούμε ότι στον κυβερνοχώρο όπου ζούμε σήμερα η προστασία του πιο αδύνατου, ήτοι η προστασία του δημιουργού, σημαίνει την υπεράσπιση του μονοπωλίου.
Ας μην θυσιάσουμε, στο όνομα των δικαιωμάτων των καταναλωτών, τα δικαιώματα των δημιουργών και κυρίως ας μην δεχόμαστε ότι η δημιουργία αμφισβητεί την τεχνολογία, που είναι και το προπατορικό αμάρτημα αυτού του κειμένου.
Κύριε Πρόεδρε, πέραν των πολλών προσπαθειών και κάποιων προόδων που οφείλονται στη στάση του εισηγητή μας, την οποία χαιρετίζω, δεν υπάρχει ακόμη ένα κείμενο που να εναρμονίζει τις τρεις θεμελιώδεις ελευθερίες του πολιτισμικού γίγνεσθαι: την ελευθερία της δημιουργίας, την ελευθερία της επικοινωνίας και την ελευθερία της κατανάλωσης.
Αν δεν το επιτύχουμε σύντομα, η Ευρώπη θα στερηθεί κάποιες από τις ουσιαστικές της αξίες.
Και οι γλώσσες μας, κύριε Πρόεδρε, θα αποτελέσουν ένα σχεδόν άχρηστο μέσο, αν στον βωμό της τεχνολογίας μείνουν μόνο οι στάχτες της ταυτότητας που ξεχωρίζει έναν οποιονδήποτε Ευρωπαίο στον κόσμο.
Κύριε Πρόεδρε, θα ήθελα καταρχήν να ευχαριστήσω τους συναδέλφους των διαφόρων Ομάδων για την παροχή των αναγκαίων 32 υπογραφών που μου επέτρεψαν να υποβάλω στην Ολομέλεια ορισμένες τροπολογίες.
Είμαι πραγματικά πεπεισμένος ότι για ορισμένα σημαντικά ζητήματα θα πρέπει να προσπαθήσουμε να χρησιμοποιήσουμε τη θέση του Ευρωπαϊκού Κοινοβουλίου από την πρώτη ανάγνωση, την οποία είχαμε υιοθετήσει πριν από δύο ακριβώς χρόνια με πολύ μεγάλη πλειοψηφία.
Αυτό αφορά κυρίως τους περιορισμούς για την ιδιωτική αντιγραφή, τη σαφή ρύθμιση της αναζήτησης δεδομένων on-line έτσι ώστε η ευθύνη των παροχέων του Διαδικτύου να καθορίζεται καλύτερα σύμφωνα με την οδηγία για το ηλεκτρονικό εμπόριο και, τέλος, τη δυνατότητα των κρατών μελών να υιοθετούν τεχνολογικά μέτρα προστασίας χωρίς να διαταράσσεται η εσωτερική αγορά.
Γιατί υποστηρίζω τη θέση αυτή;
Καταρχήν, για λόγους αρχής.
Υπάρχει τίποτα σημαντικότερο από την προστασία της ιδιωτικής ιδιοκτησίας;
Υπάρχει τίποτα πιο προσωπικό από το προϊόν του ανθρώπινου ταλέντου, από την παραγωγή ενός πρωτότυπου έργου;
Το Ευρωπαϊκό Κοινοβούλιο υπήρξε πάντοτε και θα πρέπει να παραμείνει ο θεματοφύλακας της ευρωπαϊκής πολιτιστικής κληρονομιάς, ακόμα και στην ψηφιακή εποχή.
Εφόσον δεν θέσουμε τέλος στην απρόσκοπτη και αδιάκριτη αντιγραφή, αύριο δεν θα απομείνει τίποτα πλέον για να αντιγραφεί.
Η απουσία προστασίας σημαίνει ως γνωστόν απουσία κινήτρων για περισσότερη δημιουργικότητα και καλλιτεχνική ανανέωση.
Η συζήτηση αυτή ξεπερνά ωστόσο τα ζητήματα αρχών και μόνο.
Η αντιγραφή θα αποβεί εις βάρος της απασχόλησης.
Τη στιγμή αυτή υπολογίζεται η απώλεια θέσεων εργασίας στην Ευρωπαϊκή Ένωση από την αντιγραφή cd σε εκατοντάδες χιλιάδες.
Αλλά και το κράτος χάνει εισοδήματα.
Το βελγικό κράτος και μόνο, το οποίο γνωρίζω καλά, υπολογίζει ότι υπέστη απώλειες ύψους ενός δισεκατομμυρίου φράγκων από ΦΠΑ, και το ίδιο ισχύει για όλα τα υπουργεία οικονομικών στα κράτη μέλη.
Θα πρέπει να συνειδητοποιήσουμε ότι βρισκόμαστε στο χείλος του γκρεμού.
Συμφωνώ με τον κ. Rothley.
Πιστεύω ότι υπάρχουν αρκετοί λόγοι για να υποστηριχτούν οι τροπολογίες που υπέβαλα εγώ μαζί με πολλούς συναδέλφους.
Σας ευχαριστώ εκ των προτέρων για την υποστήριξή σας.
Κύριε Πρόεδρε, κύριοι βουλευτές, η οδηγία αυτή έχει μεγάλη σημασία για την ανάπτυξη και την ανταγωνιστικότητα στην Ευρώπη, χρειάζεται ωστόσο η διατύπωσή της να μην δυσχεράνει και να μην καταστήσει ακριβότερη τη χρήση του Διαδικτύου.
Εάν επιβάλουμε υψηλότερο κόστος στο ηλεκτρονικό εμπόριο και αυξήσουμε το κόστος σύνδεσης, η Ευρώπη αποκλείεται να καταστεί η ανταγωνιστικότερη οικονομία του πλανήτη σε 10 χρόνια, στόχος που ως γνωστόν καθορίστηκε στη Λισαβόνα.
Προκειμένου εμείς στο Κοινοβούλιο να ενισχύσουμε την εικόνα μας και την εμπιστοσύνη των πολιτών προς εμάς ως ευρωπαίοι νομοθέτες, θα πρέπει η ευρωπαϊκή νομοθεσία να χαρακτηρίζεται από συνέπειαη οδηγία περί ηλεκτρονικού εμπορίου και αυτή η οδηγία που συζητούμε θα πρέπει να συντονιστούν.
Γι' αυτό δεν θα πρέπει να τροποποιήσουμε το άρθρο 5.1 ή την αιτιολογική σκέψη 33 - τα δικαιώματα του δημιουργού δεν θα πρέπει να καταστούν ένα δικαίωμα ευρεσιτεχνίας εξαιτίας των νέων τεχνικών.
Η καλή μας θέληση απέναντι στους κατόχους πνευματικών δικαιωμάτων δεν θα πρέπει να μας κάνει να δημιουργούμε νομοθεσία η οποία να περιορίζει την ελευθερία έκφρασης και την ελεύθερη ροή των πληροφοριών.
Ο πήχης προκειμένου να απαγορεύεται ένας ανεξάρτητος εξυπηρετητής θα πρέπει να μπει πάρα πολύ ψηλά.
Εάν επιτηρούμε κάθε bit δεδομένων το οποίο διέρχεται από κάθε εξυπηρετητή κάθε δευτερόλεπτο, θα χάσουμε την αιτία η οποία κατέστησε το Διαδίκτυο τόσο αποτελεσματικό και αύξησε την παραγωγικότητα σε κράτη με υψηλή χρήση του Διαδικτύου, το γεγονός δηλαδή ότι ο καθένας μπορεί να συμμετέχει και να αποκτά πρόσβαση στη γνώση.
Γι' αυτό παρακαλώ να υποστηρίξετε την τροπολογία 4.
Η νομοθεσία μας περί πνευματικών δικαιωμάτων θα πρέπει να στηρίζεται στο συγκεκριμένο έργο και στον καλλιτέχνη ο οποίος δικαιούται αποζημίωσης και όχι στην τεχνική μορφή.
Τα τηλεοπτικά κανάλια θα πρέπει να επιλέγουν τα ίδια τι θα κάνουν με τα προγράμματά τους και τη μουσική που θέλουν να μεταδίδουν.
Χρειάζεται να επιβληθεί ένα τέλος αντιγραφής για ραδιοτηλεοπτικές μεταδόσεις που μπορούν να μεταφέρονται στο ηλεκτρονικό δίκτυο, ειδάλλως στο μέλλον θα μπορούν τα δισκογραφικά μονοπώλια να κατευθύνουν τη μουσική προσφορά στο ραδιόφωνο και στην τηλεόραση.
Γι' αυτό ζητώ να υποστηρίξετε τις τροπολογίες 31 και 32!
Τα δικαιώματα του δημιουργού δεν είναι κάτι το απόλυτοθα πρέπει να προβλέπονται παρεκκλίσεις.
Γι' αυτό ελπίζω να υποστηρίξει το Σώμα παρεκκλίσεις υπέρ των βιβλιοθηκών και των ατόμων με ειδικές ανάγκες, έτσι ώστε να μην αποκλείουμε κανέναν από τις πληροφορίες, γιατί κάτι τέτοιο θα υπέσκαπτε τη δημοκρατία.
Καταλήγοντας: θα πρέπει να υποστηρίξουμε τις θέσεις μας για τη συμφωνία ΠΟΠΙ περί πνευματικής ιδιοκτησίας και να ψηφίσουμε με συνέπεια.
Ελπίζω να υπάρξει μία θετική απόφαση, έτσι ώστε να αναλάβουμε τις ευθύνες μας σε διεθνές επίπεδο.
Κύριε Πρόεδρε, είμαστε ήδη στη δεύτερη ανάγνωση για το δίκαιο πνευματικής ιδιοκτησίας, αγωνιζόμαστε για βελτιώσεις της κοινής θέσης, και δεν θα έπρεπε να λησμονούμε ότι ανεξάρτητα από το αποτέλεσμα της αυριανής ψηφοφορίας ή από το αποτέλεσμα μίας απίθανης διαδικασίας συνδιαλλαγής, έχουμε επιτύχει αφενός πολύ λίγα, αφετέρου πάρα πολλά.
Λίγα, γιατί δεν θα είναι υψηλός ο βαθμός εναρμόνισης του δικαίου πνευματικής ιδιοκτησίας στην Ευρωπαϊκή Ένωση, ουσιαστικά θα είναι λιγότερο υψηλός από ό,τι σε άλλους λιγότερο σημαντικούς τομείς.
Οι εθνικές παραδόσεις είναι απλούστατα πολύ διαφορετικές, τα συμφέροντα των εμπλεκομένων είναι πολυσχιδή και αλληλοσυγκρουόμενα.
Με δεδομένη όμως αυτήν την αφετηρία έχουμε επιτύχει ήδη πολλά, αν μπορέσει να γίνει δεκτή και να τεθεί σύντομα σε εφαρμογή η οδηγία στη μορφή της κοινής θέσης ή και βελτιωμένη από τροπολογίες που θα υιοθετήσουμε αύριο.
Τουλάχιστον τώρα διαθέτουμε μερικές κεντρικές έννοιες, οι οποίες θα ορισθούν κατά ενιαίο τρόπο.
Δεν θα προσκρούει πλέον η πλήρης ανάπτυξη της κοινωνίας των πληροφοριών στην αβεβαιότητα για το νομικό πλαίσιο, και πλέον οι πνευματικοί δημιουργοί και οι εκπρόσωποί τους διαθέτουν μέσα για να προστατεύουν τα συμφέροντά τους.
Πάνω απ' όλα όμως αναπτύσσονται ραγδαία οι τεχνολογικές δυνατότητες προστασίας.
Ταυτόχρονα όμως πρέπει να εξασφαλίσουμε πρόσβαση για το ευρύ κοινό, προς όφελος της πολιτισμικής πολυμορφίας.
Αυτό σημαίνει, μεταξύ άλλων, ότι δεν θα επιβαρύνεται περιττά ο καταναλωτής, δηλαδή ότι δεν θα χρειάζεται να βάζει πολλές φορές το χέρι στην τσέπη.
Επίσης σημαίνει ότι η πολιτιστική κληρονομιά, η οποία επί παραδείγματι είναι αποθηκευμένη σε τηλεοπτικά αρχεία, θα είναι προσπελάσιμη και ότι οι βιβλιοθήκες θα μπορούν να εκπληρώσουν το πολύτιμο έργο τους και σε απευθείας σύνδεση στο δίκτυο.
Όπως και άλλοι συνάδελφοι φρονώ ότι το αποτέλεσμα της ψηφοφορίας στην Επιτροπή Νομικών Θεμάτων μετατόπισε κατά τι την πολυσυζητημένη ισορροπία υπέρ των εξαιρέσεων, και ως εκ τούτου ελπίζω ότι θα εγκριθούν τουλάχιστον κάποιες από τις τροπολογίες που υπέβαλε η Ομάδα μου.
Κύριε Πρόεδρε, ως συγγραφέας και μέλος της Πορτογαλικής Ένωσης Συγγραφέων ενδιαφέρομαι προσωπικά για ένα θέμα στο οποίο επίσης διακυβεύεται ο ίδιος ο πολιτισμικός άξονας της ευρωπαϊκής οικοδόμησης.
Δεν έχει νόημα η Ευρώπη να διακηρύττει την ουσιαστική αξία του πολιτισμικού και γλωσσολογικού πλουραλισμού και παράλληλα να του στερεί τον λόγο ύπαρξης.
Δεν γνωρίζω ούτε ένα συγγραφέα στην Ευρώπη που να συμφωνεί με τις αλλαγές δέσμευσης όσον αφορά την ιδιωτική αντιγραφή.
Αυτό σημαίνει κάτι.
Και θα ήθελα επίσης να πω πως θα ήταν καλύτερο η οδηγία να ικανοποιούσε τώρα τους δημιουργούς και έπειτα, εντός δεκαοκτώ μηνών, να αναθεωρηθεί.
Το μεγαλύτερο μέρος των προβλεπόμενων εξαιρέσεων όσον αφορά το δικαίωμα του δημιουργού ανοίγει πληγές που δεν επουλώνονται ποτέ, οδηγώντας στην ανεξέλεγκτη και αχαλίνωτη εξάπλωση των καταχρήσεων.
Όσο περισσότερες είναι οι προβλεπόμενες εξαιρέσεις, τόσο περισσότερο αποδυναμώνεται το δικαίωμα ρύθμισης, και όσο περισσότερες είναι οι προαιρετικές εξαιρέσεις, τόσο περισσότερο βλάπτεται η ομογενοποίηση και ο συντονισμός των εθνικών οργανώσεων σχετικά με το εν λόγω θέμα.
Είναι μείζονος σημασίας ο περιορισμός της έκτασης των εξαιρέσεων.
Δεν αρκεί να αγνοήσουμε τη χρήση των αντιγράφων για άμεσους ή έμμεσους εμπορικούς σκοπούς.
Πάρα πολλές φορές χρησιμοποιούνται για μη συνηθισμένους σκοπούς· η ανταλλαγή, το χρησιδάνειο, η προσφορά αποτελούν άλλες τόσες αιτίες της ανεξέλεγκτης εξάπλωσης άλλων αντιγράφων με σοβαρές επιπτώσεις στους δημιουργούς και τους εκδότες.
Αν η έννοια της ιδιωτικής χρήσης δεν επιβάλλει τη σύμπτωση με το ατομικό επίπεδο ή την εξουσιοδότηση της δημιουργίας αντιγράφου από το δημιουργό του, αντί να επιλύει τα κύρια προβλήματα, η οδηγία θα συνεχίσει να παροτρύνει στην πλέον ανεξέλεγκτη πειρατεία.
Τελειώνω, αναφέροντας ένα τμήμα του σχετικού μηνύματος που έλαβα από διάφορους πορτογάλους συγγραφείς, μεταξύ των οποίων και ο βραβευμένος με το Βραβείο Νόμπελ Josι Saramago: «Ως καλλιτέχνες μας απασχολεί ιδιαιτέρως τα μη εξουσιοδοτημένα παράνομα πειρατικά αντίγραφα να μην υπονομεύουν κατά τρόπο αποφασιστικό το μέσο διαβίωσης όλων όσων ανήκουν στην κοινωνία των δημιουργών.
Εκείνοι που δεν έχουν καμία σχέση με τη δημιουργία θα απολαμβάνουν τους ξένους καρπούς χωρίς να έχουν συμβάλλει στην παραγωγή τους, εκτός και αν τα ιδιωτικά αντίγραφα διατηρήσουν το καθεστώς τους ως τέτοια."
) Κύριε Πρόεδρε, πρέπει να είμαστε σαφείς όσον αφορά τους στόχους που επιδιώκουμε με αυτήν την οδηγία.
Η οδηγία αυτή, ως μέρος της νομοθεσίας περί πνευματικής ιδιοκτησίας, θα πρέπει να επιχειρήσει να συμπεριλάβει δομές για την αποζημίωση της δημιουργικής βιομηχανίας, η οποία μόνο στο δικό μου κράτος μέλος συνεισφέρει 60 δισ. στερλίνες στην εθνική μας οικονομία και 8 δισ. στερλίνες από εξαγωγές.
Απασχολεί επίσης 1,4 εκατομμύρια άτομα.
Ταυτόχρονα δεν πρέπει να απαγορεύσουμε ή να περιορίσουμε το δικαίωμα πρόσβασης των νόμιμων χρηστών.
Η άποψη αυτή συμπορεύεται με το σχέδιο δράσης της ΕΕ και την επερχόμενη Σύνοδο Κορυφής της Στοκχόλμης.
Είναι γεγονός ότι το τζίνι του Διαδικτύου βγήκε από το μπουκάλι.
Δεν μπορούμε να σταματήσουμε την τεχνολογία, ούτε όμως να επιτρέψουμε να καταργηθεί το δικαίωμα πνευματικής ιδιοκτησίας ή να επιτραπεί η κατάχρησή του από πειρατές, παράσιτα και μαζικές παράνομες αντιγραφές.
Η χθεσινή απόφαση σχετικά με το Napster έδειξε σαφώς ότι τα πνευματικά δικαιώματα πρέπει να εφαρμόζονται και στον κυβερνοχώρο.
Δεν πρέπει να ενθαρρύνουμε τον κόσμο να παραβιάζει τα δικαιώματα πνευματικής ιδιοκτησίας.
Η σύνθεση των συμβιβαστικών τροπολογιών που κατατέθηκαν από τον εισηγητή διατηρεί μια αποτελεσματική ισορροπία ανάμεσα στους κατόχους πνευματικών δικαιωμάτων και στους χρήστες.
Οι εξαιρέσεις που υπάρχουν στο άρθρο 5 σημαίνουν ότι οι γενναιόδωρες διατάξεις που ισχύουν στο ΗΒ θα εξακολουθήσουν να συνδράμουν τους χρήστες με ειδικές ανάγκες και να διασφαλίζουν ότι σχολεία, βιβλιοθήκες και ερευνητικά και εκπαιδευτικά ιδρύματα μπορούν να πραγματοποιούν ιδιωτικές αντιγραφές.
Στο ΗΒ επίσης αντιγράφουμε προγράμματα ώστε να μπορούμε να τα παρακολουθήσουμε όποτε και όπου επιλέξουμε και, φυσικά, αυτό δεν πρέπει να αλλάξει.
Είναι λυπηρό ωστόσο το γεγονός ότι ορισμένες περιττές και άχρηστες τροπολογίες παρεισήφρησαν στο τελευταίο στάδιο της επεξεργασίας στην επιτροπή.
Αναφέρομαι στις εξής: τροπολογία αρ.
11, η οποία επιχειρεί να παραχωρήσει εξαιρέσεις στις ραδιοτηλεοπτικές εταιρείες, των οποίων δεν χαίρει κανένας άλλος και οι οποίες θα περιόριζαν τα δικαιώματα καλλιτεχνών και ερμηνευτών, παραβιάζοντας τη συνθήκη της Παγκόσμιας Οργάνωσης Πνευματικής Ιδιοκτησίας (ΠΟΠΙ)· και τροπολογία αρ.
4 η οποία, στο δεύτερο μέρος της, εισάγει έναν περιττό και αδικαιολόγητο περιορισμό της ελευθερίας των εθνικών δικαστηρίων να αποφασίζουν πώς θα χειριστούν τις δικαστικές εντολές, ιδιαίτερα όσον αφορά την πειρατεία και τις τροποποιήσεις των τελών.
Αν και οι προθέσεις είναι αγαθές, δεν μπορούμε να υποστηρίξουμε αυτήν την προσέγγιση γιατί θα μπορούσε να ερμηνευτεί, υπό την ευρεία έννοια, ότι θα πρέπει πάντα να επιβάλλονται τέλη κάθε φορά που δεν υπάρχουν τεχνολογικά μέτρα προστασίας.
Στο ΗΒ δεν υπάρχει σύστημα τελών και δεν θέλουμε να καθιερωθεί κάτι τέτοιο από την πίσω πόρτα.
Τέλος, όπως και με κάθε νομοθεσία σχετικά με το Διαδίκτυο που κατατίθεται ενώπιον του Σώματος, θα πρέπει να χρησιμοποιήσουμε τις διατάξεις της οδηγίας, την αναθεωρητική ρήτρα στο άρθρο 12 και το ρόλο της επιτροπής επαφών για να αποτρέψουμε τόσο την κατάχρηση της ιδιωτικής αντιγραφής όσο και οποιαδήποτε κατάχρηση ή περιορισμό της νόμιμης χρήσης.
Κύριε Πρόεδρε, αξιότιμοι κυρίες και κύριοι, αγαπητοί συνάδελφοι, θα ήθελα και εγώ να ευχαριστήσω τον εισηγητή.
Είναι αξιοθαύμαστη η ηρεμία και άνεση με την οποία διέσχισε αυτή την πολύβουη αγορά των συμφερόντων.
Για την ομάδα πίεσης έγινε ήδη λόγος.
Ήταν βέβαια σκληρή η αντιπαράθεση, αλλά συνολικά, πιστεύω, ήταν δίκαιη.
Ευχαριστώ και γι' αυτό!
Έγινε πολύς λόγος για μία ισορροπία.
Φοβούμαι ότι η ισορροπία την οποία χρειαζόμαστε, δεν εξασφαλίστηκε ακόμη με την κοινή θέση.
Η οδηγία αποβαίνει ενίοτε εις βάρος της εσωτερικής αγοράς, εις βάρος του καταναλωτή και εις βάρος της καινοτομίας.
Εις βάρος της εσωτερικής αγοράς αποβαίνει γιατί κατά βάση μόνο εξωραϊστική λειτουργία έχει η εναρμόνιση, καθώς τα κράτη μέλη προασπίζονται με νύχια και με δόντια τα παραδοσιακά συστήματα αμοιβής, τα οποία δεν ταιριάζουν πλέον στο ψηφιακό κόσμο.
Αυτό προσπαθούμε να αποτρέψουμε με την τροπολογία υπ' αριθμ.
12, όπου προτείνουμε να υποβάλουν τα κράτη μέλη τουλάχιστον νέα συστήματα αμοιβής, για να προετοιμαστεί μία σύσταση.
Η οδηγία αποβαίνει επίσης εις βάρος του καταναλωτή, καθώς δεν αποκλείεται να πληρώσει ο καταναλωτής όταν αγοράζει ένα δίσκο ακτίνας ή ένα ψηφιακό δίσκο βίντεο για τους οποίους καταβάλει τέλος.
Όταν όμως θέλει όντως να κατασκευάσει αντίγραφο, ενδέχεται να είναι τα σχετικά δεδομένα κλειδωμένα με προστασία από αντιγραφή, και τα κράτη μέλη δεν δεσμεύονται να αναλάβουν δράση κατά τέτοιων συστημάτων προστασίας από αντιγραφή εναντίων νομίμων αντιγράφων.
Και η κοινή θέση αποβαίνει κατά των καινοτομιών, διότι επιδιώκει απεγνωσμένα να περισώσει τα συστήματα των κατ' αποκοπήν τελών και μέσα στο ψηφιακό μέλλον, παρότι η νέα τεχνολογία καθιστά ουσιαστικά περιττά τα κατ' αποκοπήν τέλη, καθώς με την προστασία από αντιγραφή είναι δυνατό να καταβάλλεται απευθείας στο δημιουργό η αμοιβή για τα αντίγραφα, δυνατότητα που είναι και η δικαιότερη.
Πρόκειται για μία οδηγία για την Ευρώπη των πολιτών.
Προσφέρει στον πολίτη ασφάλεια και δίκαιη κατανομή δικαιωμάτων στον ψηφιακό κόσμο.
Κύριε Πρόεδρε, βλέπω με χαρά ότι τόσο η Επιτροπή Νομικών Θεμάτων όσο και ο εισηγητής αποδέχτηκαν ότι δεν είναι φρόνιμο να ανοίξουν πάλι πολλά ζητήματα σ' αυτόν τον τομέα και ότι πολλά από όσα επιτεύχθηκαν στην κοινή θέση αντικατοπτρίζουν μια ισορροπία σ' αυτό το σύνθετο πρόβλημα.
Ελπίζω ακόμα ότι το Σώμα θα περιορίσει τον αριθμό των τροπολογιών που θα ψηφιστούν και δεν θα παρέμβει ιδιαίτερα στην κοινή θέση.
Είναι μια οδηγία την οποία οι Βρετανοί Συντηρητικοί και εγώ χαιρετίζουμε γιατί είναι πολύ σημαντικό να προστατευτούν κατάλληλα τα δημιουργικά δικαιώματα και έργα των ευρωπαίων πολιτών στην ψηφιακή εποχή και αυτή η οδηγία τους παρέχει αυτή την προστασία.
Πρόκειται για μία ανάγκη ουσιαστικής σημασίας, όχι μόνο γιατί υπάρχει μια τεράστια μουσική και κινηματογραφική βιομηχανία, αλλά και μία πολύ επιτυχημένη βιομηχανία ηλεκτρονικών παιχνιδιών, η οποία αποτελεί τεράστια πηγή εισοδήματος για το Ηνωμένο Βασίλειο και για άλλες χώρες της ΕΕ.
Οι Βρετανοί Συντηρητικοί όμως υποστηρίζουν απόλυτα και τα δικαιώματα εκείνων που επωφελούνται από τις εξαιρέσεις δημοσίου συμφέροντος.
Ομάδες όπως τα άτομα με ειδικές ανάγκες, συμπεριλαμβανομένων των τυφλών οι οποίοι πρέπει να έχουν πρόσβαση σε υλικό που έχει συνταχθεί με το σύστημα Μπράιγ για να έχουν πρόσβαση στο Διαδίκτυο, ομάδες όπως οι ερευνητές, τα πανεπιστήμια και οι βιβλιοθήκες: αυτές οι εξαιρέσεις όσον αφορά τα πνευματικά δικαιώματα έχουν εξαιρετική σημασία για την προώθηση της έρευνας, η οποία είναι τόσο σημαντική για την ευρωστία της οικονομίας μας.
Μια λιγότερο προβεβλημένη εξαίρεση, αλλά σημαντική από οικονομική άποψη, είναι το δικαίωμα αντίστροφης μεταγλώττισης του λογισμικού των υπολογιστών.
Απορρίπτουμε συνολικά αυτές τις τροπολογίες που στόχος τους είναι να εμποδίσουν τη χρήση των εξαιρέσεων δημοσίου συμφέροντος.
Συνεπώς, αποδεχόμαστε την ανάγκη να γίνει πιο αυστηρή η διατύπωση του άρθρου 6 (παράγραφος 4), να αποσαφηνιστεί ο ρόλος του και να περιοριστεί στις πραγματικά διαλογικές υπηρεσίες κατ' αίτησιν.
Στη συνέχεια υπάρχει άλλη μια εξαίρεση, περισσότερο αμφισβητήσιμη, η κοινή ιδιωτική αντιγραφή.
Διαπιστώνουμε με ικανοποίηση ότι οι κανόνες έχουν γίνει πιο αυστηροί ώστε να προλαμβάνεται η κατάχρηση και να μην υπάρχουν περιθώρια για πειρατική χρήση: έχετε την υποστήριξή μας σ' αυτό το θέμα.
Τέλος θα ήθελα να εκφράσω μερικές επιφυλάξεις για την τροπολογία αρ.
11.
Εάν περάσει αυτή η τροπολογία, πολύ φοβάμαι ότι οι ραδιοτηλεοπτικοί φορείς θα είναι σε πλεονεκτικότερη θέση.
Παίρνουν κάτι χωρίς να δίνουν τίποτα.
Νομίζω πως αυτό ξεφεύγει λίγο από την κοινή θέση, και, εκτός αν κάποιος με πείσει για το αντίθετο, θα εξακολουθήσω να έχω σοβαρές επιφυλάξεις για την τροπολογία αρ.
11.
Έχουμε μια ορθή και ισόρροπη θέση και φοβάμαι ότι η τροπολογία αρ.
11 μπορεί να ανατρέψει αυτή την ισορροπία προς λάθος κατεύθυνση.
Κύριε Πρόεδρε, αξιότιμοι κυρίες και κύριοι, αξιότιμοι συνάδελφοι, η κοινή θέση με τις τροποποιήσεις της Επιτροπής Νομικών Θεμάτων και Εσωτερικής Αγοράς επιδιώκει να δημιουργήσει μία δίκαιη ισορροπία μεταξύ των συμφερόντων των καλλιτεχνών, δημιουργών και δικαιούχων και των συμφερόντων των καταναλωτών.
Έτσι, η κοινή θέση ρυθμίζει σε ποιες περιπτώσεις μπορούν νόμιμα τρίτοι να κατασκευάζουν αντίγραφα προστατευομένων έργων όπως κειμένων, γραφικών, μουσικής ή ταινιών.
Επί πλέον τα κράτη μέλη υποχρεούνται να εισαγάγουν νομικές διατάξεις περί προστασίας από την αντιγραφή.
Από πλευράς του καταναλωτή καθοριστικό είναι ότι εφεξής επιτρέπονται τα αντίγραφα για ιδιωτική χρήση.
Υπάρχουν, όπως πλειστάκις ειπώθηκε, διαφορετικές θεωρήσεις ως προς το τι θεωρείται αντίγραφο για ιδιωτική χρήση.
Πιστεύω ότι θα πρέπει να ληφθεί υπόψη γι' αυτόν τον ορισμό και το οικείο περιβάλλον.
Αυτό σημαίνει ότι η πρόταση διατύπωσης που απεδέχθη η Επιτροπή Νομικών Θεμάτων και Εσωτερικής Αγοράς έχει την αμέριστη υποστήριξή μου.
Από την οπτική γωνία του καταναλωτή είναι εντέλει σημαντικό ότι μπορούν πλέον να εισαχθούν νέα συστήματα αμοιβής, δηλαδή τέλη σε μηχανήματα ή μέσα αποθήκευσης δεδομένων, εφόσον αποσκοπούμε σε ένα πανευρωπαϊκό επίπεδο αμοιβής.
Το να ακολουθεί μία πορεία μόνο του ένα κράτος, όπως επί παραδείγματι με τα επονομαζόμενα τέλη προσωπικού υπολογιστή, που διαρκώς συζητούνται στα κράτη μέλη, δεν θα έχει ως αποτέλεσμα παρά μόνο την αύξηση της τιμής των μηχανημάτων.
Η Επιτροπή Νομικών Θεμάτων και Εσωτερικής Αγοράς έχει υποβάλει και εδώ προτάσεις, τις οποίες παρακαλώ να υποστηρίξει αύριο η Ολομέλεια.
Εντέλει στην οδηγία ρυθμίζεται αν ραδιοτηλεοπτικοί φορείς δικαιούνται στο μέλλον να διαθέτουν τις παραγωγές αρχείου που διαθέτουν κατά ζήτηση, ή αν θα πρέπει πρώτα να αποκτήσουν συμβατικά τα δικαιώματα αυτά από τους άλλους συμμετέχοντες στις τηλεοπτικές παραγωγές.
Τα αρχεία των ραδιοτηλεοπτικών φορέων είναι απροσμέτρητης καλλιτεχνικής και ιστορικής αξίας.
Για το λόγο αυτό, θα πρέπει να κάνουμε το παν ώστε να καταστούν αυτά τα αρχεία προσπελάσιμα μέσω δικτύου.
Έτσι παρακαλώ πολύ να υποστηρίξετε το άρθρο 11, και εδώ συμφωνώ και με τη συνάδελφο, κ. Villiers.
Πιστεύω ότι είναι θεμιτό να εξασφαλιστεί μία ειδική ρύθμιση για τις δημόσιες ραδιοτηλεοράσεις.
Κύριε Πρόεδρε, καταρχάς, ζητώ συγνώμη, που καθυστέρησα να έρθω σ' αυτή την συζήτηση.
Συμμετείχα σε μία άλλη συνεδρίαση και γι' αυτόν τον λόγο λαμβάνω το λόγο τελευταία, παρά το γεγονός ότι έχω την τιμή να είμαι υπεύθυνη για αυτή την έκθεση εξ ονόματος της Ομάδας του Ευρωπαϊκού Λαϊκού Κόμματος.
Κύριε Πρόεδρε, τα πρώτα μου λόγια είναι λόγια ευγνωμοσύνης, και μπορώ να προσθέσω επίσης τις ευχαριστίες μου ως πρόεδρος την επιτροπής, για το έργο που πραγματοποίησε ο εισηγητής.
Δεν είναι απλή ρητορεία.
Πιστεύω ότι δεν είναι εύκολο να βρούμε μία πιο σύνθετη έκθεση, στην οποία ασκήθηκαν - και χρησιμοποιώ το ρήμα με όλη τη σημασία που του αποδίδει η ισπανική γλώσσα - οι πιέσεις όλων των ομάδων συμφερόντων, που αγωνίστηκαν με όλα τα θεμιτά μέσα για να καταφέρουν να υιοθετηθούν οι θέσεις τους από τις διάφορες πολιτικές ομάδες.
Πιστεύω ότι σε ελάχιστες εκθέσεις έχουμε δεχτεί, δεν πρόκειται να πω τόνους, αλλά οπωσδήποτε τόσα μέτρα χαρτί σε φαξ και ηλεκτρονικό ταχυδρομείο όπως στην προκείμενη.
Ο εισηγητής κατάφερε να ξεπεράσει με μαεστρία αυτά τα δύσκολα εμπόδια.
Είχε την επίγνωση, σε κάθε στιγμή, ότι ένας εισηγητής είναι εισηγητής μίας επιτροπής, και όχι εισηγητής μιας Ομάδας ή μιας θέσης.
Είμαι ικανοποιημένη από το γεγονός ότι οι τροπολογίες που υποβλήθηκαν από τον εισηγητή υποστηρίχθηκαν με μια ευρύτατη πλειοψηφία στην Επιτροπή Νομικών Θεμάτων.
Τώρα, κύριε Πρόεδρε, επιτρέψτε μου ορισμένες παρατηρήσεις, που θα είναι επανάληψη των όσων ήδη ειπώθηκαν, διότι πραγματικά σ' αυτό το σημείο της συζήτησης έχουν ήδη ειπωθεί όλα.
Αυτή η οδηγία επικρίνεται πολύ και είναι πράγματι μια οδηγία που προκαλεί επικρίσεις.
Όμως αφορά μία υπόθεση για την οποία, όπως τόσες φορές συμβαίνει στο ευρωπαϊκό οικοδόμημα, το βέλτιστο είναι ο εχθρός του εφικτού.
Ξεκινάμε, όπως ήδη ελέχθη, από μία κατάσταση απόλυτης απόκλισης μεταξύ του δικαίου των διαφορετικών κρατών μελών, όπου πραγματικά η έννοια του δικαιώματος του δημιουργού, και το φάσμα των υποχρεώσεων και των δικαιωμάτων που συνεπάγεται αυτή η έννοια στο δίκαιό μας, δεν εμφανίζεται καν.
Δεν είναι ότι απλά δεν συμπίπτει αλλά ότι ούτε καν εμφανίζεται.
Η προσπάθεια εναρμόνισής της είναι μια υπερβολή.
Αυτή η οδηγία είναι ένα πρώτο βήμα, αλλά το Κοινοβούλιο δέχθηκε αυτό το παιχνίδι από την πρώτη ανάγνωση, και κατά συνέπεια πρέπει να είναι συνεπές ως προς αυτό και κατά την δεύτερη ανάγνωση να τηρήσει την ίδια γραμμή.
Στην πρώτη ανάγνωση θα μπορούσαμε να είχαμε κάνει ριζοσπαστικές προτάσεις όμως το Κοινοβούλιο αυτό είχε αντίθετη γνώμη και δέχθηκε μία οδηγία γεμάτη εξαιρέσεις.
Αυτή την στιγμή, οι τροπολογίες της Επιτροπής Νομικών Θεμάτων, συγκεντρωμένες σε μία άλλη αξιοσημείωτη τροπολογία που αξίζει να ψηφιστεί, βελτιώνουν αυτή την οδηγία σε ορισμένα βασικά σημεία όπως η ιδιωτική αντιγραφή.
Παραπέμπω σε όσα ήδη ελέχθησαν σχετικά.
Και την βελτιώνουν, κάνοντάς την εν ολίγοις, ένα πρώτο βήμα μιας εναρμόνισης που θα πρέπει να ολοκληρωθεί με τον καιρό, ένα πρώτο βήμα που επιπλέον μας επιτρέπει να εκπληρώσουμε τις διεθνείς μας δεσμεύσεις, δεδομένου ότι μέχρι να εφαρμοστεί αυτή η οδηγία οι συνθήκες της Παγκόσμιας Οργάνωσης Πνευματικής Ιδιοκτησίας δεν θα μπορέσουν να τεθούν σε ισχύ.
Αυτό συνιστά επίσης μία σημαντική ευθύνη στις μέρες μας που γίνεται τόσος λόγος για την παγκοσμιοποίηση.
.
(EN) Κύριε Πρόεδρε, σας ευχαριστώ που μου δίνετε το λόγο για αυτό το σημαντικό θέμα.
Θα ήθελα να αρχίσω λέγοντας ότι η συζήτηση για αυτό το θέμα τράβηξε σε μάκρος, όπως επεσήμανε πριν από λίγο ο κ. Boselli - νομίζω ότι μίλησε για τρία χρόνια.
Αυτό δείχνει τη σημασία, καθώς και την αμφιλεγόμενη φύση της παρούσας πρότασης.
Μετά από μακρές συζητήσεις, στις οποίες το Κοινοβούλιο διαδραμάτισε έναν πολύ εποικοδομητικό ρόλο, συνεδριάζουμε σήμερα για να εξετάσουμε κάτι που ελπίζω να είναι ένας ισορροπημένος συμβιβασμός.
Τώρα πρέπει να συμφωνήσουμε όσο το δυνατόν συντομότερα σε μια δέσμη κανόνων για τα δικαιώματα του δημιουργού και τα συγγενικά δικαιώματα στην κοινωνία της πληροφορίας σε ευρωπαϊκό επίπεδο, προκειμένου να αυξηθεί η ανταγωνιστικότητα της Κοινότητας και να υλοποιήσουμε τις υποχρεώσεις μας σε διεθνές επίπεδο.
Αυτή η οδηγία θα αποτελέσει τον ακρογωνιαίο λίθο ενός εναρμονισμένου νομικού πλαισίου για τα δικαιώματα δημιουργού, ιδιαίτερα σε ένα ψηφιακό περιβάλλον.
Με αυτή την ιδιότητα ανήκει σε εκείνα τα μέτρα για τα οποία η Σύνοδος της Λισαβόνας στο τέλος του περασμένου χρόνου μας έθεσε μια σαφή προθεσμία.
Η Κοινότητα χρειάζεται ένα τέτοιο πλαίσιο αν δεν θέλει να μείνει πίσω σε σχέση με τους κύριους εμπορικούς εταίρους της και, όπως επισημάνθηκε σήμερα το απόγευμα, έχουμε ήδη μείνει πίσω από τις Ηνωμένες Πολιτείες.
Επιπλέον, χωρίς την εφαρμογή ενός τέτοιου πλαισίου, οι κάτοχοι των δικαιωμάτων και οι χρήστες δεν μπορούν να ανταποκριθούν στις νέες προκλήσεις που θέτει η τεχνολογία στην αγορά.
Η έγκριση και η εφαρμογή αυτής της οδηγίας είναι επίσης απαραίτητη προϋπόθεση για την Ευρωπαϊκή Ένωση προκειμένου να κυρώσει γρήγορα τις δυο Συνθήκες ΠΟΠΙ οι οποίες εγκρίθηκαν το 1996.
Εδώ φέρουμε μια μεγάλη ευθύνη καθώς η θέση σε ισχύ των Συνθηκών ΠΟΠΙ εξαρτάται σε μεγάλο βαθμό από την παρούσα οδηγία και ως εκ τούτου από εμάς.
Η επίσημη απόφαση για την κύρωση των συνθηκών εγκρίθηκε από το Συμβούλιο στις 16 Μαρτίου 2000.
Το Κοινοβούλιο έχει ήδη προσυπογράψει την απόφαση αυτή αλλά, χωρίς αυτή την οδηγία, ούτε εμείς αλλά ούτε και τα κράτη μέλη μπορούμε να κινηθούμε προς την κύρωση αυτών των συνθηκών.
Το Κοινοβούλιο έχει διαδραματίσει έναν σημαντικό ρόλο διαμέσου της νομοθετικής διαδικασίας.
Οι σημαντικές αλλαγές που προστέθηκαν σε αυτή την οδηγία μετά την πρώτη ανάγνωση αντικατοπτρίζουν σαφώς την επιρροή του Κοινοβουλίου.
Χαιρετίζουμε την εποικοδομητική προσέγγιση του εισηγητή, κ. Boselli, και της προέδρου της Επιτροπής Νομικών Θεμάτων, κ. Palacio - την οποία έχουμε την ιδιαίτερη χαρά να βλέπουμε πάλι εδώ σήμερα - καθώς και των μελών της επιτροπής της οποίας προεδρεύει η κ. Palacio.
Έδειξαν ότι έχουν μια έντονη αντίληψη εκτίμησης των ζητημάτων που διακυβεύονται στην παρούσα οδηγία, μειώνοντας τις τροπολογίες σε 15.
Οι περισσότερες από αυτές τις τροπολογίες ήταν όντως συμβιβαστικές τροπολογίες, επίσης για κρίσιμα ζητήματα.
Η Επιτροπή εκτιμά τις προσπάθειες που έγιναν από τον εισηγητή σχετικά με την ιδιωτική αντιγραφή και από την Επιτροπή Νομικών Θεμάτων που ψήφισε να μην τροποποιηθεί η εξαίρεση για το τεχνικό αντίγραφο.
Η Επιτροπή είναι σε θέση να δεχθεί όλες τις συμβιβαστικές τροπολογίες.
Έχουμε, ωστόσο, ορισμένες ανησυχίες για κάποιες από τις υπόλοιπες τροπολογίες που έχουν ψηφιστεί.
Θα πω στη συνέχεια δυο λόγια, εν συντομία φυσικά, για καθεμία από τις τροπολογίες αυτές.
Πρώτον, σχετικά με την τροπολογία αριθ.
2.
Αφορά τα συστήματα αμοιβής και τα προϊόντα στα οποία εφαρμόζονται, παρόλο που τα συστήματα αυτά είναι εκτός του πεδίου εφαρμογής της οδηγίας.
Η οδηγία αυτή απαιτεί τη δίκαιη αποζημίωση για ορισμένες από τις εξαιρέσεις, μια από τις οποίες είναι η ιδιωτική αντιγραφή.
Το σύστημα της δίκαιης αποζημίωσης προβλέπει ευελιξία για τα κράτη μέλη, τους κατόχους δικαιωμάτων και τους χρήστες προκειμένου να διαμορφώσουν την βάση επί της οποίας εφαρμόζονται οι εξαιρέσεις αυτές.
Η τροπολογία αριθ.
4 δεν σέβεται την αρχή της αναλογικότητας επειδή επιδιώκει να θέσει όρους για την λήψη προσωρινών μέτρων.
Όμως στην οδηγία θίγεται ήδη επαρκώς το ζήτημα των κυρώσεων.
Η τροπολογία αριθ.
11, για την οποία θα μιλήσω απαντώντας σε ορισμένες παρατηρήσεις που έγιναν προ ολίγου, προσθέτει μια επιπλέον εξαίρεση για τους ραδιοτηλεοπτικούς φορείς, η οποία είναι καταρτισμένη με όρους που απορρίφθηκαν από το ίδιο το Κοινοβούλιο κατά την πρώτη ανάγνωση.
Η προτεινόμενη εξαίρεση προχωράει πολύ μακριά και διακινδυνεύει να κάνει την Κοινότητα να αθετήσει τις διεθνείς της υποχρεώσεις βάσει των Συνθηκών ΠΟΠΙ, για τις οποίες η παρούσα οδηγία ισοδυναμεί με μέσο για την κύρωσή τους.
Η τροπολογία αριθ.
12 όπως σχεδιάστηκε τώρα, διακινδυνεύει να υπονομεύσει τις ίδιες εξουσίες της Επιτροπής για τη λήψη μέτρων όταν τα κράτη μέλη αναλαμβάνουν δράση που επηρεάζει τη λειτουργία της εσωτερικής αγοράς.
Για το λόγο αυτό η Επιτροπή δεν μπορεί να την δεχθεί.
Η τροπολογία αριθ.
13 δεν προσθέτει τίποτα στο κείμενο του άρθρου 6, παράγραφος 4, το οποίο προβλέπει ήδη για την δίκαιη αποζημίωση για την αντιγραφή.
Υπό το πρίσμα των παραπάνω, υποστηρίζουμε τις συμβιβαστικές τροπολογίες του εισηγητή και της Επιτροπής Νομικών Θεμάτων αλλά όχι τις τροπολογίες αριθ.
2, 4, 11, 12 και 13.
Επιπλέον, μια σειρά συμπληρωματικών τροπολογιών, δηλαδή οι τροπολογίες αριθ.
16 ως 45, έχουν επίσης κατατεθεί στην Ολομέλεια.
Η πλειονότητα των τροπολογιών αυτών έχει απορριφθεί από την Επιτροπή Νομικών Θεμάτων.
Τρεις τροπολογίες, ωστόσο, δηλαδή οι τροπολογίες αριθ.
26, 27 και 28 είναι νέες.
Σε όλες τις περιπτώσεις, εντούτοις, τα θέματα τα οποία εγείρονται σε αυτές τις τροπολογίες έχουν εξεταστεί σε βάθος, όχι μόνο κατά την πορεία της δεύτερης αυτής ανάγνωσης, αλλά σε όλη τη διάρκεια του ιστορικού της παρούσας οδηγίας, τόσο από τις υπηρεσίες μου όσο και από τα κράτη μέλη.
Όλες αυτές οι συμπληρωματικές τροπολογίες δεν είναι αποδεκτές από την Επιτροπή.
Θα ήθελα τώρα να ασχοληθώ πιο αναλυτικά με ορισμένα από τα ερωτήματα και τα σχόλια που έγιναν αυτό το απόγευμα.
Πρώτα απ' όλα, υπάρχουν ερωτήσεις και παρατηρήσεις που έγιναν από τους κκ Medina Ortega, Manders και Echerer σχετικά με την ιδιωτική αντιγραφή και τη χρήση των λέξεων "για ιδιωτική χρήση" .
Το ερώτημα είναι: πρέπει ή όχι να υποστηρίξει η Επιτροπή την τροπολογία αριθ.5 και αν ναι, γιατί;
Απαντώντας σε αυτή την ερώτηση, θα ήθελα να πω ότι η Επιτροπή είναι της άποψης ότι η τροπολογία αριθ.
5 παρέχει μεγαλύτερη ασφάλεια για τους κατόχους των δικαιωμάτων, ενώ συγχρόνως επιτρέπει την νόμιμη ιδιωτική αντιγραφή με τρόπο που είναι εφαρμόσιμος τόσο από τα κράτη μέλη όσο και από τους κατόχους των δικαιωμάτων και διευκρινίζει τι είναι εμπορικό συμπεριλαμβάνοντας σκοπούς που είναι τόσο άμεσοι όσο και έμμεσοι.
Υπάρχουν αρκετές εγγυήσεις στην παρούσα οδηγία που προσδιορίζουν το βαθμό στον οποίο μπορεί να λάβει χώρα η ιδιωτική αντιγραφή και να λειτουργήσει συνεπώς ως αποτροπή για την πειρατεία.
Αυτό ισχύει ειδικά σε σχέση με την προστασία των τεχνολογικών μέτρων.
Η Επιτροπή έχει την άποψη ότι η αναφορά στην "ιδιωτική χρήση" είναι μια πολύ περιορισμένη διατύπωση και θα προκαλούσε δυσκολίες στην εφαρμογή ιδιαίτερα στον ιδιωτικό τομέα.
Στη συνέχεια έχουμε την ερώτηση και ένα σχόλιο που έκανε ο κ. Manders σχετικά με το άρθρο 5 και συγκεκριμένα για τις λέξεις "παροδική" και "περιστασιακή" .
Σχετικά με το σημείο αυτό, το άρθρο 5, παράγραφος 1, είναι στο επίκεντρο της προσοχής όλων των θεσμικών οργάνων.
Πολλές τροπολογίες κατατέθηκαν τόσο στην Επιτροπή Νομικών Θεμάτων όσο και εδώ στην Ολομέλεια και προτείνουν την αλλαγή του κειμένου της κοινής θέσης.
Η Επιτροπή Νομικών Θεμάτων πολύ συνετά απέρριψε όλες αυτές τις τροπολογίες όταν ψήφισε στις 6 Φεβρουαρίου 2001 και η Επιτροπή δέχθηκε το κείμενο της κοινής θέσης, το οποίο δηλώνει ότι οι ενέργειες της αναπαραγωγής, προκειμένου να εξαιρεθούν, πρέπει να είναι παροδικές ή περιστασιακές και ότι πρέπει να αποτελούν ουσιώδες τμήμα μιας τεχνολογικής διαδικασίας.
Η Επιτροπή προτιμά το "ή" από το "και" σε αυτό το περιβάλλον κειμένου, γιατί αν κάνουμε τις συνθήκες σωρευτικές προσθέτοντας το "και" μπορεί να κάνουμε την εξαίρεση υπερβολικά περιοριστική και λιγότερο λειτουργική.
Επιπλέον, η συμπερίληψη του "ουσιώδους" φαίνεται να έχει νόημα, καθώς θα ήταν δύσκολο να δικαιολογηθεί γιατί η εξαίρεση πρέπει να ευνοεί τις ενέργειες αναπαραγωγής που δεν αποτελούν "ουσιώδες" τμήμα τεχνολογικής διαδικασίας.
Το υπάρχον κείμενο του άρθρου 5, παράγραφος 1, μαζί με την ερμηνευτική καθοδήγηση που παρέχεται στην αιτιολογική σκέψη 33 εξασφαλίζει - κατά τη γνώμη της Επιτροπής - μια ικανοποιητική ισορροπία ανάμεσα στα δικαιώματα των κατόχων δικαιωμάτων και των έννομων συμφερόντων άλλων εμπλεκομένων μερών, όπως οι τηλεπικοινωνιακοί φορείς, οι χρήστες, οι καταναλωτές και άλλα μέρη.
Μαζί με το άρθρο 8 για τις επανορθώσεις και τις κυρώσεις, το άρθρο 5, παράγραφος 1, θα συμβάλλουν στην πρόβλεψη αποτελεσματικής προστασίας των δικαιωμάτων του δημιουργού κατά της πειρατείας και στην παράλληλη προώθηση της ομαλής λειτουργίας των δικτύων.
Συγκεκριμένα, δίνει στους παροχείς υπηρεσιών και πρόσβασης την αναγκαία νομική βεβαιότητα για τις δραστηριότητές τους στα δίκτυα.
Απαντώντας στα σχόλια που έκαναν η κ. Fraisse, η κ. Villiers και ορισμένοι άλλοι σχετικά με την τροπολογία αριθ.
11, θα ήθελα να πω τα ακόλουθα.
Υπάρχει ήδη μια εξαίρεση για τους ραδιοτηλεοπτικούς φορείς η οποία βασίζεται στην τροπολογία που εγκρίθηκε από το Κοινοβούλιο κατά την πρώτη ανάγνωση.
Εισήγαγε μία νέα εξαίρεση για την λεγόμενη εφήμερη αναπαραγωγή.
Η καθιέρωση μιας συμπληρωματικής εξαίρεσης όχι μόνο θα διατάρασσε την επιτευχθείσα ισορροπία των δικαιωμάτων, αλλά θα μπορούσε να οδηγήσει επίσης σε παραβίαση από τα κράτη μέλη των διεθνών υποχρεώσεων τους.
Σχετικά με την τροπολογία αριθ.11, μια παρόμοια τροπολογία προτάθηκε κατά την πρώτη ανάγνωση.
Η Επιτροπή δεν μπόρεσε να δεχθεί την τροπολογία αυτή καθώς διατάραζε την ισορροπία ανάμεσα στα ενεχόμενα μέρη και θα μπορούσε να προκαλέσει σοβαρές ζημίες σε δημιουργούς, καλλιτέχνες ερμηνευτές ή άλλους ενδιαφερόμενους δικαιούχους.
Η Επιτροπή συμφωνεί με την κ. Fraisse, την κ. Villiers και σχεδόν όλους τους ομιλητές για την απόρριψη της τροπολογίας αυτής.
Θέλω να ευχαριστήσω την κ. Palacio για την υποστήριξή της σε όλη την πορεία της παρούσας πρότασης.
Αν δεν είχε συμβάλλει με την ηγεσία και την καθοδήγησή της στην Επιτροπή Νομικών Θεμάτων δεν θα ήταν δυνατό να φέρουμε σε αίσιο τέλος τη διαδικασία της πρώτης και τώρα της δεύτερης ανάγνωσης, και η Επιτροπή της είναι υπόχρεη.
Η Επιτροπή θα ήθελε επίσης να ευχαριστήσει τον εισηγητή και το Κοινοβούλιο γενικά για την εξαιρετική εργασία που επιτέλεσαν.
Η κοινή θέση αντιπροσωπεύει τις απόψεις μιας ολόκληρης ομάδας αποκλινόντων συμφερόντων: των κοινοτήτων καλλιτεχνών και δημιουργών, της ακαδημαϊκής, εκπαιδευτικής και επιστημονικής κοινότητας καθώς και των ομάδων καταναλωτών και των οργάνων που εκπροσωπούν κοινωνικά μειονεκτούντες χρήστες.
Μολαταύτα, παρά την πολυπλοκότητα των ομάδων των οποίων τα συμφέροντα έπρεπε να ληφθούν υπόψη, η οδηγία εξασφαλίζει έναν επαρκώς υψηλό βαθμό εναρμόνισης των δικαιωμάτων δημιουργού και αναμένεται ότι θα είναι δυνατόν να φτάσουμε σε μια τελική συμφωνία σήμερα.
Έχουμε προχωρήσει πολύ στην προσπάθεια να ανταποκριθούμε στις ανησυχίες των πάντων και έτσι, όπως είπε ο κ. Boselli νωρίτερα σήμερα το απόγευμα, ελπίζω ότι η πρόταση αυτή θα εγκριθεί αύριο και θα υιοθετηθεί με όσο το δυνατόν λιγότερες αλλαγές.
Σκόπιμη ελευθέρωση γενετικώς τροποποιημένων οργανισμών στο περιβάλλον
- Η ημερήσια διάταξη προβλέπει την εξέταση της έκθεσης (A5-0032/2001) του κ. Bowe, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την σκόπιμη ελευθέρωση γενετικώς τροποποιημένων οργανισμών στο περιβάλλον και την κατάργηση της οδηγίας 90/220/ΕΟΚ (C5-0685/2000 - 1998/0072(COD)).
.
(ΕΝ) Κύριε Πρόεδρε, είμαστε τώρα κοντά στο τέλος μιας διαδικασίας τριών ετών για τη μεταρρύθμιση της νομοθεσίας για τον έλεγχο και τη χρήση των γενετικά τροποποιημένων οργανισμών ως προϊόντα εντός της Ευρωπαϊκής Ένωσης.
Έχουμε ολοκληρώσει τώρα τη διαδικασία συνδιαλλαγής και έχουμε ένα κείμενο για τελική έγκριση.
Το κείμενο που έχουμε ενώπιον μας ικανοποιεί πολλά από τα αιτήματα του Κοινοβουλίου στην πρώτη και τη δεύτερη ανάγνωση.
Έχουμε την επανεπιβεβαίωση της αρχής της προφύλαξης.
Έχουμε αυστηρότερη αξιολόγηση κινδύνου για κάθε ελευθέρωση ΓΤΟ.
Έχουμε συστήματα για την παρακολούθηση της ανιχνευσιμότητας που θα διασφαλίσουν την συνεχή αξιολόγηση όλων των ελευθερώσεων κατά τη διάρκεια των δέκα ετών του χρονικού περιορισμού για τις συγκαταθέσεις.
Επιτύχαμε τη σταδιακή εξάλειψη όλων των επιζήμιων γονιδίων που είναι ανθεκτικά στα αντιβιοτικά.
Έχουμε ένα σαφές χρονοδιάγραμμα.
Έχουμε μια ξεκάθαρη και διαφανή διαδικασία και ένα σαφές χρονοδιάγραμμα για τις εγκρίσεις που εξασφαλίζει την υποχρεωτική διαβούλευση με το κοινό και που εγγυάται τα δημόσια μητρώα των τοποθεσιών όπου μεγαλώνουν και χρησιμοποιούνται ΓΤΟ.
Έχουν επίσης γίνει βήματα όσον αφορά την ευθύνη, την ανιχνευσιμότητα και την επισήμανση.
Το Κοινοβούλιο μπορεί μόνο να είναι ικανοποιημένο σχετικά με τα θέματα αυτά, ωστόσο, όταν βλέπουμε την συμπληρωματική νομοθεσία και τα συνοδευτικά μέτρα που ετοιμάζονται στο πλαίσιο της Επιτροπής.
Εν συντομία, έχουμε ενώπιον μας σήμερα προς έγκριση την αυστηρότερη νομοθεσία για τους ΓΤΟ στον κόσμο, τόσο αυστηρή πράγματι που κάποιες φυσικές τροφές που χρησιμοποιούνται ευρέως σήμερα δεν θα κατόρθωναν να περάσουν αυτή την διαδικασία.
Αν εγκρίνουμε τη νομοθεσία αυτή αύριο, αυτό θα σημαίνει την αρχή του τέλους του παρόντος άτυπου μορατόριουμ για την εμπορική έγκριση των ΓΤΟ.
Ορισμένα μέλη του Συμβουλίου έχουν ωστόσο ήδη καταστήσει σαφές ότι θα εξετάσουν λεπτομερώς τις ατομικές αιτήσεις για έγκριση και ενδέχεται να μην επιτρέψουν την εμπορευματοποίηση μέχρι να τεθεί σε ισχύ νομοθεσία για την ανιχνευσιμότητα και την επισήμανση.
Επικροτώ τη στάση αυτή.
Είναι μια τελική εγγύηση για την επανεκκίνηση μιας διαδικασίας έγκρισης την οποία αναμέναμε εδώ και πολύ καιρό αλλά δεν μπορεί να είναι λόγος για την αντίθεση στην τελική έγκριση της νέας νομοθεσίας 90/220 που έχουμε ενώπιον μας.
Η νομοθεσία αυτή είναι μια ουσιώδης δομική μονάδα και τα θεμέλια για την επιτυχία των μέτρων που πρόκειται να ληφθούν στο μέλλον.
Συστήνω ως εκ τούτου την σημαντική αυτή νομοθεσία στο Σώμα.
Είναι ουσιώδες να εξασφαλίσουμε την σωστή και ασφαλή χρήση των προϊόντων ΓΤΟ εντός της Ευρωπαϊκής Ένωσης.
Είναι ουσιώδες να εξασφαλίσουμε την οικοδόμηση της εμπιστοσύνης στα προϊόντα αυτά, είναι ουσιώδες να εξασφαλίσουμε ότι η νέα τεχνολογία, η τόσο πολλά υποσχόμενη, θα πραγματοποιήσει στο τέλος όλα όσα περιμένουμε από αυτήν.
Κύριε Πρόεδρε, αξιότιμοι κυρίες και κύριοι, κυρία Επίτροπε, όταν ξεκινά κανείς την ομιλία του στο Ευρωπαϊκό Κοινοβούλιο, είθισται να ευχαριστεί τον εισηγητή.
Θα τον ευχαριστήσω και εγώ σήμερα, και δεν πρόκειται για ρητορικό σχήμα.
Ο David Bowe έκανε εξαιρετικό έργο και έφερε εις πέρας ένα δύσκολο θέμα.
Θα ήθελα επίσης να ευχαριστήσω και εσάς, Επίτροπε κ. Wallstrφm, καθώς και τον πρόεδρο της επιτροπής συνδιαλλαγής, κ. Ingo Friedrich.
Και οι δύο συνέβαλαν με ακαταπόνητες προσπάθειες στη συμφωνία, κάτι που δυστυχώς δεν μπορούμε να ισχυριστούμε για όλους τους άλλους συμμετέχοντες στη διαδικασία συνδιαλλαγής.
Επιτύχαμε καλές συμβιβαστικές λύσεις.
Με τη νέα ρύθμιση δημιουργείται στην Ευρώπη σημαντικός βαθμός προστασίας της υγείας, του καταναλωτή και του περιβάλλοντος.
Τα διαφιλονικούμενα γονίδια αντοχής στα αντιβιοτικά δε θα επιτρέπονται πλέον στην Ευρώπη.
Προβλέπεται επακριβής παρακολούθηση των δυνάμει κινδύνων για το περιβάλλον.
Θα βελτιωθεί η επισήμανση για τους γενετικά τροποποιημένους οργανισμούς, εξάλλου αναμένουμε περαιτέρω μέτρα της Επιτροπής.
Δεν έχουμε αποφασίσει ρύθμιση η οποία καθιστά αδύνατη τη χρήση της οικολογικής βιοτεχνολογίας, και αυτό το χαιρετίζει η Ομάδα του ΕΛΚ.
Η Ομάδα του ΕΛΚ είναι υπέρ της οικολογικής βιοτεχνολογίας, εφόσον διασφαλίζεται η τήρηση κανόνων για την προστασία του περιβάλλοντος και της υγείας του ανθρώπου.
Εχθές, επιστήμονες και υπεύθυνοι έρευνας από όλο τον κόσμο ανακοίνωσαν την πλήρη αποκωδικοποίηση του ανθρώπινου γονιδιώματος.
Η ευφορία που προκάλεσε αυτή η ανακοίνωση, έρχεται σε αξιοπερίεργη αντίφαση με την έντονη αντίδραση που προκάλεσε, κυρίως στην Ευρώπη, η ελευθέρωση γενετικά τροποποιημένων φυτών.
Πιστεύω ότι δεν είναι ορθή ούτε η ευφορία για το σχέδιο του ανθρώπινου γονιδιώματος, ούτε η ολοκληρωτική απόρριψη των γενετικά τροποποιημένων φυτών.
Και οι δύο τομείς προσφέρουν μεγάλες ευκαιρίες, αλλά και κινδύνους, οι οποίοι πρέπει να συγκρατηθούν μέσω κατάλληλης νομοθεσίας.
Η χρήση της γενετικής τεχνολογίας στην ιατρική δεν είναι άμοιρη κινδύνων.
Κατά τη διερεύνηση της γενετικής θεραπείας στις ΗΠΑ υπήρξαν και περιπτώσεις θανάτου λόγω εσφαλμένης εφαρμογής των κανόνων.
Η αποκαλούμενη αναπαραγωγική κλωνοποίηση ανθρώπων δεν είναι πλάσμα της φαντασίας, την επιδιώκουν σοβαρά κάποιοι επιστήμονες.
Αυτό κατέστη σαφές τις τελευταίες μέρες.
Η τεχνητή διάκριση μεταξύ της κλωνοποίησης ανθρώπινων εμβρύων με σκοπό την έρευνα των βλαστοκύτων αφενός και της λεγόμενης αναπαραγωγικής κλωνοποίησης αφετέρου δεν θα είναι επ' αόριστον δυνατή.
Θεωρώ δε ότι είναι πιθανό να έχει γεννηθεί το πρώτο κλωνοποιημένο βρέφος πριν γίνουν πραγματικότητα οι υποτιθέμενες ευλογίες για τους ασθενείς με Πάρκινσον ή Αλτσχάιμερ.
Όπως ακριβώς η "ερυθρά" γενετική τεχνολογία δεν συνδέεται μόνο με δυνατότητες, έτσι και η "πράσινη" γενετική τεχνολογία δεν ενέχει μόνο κινδύνους.
Υφίσταται η ρεαλιστική πιθανότητα να επιτύχουμε μεγάλες προόδους μέσω γενετικά τροποποιημένων φυτών στον τομέα των ανανεούμενων πρώτων υλών.
Με ελεγχόμενα τροποποιημένα φυτά θα μπορέσουν ίσως σύντομα να παραχθούν φθηνά και ασφαλή φάρμακα.
Αρα, θα πρέπει να εκμεταλλευθούμε τις ευκαιρίες και των δύο τομέων και να περιορίσουμε τους κινδύνους μέσω κατάλληλης νομοθεσίας.
Η ανάπτυξη, η οποία προκύπτει από την έρευνα στο ανθρώπινο γονιδίωμα, για την οποία δεν υπάρχουν κανόνες στην Ευρώπη, με την απελευθέρωση γενετικά τροποποιημένων φυτών, θα οδηγήσει με την έγκριση της προκαταρκτικής έκθεσης σε ένα κατάλληλο νομοθετικό έργο για όλα τα κράτη μέλη στην Ευρωπαϊκή Ένωση, και γι' αυτό πρέπει να εγκρίνουμε την πρόταση.
Η Ομάδα του ΕΛΚ θα υπερψηφίσει την έκθεση του κ. Bowe.
Κύριε Πρόεδρε, μετά από τρία μακρά χρόνια, η αναθεώρηση της οδηγίας 90/220/ΕΟΚ μπαίνει επιτέλους στην τελική της ευθεία.
Όποιος έχει παρακολουθήσει, όπως εγώ, βήμα προς βήμα την προσέγγιση αυτού του στόχου δεν μπορεί να μην συμφωνήσει με την εξής παρατήρηση: ότι εφοδιάζουμε την Ευρωπαϊκή Ένωση με μια νομοθεσία, σε θέματα γενετικώς τροποποιημένων οργανισμών, που δεν είναι μόνο βελτιωτική σε σχέση με την προϋπάρχουσα, αλλά μας θέτει και στην πρωτοπορία σε διεθνές επίπεδο.
Αρκεί να σκεφθούμε τους τρόπους χορήγησης των εγκρίσεων, σε πλαίσιο διαφάνειας και δυνατότητας πρόσβασης του κοινού, απαραίτητη προϋπόθεση για να μπορέσει η έρευνα να προβεί στους αναγκαίους πειραματισμούς χωρίς εχθρικό κλίμα, ή να σκεφθούμε την αξιολόγηση και την παρακολούθηση των σωρευτικών επιπτώσεων στο περιβάλλον, όπως η σταδιακή εξάλειψη των γονιδίων αντοχής στα αντιβιοτικά.
Η μεγαλύτερη αξία αυτού του βήματος πρέπει να αναγνωριστεί φυσικά στον εισηγητή μας, τον κ. David Bowe, ο οποίος κατάφερε να συνδυάσει αποφασιστικότητα και ευελιξία, και δεν είναι ασφαλώς δική του ευθύνη, αλλά της Επιτροπής, αν παραμένει μια γκρίζα ζώνη, που είναι η αδυναμία επί του παρόντος να συμπληρωθεί το πλαίσιο των διαβεβαιώσεων, που πρέπει να παρασχεθούν στους καταναλωτές, μέσω της υιοθέτησης μιας παράλληλης νομοθεσίας σε σχέση με την ανιχνευσιμότητα και την επισήμανση των ΓΤΟ και των παραγώγων ΓΤΟ που διατίθενται στην αγορά.
Η δέσμευση της Επιτροπής, την οποία επανέλαβε χθες σε μια επιστολή της προς τα μέλη της κοινοβουλευτικής αντιπροσωπείας, είναι σημαντική από πολιτική άποψη, αλλά δεν αποκαθιστά εξολοκλήρου τη συσσωρευμένη καθυστέρηση στην επιθυμία μιας πρότασης σαφούς και προσδιορισμένης.
Για τους λόγους αυτούς είμαι πεπεισμένος ότι τα συμπεράσματα της συνδιαλλαγής μπορούν να υποστηριχθούν, αλλά με μια ρητή επιφύλαξη: ο χρονικός περιορισμός της διάθεσης στην αγορά πρέπει να διατηρηθεί μέχρι να καλυφθεί αυτό το κενό.
Κύριε Πρόεδρε, αγαπητοί συνάδελφοι, αγαπητή κυρία Επίτροπε, η νέα οδηγία συνιστά σημαντική βελτίωση της παλαιάς, σε αυτό συμφωνούμε όλοι.
Για μας τους Πράσινους το δημόσιο μητρώο είναι ουσιώδες ζήτημα και κεντρικό μέλημα.
Προβλέπεται η παρακολούθηση και ο έλεγχος των μακροπρόθεσμων επιπτώσεων.
Όλα αυτά τα καλωσορίζουμε θερμά.
Ωστόσο θα απόσχουμε, και αιτιολογημένα, της ψηφοφορίας, διότι εδώ δεν μπόρεσαν να διευκρινισθούν όλα τα κεντρικά σημεία της οδηγίας.
Έχουμε μια αδιέξοδη σύγχυση στον τομέα της γενετικής τεχνολογίας σε ευρωπαϊκό επίπεδο, και δεν πραγματοποιούνται βήματα για επισήμανση των παραγώγων, των γενετικά τροποποιημένων οργανισμών και της ανιχνευσιμότητάς τους.
Δεν ξεκαθαρίσαμε το ζήτημα της εξαγωγής γενετικά τροποποιημένων οργανισμών στα κράτη εκτός Ένωσης.
Πιστεύω ότι φέρουμε ιστορική ευθύνη να ακολουθήσουμε για τα τρίτα κράτη τα ίδια μέτρα και σταθμά όπως και στα δικά μας, και πάνω απ' όλα δε διευκρινίσαμε το κεντρικό στοιχείο της ευθύνης.
Η Ευρωπαϊκή Επιτροπή πρέπει να κάνει εδώ προτάσεις, αλλά δεν τις γνωρίζουμε.
Έχουμε την εντύπωση ότι αγοράζουμε γουρούνι στο σακί.
Η κρίση της ΣΕΒ θα έπρεπε να μας έχει γίνει μάθημα.
Δεν είναι δυνατό, σε περίπτωση ζημίας να ζητάμε πάντα από το φορολογούμενο να βάζει το χέρι στην τσέπη, να κοινωνικοποιούνται δηλαδή οι κίνδυνοι και οι επιχειρήσεις γενετικής τεχνολογίας να αποκομίζουν μόνο τα κέρδη.
Γι' αυτό και αναμένω να μην δοθεί νέα έγκριση σε γενετικά τροποποιημένους οργανισμούς, έως ότου ρυθμιστεί νομοθετικά το ζήτημα της ευθύνης.
Προς το παρόν έχουμε μόνο μία δήλωση προθέσεων, αλλά όχι ευθύνη των επιχειρήσεων, και δεν είναι δυνατό κάποιος, ο οποίος θέλει να δηλώσει ένα αυτοκίνητο να πρέπει να προσκομίσει αποδεικτικό ασφαλίσεως, ενώ κάποιος, ο οποίος έχει να κάνει με επικίνδυνους οργανισμούς, των οποίων σε ένα βαθμό ακόμη αγνοούμε τις μακροχρόνιες επιδράσεις και τους κινδύνους, να μην έχει τέτοια υποχρέωση.
Ως εκ τούτου, κράτη όπως η Γερμανία και η Γαλλία δεν έχουν κανένα λόγο να άρουν το εκ των πραγμάτων μορατόριουμ που εφαρμόζουν.
Πιστεύω ότι αντιμετωπίζουμε μία μεγάλη κρίση εμπιστοσύνης στην προστασία του καταναλωτή και χωρίς επισήμανση των παραγώγων, δηλαδή χωρίς διαφάνεια και χωρίς ευθύνη, χωρίς να αναλαμβάνει κάποιος την ευθύνη·
(Ο Πρόεδρος διακόπτει την ομιλήτρια.)
Κύριε Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς θέλει να διατηρήσουμε το μορατόριουμ που ισχύει για την χρήση γενετικά τροποποιημένων φυτών για εμπορική καλλιέργεια.
Η θέση αυτή δεν μεταβάλλεται από τις σαφείς βελτιώσεις που πραγματοποιούνται μέσω της οδηγίας 90/220 την οποία συζητούμε εδώ.
Κατά τη συνδιαλλαγή η ΕΕΑ κυρίως, από κοινού με τους Πράσινους, ζήτησε να πραγματοποιηθούν οι βελτιώσεις οι οποίες τελικά έγιναν, όπως για παράδειγμα η σταδιακή κατάργηση και τα ανθεκτικά στα αντιβιοτικά γονίδια, η αύξηση της διαφάνειας και η βελτίωση της αξιολόγησης κινδύνου.
Επιτύχαμε επίσης μισή νίκη τουλάχιστον, σχετικά με τα δημόσια μητρώα για τις καλλιέργειες, ωστόσο εδώ εξακολουθεί να επικρατεί μεγάλη ασάφεια σχετικά με το εάν τα κράτη μέλη πραγματικά δεσμεύονται να δημοσιοποιούν όλες τις εμπορικές καλλιέργειες.
Εδώ χρειάζεται να υπάρξει μία διευκρίνιση από το Συμβούλιο και την Επιτροπή.
Είναι χρήσιμο να ψηφίζουμε νόμους για ζητήματα τα οποία εξαρχής ερμηνεύονται με διαφορετικό τρόπο.
Ακόμη δεν έχουμε δει τους νέους κανόνες που απαιτούνται για τη σήμανση, την ανιχνευσιμότητα και την αστική ευθύνη, κανόνες που υποσχέθηκε ότι θα μας υποβάλει η Ευρωπαϊκή Επιτροπή.
Πριν δούμε αυτούς τους κανόνες και πριν αυτοί εφαρμοστούν πλήρως, θα ήταν αδιανόητο να αρθεί το μορατόριουμ.
Ακόμη και όταν αρθεί το μορατόριουμ δεν πιστεύουμε ότι θα πρέπει να υποχρεωθεί κάποιο κράτος μέλος να κάνει δεκτή την καλλιέργεια γενετικά τροποποιημένων φυτών.
Η στρατηγική την οποία κατέστρωσε η Επιτροπή, δηλαδή η έγκριση νέων καλλιεργειών πριν υπάρξει πλήρως αυτό το νομοθετικό πλαίσιο, πιστεύουμε ότι είναι απορριπτέα και αντιβαίνει την αρχή της προφύλαξης.
Είναι περίεργο επίσης το γεγονός να προσπαθεί η Επιτροπή με τέτοιο τρόπο να προδικάσει τις συζητήσεις με το Κοινοβούλιο και το Συμβούλιο.
Σήμερα δεν υπάρχει ζήτηση για γενετικά τροποποιημένα τρόφιμα στην Ευρωπαϊκή Ένωση.
Όλο και περισσότερες περιοχές του πλανήτη εγκαταλείπουν τις καλλιέργειες γενετικά τροποποιημένων οργανισμών.
Επικρατούν διιστάμενες απόψεις μεταξύ των ερευνητών σχετικά με τους κινδύνους από την καλλιέργεια γενετικά τροποποιημένων οργανισμών.
Αυτό αφορά τόσο τους κινδύνους για τη μετάδοση των γονιδίων τους σε άλλα είδη όσο και τις ενδεχόμενες επιπτώσεις τους στην ανθρώπινη υγεία.
Είναι παράτολμο, δεδομένης αυτής της κατάστασης, να επιβάλλονται νέες εμπορικές καλλιέργειες τέτοιων φυτών και κάτι τέτοιο θα προκαλέσει σημαντικότατες αντιδράσεις.
Τα πρόσφατα σκάνδαλα και τα προβλήματα με την πολιτική για τα τρόφιμα θα έπρεπε να μας είχαν διδάξει να επιδεικνύουμε περισσότερη προσοχή.
Τα συμφέροντα των καταναλωτών και η αρχή της προφύλαξης θα πρέπει να έχουν το προβάδισμα απέναντι στα εμπορικά συμφέροντα των μεγάλων εταιρειών.
Κύριε Πρόεδρε, θέλουμε να διατηρηθεί το μορατόριουμ για την εμπορική καλλιέργεια τέτοιων φυτών.
Η αναθεώρηση αυτής της οδηγίας ενέχει τον κίνδυνο να χρησιμοποιηθεί ως πρόσχημα από την Επιτροπή προκειμένου να επιτραπεί η καλλιέργεια νέων γενετικά τροποποιημένων φυτών.
Εμείς δεν θα συμβάλουμε σε μία τέτοια προσπάθεια.
Παρά το γεγονός ότι η Ομάδα μας έπαιξε πρωταγωνιστικό ρόλο στη διαδικασία συνδιαλλαγής προκειμένου οι κανόνες αυτοί να καταστούν όσο το δυνατόν αυστηρότεροι, δεν μπορούμε να υπερψηφίσουμε το τελικό αποτέλεσμα.
Κύριε Πρόεδρε, συγχαίρω τον κ. Bowe για την δουλειά του στον τομέα αυτό.
Η Λευκή Βίβλος του Επιτρόπου Byrne για την ασφάλεια των τροφίμων θέτει τους βασικούς κανόνες και παραμέτρους στο πλαίσιο των οποίων η πρακτική εφαρμογή της γενετικής έρευνας επιδρά στην ανθρώπινη υγεία και το περιβάλλον, και δεν έχω καμία αμφιβολία ότι η επαγρύπνηση του Κοινοβουλίου είναι μια πρόσθετη εγγύηση.
Ενώ ήμουν πάντοτε υπέρ της εφαρμογής της ασφαλούς και ελεγμένης γενετικής έρευνας στην γεωργία, θεωρώ ότι η πρακτική εφαρμογή της στο μέλλον πρέπει να μετριαστεί από τις αναπόφευκτες αλλαγές στις γεωργικές πρακτικές που απορρέουν από τις άσχετες αλλά εντούτοις καταστρεπτικές συνέπειες για τους αγρότες και τους καταναλωτές που προκύπτουν από την ΣΕΒ.
Η επαγρύπνηση που επιδεικνύουμε ορθώς σχετικά με την ελευθέρωση των γενετικά τροποποιημένων οργανισμών στο περιβάλλον και την ασφάλεια των τροφίμων πρέπει να ενταθεί όσον αφορά την έρευνα στον ευαίσθητο και ηθικό τομέα της τεχνολογίας των γονιδίων και την επίδραση της καθώς και τις συνέπειές της στην ανθρωπότητα.
Υπάρχει μια σιωπηλή απέχθεια για ένα μέρος της έρευνας αυτής στους πολίτες οι οποίοι περιμένουν από εμάς να εκφράσουμε τις ανησυχίες τους στο Κοινοβούλιο αυτό.
Όπως είπα και παλιότερα δεν πρέπει να παίζουμε τον Θεό με την έρευνα.
Κύριε Πρόεδρε, κύριε Επίτροπε, κύριε εισηγητή, εξ ονόματος των ριζοσπαστών βουλευτών του Καταλόγου Bonino, εκφράζω την ακράδαντη υποστήριξή μας στην οδηγία που αφορά τη σκόπιμη ελευθέρωση ΓΤΟ στο περιβάλλον.
Χρειάστηκαν τρία χρόνια - πάρα πολλά - από τότε που η Επιτροπή Σαντέρ, υπό την ώθηση της Emma Bonino και της Ritt Bjerregaard, τότε αρμόδιων Επιτρόπων για τους καταναλωτές και για το περιβάλλον, παρουσίασε την πρόταση τροποποίησης της παλιάς οδηγίας 90/220/ΕΟΚ, πρόταση που κατέληξε αργότερα στο κείμενο για το οποίο σήμερα συζητάμε και αύριο θα ψηφίσουμε.
Θα ψηφίσουμε υπέρ, επειδή θεωρούμε ότι η πρόταση οδηγίας διασφαλίζει ένα αυστηρό νομικό πλαίσιο για την έγκριση των ΓΤΟ, το οποίο προστατεύει τους καταναλωτές, τους οικονομικούς φορείς και τους ερευνητές.
Έγινε έκκληση για στοιχεία σημαντικής καινοτομίας, για αξιολόγηση του περιβαλλοντικού κινδύνου, για παρακολούθηση του κινδύνου· η νέα νομοθεσία ενσωματώνει εξάλλου την αρχή της προφύλαξης, η ιδεολογική και εκτενής εφαρμογή της οποίας, όπως μας προτείνεται συχνά, θα είχε ωστόσο το παράδοξο αποτέλεσμα να παραλύει, όχι μόνο την έρευνα και την καινοτομία στον αγροτοβιομηχανικό τομέα, αλλά μέχρι και πτυχές γενικά αποδεκτές από τον τρόπο ζωής μας, όπως ανέφερε τις προάλλες ο Υπουργός Υγείας της Ιταλίας, Umberto Veronesi, περισσότερο ως επιστήμονας παρά ως υπουργός.
Βελτιώθηκαν η επισήμανση και η ανιχνευσιμότητα και προβλέφθηκε ένας μηχανισμός ενημέρωσης του κοινού.
Γενικότερα, πιστεύω ότι αυτή η οδηγία αποτελεί ένα βήμα μπροστά προς την απάρνηση της προσέγγισης του απαγορευτισμού έναντι των επιστημονικών καινοτομιών.
Κύριε Πρόεδρε, πολύ σωστά η νέα οδηγία, πέρα από τις οικονομικές πτυχές, δίνει έμφαση στην ασφάλεια.
Σε προηγούμενες συζητήσεις υπογράμμισα επανειλημμένως ότι σε αυτό το ευαίσθητο ζήτημα θα πρέπει να δώσουμε προσοχή πρώτα απ' όλα στα ζητήματα ηθικής.
Κατά τη γενετική τροποποίηση ενός οργανισμού πραγματοποιείται επέμβαση στην ενότητα του οργανισμού αυτού.
Καθώς πιστεύω ότι όλοι αυτοί οι οργανισμοί έχουν δημιουργηθεί από το Θεό, ζητάω να επιδείξουμε τη μέγιστη προσοχή.
Χρειάζεται να σκεφτούμε τις ηθικές πτυχές των νέων εξελίξεων στον τομέα.
Εάν αναλογιστούμε τις ηθικές πτυχές σχετικά με την ανθρώπινη γενετική θα διαπιστώσουμε ότι η βιοτεχνολογία μπορεί να έχει σημαντικότατες συνέπειες.
Είναι απαραίτητο λοιπόν να τεθούν φραγμοί στον τομέα αυτό.
Χαίρομαι που έγιναν επιτέλους δεκτές οι περισσότερες τροπολογίες στο κοινό κείμενο του Συμβουλίου και του Κοινοβουλίου.
Είναι θετικό το γεγονός ότι οι οικολογικές πτυχές εμπίπτουν τώρα στο πεδίο της οδηγίας.
Είναι επίσης σημαντικό το γεγονός ότι θα καταργηθούν μακροπρόθεσμα τα ανθεκτικά στα αντιβιοτικά γονίδια.
Το Συμβούλιο θα πρέπει να εγκρίνει γρήγορα το Πρωτόκολλο της Καρθαγένης.
Είναι σημαντικό να πραγματοποιείται με τρόπο υπεύθυνο η εξαγωγή τέτοιων προϊόντων σε τρίτες χώρες.
Το επιχείρημα ότι η ανάπτυξη γενετικά τροποποιημένων οργανισμών συμβάλλει στην επίλυση των παγκόσμιων επισιτιστικών προβλημάτων θα πρέπει να ισχύσει όντως στην πράξη.
Οι πληροφορίες σχετικά με το γονίδιο-εκτελεστή, το οποίο εμποδίζει την ανάπτυξη απογόνων, είναι ιδιαίτερα ανησυχητικές.
Ελπίζω ότι εφόσον το Πρωτόκολλο της Καρθαγένης τηρηθεί σωστά, θα μπορέσουν να αποφευχθούν οι καταχρήσεις και οι λανθασμένες πρακτικές.
Κύριε Πρόεδρε, συμφωνώ γενικά με το κοινό κείμενο.
Κύριε Πρόεδρε, μετά από χρόνια εργασιών για την έκθεση αυτή καταλήξαμε σε κάτι που ελπίζω να αποτελέσει την τελική θέση του Κοινοβουλίου.
Σε μεγάλο βαθμό αυτό το οφείλουμε στο συνάδελφο Bowe.
Ο εισηγητής πραγματοποίησε ένα εξαιρετικό έργο.
Θα ήθελα να τον συγχαρώ με την ευκαιρία για την έκθεση αυτή.
Ας μην λησμονούμε ότι η γενετική τεχνική παρέχει ανυπολόγιστες νέες δυνατότητες στην ανθρωπότητα.
Όπως ακριβώς πάντοτε κατά το παρελθόν, οι νέες γνώσεις σημαίνουν ωστόσο και νέους κινδύνους και περισσότερες ευθύνες.
Είναι σημαντικό να συνειδητοποιήσουμε τους κινδύνους και να αναλάβουμε τις ευθύνες μας.
Αυτό αφορά το περιβάλλον καθώς και ζητήματα ηθικής.
Είναι συγχρόνως σημαντικό να διαπιστώσουμε ότι, προκειμένου να βελτιώσουμε τη δημόσια υγεία και να εγγυηθούμε μία αειφόρο παραγωγή περισσότερων τροφίμων για τον διαρκώς αυξανόμενο πληθυσμό του πλανήτη, δεν θα πρέπει να αποκλείουμε καμία επιστήμη, αλλά θα πρέπει ακριβώς να αξιοποιούμε την επιστήμη.
Θα ήθελα για το λόγο αυτό να απευθύνω έκκληση απλώς να αποφασίσουμε τώρα υπέρ της έκθεσης που έχουμε σήμερα μπροστά μας.
Κύριε Πρόεδρε, αρνούμαστε να εγκρίνουμε το σχέδιο οδηγίας που θεσπίζει τη διαδικασία χορήγησης άδειας για τους γενετικώς τροποποιημένους οργανισμούς, για λόγους ουσίας, τους οποίους θα εκθέσω στην αιτιολόγηση της ψήφου μου, αλλά και για έναν πολύ απλό λόγο στρατηγικής.
Μας είπαν ότι πρέπει να εγκρίνουμε την εν λόγω διαδικασία χορήγησης άδειας, αν και ατελή, και συγχρόνως αφήνεται να εννοηθεί ότι θα παραταθεί το μορατόριουμ αδειών που αποφάσισαν οι κυβερνήσεις τον Ιούνιο 1999, εν αναμονή των απαραίτητων συμπληρώσεων.
Υπ' αυτές τις συνθήκες, πιστεύουμε ότι θα ήταν πολύ φρονιμότερο από πλευράς Κοινοβουλίου να αναμείνει την ουσιαστική υλοποίηση όλων των συμπληρωματικών εγγυήσεων που του υπόσχεται για αύριο η Επιτροπή, για παράδειγμα, ένα μελλοντικό κείμενο σχετικά με την ευθύνη και την υποχρέωση ασφάλισης - επιμένω σ' αυτό - των φορέων ελευθέρωσης ΓΤΟ, ή ακόμα μια μελλοντική βελτίωση των διατάξεων σχετικά με την επισήμανση και την ανιχνευσιμότητα.
Αν όμως εγκρίνουμε σήμερα τη διαδικασία χορήγησης άδειας, διατρέχουμε το μεγάλο κίνδυνο να εξαπατηθούμε, αν αύριο αρθεί κρυφά το μορατόριουμ, όπως λαχταρά να πράξει η Επιτροπή.
Διακόπτεται η συζήτηση.
Η συζήτηση θα συνεχιστεί απόψε στις 21.00.
Προτάσεις για την μεταρρύθμιση της αγοράς βοείου κρέατος
Αρχίζει η συζήτηση της ανακοίνωσης της Ευρωπαϊκής Επιτροπής για τις προτάσεις μεταρρύθμισης της αγοράς βοείου κρέατος.
Το λόγο έχει ο Επίτροπος Fischler.
Κύριε Πρόεδρε, αξιότιμοι κυρίες και κύριοι βουλευτές, ευχαριστώ που μου δίνετε την ευκαιρία να παρουσιάσω εν συντομία το πρόγραμμα επτά σημείων που ενέκρινε η Επιτροπή για τον επαναπροσανατολισμό της παραγωγής βοείου κρέατος.
Περί τίνος πρόκειται;
Όλοι γνωρίζουμε ότι η αγορά βοείου κρέατος αντιμετωπίζει σοβαρή κρίση.
Η κατανάλωση στην Ευρωπαϊκή Ένωση έχει μειωθεί δραματικά, οι τιμές στη Γερμανία, επί παραδείγματι, έχουν πέσει κατά 39,2% για νεαρούς ταύρους και κατά 41,8% για αγελάδες.
Πρόκειται για τα χαμηλότερα επίπεδα των εποχών, κι έτσι πρόσφατα τέθηκε σε λειτουργία το δίχτυ ασφαλείας της παρέμβασης στη Γερμανία και τις Κάτω Χώρες.
Δυστυχώς κατέρρευσαν και οι εξαγωγές μας.
Είναι επιτακτική λοιπόν η ανάγκη για ταχεία δράση.
Είναι βέβαιο ότι μόνη η αποθεματοποίηση του κρέατος δεν αρκεί, διότι θα κατέληγε σε ένα βουνό βοείου κρέατος, το οποίο δεν θα μπορούσαμε να διαχειριστούμε, για να μην αναφέρω τις ολέθριες συνέπειες για τον φορολογούμενο, τον καταναλωτή και τους αγρότες.
Επιπροσθέτως λοιπόν πρέπει και να αλλάξουμε προσανατολισμό.
Το σχέδιο επτά σημείων της Επιτροπής είναι ένα είδος κυτίου έκτακτης ανάγκης, το οποίο θα περιορίσει την υπερπαραγωγή τα επόμενα χρόνια, με την επιλογή μας να προχωρήσουμε προς την εκτατική παραγωγή, προς την αειφόρο ανάπτυξη και προς τις οργανικές καλλιέργειες.
Το σχέδιο αυτό όμως δεν ανατρέπει συστήματα, κι αυτό για έναν απλό λόγο: πρέπει πρώτ' απ' όλα να δώσουμε μία ευκαιρία στη μεταρρύθμιση που μόλις ξεκίνησε.
Η μεταρρύθμιση της Ατζέντας 2000 έχει υλοποιηθεί σε περιορισμένο μόνο βαθμό.
Μόλις πραγματοποιήσαμε το πρώτο βήμα της μείωσης κατά συνολικά 20% των τιμών παρέμβασης, ενώ για το τρέχον και το προσεχές έτος θα μειωθούν από 7,1% επί πλέον.
Από την άλλη οι αυξημένες άμεσες πληρωμές και ο τριπλασιασμός των πριμοδοτήσεων εκτατικοποίησης υπολείπονται πολύ για να τεθούν σε εφαρμογή.
Εν συντομία: η πλήρης υλοποίηση της Ατζέντας 2000 το έτος 2002 θα συνεισφέρει ούτως ή άλλως σε μία πιο εκτατική εκτροφή των βοοειδών και ανάπτυξη αποσυνδεδεμένη από την παραγωγή.
Σήμερα μιλούμε για τη δέσμη μέτρων για τη ΣΕΒ, το οποίο ούτε προκαταλαμβάνει ούτε αντικαθιστά τη μεσοπρόθεσμη αναθεώρηση της Ατζέντας 2000.
Και επιμένω: το 2002, δηλαδή του χρόνου, θα εξετασθεί στο σύνολό της η γεωργία, όπως είχε ζητηθεί από τη Σύνοδο του Βερολίνου.
Η Επιτροπή θα εκμεταλλευθεί το 2001 για να διεξαγάγει διεξοδικές αναλύσεις των επί μέρους τομέων, ώστε μετά να υποβάλει ένα πλήρες, εμπεριστατωμένο σχέδιο για το μέλλον.
Πρέπει να εκμεταλλευθούμε αυτόν το χρόνο, ώστε να μην πέσουμε θύματα εσπευσμένων πολιτικών επιλογών.
Το σχέδιο επτά σημείων εξάλλου δεν κλέβει το ψωμί από το στόμα των γεωργών της Ευρώπης.
Αποτελεί τη μοναδική ευκαιρία να μετριαστούν, έστω μεσοπρόθεσμα, οι εισοδηματικές απώλειες των γεωργών.
Η Επιτροπή, με τις οικονομικές της δυνατότητες, δεν είναι δυστυχώς εις θέση να καλύψει εξολοκλήρου τις απώλειες εισοδήματος.
Βόειο κρέας που μένει αδιάθετο, δυσπιστία του καταναλωτή και ανεξέλεγκτο κόστος συνιστούν ένα άκρως εκρηκτικό μείγμα, το οποίο μπορεί να προκαλέσει τεράστιες ζημιές στους παραγωγούς βοείου και στη γεωργική πολιτική.
Το πρόγραμμα επτά σημείων σκοπό έχει να εξουδετερώσει αυτήν την ωρολογιακή βόμβα που χτυπά.
Το σχέδιό μας πρέπει όμως και να εξασφαλίσει ότι το βόειο κρέας θα είναι ασφαλέστερο από ποτέ για τον καταναλωτή, και ότι ο καταναλωτής θα μπορεί και πάλι να έχει εμπιστοσύνη στο βόειο κρέας.
Επιτρέψτε μου λοιπόν να σκιαγραφήσω εν συντομία αυτά τα επτά σημεία.
Καταρχάς, προτείνουμε να περιοριστεί η επιτρεπόμενη πυκνότητα για την ειδική πριμοδότηση για τα αρσενικά ζώα και τις αγελάδες από 2 σε 1,8 μονάδες μεγάλων ζώων.
Κατά δεύτερο, θέλουμε να τηρηθεί απαρέγκλιτα από τα κράτη μέλη το επονομαζόμενο κριτήριο των 90 ζώων, δηλαδή να μπορεί μία επιχείρηση να εισπράττει την ειδική πριμοδότηση για το πολύ 90 βοοειδή.
Και τα δύο αυτά μέτρα έχουν ως σκοπό να δράσουν ως κίνητρα για πιο εκτατικούς τρόπους παραγωγής.
Κατά τρίτον, για να καταστεί πιο ελκυστική η οργανική γεωργία, προτείνουμε να είναι δυνατόν να καλλιεργούνται από γεωργούς που επιλέγουν την οργανική παραγωγή κτηνοτροφικά φυτά όπως το τριφύλλι και σε εκτάσεις αγρανάπαυσης.
Κατά τέταρτον η Επιτροπή θέλει επίσης να προσδιορίσει τον αριθμό επιλέξιμων για την ειδική πριμοδότηση αρσενικών ζώων ανά εκμετάλλευση, μέτρο που έχει θα πρέπει να δράσει ως αντικίνητρο για την εντατική παραγωγή.
Πέμπτον, στη δέσμη μέτρων προβλέπεται ότι μεγαλύτερο ποσοστό, τουλάχιστον 20%, το πολύ 40%, των επιλέξιμων για πριμοδότηση ζώων, δηλαδή των αγελάδων, θα πρέπει να είναι δαμαλίδες.
Έτσι θα περιοριστεί η παραγωγή βοείου κρέατος, αφού εξαρτάται κατά πολύ από τον αριθμό των αγελάδων.
Έκτον, θέλουμε να εγκαταλείψουμε το ισχύον ανώτατο όριο για την παρέμβαση εκτός του ορίου ασφαλείας των 350 000 τόνων για το 2001 και το 2002, ώστε να μην πέσουν περαιτέρω οι τιμές και να μη χρειαστεί να ενεργοποιηθεί και σε άλλα κράτη ή να παραταθεί η χρήση του ορίου ασφαλείας.
Κυρίες και κύριοι, επιτρέψτε μου να πω ότι τα μέτρα, τα οποία προτείνει σήμερα η Επιτροπή, θα αναπτύξουν το δυναμικό τους ύστερα από ένα ή δύο χρόνια.
Δεν γίνεται αλλιώς.
Η παραγωγή βοείου κρέατος δεν μπορεί να παρομοιαστεί με εργοστάσιο παραγωγής λαμπτήρων, και ο Επίτροπος γεωργίας δεν είναι επιστάτης να σταματάει τον ιμάντα και να ακινητοποιούνται όλα τα γρανάζια.
Βραχυπρόθεσμα θα πρέπει να αναλογιστούμε, πώς θα αντιμετωπίσουμε τις τεράστιες ποσότητες αδιάθετου βοείου κρέατος.
Με κάθε κατανόηση για συζητήσεις περί δεοντολογίας, με κάθε συμπάθεια για εκείνους, οι οποίοι λένε ότι η καταστροφή των βοδιών είναι μία τραγωδία, καλό είναι να μην έχουμε ψευδαισθήσεις.
Εκατοντάδες χιλιάδες βοοειδή σύρονται εδώ και μήνες στους στάβλους της Ευρώπης, οι κτηνοτρόφοι δεν βρίσκουν αγοραστές για τις γηραιές τους αγελάδες.
Σε δύο κράτη μέλη το δίχτυ ασφαλείας τέθηκε μόλις σε λειτουργία.
Αυτήν και μόνο την εβδομάδα θα στείλουμε στην αποθεματοποίηση κατά πάσα πιθανότητα μέχρι 30 000 τόνους κρέας!
Κι όμως, όλ' αυτά δεν αρκούν.
Κι έτσι έρχομαι στο τελευταίο σημείο της δέσμης μέτρων.
Μόλις εισαχθούν τα υποχρεωτικά τεστ ΣΕΒ για ζώα άνω των 30 μηνών σε όλα τα κράτη μέλη, σκοπεύουμε να αντικαταστήσουμε το πρόγραμμα για μη επιζήμια απομάκρυνση με ένα ειδικό πρόγραμμα εξαγοράς.
Μετά θα αποφασίσουν τα κράτη μέλη αν προτιμούν να αποθηκεύουν ιδίοις εξόδοις το κρέας των αγελάδων ή αν προτιμούν να απομακρύνουν αμέσως από την αγορά αυτό το κρέας.
Εν πάση περιπτώσει, θα αποδίδουμε στον κτηνοτρόφο, μαζί με τα κράτη μέλη, την αξία του ζώου, με κλείδα κατανομής 30% για το κράτος μέλος και 70% για την ΕΕ.
Το μέτρο αυτό δεν είναι παρά μεταβατικό μέτρο έκτακτης ανάγκης, το οποίο θα διαρκέσει το πολύ ως το τέλος του τρέχοντος έτους.
Μεσοπρόθεσμα μόνο ένα δρόμο έχουμε: να δράσουμε σήμερα, ώστε να περιορίσουμε την παραγωγή του αύριο, να προωθήσουμε τις λιγότερο εντατικές μεθόδους παραγωγής και να ευνοήσουμε τη βιολογική γεωργία.
Για το λόγο αυτό σας παρακαλώ να εγκρίνετε το ταχύτερο δυνατό τη γνωμοδότησή σας για τη σημερινή πρόταση.
Σας ευχαριστώ για την προσοχή σας!
Σας ευχαριστώ, κύριε Επίτροπε για την ανακοίνωσή σας.
Κύριε Πρόεδρε, κύριε Επίτροπε, πολύ ωραία ακούγονται όλα, πολλή διακόσμηση βλέπουμε.
Γιατί δεν αλλάζετε πραγματικά τον προσανατολισμό της γεωργικής πολιτικής, να αφήσετε πια τις αιώνιες ρυθμίσεις περί ποσοστώσεων, ανώτατων ορίων, ελάχιστων και μέγιστων πυκνοτήτων, επιδοτήσεων σφαγής και εκτροφής;
Γιατί να μη δίνετε στον παραγωγό τα χρήματα ως άμεση πληρωμή λέγοντας ότι ο ίδιος αποφασίζει αν θέλει να σφάξει αμέσως τα μοσχάρια με μεγαλύτερο ή μικρότερο βάρος, ή να εγκαταλείψει αμέσως την παραγωγή;
Δε θα ήταν λογικό να το κάνετε;
Και σας ερωτώ επί πλέον το εξής: εισάγετε διάταξη-λαιμητόμο, δηλαδή οι επιχειρήσεις που έχουν άνω των 90 ζώων να μην λαμβάνουν καθόλου ενίσχυση;
) Κύριε Πρόεδρε, θα ήθελα οπωσδήποτε να ευχαριστήσω τον Επίτροπο για τη σαφή ενημέρωση που μας έκανε.
Ζητώ το λόγο κυρίως ως εισηγητής για τον προϋπολογισμό του 2001.
Το πρώτο μου ερώτημα είναι το εξής: τι περαιτέρω δαπάνες συνεπάγονται αυτά τα μέτρα όσον αφορά την πριμοδότηση για τα ζώα σε μία περίοδο τεσσάρων έως πέντε ετών;
Ένας πρώτος υπολογισμός καταλήγει σε 157 εκατομμύρια ευρώ για φέτος και για τα επόμενα χρόνια τουλάχιστον 1,75 δισεκατομμύρια ευρώ, και αναφέρομαι βέβαια στις πριμοδοτήσεις για τα ζώα.
Δεύτερο ερώτημα: εξαρτάται η εμφάνιση της ΣΕΒ από το μέγεθος της γεωργικής εκμετάλλευσης;
Δεν νομίζω.
Παρ' όλα αυτά θέτετε το όριο σε 90 ζώα ανά εκμετάλλευση.
Πιστεύω ότι αυτό δεν συνάδει με ένα καλό πρόγραμμα καταπολέμησης της ΣΕΒ.
Επίσης δεν άκουσα τίποτα περί ανώτατου πριμ ανά εκτάριο, σχετικά με τον αριθμό ζώων ανά εκτάριο, θα μπορούσατε να κάνετε κάποια σχόλια σχετικά;
Το όριο παρέμβασης των 350 000 τόνων καταργείται πλέον.
Πρόκειται για μία καλή απόφαση.
Θα μπορούσατε ωστόσο να πείτε κάτι σχετικά με τις δημοσιονομικές συνέπειες που αναμένεται να υπάρξουν του χρόνου για την Ευρωπαϊκή Ένωση;
Κύριε Πρόεδρε, συγχαρητήρια, κύριε Επίτροπε Fischler!
Τα μέτρα ακολουθούν τη σωστή κατεύθυνση.
Διατηρείτε το σύστημα, αν και παραμένει η αναγκαιότητα να προετοιμαστεί για την επόμενη μεταρρύθμιση και να πραγματοποιηθούν μεγαλύτερα βήματα.
Με αυτά όμως δίνονται τα κατάλληλα μηνύματα.
Μία ένσταση έχω μόνο: γιατί δεν κατανέμετε τις πριμοδοτήσεις για νεαρούς ταύρους για μία μεταβατική περίοδο;
Το ένα ήμισυ θα μπορούσε να χρησιμοποιηθεί για τη σφαγή μοσχαριών, δηλαδή για την εκμετάλλευση, ώστε να μην είναι πριμοδότηση του "Ηρώδη" , και το άλλο ήμισυ μπορείτε να το χρησιμοποιήσετε μάλλον στο πεδίο των χορτολιβαδικών εκτάσεων, για να εξασφαλίσετε την εκτατική παραγωγή, για να αποδεσμευτείτε από την πριμοδότηση μαζικής παραγωγής κρέατος και να επιτύχετε ένα μικρότερο τομέα παραγωγής.
Κατά τα άλλα διαπιστώνω ότι ο αριθμός των 90 ζώων ισχύει για κάθε επιχείρηση.
Δεν ισχύει αυτό που εσφαλμένα ανέφεραν οι εφημερίδες, ότι δεν καλύπτονται επιχειρήσεις με περισσότερα ζώα.
Κύριε Πρόεδρε, κυρίες και κύριοι, σας υπόσχομαι ότι θα είμαι πολύ πιο σύντομος.
Για τις ερωτήσεις της κ. Roth-Behrendt - στοιχείο που εμφανίζεται και στις άλλες - ένα πράγμα πρέπει να είναι σαφές: αυτό που προτείνουμε σήμερα, δεν αποτελεί νέα γεωργική μεταρρύθμιση.
Και αυτό το έχω ήδη πει.
Για κάτι τέτοιο δεν έχουμε καν τη δυνατότητα, και θα θεωρούσα στρεβλό το να εξετάσουμε τώρα μεμονωμένα μία μεταρρύθμιση μόνο για τον τομέα των βοοειδών.
Όταν συζητήσουμε περί γεωργικής μεταρρύθμισης, και σας διαβεβαιώ ότι θα γίνει και αυτό εν ευθέτω χρόνω, θα ακούσετε τι έχουμε να πούμε και εμείς, θα πρέπει να συμπεριλάβουμε στη συζήτηση αυτή και τον αραπόσιτο που βρίσκεται στα σιλό, και τις ποσοστώσεις του γάλακτος, και την αντιμετώπιση των βοοειδών για παραγωγή γάλακτος και για παραγωγή κρέατος.
Γι' αυτό, σε τούτο το σύντομο διάστημα, αν θέλουμε να το προετοιμάσουμε προσεκτικά, δεν μπορούμε να το επιτύχουμε.
Αυτό που έχουμε προς συζήτηση, δεν είναι τίποτε περισσότερο και τίποτε λιγότερο από μία σαφή σύλληψη για να βγούμε από την τωρινή κρίση.
Και για να περάσω σε μία άλλη ερώτηση της κ. Roth-Behrendt, αν είναι προτιμότερη η μετάβαση από ένα σύστημα ποσοστώσεων σε άμεσες πληρωμές.
Με το ισχύον σύστημα δεν υφίστανται ποσοστώσεις για τους μεμονωμένους αγελαδοτρόφους.
Θα εννοείτε, υποθέτω, ότι θα έπρεπε να απελευθερωθεί ολόκληρο το σύστημα και να μεταφερθεί στην ανάπτυξη της υπαίθρου.
Αυτό το ζήτημα όμως δεν μπορεί να επιλυθεί παρά μόνο σε σχέση με μια γενική συζήτηση περί γεωργικής μεταρρύθμισης.
Είμαι, και το δηλώνω απερίφραστα, κατά του συστήματος της λαιμητόμου.
Είμαι κατά των οργάνων του θανάτου και ως εκ τούτου κατά της λαιμητόμου.
Γι' αυτό πιστεύω ότι αυτό το όριο των 90 ζώων πρέπει να νοείται ως ποσότητα κατ' αποκοπήν, δηλαδή, ότι ο κάθε παραγωγός λαμβάνει ενίσχυση για το πολύ 90 ζώα.
Ο κ. Maat φρονεί ότι πρόκειται περί οξύμωρου, διότι σε σχέση με τα κρούσματα της ΣΕΒ δεν κάνει διαφορά το αν πρόκειται περί μεγάλης ή μικρής επιχείρησης.
Πιστεύω ότι έχετε απόλυτο δίκιο.
Το όριο των 90 ζώων δεν είναι μέτρο καταπολέμησης της ΣΕΒ, αλλά κίνητρο, ώστε η γεωργική παραγωγή στον τομέα των βοοειδών να καταστεί πιο εκτατική στο μέλλον.
Ελέγξαμε τα όσα είπε ο κ. Graefe zu Baringdorf για την πριμοδότηση πρώιμης διάθεσης στην αγορά.
Τα πράγματα έχουν ως εξής.
Το 1996 και τα επόμενα έτη υπήρχε μία τέτοια πριμοδότηση.
Υπολογίσαμε ότι αυτή και μόνη η πριμοδότηση έχει κοστίσει 200 δισεκατομμύρια ευρώ.
Το δε αποτέλεσμα της χρήσης της είναι αμφίβολο, καθώς ούτως ή άλλως το 40% των μοσχαριών σφάζονται σε μικρό βάρος.
Αυτό σημαίνει ότι θα πληρώναμε πριμοδότηση στο ήμισυ σχεδόν των αγελαδοτρόφων με μηδενικό αποτέλεσμα.
Και γι' αυτό, δεδομένων των περιορισμένων πόρων μας, τηρήσαμε αποστάσεις από αυτό το μέτρο.
Κύριε Πρόεδρε, κύριε Επίτροπε, όταν εξασφαλίσουν οι Πράσινοι το τριφύλλι τους, δεν είναι καλύτερα να ακολουθήσουμε σ' αυτήν την περίπλοκη δομή των πριμοδοτήσεων τον απλούστερο τρόπο, την κατεύθυνση μίας πριμοδότησης χορτολιβαδικών εκτάσεων με αναφορά στις κλιματολογικές συνθήκες και να ξεχάσουμε τα υπόλοιπα;
Δεύτερον, κύριε Επίτροπε, θα ήθελα να επισημάνω ότι ένα ακόμη σημείο χρήζει περαιτέρω διευκρινήσεως, γιατί αλλιώς θα ανατραπεί η ισορροπία της εσωτερικής αγοράς, πιστεύω.
Πώς θα επιλύσετε το πρόβλημα της μη ομοιογενούς αντιμετώπισης από τα κράτη μέλη του κόστους για την απαλλαγή από τα ζωικά άλευρα και των προϊόντων από ζώα που σφάζονται, που καλύπτονται εν μέρει από τον κρατικό κορβανά και εν μέρει μεταφέρονται μέσω των τιμών στους παραγωγούς;
Αν δεν το κάνουμε αυτό, δεν μπορούμε να προστατεύσουμε την εσωτερική αγορά.
Επίτροπε κ. Franz Fischler, συμφωνώ όταν γίνεται λόγος για εκτατικοποίηση, ωστόσο δεν συμφωνώ με τα μέτρα που προτείνετε γιατί στο κάτω κάτω της γραφής τα μέτρα αυτά δεν επιτρέπουν την εκτατικοποίηση.
Αν είναι υπέρ της, γιατί ο κ. Επίτροπος δεν έκανε ένα πράγμα: να θέσει τέρμα στην επιδότηση της παραγωγής και έπειτα να καταβάλλει πληρωμές ανάλογες ως προς τον ελάχιστο αριθμό ζώων που θα υπάρχουν ανά εκτάριο;
Και τότε, ναι όντως θα κάνει εκτατικοποίηση του τομέα, διότι ειδάλλως διατηρώντας την επιδότηση της παραγωγής, ο κ. Επίτροπος θα εργάζεται στα πλαίσια μιας αντιφατικής πολιτικής: από την μία ενθαρρύνει και από την άλλη πληρώνει.
Αυτό το σύστημα δεν είναι αξιόπιστο!
Η δεύτερη ερώτηση που θα ήθελα να του θέσω είναι η εξής: τη στιγμή που ο τομέας αντιμετωπίζει μια τεράστια κρίση και έχει ένα ΕΓΤΠΕ - Εγγυήσεις που στην πράξη το ήμισυ των πόρων διατίθεται σε μια μόνο παραγωγή, θα ήθελα να ρωτήσω τον Επίτροπο κ. Franz Fischler αν δεν έχει φτάσει πλέον η στιγμή να υποχρεώσει....
(Ο Πρόεδρος διακόπτει τον ομιλητή)
Κύριε Πρόεδρε, κύριε Επίτροπε, τρία σύντομα ερωτήματα.
Καταρχάς, μιλήσατε μεν για μέτρα σχετικά με την οργανική γεωργία, αλλά τι σκέπτεστε να κάνετε για όλα τα πιστοποιημένα, επισημανθέντα προϊόντα, τα οποία υπόκεινται, και αυτά, σε πολύ αυστηρά κριτήρια;
Δεύτερον, σχετικά με τους μόσχους, τι κάνετε, ή τι σκοπεύετε να κάνετε σχετικά με την εκτροφή των μόσχων με μητρικό θηλασμό, διότι το γάλα, όπως δίδεται αυτή τη στιγμή στους μόσχους στις συστοιχίες, δημιουργεί επίσης προβλήματα που δεν τα λάβατε υπόψη.
Τέλος, τρίτη ερώτηση, τι θα κάνετε για να αποφευχθούν μέτρα από τα οποία κινδυνεύουν να πληγούν μόνον οι μικροί αγρότες και όχι οι μεγάλοι;
Κύριε Πρόεδρε, καταρχάς για το ζήτημα των χορτολιβαδικών εκτάσεων, της πριμοδότησης για τις χορτολιβαδικές εκτάσεις, ή της γενικής απελευθέρωσης της χρήσης εκτάσεων σε αγρανάπαυση.
Φρονώ ότι θα πρέπει να είμαστε συνετοί.
Ας μη λησμονούμε ότι οι επιχειρήσεις βιολογικής εκμετάλλευσης ως εκ της φύσεώς τους παράγουν λιγότερα προϊόντα, ότι δηλαδή το σύστημα της οργανικής γεωργίας έχει ενσωματωμένη μία αυτόματη τροχοπέδη παραγωγής.
Εν γένει, όταν εγκαταλείπουμε στο σύστημα παραγωγής σιτηρών μία τροχοπέδη παραγωγής, παύουμε να πληρούμε τις προϋποθέσεις των μέτρων Bluebox.
Γι' αυτό και πιστεύω ότι πρέπει να είμαστε προσεκτικοί.
Όσον αφορά την εισαγωγή μίας γενικής πριμοδότησης χορτολιβαδικών εκτάσεων αντί της πριμοδότησης βοοειδών, τη συζήτηση την πραγματοποιήσαμε με την ευκαιρία της Ατζέντας 2000.
Αντιρρήσεις επί της αρχής εδώ δεν έχω, απλώς τίθεται το ζήτημα του εφικτού, γιατί πρέπει να ομολογήσετε ότι ένα λιβάδι στο Σλέσβιχ-Χόλσταϊν δεν μπορεί να έχει την ίδια μεταχείριση με ένα λιβάδι στη βόρειο Φινλανδία, ή ένα άλλο στη νότιο Πορτογαλία.
Υπάρχουν τεράστιες διαφορές, ως προς την απόδοση, την ποιότητα και τις προϋποθέσεις.
Ωστόσο δεν υφίσταται στην Ευρώπη σύστημα με βάση το οποίο να αξιολογηθούν αυτές οι διαφορές.
Γι' αυτό θα πρέπει να μελετήσουμε περαιτέρω το ζήτημα.
Όπως είπα όμως, αντίρρηση επί της αρχής δεν έχω, με απασχολεί μόνο το κατά πόσον είναι εφικτό.
Όσον αφορά το κόστος διάθεσης, όντως αυτήν τη στιγμή ισχύουν διαφορετικά συστήματα.
Σε άλλα κράτη μέλη καλύπτεται με φορολογικά μέτρα, σε άλλα το κόστος αναλαμβάνει ο κρατικός προϋπολογισμός, και σε άλλα ανατίθεται στον παραγωγό, ή τουλάχιστον στο γεωργικό τομέα.
Καθώς πρόκειται για εθνικά μέτρα, εφαρμόσιμες είναι οι εθνικές διατάξεις περί ενισχύσεων.
Αυτό κάνουμε εξάλλου, αυτό υποσχεθήκαμε.
Ωστόσο, δεν μας έχουν διαβιβάσει όλα τα κράτη μέλη τις απαντήσεις που τους είχαμε ζητήσει.
Ελπίζουμε πάντως, μέχρι το προσεχές Συμβούλιο να είμαστε εις θέσιν να εξασφαλίσουμε μία ακριβή εικόνα.
Πρέπει όμως να τονίσω ότι στο πλαίσιο των εθνικών μέτρων δεν μπορεί να απαγορευθεί μία κάποια διαφορετική μεταχείριση από τα κράτη μέλη.
Έτσι είναι.
Αλλά συμφωνώ μαζί σας, ότι δεν πρέπει κι αυτή να είναι υπερβολική, διότι διαφορετικά θα δημιουργήσουμε δύο είδη γεωργικών εκμεταλλεύσεων και γεωργών στην Ευρώπη.
Για το ερώτημα το σχετικό με τα πιστοποιημένα προϊόντα, η πιστοποίηση προϊόντων καταρχάς προσδιορίζεται στις διατάξεις που θέσαμε εν ισχύ από 1ης Σεπτεμβρίου του παρελθόντος έτους.
Αποφασίστηκε δε, με συμφωνία του Κοινοβουλίου, να προχωρήσει σε δύο φάσεις.
Η πρώτη φάση είναι εν ισχύ, η δεύτερη θα ξεκινήσει από την 1η Ιανουαρίου του προσεχούς έτους.
Αυτή η δεύτερη φάση όμως πρέπει να ισχύσει για το κρέας που πηγαίνει στην αποθεματοποίηση.
Διότι, αν δεν απαιτήσουμε αυτό το στοιχείο, την 1η Ιανουαρίου 2002 δε θα μπορούμε πλέον να αποθηκεύουμε αυτό το κρέας, καθώς δε θα πληροί πλέον τις προϋποθέσεις της επισήμανσης.
Επί πλέον αυτών υπάρχουν και τα εθνικά συστήματα πιστοποίησης.
Γι' αυτήν την εθνική πιστοποίηση, που αναλαμβάνουν επί παραδείγματι η CHA στη Γερμανία και η SOPEXA στη Γαλλία, υφίσταται υποχρέωση κοινοποίησης.
Αυτό σημαίνει, ότι κοινοποιούνται οι πιστοποιήσεις.
Στα ιδιωτικά αυτά συστήματα πιστοποίησης ισχύει η αρχή της αληθείας, που συνεπάγεται ότι δεν επιτρέπεται να αναγραφούν πάνω σε ένα προϊόν ψευδή στοιχεία.
Όσον αφορά τα προϊόντα για τα οποία προβλέπονται κρατικές ενισχύσεις, πρέπει να τηρούνται συγκεκριμένοι κανόνες.
Αυτή τη στιγμή προχωρούμε στη μεταρρύθμιση του συστήματος, διότι πιστεύουμε ακράδαντα ότι η ποιότητα δεν εξασφαλίζεται αυτόματα με την προέλευση του προϊόντος από μία συγκεκριμένη περιοχή, αλλά ότι θα πρέπει να προσδιορισθεί αυτή καθεαυτή η ποιότητα.
Μόνο όταν εξασφαλίζεται η ποιότητα, μόνο όταν μπορεί και να ελεγχθεί, μπορούμε να ομιλούμε περί σωστής επισήμανσης ποιότητας.
Αντιμετωπίζουμε όμως δυσκολίες, το ομολογώ, με συνδυασμούς προέλευσης και ποιότητας, όπου υπονοείται ότι όταν ένα προϊόν προέρχεται από συγκεκριμένη περιοχή, είναι αυτομάτως καλύτερης ποιότητας.
Όσον αφορά το αγελαδινό γάλα, και εδώ υποθέτω ότι αναφέρεστε στα υποκατάστατα του γάλακτος, βρίσκονται υπό προετοιμασία οι σχετικές προσαρμογές.
Αυτές όμως εμπίπτουν στο πεδίο αρμοδιοτήτων του συναδέλφου Byrne.
Όσον αφορά την εφαρμογή της Λευκής Βίβλου για την ασφάλεια των τροφίμων θα υποβληθούν οι σχετικές προτάσεις.
) Κύριε Πρόεδρε, τρία σύντομα ερωτήματα προς τον κ. Fischler.
Ένα από τα ερωτήματα που μου απευθύνονται είναι το εξής: εφόσον σημειωθεί ένα κρούσμα ΣΕΒ σε μία αγέλη γαλακτοφόρων αγελάδων, γιατί θα πρέπει να σφαγεί ολόκληρη η αγέλη;
Σε διάφορες χώρες στην Ευρώπη εφαρμόζονται διαφορετικά συστήματα.
Τι έχει να πει η Επιτροπή σχετικά;
Χρειάζεται κάτι τέτοιο, ναι ή όχι;
Ή γίνεται μήπως για λόγους πρόληψης και μόνο;
Οι δαπάνες για τις δοκιμές καλύπτονται με διαφορετικούς τρόπους στις διάφορες χώρες μέλη.
Είναι καλό κάτι τέτοιο για την ενιαία αγορά, και αν όχι, προτίθεται η Επιτροπή να πράξει κάτι στο ζήτημα αυτό;
Τρίτο ερώτημα: εξακολουθούμε να εισάγουμε μεγάλες ποσότητες βοείου κρέατος από χώρες εκτός Ευρώπης.
Πώς εξασφαλίζει η Ευρωπαϊκή Επιτροπή ότι τα ζώα αυτά δεν τρέφονται με κρεατάλευρο, και είναι επαρκείς οι έλεγχοι που πραγματοποιούνται;
Κύριε Πρόεδρε, κύριε Επίτροπε, αναφερθήκατε, σε μία από τις προτάσεις σας, στο ενδεχόμενο καλλιέργειας τριφυλλιού στις εκτάσεις σε αγρανάπαυση, αλλά πρέπει να καταλάβετε ότι στις χώρες του Νότου αυτό δεν είναι πάντα εφικτό και συχνά είναι πολύ δύσκολο.
Σας ερωτώ, κύριε Επίτροπε, αν δεν θα μπορούσε να προσαρμοστεί αυτή η καλή πρόταση στις χώρες του Νότου, με τρόπο ώστε να γίνει ελκυστική ή αν θα μπορούσε να επιτραπεί, για παράδειγμα, η βιωσιμότητα της καλλιέργειας των ξηρών οσπρίων υπό αυτές τις συνθήκες.
Η δεύτερη ερώτηση, κύριε Επίτροπε, πώς εξηγείτε την διαφορά των αντισταθμιστικών πριμοδοτήσεων που υφίσταται σήμερα;
Υπάρχουν χώρες όπου οι πριμοδοτήσεις αυτή τη στιγμή είναι η διπλάσιες από ότι στις άλλες χώρες.
Θα ήθελα, κύριε Επίτροπε, να μου εξηγήσετε πως υπολογίζεται αυτό το ζήτημα, για να αποφύγουμε αυτές τις τεράστιες διαφορές που υπάρχουν.
Συχνά είναι διπλάσιες σε ένα μέρος σε σχέση με ένα άλλο.
Κύριε Πρόεδρε, θα ήθελα να υποβάλω στον Επίτροπο τρεις ερωτήσεις.
Πόσο σύντομα πιστεύει ότι θα ξεπεραστεί το ανώτατο όριο των 350 000 παρέμβασης και πόσο μακριά περιμένει ότι θα φτάσει;
Δεν είναι καλύτερο να αποτεφρώνονται τα ζώα ηλικίας πάνω από 30 μηνών παρά να δέχονται παρεμβάσεις;
Τέλος, δεν καταλαβαίνω το όριο των 90 ζώων γιατί σίγουρα η εκτατικοποίηση, ο περιβαλλοντικός προσανατολισμός της γεωργικής πολιτικής είναι ο δρόμος για να προχωρήσουμε.
Μπορώ να δείξω στον Επίτροπο πολλές μονάδες στο ΗΒ όπου υπάρχουν πάνω από 90 βοοειδή που εκτρέφονται με καθεστώς εκτεταμένου τύπου και μικρότερες μονάδες όπου τα βοοειδή παράγονται εντατικά.
Έτσι σίγουρα η πληρωμή της εκτατικοποίησης είναι αυτή που πρέπει να αλλάξει και όχι το ανώτατο όριο των 90 ζώων.
Κύριε Πρόεδρε, κυρίες και κύριοι, όσον αφορά το ερώτημα του κ. Mulder για τη σφαγή κατ' αγέλες, δεν υπάρχουν κοινοτικές διατάξεις που να προβλέπουν ότι όταν εμφανίζεται ένα κρούσμα ΣΕΒ σε μία αγέλη, πρέπει οπωσδήποτε να σφαχτούν όλα τα ζώα της αγέλης.
Εδώ προβλέπονται διάφορες δυνατότητες, και θα είναι δυνατή η παρέκκλιση, και στο μέλλον.
Για την Επιτροπή το σημαντικό είναι να υπάρχει ένα σχέδιο για τη στάση που τηρείται σε περίπτωση εμφάνισης ενός τυχόν κρούσματος ΣΕΒ.
Το σχέδιο αυτό πρέπει να υποβάλλεται στην Επιτροπή, και κρίνεται από τις επιστημονικές επιτροπές.
Αν αυτές το κρίνουν αποδεκτό, εγκρίνεται αυτομάτως από την Εκτελεστική Επιτροπή.
Μέχρι στιγμής έτσι έχει λειτουργήσει το σύστημα και χωρίς διαμαρτυρίες.
Όσον αφορά το κόστος των τεστ, θα ήθελα να υπενθυμίσω για μία ακόμη φορά τα όσα είπα νωρίτερα απαντώντας στην ερώτηση του κ. Bφge.
Όταν γίνεται λόγος για μαζικές εισαγωγές κρέατος προς την Ευρώπη, εγώ θα σχετικοποιούσα κάπως τον όρο "μαζικές" , διότι στην Ευρωπαϊκή Ένωση εισάγεται σχετικά λίγο βόειο κρέας.
Τα ερωτήματα περί απομάκρυνσης επικίνδυνου υλικού και πάνω απ' όλα αν το κρέας αυτό προέρχεται από ζώα στα οποία έγιναν τεστ ανίχνευσης, ή αν στο συγκεκριμένο κράτος είναι εγγυημένο ότι δεν χορηγούνται στα ζώα ζωοτροφές με κρεατάλευρα ή οστεάλευρα είναι σαφή και πρέπει αυτό να τηρηθεί.