# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Έγκριση των συνοπτικών πρακτικών της προηγούμενης συνεδρίασης
Επαναλαμβάνεται η συνεδρίαση.
Πρέπει να σας εξηγήσω ότι, από ό,τι φαίνεται, υπάρχει κάποιο τερατάκι στο σύστημα κάπου μέσα στο κτίριο.
Οι άνθρωποι που εγκατέστησαν το σύστημα προσπαθούν εδώ και αρκετή ώρα να εντοπίσουν το πρόβλημα.
Φαίνεται ότι σταματά και επανέρχεται.
Ελπίζω να λυθεί όσο το δυνατόν γρηγορότερα.
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, στη σελίδα 27, στο παράρτημα των συνοπτικών πρακτικών, αναγράφεται ότι ψήφισα υπέρ της τροπολογίας αριθ.
20 της έκθεσης Morillon.
Δεν συμφωνώ με τις απόψεις αυτής της τροπολογίας και θα ήθελα να γραφεί ότι την καταψήφισα.
Αυτό θα διορθωθεί στα επόμενα συνοπτικά πρακτικά, κ. Watson.
Κύριε Πρόεδρε, εξ ονόματος της κ. van der Laan και της υποφαινόμενης θέλω να σημειώσω ότι ψηφίσαμε κατά της τροπολογίας αριθ.
15 της έκθεσης Morillon.
Θέλουμε να γραφεί ότι ψηφίσαμε υπέρ της αποφυλάκισης της Leyla Zana και των άλλων Κούρδων κρατουμένων.
Κύριε Πρόεδρε, ίσως θα ήταν χρήσιμο να κάνω μία διαδικαστική παρατήρηση γι' αυτό το ζήτημα.
Χθες, η ομάδα μου, όπως και σε τόσες άλλες ψηφοφορίες σε αυτό το Σώμα, είχε βάλει τον αυτόματο πιλότο αλλά μερικοί από μας προσγειωθήκαμε απότομα, όπως ανακαλύψαμε, στην ψηφοφορία επί της τροπολογίας 15 της ομάδας ΕΕΑ/ΑρΠρΒΧ που ζητούσε την αποφυλάκιση της κ. Zana και άλλων.
Ψηφίσαμε λάθος.
Έκανα ήδη μία διόρθωση αλλά ζητώ επισήμως να διευκολύνετε στη διάρκεια της ημέρας τους συναδέλφους της ομάδας ΦΙΛ να έλθουν σε επαφή με τις υπηρεσίες της συνόδου.
Μερικοί δεν βρίσκονται εδώ τώρα, εν μέρει λόγω της διακοπής και εν μέρει επειδή δεν είχε προβλεφθεί ότι θα ανέκυπτε αυτό το θέμα.
Η βοήθειά σας στο ζήτημα θα ήταν ευπρόσδεκτη.
(Εγκρίνονται τα συνοπτικά πρακτικά)
Κύριε Πρόεδρε, αυτό που έχω να πω αφορά περισσότερο το μέλλον παρά το παρελθόν: θα ήθελα να καταστεί βέβαιο ότι η ψηφοφορία για τη ΣΕΒ θα διεξαχθεί σήμερα.
Πρόκειται, όπως ξέρετε, για μια υπόθεση εξαιρετικής σημασίας και υψίστου ενδιαφέροντος για τους πολίτες και θα ήταν σωστό να μπορέσουμε να καταλήξουμε σε απόφαση επί τούτου σήμερα, κατά την ώρα των ψηφοφοριών.
(Το Σώμα εγκρίνει το αίτημα)
Πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής
Η ημερήσια διάταξη προβλέπει τη συζήτηση της έκθεσης (A5-0318/2000) του κ. Cashman εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου όσον αφορά την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής (COM(2000) 30 - C5-0057/2000 - 2000/0032(COD)).
.
(ΕΝ) Έχω την τιμή να παρουσιάσω αυτήν την έκθεση για ένα θέμα που είναι ζωτικό για τις ζωές των ανθρώπων που εκπροσωπούμε και για το ίδιο το μέλλον της Ένωσης.
Σκοπός μου σε όλη την έκθεση ήταν να υποβάλω μία πρόταση πολιτικά ώριμη, ιδιαίτερα λογική και πρακτική, τόσο για τους θεσμούς όσο και για τον πολίτη.
Πιστεύω ότι η έκθεσή μου το δείχνει αυτό καθώς και την άποψη της συνεισηγήτριάς μου, της κ. Maij-Weggen, την οποία τιμώ όλως ιδιαιτέρως.
Επιτρέψτε μου να τονίσω ότι πρόκειται για νομικό κείμενο·πρέπει να είναι λεπτομερές και πλήρως τεκμηριωμένο.
Δεν είναι ενημερωτικό φυλλάδιο.
Αυτό θα έρθει αργότερα.
Ωστόσο, λυπάμαι που η έκθεση παρερμηνεύτηκε από ορισμένους για βραχυπρόθεσμα πολιτικά οφέλη.
Μερικοί φτηνοί τίτλοι, μερικά εκατοστά τυπωμένου χαρτιού θέτουν αυτούς τους ανθρώπους εκτός πραγματικότητας.
Η παρούσα έκθεση είναι ακόμη πιο επείγουσα υπό το φως των κανόνων που υιοθετήθηκαν από το Συμβούλιο τον Αύγουστο, της αποκαλούμενης "απόφασης Σολάνα" .
Η έκθεσή μου αναφέρει ρητώς ότι η απόφαση του Αυγούστου πρέπει να ανακληθεί μαζί με άλλες αποφάσεις.
Αυτό που επιζητούμε είναι μία αλλαγή νοοτροπίας.
Ως σύνολο 15 κρατών-μελών, προσεγγίζουμε το ζήτημα της πρόσβασης του κοινού στα έγγραφα διαφορετικά αλλά με χαρά μου βλέπω πως, σε μεγάλο βαθμό, το Ευρωπαϊκό Κοινοβούλιο αντιστέκεται σαν βράχος στις δυνάμεις που προσπαθούν να κρατήσουν τις πόρτες των θεσμικών οργάνων κλειστές για το κοινό.
Η πρόσβαση στα έγγραφα και τις πληροφορίες που αφορούν τις δραστηριότητες των θεσμικών οργάνων επιτρέπουν στους πολίτες να θεωρούν τα όργανα της ΕΕ υπόλογα και δημιουργούν μεγαλύτερη αποτελεσματικότητα.
Θέλω να πιστεύω ότι με τη ζωτική συμβολή της κ. Maij-Weggen, ετοιμάσαμε ένα ώριμο και λογικό κείμενο και εισαγάγαμε επαναστατικές αλλαγές για τα θεσμικά όργανα, αλλά και πραγματικά και απτά οφέλη για τους Ευρωπαίους πολίτες.
Είναι σαφές ότι το άρθρο 255 της Συνθήκης επιτρέπει μία ευρύτερη ερμηνεία της πρόσβασης των πολιτών στα έγγραφα των θεσμικών οργάνων, επιτρέψτε μου, λοιπόν, να περιγράψω σε γενικές γραμμές κάποιες από τις αλλαγές της έκθεσής μου.
Όλα τα θεσμικά όργανα και οργανισμοί που καλύπτονται από το άρθρο 255 πρέπει να αναφέρονται ρητώς στον κανονισμό και να μην περιλαμβάνονται μόνον οι επιτροπές και οι ομάδες εργασίας, αλλά όλοι οι φορείς που δημιουργούνται από τα θεσμικά όργανα.
Όλα τα έγγραφα των θεσμικών οργάνων πρέπει να δημοσιοποιούνται, εκτός εάν υπάρχουν σοβαροί λόγοι για το αντίθετο - με βάση έλεγχο της ζημίας και για περιορισμένο αριθμό εξαιρέσεων.
Αυτές οι εξαιρέσεις υπόκεινται στη διακριτική ευχέρεια και δεν είναι υποχρεωτικές, όπως θέλουν να σας κάνουν να πιστέψετε οι άλλοι.
Ο όρος "έγγραφο" πρέπει να ερμηνεύεται ευρέως και να περιλαμβάνει τα εσωτερικά έγγραφα των θεσμικών οργάνων, αν και τα ενημερωτικά έγγραφα, οι "χώροι προβληματισμού" , μπορούν να αποκλείονται.
Όπως ορίζει η πρόταση της Επιτροπής, πρέπει να δημιουργηθεί ένα μητρώο εγγράφων που να περιέχει τα αμέσως προσπελάσιμα έγγραφα, καθώς και τα έγγραφα που χαρακτηρίζονται ως "μη δημόσια" και τη σχετική εξαίρεση.
Έτσι, το κοινό γνωρίζει τα έγγραφα και μπορεί να προσβάλει το χαρακτηρισμό.
Επιπλέον, η πρόσβαση στα έγγραφα πρέπει να είναι φιλική προς το χρήστη μέσω του Διαδικτύου ή μέσω παραδοσιακών μεθόδων και να υπάρχει διαρκής εξονυχιστικός έλεγχος - πράγμα εξαιρετικά σημαντικό - της νέας διαδικασίας και της υλοποίησής της από το Κοινοβούλιο.
Θα ήθελα να διασαφηνίσω ορισμένα άλλα σημεία.
Το σύστημα χαρακτηρισμού που περιγράφεται σε γενικές γραμμές στην έκθεσή μου, έχει σκοπό να κάνει τη διαδικασία πρόσβασης στα έγγραφα ευκολότερη.
Η αίτηση παροχής ενός εγγράφου πρέπει να αμφισβητεί την εφαρμογή της εξαίρεσης.
Όταν ζητείται ένα έγγραφο, η εφαρμογή της εξαίρεσης πρέπει να εξετάζεται κατά περίπτωση.
Αυτό που πρέπει να διασφαλίσουμε είναι ότι η υπάρχουσα ή οι μελλοντικές διοργανικές συμφωνίες που αναφέρονται στην έκθεσή μου, έχουν ως νομική βάση τον κανόνα του άρθρου 255, έτσι ώστε να εξασφαλίζεται ένα συνεκτικό πλαίσιο μεταξύ των θεσμικών οργάνων με το ευρύτερο δικαίωμα πρόσβασης για τον πολίτη.
Μερικοί βουλευτές υπαινίχθηκαν ότι το κείμενό μου πλησιάζει υπερβολικά την άποψη του Συμβουλίου και της Επιτροπής.
Είναι ενδιαφέρον να επισημανθεί ότι, στην ουσία, τα βασικά προβλήματα που βλέπουν το Συμβούλιο και η Επιτροπή στην έκθεσή μου είναι οι ίδιες εκείνες διαφορές που διαφαίνονται μεταξύ της πλειοψηφίας του Κοινοβουλίου και μερικών από τις μικρότερες ομάδες του Σώματος.
Γι' αυτό, παροτρύνω το Συμβούλιο και την Επιτροπή να δεχθούν την αλλαγή.
Η Ένωση πρέπει να πλησιάσει τον πολίτη.
Πρέπει να είναι περισσότερο υπόλογη και διαφανής, ιδίως ενώ πλησιάζουμε στη διεύρυνση.
Μαζί πρέπει να εκμεταλλευτούμε αυτήν την ευκαιρία και μαζί να λύσουμε τα προβλήματα που τίθενται.
Καλώ το Σώμα να στηρίξει την έκθεσή μου.
(Χειροκροτήματα)
Κύριε Πρόεδρε, πέρασε πολύς καιρός πριν η Ευρωπαϊκή Επιτροπή καταθέσει πρόταση για το δημόσιο χαρακτήρα της διοίκησης.
Αυτό το είχαν ζητήσει εδώ και χρόνια ορισμένα μέλη του Κοινοβουλίου.
Στην αρχή της παρούσας περιόδου συνόδου κατέθεσα μια ολοκληρωμένη πρόταση πρωτοβουλίας στην Επιτροπή Συνταγματικών Υποθέσεων.
Στη συνέχεια, η Επιτροπή δήλωσε ότι μέσα σε έξι μήνες θα υπέβαλε συγκεκριμένη πρόταση και απ' ό,τι βλέπουμε κράτησε το λόγο της.
Είναι μόνο κρίμα που το περιεχόμενο της πρότασης δεν ήταν αυτό που περιμέναμε.
Έχει ασκηθεί ιδιαίτερη κριτική κυρίως από την πλευρά των δημοσιογραφικών οργανώσεων, των ΜΚΟ, ορισμένων κρατών μελών και από την πλευρά του Κοινοβουλίου.
Συνεπώς, δεν είναι και τόσο παράξενο που έχουν κατατεθεί πολλές τροπολογίες, τόσες πολλές που οδηγούν αναπόφευκτα στην προσαρμογή του κανονισμού.
Μιλάμε για προσαρμογή στη νομοθεσία που ισχύει σε ορισμένα κράτη μέλη όσον αφορά το δημόσιο χαρακτήρα της διοίκησης αλλά και στο νόμο περί ελεύθερης πληροφόρησης που ισχύει στις Ηνωμένες Πολιτείες Αμερικής.
Γιατί δεν υπάρχει λόγος να δικαιούνται οι ευρωπαίοι πολίτες λιγότερη διαφάνεια έναντι των Βρυξελλών απ' ό,τι οι αμερικανοί πολίτες έναντι της Ουάσινγκτον.
Έχει λοιπόν κατατεθεί ένας μεγάλος αριθμός τροπολογιών και ευχαριστώ το συντάκτη γνωμοδότησης της Επιτροπής Ελευθεριών και Δικαιωμάτων των Πολιτών, Michael Cashman, για τον τρόπο με τον οποίο συνεργάστηκε με την Επιτροπή Συνταγματικών Υποθέσεων και με μένα προσωπικά.
Το αποτέλεσμα που έχουμε μπροστά μας είναι στην ουσία το έργο αυτών των δύο επιτροπών.
Ποιες είναι τώρα οι σημαντικότερες τροπολογίες;
Η σημαντικότερη τροπολογία είναι βεβαίως αυτή επί του άρθρου 4, όπου η Επιτροπή αναφερόταν σε 17 εξαιρέσεις για το δημόσιο χαρακτήρα των εγγράφων τις οποίες εμείς περιορίσαμε σε έξι.
Όσον αφορά την πληροφόρηση για στρατιωτικές και αμυντικές υποθέσεις, προτείνουμε επιπλέον να συναφθεί διοργανική συμφωνία μεταξύ Συμβουλίου και Κοινοβουλίου, έτσι ώστε να μπορούν οι απόρρητες πληροφορίες να γνωστοποιούνται σε μία ειδική επιτροπή.
Η επιτροπή αυτή θα μπορεί στη συνέχεια να κρίνει κατά πόσον οι πληροφορίες αυτές είναι πραγματικά απόρρητες.
Έτσι, το Κοινοβούλιο θα αποτελέσει πραγματικά ένα κρίκο διασύνδεσης του Συμβουλίου και των πολιτών, γι' αυτό και πιστεύουμε ότι η ρύθμιση πρέπει να ενταχθεί στον κανονισμό.
Μία άλλη σημαντική τροπολογία αφορά την πρόταση να συμπεριληφθούν στον κανονισμό όχι μόνο το Συμβούλιο, η Επιτροπή και το Κοινοβούλιο αλλά και εξωτερικοί φορείς.
Για ποιο λόγο δεν μπορούμε να απαιτήσουμε την ίδια διαφάνεια από τη διοίκηση φορέων οι οποίοι χρηματοδοτούνται από την Ευρωπαϊκή Επιτροπή και το προσωπικό των οποίων ανήκει στο υπαλληλικό προσωπικό της Ευρωπαϊκής Ένωσης;
Πιστεύω ότι αυτό είναι ένα πολύ σημαντικό σημείο και ότι η ρύθμισή του θα συμβάλλει σημαντικά στην ποιότητα του κανονισμού.
Έρχομαι τώρα στο θέμα του χαρακτηρισμού.
Για να είμαι σύντομη θα ήθελα να πω ότι συμφωνώ απολύτως με τα όσα δήλωσε ο Michael Cashman.
Αδυνατώ συνεπώς να κατανοήσω την κριτική των Φιλελεύθερων και των Πρασίνων επειδή ο χαρακτηρισμός έχει ιδιαίτερη σημασία για τη δημοσιότητα.
Γι' αυτό και τον αντιπαθεί τόσο το Συμβούλιο.
Μία πέμπτη σημαντική τροπολογία αφορά κατά τη γνώμη μου την ετήσια έκθεση η οποία θα αφορά κυρίως τα έγγραφα τα οποία πρέπει να παραμείνουν απόρρητα, ή τουλάχιστον αυτά που παραμένουν απόρρητα.
Έτσι, κάθε χρόνο θα μπορούμε να κοιτάξουμε εάν και κατά πόσον αυτό είναι σωστό.
Η Ευρωπαϊκή Επιτροπή μας πληροφόρησε επίσημα ότι δεν έχει ακόμη ολοκληρώσει τη γνώμη της έναντι του Κοινοβουλίου.
Ίσως αυτό να μην είναι καλό, αν όμως συμφωνεί και ο συνάδελφος Cashman θα μπορούσαμε να εξετάσουμε το ενδεχόμενο να αναβληθεί η τελική ψηφοφορία.
Τέλος, Πρόεδρε, η πρόταση έχει ιδιαίτερη σημασία για το δημοκρατικό χαρακτήρα της Ένωσης.
Αυτό είναι το ζητούμενο, πολίτες.
Ελπίζω, λοιπόν, ότι η μεγάλη πλειοψηφία των μελών του Σώματος θα υπερψηφίσει το έγγραφο.
Κύριε Πρόεδρε, κύριοι συνάδελφοι, το δικαίωμα της πρόσβασης στα έγγραφα των θεσμικών οργάνων της Ευρωπαϊκής Ένωσης είναι αναγκαία προϋπόθεση για να μπορούν γενικά οι πολίτες να παρακολουθούν τη διαδικασία λήψης αποφάσεων και να ασκούν επιρροή σε αυτήν.
Τη στιγμή αυτή δημιουργούμε μια ανοιχτή και σύγχρονη διοίκηση, φυσικό συστατικό μέρος της οποίας αποτελεί το ότι οι πολίτες έχουν αυτό το άμεσο δικαίωμα.
Στο δικαίωμα αυτό θα πρέπει φυσικά να τεθούν όρια και επ' αυτού θα συζητήσουμε επίσης σήμερα.
Επί του παρόντος, στην Ευρωπαϊκή Ένωση υπάρχει ήδη η πρακτική της πρόσβασης του κοινού στα έγγραφα και θα πρέπει να θυμόμαστε ότι θαρραλέοι πολίτες και προοδευτικά κράτη μέλη έχουν ήδη πολλά χρόνια αγωνιστεί υπέρ της αύξησης της διαφάνειας.
Δεν ξεκινάμε τη συζήτηση αυτή σε μηδενική βάση, όμως μπορούμε να θεωρούμε ως καθήκον μας την αύξηση της διαφάνειας και την εκπλήρωση των κριτηρίων που απαιτεί η Συνθήκη του Αμστερνταμ.
Η έκθεση, την οποία τώρα εξετάζουμε, οδηγεί την κατάσταση, από πολλές απόψεις, προς μια καλύτερη κατεύθυνση.
Είναι πάρα πολύ καλό το ότι επισημαίνεται στην έκθεση ότι η δημοσιοποίηση των εγγράφων και η υποχρέωση να παραχωρούνται έγγραφα αφορά όλα τα θεσμικά όργανα και όχι μόνον τα τρία κύρια.
Είναι επίσης πολύ θετικό το γεγονός ότι τα θεσμικά όργανα υποχρεώνονται, ή μάλλον τους δίνεται η δυνατότητα, να κοινοποιούν έγγραφα και σε πρόσωπα που δεν κατοικούν στη επικράτεια της Ευρωπαϊκής Ένωσης ή δεν είναι υπήκοοι της Ευρωπαϊκής Ένωσης.
Η αρχή αυτή θα πρέπει να ενισχυθεί περαιτέρω: κυρίες και κύριοι συνάδελφοι, μπορείτε κάλλιστα να φανταστείτε πως ένας υπήκοος της Ευρωπαϊκής Ένωσης μια μέρα χρειαζόταν πληροφορίες, ας πούμε, για το τι πράττει η κυβέρνηση των Ηνωμένων Πολιτειών.
Στην πραγματικότητα, δεν υπάρχει κανένας λόγος να περιορίζεται γεωγραφικά η δημοσιοποίηση εγγράφων.
Ωστόσο, στην έκθεση δεν διευκρινίζεται επαρκώς εάν οι πιθανοί ειδικοί κανόνες, που εξακολουθούν να ισχύουν κατά τη θέση σε ισχύ του παρόντος κανονισμού, πληρούν τα κριτήρια της αυξημένης διαφάνειας.
Το θέμα αυτό είναι ασαφές και είναι ενδεχόμενο ότι μπορεί να εξακολουθήσουν να ισχύουν πιο περιοριστικοί κανόνες και, μεταξύ άλλων, στο εν λόγω σημείο έχουμε υποβάλει τροπολογίες.
Όσον αφορά τον ορισμό της έννοιας του εγγράφου, αυτός αποτελεί πολύ στοιχειώδες ζήτημα και ήδη μόνον επ' αυτού θα μπορούσαμε σίγουρα να λογομαχούμε έναν ολόκληρο χρόνο, όπως και έχει πράγματι συμβεί.
Είναι ουσιαστικό να αναγνωριστεί στα θεσμικά όργανα η δυνατότητα να ασκούν έναν "εσωτερικό προβληματισμό" ,, όμως σ' αυτό θα πρέπει να είμαστε ιδιαιτέρως προσεκτικοί, διότι υπάρχει κίνδυνος να εξαιρέσουμε τα λεγόμενα προπαρασκευαστικά έγγραφα από την υποχρέωση ελεύθερης πρόσβασης και τότε βέβαια δεν θα μπορεί να ασκηθεί επιρροή στη διαδικασία λήψης αποφάσεων.
Κατά τη γνώμη μου, η έκθεση πάει επίσης πολύ μακριά αναγνωρίζοντας σε "τρίτους" το δικαίωμα να ζητούν χαρακτηρισμό των εγγράφων.
Είναι δυνατό μια συγκεκριμένη αποστολή του Συμβουλίου και της Επιτροπής να δικαιολογεί τέτοιους περιορισμούς, όμως δεν είναι, κατά τη γνώμη μου, προς το συμφέρον ούτε του Κοινοβουλίου ούτε των πολιτών.
Όπως είπε η κ. Maij-Weggen, ο κατάλογος των εξαιρέσεων αποτελεί πολύ ουσιαστικό, ίσως και το σημαντικότερο, μέρος της εργασίας αυτής.
Στο πεδίο αυτό, έχει συντελεσθεί σημαντική πρόοδος προς τη σωστή κατεύθυνση, όμως θέλω να επιστήσω ιδιαιτέρως την προσοχή στο γεγονός ότι εάν θέλουμε να μπορούν οι πολίτες εφεξής να παρακολουθούν τη γενική εξέλιξη της πολιτικής της ασφάλειας, τότε η εξαίρεση που αφορά την άμυνα, την ασφάλεια και τα στρατιωτικά θέματα είναι υπερβολικά ευρεία.
Η εξαίρεση αυτή θα πρέπει να προσδιορισθεί ακριβέστερα ή θα πρέπει να προστεθεί σε αυτήν ένας έλεγχος σκοπιμότητας.
Κύριε Πρόεδρε, το δικαίωμα πρόσβασης των μελών του Ευρωπαϊκού Κοινοβουλίου σε απόρρητα έγγραφα είναι πολύ σημαντικό ζήτημα, αλλά δεν μπορεί να αντικαταστήσει το δικαίωμα των πολιτών για άμεση πρόσβαση στα έγγραφα.
Η παρούσα έκθεση χρειάζεται περαιτέρω τελειοποίηση στο Ευρωπαϊκό Κοινοβούλιο και γι' αυτό πιστεύω ότι πρέπει να της παράσχουμε και εδώ περαιτέρω βελτιώσεις.
Κύριε Πρόεδρε, η διαφάνεια και οι έλεγχοι σε βάθος σε ένα δημοκρατικό σύστημα αποτελούν απαραίτητες προϋποθέσεις προκειμένου να μπορούν οι πολίτες να παρακολουθούν τις διαδικασίες λήψης αποφάσεων για τα κοινά και να συμμετέχουν σε αυτές.
Η δυνατότητα πρόσβασης στα δημόσια έγγραφα αυξάνει την εμπιστοσύνη και τη νομιμότητα, έννοιες που δυστυχώς δεν περισσεύουν σήμερα στην ΕΕ.
Διεθνείς μελέτες δείχνουν επίσης ότι υπάρχει σαφής σχέση μεταξύ της διαφανούς διοίκησης και του χαμηλού βαθμού διαφθοράς.
Η έκθεση Cashman δεν είναι επομένως μία οποιαδήποτε έκθεση.
Στην έκθεση αυτή περιλαμβάνεται ο πυρήνας αυτού που θα αποτελέσει μία ευρωπαϊκή αρχή σύμφωνα με την οποία όλα τα έγγραφα οφείλουν να είναι δημόσια.
Οι εξαιρέσεις θα πρέπει να είναι λίγες και να ορίζονται σαφώς.
Όλα τα έγγραφα οφείλουν να αρχειοθετούνται.
Η εξέτασή τους θα πρέπει να γίνεται ατομικά.
Η απόρριψη της παροχής πρόσβασης θα πρέπει να αιτιολογείται.
Η επιτροπή εξωτερικών υποθέσεων απορρίπτει την ιδέα να εξαιρούνται αυτόματα και ομαδικά από το δημόσιο έλεγχο όλα τα έγγραφα τα οποία αφορούν εξωτερικά ζητήματα και ζητήματα ασφάλειας.
Θα ήταν απαράδεκτο κάτι τέτοιο.
Και για αυτούς τους δύο τομείς θα πρέπει κάθε έγγραφο να εξετάζεται ξεχωριστά.
Για το λόγο αυτό, ως μία δημοκρατική βαλβίδα ασφαλείας, προτείναμε να τίθενται υπόψη σε μία μικρότερη ομάδα βουλευτών εκείνα τα έγγραφα τα οποία - μετά από εξέτασή τους - δεν μπορούν να δοθούν στη δημοσιότητα.
Είναι σημαντικό ωστόσο η πρόταση αυτή να μην αντικαταστήσει το στόχο της δημοσιοποίησης όσο το δυνατόν περισσότερων εγγράφων και της ελεύθερης πρόσβασης του ευρέος κοινού σε αυτά: δημοσιογράφων, ομάδων συμφερόντων και απλών πολιτών.
Το άρθρο 255 της Συνθήκης ΕΚ αφορά την πρόσβαση των πολιτών στα έγγραφα.
Τα δικαιώματα των οργάνων θα πρέπει να ορισθούν λεπτομερέστερα σε ξεχωριστές διατάξεις.
Η έκθεση Cashman αποτελεί το πρώτο βήμα σε ένα μακρύ δρόμο που έχει προορισμό περισσότερη διαφάνεια, δημοκρατία και εμπιστοσύνη των πολιτών.
Μία κοινή οδηγία είναι αναγκαία και σημαντική.
Θα απαιτηθούν επίσης πολλές προσπάθειες προκειμένου να αλλάξουν οι αντιλήψεις και οι συνήθειες που επικρατούν στα διάφορα όργανα έτσι ώστε να συνειδητοποιήσουν αυτά ότι η διαφάνεια είναι κάτι το αναγκαίο, το φυσικό, το αποτελεσματικό και δημοκρατικό.
Το μπαλάκι βρίσκεται τώρα στο γήπεδο του Συμβουλίου.
Κύριε Πρόεδρε, κι εγώ θα ήθελα - όπως και η κυρία Malmstrφm - να υπογραμμίσω ότι η διαφάνεια αποτελεί τη βασική προϋπόθεση για τον δημοκρατικό έλεγχο και τη συμμετοχή των πολιτών στη διαδικασία λήψης αποφάσεων.
Οι διαφανείς διαδικασίες προάγουν τη νομιμοποίηση, την αποτελεσματικότητα και την εγγύτητα της διοίκησης προς τους πολίτες.
Προσφέρουν επίσης αποτελεσματική προστασία από την αυθαιρεσία, την κατάχρηση εξουσίας και τη διαφθορά.
Αυτές είναι σκέψεις που ώθησαν την Επιτροπή Ελέγχου του Προϋπολογισμού να εκδώσει μια γνωμοδότηση για αυτή την διαδικασία.
Χαιρόμαστε που ξανασυναντάμε στην έκθεση μια σημαντική αρχή, την οποία και υποστηρίζουμε σθεναρά σαν Επιτροπή Ελέγχου του Προϋπολογισμού.
Η θεμελιώδης αυτή αρχή είναι ότι παρεκκλίσεις από την επιταγή της διαφάνειας μπορούν να υπάρξουν μόνο σε εξαιρετικές περιπτώσεις!
Γι' αυτό και δεν είναι αποδεκτή η μακρά λίστα εξαιρέσεων που προβλέπει η Επιτροπή.
Εδώ δίνουμε το σωστό στίγμα προς όφελος των πολιτών με το να διαγράψουμε εντελώς τον κατάλογο αυτών των εξαιρέσεων με την τροπολογία αριθ.
30.
Προσωπικά όμως θεωρώ λυπηρό που μια τέτοια απλοποίηση και αποσαφήνιση των πραγμάτων επετεύχθη μόνο σε αυτό το αναμφίβολα πολύ σημαντικό σημείο, όχι όμως και στον κανονισμό στο σύνολό του.
Δυστυχώς ήταν ισχυρότερη η επιθυμία να προληφθούν οι ενδεχόμενες περιπτώσεις και να προβλεφθεί μια όσο το δυνατόν πιο πλήρης και εκτεταμένη ρύθμιση.
Αντί να παράγουμε ένα σύντομο κείμενο δημιουργήσαμε τελικά ένα μεγάλο.
Φοβάμαι πως αυτό είναι εις βάρος του ευανάγνωστου χαρακτήρα και της φιλικότητας προς τον χρήστη.
Είναι ακόμη πολύ σημαντικό που με τον κανονισμό αυτόν ο πολίτης δεν αφήνεται μόνος του, αλλά τα όργανα δημιουργούν σημεία επαφής, στα οποία μπορούν να απευθύνονται οι ενδιαφερόμενοι και να λαμβάνουν συγκεκριμένη βοήθεια κατά την αναζήτηση εγγράφων.
Αν θέλουμε να μπορούν οι πολίτες να αξιοποιούν πλήρως τα δικαιώματά τους, χρειαζόμαστε σε αυτά τα σημεία επαφής ειδικά εκπαιδευμένους συνεργάτες, οι οποίοι θα παίρνουν τρόπον τινά από το χέρι τον πολίτη που αναζητά πληροφορίες και θα τον κατευθύνουν σαν οδηγοί μέσα από τον πολύπλοκο λαβύρινθο των οργάνων.
Αυτό ισχύει και για τη χρήση των γλωσσών.
(Χειροκροτήματα)
Κύριε Πρόεδρε, τώρα πρέπει να εφαρμοστεί στην πράξη το άρθρο 255 της συνθήκης, και με την έκθεση του κ. Cashman σημειώνουμε ναι μεν μεγάλη πρόοδο προς τη σωστή κατεύθυνση αλλά όχι αρκετή.
Μολαταύτα, θέλω να εκτιμήσω την τεράστια δουλειά που έκανε ο κ. Cashman με την παρούσα έκθεση.
Κατά τη δική μου γνώμη, είναι μία από τις σημαντικότερες εφέτος.
Επίσης η γνωμοδότηση της Επιτροπής Πολιτισμού προχωρά περισσότερο από ό,τι προτείνει η Επιτροπή.
Βασιστήκαμε στα σκανδιναβικά μοντέλα δημοσιοποίησης των διοικητικών θεμάτων, διότι σε εκείνα τα κράτη υπάρχει μακρά παράδοση πρόσβασης του κοινού στα δημόσια έγγραφα.
Ήταν επίσης καθήκον της Επιτροπής Πολιτισμού να υπογραμμίσει ότι η γλώσσα στους κανόνες πρέπει να είναι όσο το δυνατόν πιο σαφής, απλή και κατανοητή, όπως εξάλλου επισήμανε ότι η διαφάνεια και ο ανοιχτός χαρακτήρας είναι τα καλύτερα μέσα για την επίλυση των προβλημάτων που ενδέχεται να προκύψουν εξαιτίας των πολιτισμικών και γλωσσικών διαφορών μεταξύ των κρατών μελών και σε αυτό το θέμα.
Κατά τη δική μου γνώμη, η πρόσβαση του κοινού στα δημόσια έγγραφα αποτελεί ουσιαστικό τμήμα της πολιτικής πληροφόρησης και επικοινωνίας της ΕΕ.
Όλες οι έρευνες δείχνουν ότι υπάρχει μεγάλη απόσταση από τον Ευρωπαίο πολίτη ως τις Βρυξέλλες, ενώ ο ίδιος ο πολίτης θεωρεί ότι γνωρίζει ελάχιστα για την ΕΕ.
Οι γνώσεις των πολιτών εξαρτώνται από τις εκτιμήσεις των ΜΜΕ ή από ειδικές ομάδες συμφερόντων και για αυτό συχνά αισθάνονται αδύναμοι απέναντι στα θεσμικά όργανα.
Τώρα ο Ευρωπαίος πολίτης θα έχει τη δυνατότητα να αποκτήσει ενόραση για καταστάσεις οι οποίες δεν ελκύουν ιδιαίτερο ενδιαφέρον εκ μέρους των ΜΜΕ και των ομάδων συμφερόντων ώστε να μπορέσει να συμμετέχει καλύτερα στην ανοιχτή και δημοκρατική συζήτηση που έχει τόσο μεγάλη σημασία για την εμπιστοσύνη προς την ΕΕ.
Ελπίζω ότι η Επιτροπή θα καταβάλει μεγάλες προσπάθειες για να ενημερώσει τους πάντες, τον κάθε απλό άνθρωπο, για τη συγκεκριμένη νομοθεσία, διότι τα ΜΜΕ και οι ειδικές ομάδες συμφερόντων σίγουρα θα βρουν μόνα τους τον δρόμο για τα έγγραφα που τους ενδιαφέρουν.
Ελπίζω επίσης ότι το Συμβούλιο και η Επιτροπή σήμερα μπορούν να συμφωνήσουν επί μιας θετικής περαιτέρω συζήτησης ώστε να δρομολογήσουμε το γρηγορότερο δυνατόν τις απαραίτητες αλλαγές στις διαδικασίες προς όφελος των πολιτών και της εικόνας των θεσμικών οργάνων.
Σε μια ακρόαση τον Σεπτέμβριο στην Επιτροπή Ελευθεριών και Δικαιωμάτων των Πολιτών, μάθαμε ότι XREI;AZONTAI δέκα χρόνια για να αλλάξει νοοτροπία ένα διοικητικό όργανο, οπότε όσο το γρηγορότερο ξεκινήσουμε τόσο το καλύτερο.
Κύριε Πρόεδρε, ακούσαμε πολλά σωστά σχόλια σχετικά με την έκθεση αυτή.
Πιστεύω παρ' όλα αυτά ότι θα πρέπει να υπογραμμίσουμε ότι το ζητούμενο είναι να φέρουμε τα πράγματα τα πάνω κάτω, να δώσουμε δηλαδή στους πολίτες τη δυνατότητα να ελέγχουν τα διάφορα όργανα.
Στη γνωμοδότηση της Επιτροπής Αναφορών αναφέρεται μεταξύ άλλων η σημασία των αρχείων.
Τα αρχεία είναι ιδιαίτερα χρήσιμα εάν δεν θέλουμε να καταλήξουμε στο να διατίθενται τα έγγραφα μόνο στους insiders, τους παροικούντες την Ιερουσαλήμ.
Η επιτροπή μας ζητά να καταχωρούνται όλα τα έγγραφα, ασχέτως εάν τα εκπόνησαν τα όργανα ή εάν τα όργανα τα έλαβαν από άλλες πηγές.
Φυσικά μπορεί να δοθεί στα όργανα κάποια συγκεκριμένη περίοδος για να αξιολογούν αυτά τα έγγραφα, όχι όμως προκειμένου να αποκλείεται εις τους αιώνας των αιώνων η δημοσίευση αυτών των εγγράφων.
Μετά την παρέλευση αυτών των χρονικών περιθωρίων θα πρέπει να είναι δυνατή η αξιολόγηση και τέτοιων εγγράφων.
Θα πρέπει επίσης να κάνουμε τη στάθμιση που ανέφερε ο εισηγητής κ. Cashman.
Θα πρέπει δηλαδή πάντοτε να σταθμίζουμε τις διάφορες ανάγκες σχετικά με ένα έγγραφο, την ανάγκη δημόσιας συζήτησης ή λ.χ. την ανάγκη προστασίας συγκεκριμένων ατόμων.
Είναι επίσης σημαντικό να διασφαλισθούν τα δικαιώματα των ενδιαφερομένων μερών.
Υπογραμμίζουμε ότι αυτά θα πρέπει να έχουν περισσότερα δικαιώματα από ό,τι το ευρύτερο κοινό.
Αναφέρομαι βέβαια τώρα στα δικαιώματα πρόσβασης στα έγγραφα που έχει το ευρύτερο κοινό, όχι το Κοινοβούλιο.
Η Επιτροπή Αναφορών ζητά να μειωθεί ο χρόνος αναμονής πριν τη δημοσίευση των εγγράφων.
Στην κοινωνία μας ο χρόνος είναι δύναμη.
Υπογραμμίζουμε επίσης το σημαντικό ρόλο που έπαιξε ο Διαμεσολαβητής προκειμένου να επιτευχθεί η πρόοδος που τελικά σημειώθηκε.
Πιστεύω ότι και στο μέλλον θα έχει να διαδραματίσει ένα σημαντικό ρόλο.
Να υπογραμμίσουμε επίσης ότι δεν τίθεται θέμα εναρμόνισης των εθνικών νομοθεσιών.
Οι συνήθειες που επικρατούν στα διάφορα κράτη μέλη θα πρέπει να γίνουν σεβαστές και στο μέλλον, για παράδειγμα στην πατρίδα μου όπου εφευρέθηκε και η αρχή της δημοσιοποίησης η οποία περιλαμβάνει την πρόσβαση στα έγγραφα.
Κύριε Πρόεδρε, η έκθεση Cashman μπορεί να συνοψισθεί σε έξι λέξεις: επικράτηση του πολίτη επί της γραφειοκρατίας.
Το δικαίωμα πρόσβασης του ευρύτερου κοινού στα έγγραφα των κοινοτικών οργάνων αποτελεί έναν από τους πυλώνες στην οικοδόμηση μίας ανοικτής και δημοκρατικής ΕΕ.
Η πρόσβαση στις πληροφορίες προωθεί επίσης και την αύξηση της αποτελεσματικότητας.
Πρόκειται για ένα σαφές βήμα προς τα εμπρός, προς μία πιο ανοικτή και πιο δημοκρατική ΕΕ.
Χαίρομαι που το Κοινοβούλιο κατόρθωσε να συγκεντρώσει μία ευρεία πλειοψηφία υπέρ της αύξησης της διαφάνειας.
Θα ήθελα να ευχαριστήσω ιδιαίτερα τον εισηγητή Cashman και τη συνάδελφο Maij-Weggen για την εξαιρετικά καλή συνεργασία που είχαν, χάρη στην οποία αποκτήσαμε μία καλή βάση για τη συνέχιση των συζητήσεων.
Δεν υπάρχουν πλέον συλλογικές εξαιρέσεις στον τομέα των εξωτερικών υποθέσεων και της ασφάλειας, και ούτε θα επιτρέπονται τέτοιες εξαιρέσεις στο μέλλον.
Η αρχή της πρόσβασης στα δημόσια έγγραφα θα περιλαμβάνει φυσικά όλα τα θεσμικά όργανα της ΕΕ.
Γι' αυτό είναι εξαιρετικά σημαντικό να υπάρξει καταχώρηση των εγγράφων σε ένα αρχείο, έτσι ώστε οι πολίτες να έχουν τη δυνατότητα να γνωρίζουν ποια έγγραφα υπάρχουν.
Η δημοσιοποίηση των εγγράφων θα πρέπει να είναι καθολική και να αποτελεί την κύρια αρχή που θα επικρατεί, αν και θα πρέπει βέβαια να συμπληρώνεται με κάποιες σαφώς ορισμένες εξαιρέσεις.
Οι πολίτες θα πρέπει βέβαια να προστατεύονται.
Η Επιτροπή πρότεινε 16 εξαιρέσεις, αριθμό που θεωρούμε υπερβολικά υψηλό.
Γι' αυτό προτείναμε μόνο 6.
Σε κάθε μία περίπτωση θα πρέπει να απαιτείται αιτιολόγηση προκειμένου να χαρακτηρίζεται ένα έγγραφο ως απόρρητο, ενώ ο χαρακτηρισμός αυτός δεν θα πρέπει να ισχύει για πάντα.
Εφόσον δεν συντρέχουν πλέον λόγοι για να χαρακτηρίζεται ένα έγγραφο ως απόρρητο, θα πρέπει βέβαια το έγγραφο αυτό να δίδεται στη δημοσιότητα.
Για παράδειγμα, μπορεί ενδεχομένως ένα έγγραφο στα πλαίσια κάποιων διαπραγματεύσεων να πρέπει να μείνει κρυφό, εφόσον ωστόσο ληφθεί κάποια απόφαση, δεν υπάρχει πλέον λόγος ενδεχομένως να διατηρείται το απόρρητο και το έγγραφο αυτό θα πρέπει να μπορεί να δημοσιοποιείται.
Εξάλλου είναι σημαντικό να είναι εφέσιμες όλες οι αποφάσεις περί απορρήτου.
Οι πολίτες θα πρέπει να έχουν το δικαίωμα να απευθύνονται στο ΔΕΚ, στο Διαμεσολαβητή ή στις αρμόδιες κοινοτικές αρχές, ενώ το Κοινοβούλιο θα πρέπει ανά πάσα στιγμή να είναι σε θέση να εξετάζει τους λόγους για το χαρακτηρισμό ενός εγγράφου ως απόρρητο.
Και μία άλλη σημαντική αρχή η οποία με απασχόλησε ιδιαίτερα από όταν άρχισε η συζήτηση για τη διαφάνεια, είναι αυτή σύμφωνα με την οποία τα έγγραφα θα πρέπει να είναι προσβάσιμα με ηλεκτρονική μορφή στο Διαδίκτυο σε όσο το δυνατό μεγαλύτερο βαθμό.
Το Κοινοβούλιο έχει λάβει θέση υπέρ της αρχής αυτής και σίγουρα θα επιβεβαιώσει και σήμερα τη θέση αυτή, κάτι ιδιαίτερα σημαντικό.
Πιστεύω ότι πρόκειται για ένα θαυμάσιο παράδειγμα του πώς η Σουηδία και γενικότερα οι βόρειες χώρες επηρεάζουν το σύστημα της ΕΕ.
Κύριε Πρόεδρε, θα ήθελα καταρχήν να ευχαριστήσω τους εισηγητές για το πολύ καλό έργο που πραγματοποίησαν.
Η αύξηση της διαφάνειας θα μειώσει τη γραφειοκρατία και τις δυνατότητες διάπραξης απάτης και άλλων παρανομιών, ενώ συγχρόνως θα αυξήσει τη νομιμότητα των κοινοτικών οργάνων απέναντι στους πολίτες.
Δεν θα ήθελα να υπεισέλθω στις λεπτομέρειες της έκθεσης - πάντοτε υπάρχουν βέβαια προτάσεις που μπορεί να κάνει κανείς προκειμένου να υπάρξει βελτίωση στο άλφα ή βήτα σημείο - αλλά θα ήθελα να αναφερθώ στις βασικές αρχές.
Η πρόταση που συζητούμε στηρίζεται στην αρχή ότι όλα τα έγγραφα θα πρέπει να δημοσιοποιούνται.
Οι εξαιρέσεις είναι σημαντικά λιγότερες και σαφέστερες από ό,τι στην πρόταση της Επιτροπής.
Εξασφαλίζεται ευκολότερη πρόσβαση του κοινού στα διάφορα έγγραφα και αυτό με τον απλούστερο δυνατό τρόπο.
Το ίδιο ισχύει και για τους πολίτες τρίτων χωρών.
Προτείνεται η δημιουργία ενός αρχείου στο οποίο να καταχωρούνται όλα τα έγγραφα.
Έτσι η εξέταση μίας αίτησης για πρόσβαση σε κάποιο έγγραφο θα ολοκληρώνεται σχετικά γρήγορα.
Οι χώρες οι οποίες εφαρμόζουν ένα καλύτερο σύστημα δεν θα επηρεαστούν αρνητικά αλλά θα μπορούν να διατηρήσουν το σύστημά τους.
Εξάλλου, θα πρέπει να υποβάλλεται ετήσια έκθεση προς το Κοινοβούλιο, έτσι ώστε να παρακολουθούμε σε μόνιμη βάση τις σχετικές δραστηριότητες.
Θα ήθελα επίσης να υπογραμμίσω ότι θα πρέπει να εξασφαλίζεται στους πολίτες πρόσβαση σε όλα τα έγγραφα με όσο το δυνατόν περισσότερες μορφές.
Στην ομάδα μας συζητήσαμε ακόμη και τη δυνατότητα να παρέχονται τα έγγραφα σε άτομα με προβλήματα όρασης ή άλλες λειτουργικές δυσκολίες σε μορφή διαφορετική από τη γραπτή.
Ιδιαίτερα σημαντικό θεωρώ στα πλαίσια αυτά το Διαδίκτυο καθώς και άλλες δυνατότητες που υπάρχουν προκειμένου στο μέλλον να διευκολυνθεί η πρόσβαση στα διάφορα έγγραφα.
Θα ήθελα καταλήγοντας να πω ότι θα πρέπει να υποστηρίξουμε στο Κοινοβούλιο ενωμένοι αυτή την τόσο περιεκτική πρόταση.
Διότι δεν ευθυνόμαστε εμείς για το πρόβλημα.
Το ζητούμενο τώρα είναι κατά τις διαπραγματεύσεις μας με το Συμβούλιο και την Επιτροπή να εξασφαλίσουμε μία καλή πρόταση και ένα σωστό αποτέλεσμα.
Αυτός είναι ο σημαντικότερος στόχος που έχουμε τώρα μπροστά μας.
Κύριε Πρόεδρε, όσον αφορά τη διαφάνεια και τη δημοσιότητα στην Ευρωπαϊκή Ένωση τα πράγματα δεν πάνε και τόσο καλά.
Στα μάτια των πολιτών, η Ευρωπαϊκή Ένωση είναι ένας δυσκίνητος υπαλληλικός οργανισμός ο οποίος επινοεί διάφορες ρυθμίσεις πίσω από κλειστές πόρτες.
Ως βουλευτής μπορώ να επικυρώσω την εικόνα αυτή.
Κυρίως το Συμβούλιο των Υπουργών μοιάζει με φρούριο.
Επίσης, η νομοθετική πρόταση που κατέθεσε η Ευρωπαϊκή Επιτροπή δεν μας χαροποιεί.
Ευτυχώς, οι διάφορες κοινοβουλευτικές επιτροπές προσάρμοσαν σε μεγάλο βαθμό την πρόταση της Επιτροπής, εκτός άλλων, με τη συμβολή ορισμένων φιλελεύθερων συντακτών γνωμοδότησης που έλαβαν το λόγο μόλις πριν λίγο.
Η βασική αρχή πρέπει να είναι ότι όλα τα έγγραφα έχουν δημόσιο χαρακτήρα με ορισμένες εξαιρέσεις.
Αυτή είναι η θέληση του Κοινοβουλίου.
Σε γενικές γραμμές, η πολιτική ομάδα του ELDR κρίνει ότι η πρόταση έχει βελτιωθεί σημαντικά, αν και μπορεί να βελτιωθεί ακόμη περισσότερο.
Εφιστώ την προσοχή στο γεγονός ότι η ρύθμιση για την καταχώρηση των εγγράφων είναι πολύ περίπλοκη, ότι οι λόγοι εξαίρεσης μπορούν να διατυπωθούν ακριβέστερα και ότι δικαίωμα πρόσβασης έχουν και οι κάτοικοι της Ευρωπαϊκής Ένωσης από τρίτες χώρες.
Οι διατάξεις για την υποχρέωση της Επιτροπής και του Κοινοβουλίου να πληροφορούν το Ευρωπαϊκό Κοινοβούλιο δεν πρέπει να συμπεριλαμβάνονται στην εν λόγω νομοθετική πρόταση.
Το θέμα της πολιτικής ευθύνης δεν πρέπει να συγχέεται με τα δικαιώματα πρόσβασης των πολιτών.
Θα ήθελα να απευθύνω έκκληση στη σοσιαλδημοκρατική και τη συντηρητική παράταξη, αλλά και στους άλλους βεβαίως, να υποστηρίξουν τις τροπολογίες μας.
Πρόεδρε, θα ήθελα να πω δύο κουβέντες για τη θέση της Ευρωπαϊκής Επιτροπής, γιατί στο Συμβούλιο αναφέρθηκα ήδη.
Η πολιτική μου ομάδα και εγώ προσωπικά έχουμε αμφιβολίες όσον αφορά την Ευρωπαϊκή Επιτροπή.
Σύμφωνα με τις πληροφορίες που έχουμε, η ρύθμιση για την ελεύθερη πρόσβαση δεν συζητήθηκε καν στο Συμβούλιο των Επιτρόπων όπου και θεωρείται ότι αποτελεί κατά κύριο λόγο υπαλληλικό θέμα.
Επ' αυτού θα ήθελα να ακούσω την άποψη του Επιτρόπου που παρευρίσκεται εδώ.
Εάν αληθεύουν αυτά που είπα προηγουμένως, τότε πρόκειται για λανθασμένη εκτίμηση, γιατί το θέμα είναι η αξιοπιστία της Ευρωπαϊκής Ένωσης στα μάτια των πολιτών.
Καλώ την Ευρωπαϊκή Επιτροπή να προσφέρει την απόλυτη συνεργασία της για να θεσπιστεί μια καλή ρύθμιση η οποία στηρίζεται στην αρχή της ελεύθερης πρόσβασης, με ορισμένες εξαιρέσεις.
Κύριε Πρόεδρε, κύριε Cashman, για να μην υπάρχουν παρεξηγήσεις θα ήθελα να πω ότι και η δική μου παράταξη πιστεύει ότι η έκθεσή σας αποτελεί σημαντικό βήμα προς τα εμπρός σε σύγκριση με την έκθεση της Επιτροπής.
Οι εξαιρέσεις είναι λιγότερες και τα κράτη μέλη έχουν τη δυνατότητα να διατηρήσουν τη δική τους, ενδεχομένως πιο προχωρημένη νομοθεσία.
Υπάρχουν όμως και σημεία κριτικής και από αυτά θα ήθελα να αναφερθώ σε ένα.
Πρόκειται για την αναφορά που γίνεται στην έκθεσή σας την επονομαζόμενη "ειδική επιτροπή" , την εξεταστική επιτροπή.
Ας σημειωθεί ότι πρόκειται για μία "ειδική επιτροπή" του Ευρωπαϊκού Κοινοβουλίου.
Πρόκειται για μια μικρή ομάδα ευρωβουλευτών που στο μέλλον θα μπορεί να έχει πρόσβαση σε απόρρητα στρατιωτικά έγγραφα.
Το πρόβλημα που απασχολεί εμένα και την πολιτική μου ομάδα είναι ότι η ρύθμιση για τους βουλευτές συμπεριλήφθηκε σε μία ρύθμιση η οποία θα πρέπει να αναφέρεται στην πρόσβαση του κοινού, των πολιτών.
Κύριε Cashman, δεν είναι δυνατόν τη στιγμή που συνάπτουμε μία για μας καλή συμφωνία για την ελεύθερη πρόσβαση στα έγγραφα να εγκαταλείπουμε στη συνέχεια τους πολίτες όσον αφορά το ίδιο δικαίωμα.
Θα ήθελα να σας υπενθυμίσω ότι ο κίνδυνος είναι υπαρκτός, γιατί το Ευρωπαϊκό Κοινοβούλιο αποφάσισε να προσφύγει κατά της απόφασης Σολάνα.
Ταυτόχρονα όμως, δήλωσε ότι η προώθηση της υπόθεσης αυτής είναι άσχετη με την πρόοδο των διαπραγματεύσεων όσον αφορά την ειδική επιτροπή.
Με άλλα λόγια, γίνεται μία κατά τη γνώμη μου αδικαιολόγητη διασύνδεση μεταξύ των δικαιωμάτων των βουλευτών και των δικαιωμάτων του κοινού.
Θα ήθελα λοιπόν να απευθύνω έκκληση στους εισηγητές να αφαιρέσουν από τη ρύθμιση κάθε παραπομπή στα δικαιώματα των βουλευτών, δεδομένου ότι η ρύθμιση αφορά την πρόσβαση του κοινού σε έγγραφα και θα ήθελα να καλέσω όλους τους συναδέλφους να προσέξουν, ούτως ώστε να μην υπάρξει αντιπαράθεση των δικών τους συμφερόντων με τα συμφέροντα του κοινού.
Κύριε Πρόεδρε, στο Κοινοβούλιο έχουμε μιλήσει τόσο πολύ για το πώς θα πάμε την Ένωση πιο κοντά στους πολίτες και πιστεύω ότι εάν πραγματικά θέλουμε κάτι τέτοιο τότε το εν λόγω έργο είναι υψίστης σημασίας.
Είναι ένα έργο που μπορεί να καταστήσει τους πολίτες συμπαίκτες και ενεργούς συμμετέχοντες και όχι απλώς παρατηρητές ή πιόνια σε μεγάλα και ενδιαφέροντα παιχνίδια.
Για τον λόγο αυτό θεωρώ επίσης ότι είναι σημαντικό με αυτή την έκθεση να επικεντρωθούμε στα δικαιώματα των πολιτών και να μην περιπλέξουμε αυτό το θέμα με ένα πλήθος άλλων θεμάτων που αφορούν την πρόσβαση του κοινού στα δημόσια έγγραφα, όπως επίσης και να μην το εμπλέξουμε στην εσωτερική διαφωνία της Επιτροπής και του Συμβουλίου για την πρόσβαση στα έγγραφα.
Αυτή τη φορά πρέπει να ασχοληθούμε με τα δικαιώματα των πολιτών.
Θέλω να υπογραμμίσω ότι εν πάση περιπτώσει θα ψηφίσουμε υπέρ ενός όσο το δυνατόν ευρύτερου ορισμού του τι είναι έγγραφο.
Στις μέρες μας έγγραφα είναι πολλά πράγματα και θα θέλουμε να εξασφαλίσουμε ότι θα υπάρχει όσο το δυνατόν μεγαλύτερη πρόσβαση σε όσο το δυνατόν περισσότερους και διαφορετικούς τύπους και μορφές εγγράφων.
Αυτό συνεπάγεται φυσικά ότι από την αντίθετη πλευρά πρέπει να εξασφαλίσουμε ότι οι εξαιρέσεις θα είναι όσο το δυνατόν πιο περιορισμένες και ολιγάριθμες.
Ειλικρινά μου είναι αδύνατο να καταλάβω ότι στην ευρωπαϊκή συνεργασία μπορεί να είναι απαραίτητο να θεσπιστούν κανόνες που είναι πιο περιοριστικοί από τους κανόνες που ισχύουν σε μεμονωμένα κράτη μέλη.
Μου είναι αδύνατο να καταλάβω πώς είναι δυνατόν αν γίνει δεκτό οι πολίτες της Ένωσης να έχουν λιγότερα δικαιώματα για πρόσβαση σε δημόσια έγγραφα απ' ό,τι οι πολίτες σε μεμονωμένα κράτη μέλη.
Μου είναι αδύνατο να καταλάβω πώς μπορεί να είναι τόσο σημαντικό ή τόσο επικίνδυνο αν διαρρεύσει κάτι από αυτή την "κοινότητα" όπως την αποκαλούμε παρά αν κάτι αντίστοιχο διαρρεύσει από τη σουηδική ή δανική κυβέρνηση.
Γι' αυτό πιστεύω ότι είναι απείρως σημαντικότερο να μη γίνουν εκπτώσεις στα δικαιώματα των πολιτών στα κράτη μέλη που ήδη παρέχουν καλή πρόσβαση στα δημόσια έγγραφα και ότι αντιθέτως πρέπει να χρησιμοποιήσουμε την ευρωπαϊκή συνεργασία για να αυξήσουμε την πρόσβαση των πολιτών σε ορισμένα κράτη μέλη αλλά εδώ που τα λέμε και στην ίδια την Ένωση.
Οπότε εάν πραγματικά εννοούμε κάτι όταν μιλάμε για τα δικαιώματα των πολιτών και όταν λέμε ότι η Ένωση πρέπει να έρθει πιο κοντά στους πολίτες τότε δεν πρέπει να μιλάμε για σπουδαία έγγραφα και μεγάλα λόγια, αλλά για εντελώς συγκεκριμένα δικαιώματα των πολιτών.
Κύριε Πρόεδρε, ευχαριστώντας, εξ ονόματος των βουλευτών του Καταλόγου Bonino, τον εισηγητή Cashman για το έξοχο έργο που, κατά τη γνώμη μας επιτέλεσε, θέλω, πριν υπογραμμίσω την ανησυχία μας για ορισμένες πτυχές, να πω ότι το δικαίωμα πρόσβασης στις πληροφορίες θα πρέπει να αναγνωρισθεί ως δικαίωμα ατομικό και πολιτικό.
Για την άσκηση αυτού του ατομικού και πολιτικού δικαιώματος σήμερα υπάρχει το Διαδίκτυο, μια λέξη που στο εσωτερικό των ευρωπαϊκών οργάνων ακούγεται παράξενη και που, παρότι σήμερα αρχίζει να χρησιμοποιείται, δεν χρησιμοποιείται με όλες της τις δυνατότητες.
Το Διαδίκτυο είναι ένα εξαιρετικό μέσο και σήμερα είναι ασφαλώς το πιο απλό, το πιο οικονομικό και το πιο ευπρόσιτο.
Από αυτήν την άποψη θα ψηφίσουμε υπέρ των τροπολογιών που προωθούν τη χρήση του.
Όσο για τις ανησυχίες: η πρώτη σχετίζεται με τους τομείς της κοινής εξωτερικής πολιτικής και της κοινής πολιτικής ασφαλείας, αλλά και της δικαιοσύνης και των εξωτερικών υποθέσεων.
Στους τομείς αυτούς, η πρόσβαση στα έγγραφα δεν είναι εγγυημένη και δεν επιτρέπεται όχι μόνο στους πολίτες, αλλά τελικά και στο Ευρωπαϊκό Κοινοβούλιο, το οποίο, εξάλλου, ποτέ δεν ενημερώνεται επίσημα ούτε ζητείται η γνώμη του για θεμελιώδη έγγραφα.
Η δεύτερη ανησυχία οφείλεται στη μυστικότητα πίσω από την οποία κρύβεται το Συμβούλιο για να λάβει νομοθετικές αποφάσεις.
Οι πολίτες και οι βουλευτές δεν έχουν σήμερα δικαίωμα να μάθουν τη θέση και την ψήφο των εθνικών αντιπροσωπειών στους κόλπους του Συμβουλίου και αν το Συμβούλιο είναι σήμερα συννομοθετικό όργανο, ένα είδος πρώτης Βουλής με νομοθετική εξουσία, είναι λογικό οι ψηφοφορίες και οι εργασίες του να πρέπει να είναι δημόσιες.
Οι πολίτες πρέπει να μπορούν να μάθουν τι ψήφισε η κυβέρνησή τους για θέματα υψίστης σημασίας.
Η τρίτη ανησυχία αφορά την περιορισμένη πρόσβαση στις δοκιμασίες των διαγωνισμών πρόσληψης νέων υπαλλήλων της Ένωσης.
Υπάρχει πράγματι μια ζώνη σκιάς, που δημιουργεί υποθέσεις διάκρισης και κακοδιαχείρισης.
Οι υποθέσεις αυτές αντικατοπτρίζονται έπειτα άμεσα στην ποιότητα της εργασίας των οργάνων.
Εμείς οι βουλευτές του Καταλόγου Bonino πιστεύουμε, ταυτόχρονα, ότι δεν πρέπει να αντιστρέψουμε την ισορροπία προτείνοντας μια υπερρύθμιση που θα καθιερώνει αδιάκριτη πρόσβαση σε πληροφορίες και απόψεις που δεν έχουν καμία αξία αποφάσεως.
Η ψήφος μας θα επιδιώξει, επομένως, να βρει μια σωστή ισορροπία ανάμεσα σ' αυτά τα δύο άκρα.
Κύριε Πρόεδρε, τη θέση της Επιτροπής για την πρόσβαση του κοινού στα δημόσια έγγραφα την βλέπει κανείς σε αυτό το εσωτερικό εγχειρίδιο που στάλθηκε στις 11 Οκτωβρίου στους εργαζομένους της Επιτροπής για να τους ενημερώσει πώς θα χειρίζονται τις αιτήσεις των μελών του Κοινοβουλίου για πρόσβαση σε δημόσια έγγραφα.
Στις 13 Οκτωβρίου στάλθηκε στο Κοινοβούλιο αλλά εγώ το είδα για πρώτη φορά απόψε.
Από αυτό προκύπτει ότι εάν ένα μέλος του Κοινοβουλίου ζητήσει πληροφορίες για τη διαδικασία χορήγησης απαλλαγής τότε πρέπει οι υπάλληλοι της κυρίας Palacio να αρνηθούν να απαντήσουν σε τέτοιες αιτήσεις.
Υπάρχει μόνο ένα άτομο - ο πρόεδρος της Επιτροπής Ελέγχου του Προϋπολογισμού - που έχει τη δυνατότητα να ζητήσει πληροφορίες που αφορούν τη διαδικασία χορήγησης απαλλαγής.
Διαβάζουμε δε πιο κάτω σε αυτό το εσωτερικό εγχειρίδιο προς τους εργαζομένους ότι εάν ένας βουλευτής βρει μια ενδιαφέρουσα πληροφορία σε μια εφημερίδα και θέλει να δει το σχετικό έγγραφο μόνο ένας βουλευτής μπορεί να κάνει τέτοια αίτηση και αυτός είναι ο πρόεδρος του Κοινοβουλίου.
Είναι σκανδαλώδες και δείχνει τι είχε κατά νου η Επιτροπή με τη συμφωνία πλαίσιο.
Όταν ούτε καν οι βουλευτές του Κοινοβουλίου δεν μπορούν να έχουν πρόσβαση στις πληροφορίες που ζητούν πώς στο διάολο θα μπορέσουν να έχουν οι κοινοί πολίτες;
Γι' αυτό υπάρχει κάθε λόγος όλοι οι βουλευτές να επιστρέψουν στις ομάδες τους·(Ο Πρόεδρος διακόπτει τον ομιλητή)
Κύριε Πρόεδρε, κυρίες και κύριοι συνάδελφοι, η διαφάνεια εγγυάται καλύτερη συμμετοχή των πολιτών στη διαδικασία λήψης αποφάσεων καθώς και μεγαλύτερη νομιμοποίηση, αποτελεσματικότητα και υπευθυνότητα της διοίκησης σε ένα δημοκρατικό σύστημα.
Απαραίτητη βάση αυτού του συστήματος πρέπει να είναι η ευρύτερη δυνατή πρόσβαση του πολίτη σε έγγραφα της Ένωσης.
Κατά βάση ο κανονισμός μπορεί να αξιολογηθεί ως θετικός, κυρίως μάλιστα η αποσαφήνιση ότι εκτείνεται σε όλους τους τομείς της πολιτικής όπως και σε όλα τα όργανα της Ένωσης.
Υπάρχει, ωστόσο, ένα σημείο που μας προξενεί απογοήτευση.
Ο κατάλογος των εξαιρέσεων στο άρθρο 4 εάν εφαρμοστεί ευρέως μπορεί να υπονομεύσει εντελώς τον στόχο αυτού του κανονισμού.
Διακρίνεται από αοριστία και μια συνακόλουθη νομική ανασφάλεια των πολιτών.
Θεωρώ εξαιρετικά αμφισβητήσιμο να αρνείται κανείς την πρόσβαση στα έγγραφα, όταν - και παραθέτω από το άρθρο 4 - "θα μπορούσε να θιγεί η αποτελεσματική λειτουργία των οργάνων" .
Αυτή η διάταξη μπορεί να ανοίξει όλες τις πόρτες στην αυθαιρεσία.
Η φράση "αποτελεσματική λειτουργία των οργάνων" είναι αόριστη και δεν ανταποκρίνεται στη νομολογία του Ευρωπαϊκού Δικαστηρίου.
Σύμφωνα με την άποψη του Ευρωπαϊκού Δικαστηρίου, κατά την εκτίμηση αν θα επιτραπεί η πρόσβαση σε ένα έγγραφο θα πρέπει να γίνεται στάθμιση των συμφερόντων του οργάνου, της εμπιστευτικότητας του εγγράφου και του συμφέροντος του αιτούντος.
Δεν αρκεί να θίγεται η κανονική λειτουργία των οργάνων για να δικαιολογηθεί η άρνηση πρόσβασης σε έγγραφα.
Αυτή η διάταξη πρέπει να διαγραφεί ή τουλάχιστον να συμπληρωθεί με την υποχρέωση της στάθμισης των συμφερόντων.
Σκοπός της είναι να επιτρέπεται η πρόσβαση στα έγγραφα υπό τη μέγιστη δυνατή τήρηση της βασικής αρχής της διαφάνειας.
Η πρόταση κανονισμού θα μπορεί να ανταποκριθεί σε αυτόν τον σκοπό όταν αποσαφηνιστεί τουλάχιστον ο κατάλογος εξαιρέσεων του άρθρου 4.
Κύριε Πρόεδρε, στην αίθουσα αυτή γίνεται σήμερα μια πολύ σοβαρή και σημαντική συζήτηση διότι είναι η συζήτηση πάνω σε ένα από τα πιο σημαντικά νομοθετικά κείμενα που εξετάζουμε ως Κοινοβούλιο.
Και είναι σημαντικό νομοθετικό κείμενο διότι αναφέρεται στην πεμπτουσία των σχέσεων του απλού πολίτη με τους θεσμούς, που δεν είναι άλλη από την δυνατότητα της πρόσβασης σα αυτούς.
Το πλαίσιο μέσα στο οποίο γίνεται η συζήτηση οριοθετείται από την πρόταση που έχει γίνει από την Ευρωπαϊκή Επιτροπή, την πρόταση που μέσα από την έκθεση του συναδέλφου Cashman, τον οποίο συγχαίρω για την εξαίρετη εργασία του, διαμορφώνει την θέση του Ευρωπαϊκού Κοινοβουλίου.
Το ερώτημα όμως που πλανάται είναι τι συμβαίνει με το Συμβούλιο.
Μέχρι στιγμής, από την πλευρά του Συμβουλίου δεν είδαμε καμία πρόταση παρά μόνο την απόλυτη και, κατά την άποψή μου, απαράδεκτη θέση του κ. Σολάνα για τα θέματα που αφορούν την κοινή εξωτερική πολιτική.
Κύριε Πρόεδρε και αγαπητοί συνάδελφοι, κάνω έκκληση να πιέσουμε το Συμβούλιο να αλλάξει άποψη και, ταυτόχρονα, κάνω έκκληση να υπερψηφίσουμε την έκθεση Cashman.
Κύριε Πρόεδρε, πρώτα από όλα θα ήθελα να ευχαριστήσω τον κ. Cashman για την εξαιρετική δουλειά που έκανε με την παρούσα έκθεση.
Θεωρώ ότι η έκθεση στέλνει ένα δυναμικό μήνυμα προς όλα τα θεσμικά όργανα της ΕΕ αλλά και προς το κοινό.
Η διαφάνεια στο νομοθετικό έργο και στη δημόσια διοίκηση είναι φυσικά τα θεμέλια για τη σωστή λειτουργία της δημοκρατίας μας.
Ως εκ τούτου, δεν αρκεί το σύστημα να είναι τύποις ανοιχτό.
Πρέπει και οι πολίτες να το βιώνουν ως ανοιχτό.
Η πρόταση κανονισμού της Επιτροπής μας φέρνει τελικά στο μυαλό το διάσημο παραμύθι του Αντερσεν για τα νέα ρούχα του βασιλιά.
Λέμε κάτι αλλά η πραγματικότητα λέει κάτι άλλο.
Εμείς εδώ στο Ευρωπαϊκό Κοινοβούλιο αναλαμβάνουμε τον ρόλο του μικρού αγοριού στο παραμύθι.
Ο συνήθης τρόπος για να συνεργαζόμαστε σε διεθνές επίπεδο με όλες τις συνήθειες και τους κανόνες παιχνιδιού της διπλωματίας, συμπεριλαμβανομένου και του κανόνα ότι όλα πρέπει να διαδραματίζονται πίσω από τραβηγμένες κουρτίνες δεν έχει αποτελέσματα στη συνεργασία που χαρακτηρίζει την εξέλιξη της ΕΕ.
Πρέπει να βάλουμε στο συρτάρι αυτή την έκθεση.
Πρέπει να υπάρχει πλήρης πρόσβαση του κοινού στα δημόσια έγγραφα με ελάχιστες εξαιρέσεις, ειδάλλως θα χάσουμε τη στήριξη του λαού προς την ευρωπαϊκή συνεργασία.
Προσωπικά θα προσθέσω ότι παρ' ότι οι κανόνες εδώ αφορούν αποκλειστικά τη δημοσιοποίηση των δημόσιων εγγράφων της ΕΕ, η πρόταση του κ. Cashman θα έχει θετικές επιδράσεις και στα κράτη μέλη, όπου δεν θα είναι πλέον δυνατόν να κρατούν κρυφά έγγραφα με την καθεστηκυία δικαιολογία που συνήθως πάντοτε αντιμετωπίζουμε ότι πρόκειται για θέμα της ΕΕ.
Η κηλίδωση της φήμης της ΕΕ που δημιουργείται με αυτή την τακτική θα πάψει επιτέλους, πράγμα θετικό για την εμπιστοσύνη των πολιτών προς την ευρωπαϊκή συνεργασία.
Θα τελειώσω λέγοντας απλώς ότι θεωρώ ότι ήταν κρίμα που ο κ. Jens-Peter Bonde έλαβε το λάθος χειρόγραφο με την παρέμβασή του σήμερα.
Εν πάση περιπτώσει δεν αφορούσε την έκθεση του κ. Cashman.
Κύριε Πρόεδρε, ευχαριστώ τον κ. Cashman για το ενδελεχές και εμπνευσμένο έργο του στην επιτροπή.
Η ελευθερία της πληροφόρησης και μια νοοτροπία ανοιχτής και διαφανούς διοίκησης είναι ισχυρά εργαλεία για την καλύτερη διακυβέρνηση και την εκρίζωση της διαφθοράς και της κακοδιοίκησης.
Αφού ο κ. Πρόντι ήταν εκείνος που μας παρουσίασε τις προτάσεις τον Ιανουάριο, ελπίζαμε ότι θα ήταν εδώ για να απαντήσει σε αυτήν τη συζήτηση.
Η Επιτροπή τήρησε μία περίεργη σιωπή σε όλη τη διάρκεια των συζητήσεών μας, αλλά αναμένουμε με ανυπομονησία τις παρατηρήσεις του Επιτρόπου σήμερα το πρωί.
Ο κ. Σολάνα στο Συμβούλιο προέβη σε ένα παράτολμο διάβημα, άξιο να τον στέψει πρίγκιπα του σκότους.
Από τη στιγμή όμως που θα ψηφιστεί σήμερα αυτή η έκθεση, το Κοινοβούλιο θα είναι έτοιμο να διαπραγματευτεί με την Επιτροπή και το Συμβούλιο έναν κώδικα που θα λούσει τους πολίτες με το εκτυφλωτικό φως μιας λιακάδας του Στρασβούργου.
Η δημοσιοποίηση πρέπει να είναι το τεκμήριό μας και το βάρος της αποδείξεως πρέπει να πέσει ολόκληρο σε εκείνους που προσπαθούν να την ματαιώσουν.
Είναι κωμικοτραγικό το γεγονός ότι στην Ευρωπαϊκή Ένωση, οι εθνικές κυβερνήσεις διαμορφώνουν πολιτική πίσω από ένα βαρύ παραπέτασμα μυστικότητας.
Η ελευθερία της πληροφόρησης που θεσπίζεται με το άρθρο 255 θα το σκίσει στα δύο.
Κύριε Πρόεδρε, θα ήθελα να ευχαριστήσω τον εισηγητή και όλους όσους συμμετείχαν στο έργο αυτό.
Πρόκειται για μία εξαιρετικά σημαντική έκθεση η οποία αποτελεί ένα σημαντικό μέρος αυτού που θα μπορούσαμε να αποκαλέσουμε νέα αρχή της δημοσιοποίησης της ΕΕ.
Η αρχή αυτή αφορά, εκτός από τη συγκεκριμένη πρόταση η οποία ορίζει το δικαίωμα πρόσβασης των πολιτών στα διάφορα έγγραφα, και τη συμφωνία πλαίσιο μεταξύ της Επιτροπής και του Κοινοβουλίου καθώς και άλλες συμφωνίες όπως την απόφαση Σολάνα.
Τώρα έχουμε την ευκαιρία να καταστήσουμε την ΕΕ περισσότερο ανοικτή, περισσότερο διαφανή και περισσότερο δημοκρατική.
Θα ήταν πραγματικά μεγάλη η απογοήτευση εάν αποτυγχάναμε στο στόχο αυτό.
Το ζητούμενο είναι η νομική ασφάλεια, η αποτελεσματική διοίκηση και η αποτελεσματική δημοκρατία.
Ας μην λησμονούμε ότι αυτή η πρόταση θα καθορίσει το δικαίωμα των πολιτών να έχουν πρόσβαση στα διάφορα έγγραφα χωρίς να χρειάζεται να αιτιολογούν γιατί ζητούν πρόσβαση στα έγγραφα αυτά ή να πρέπει να αποδεικνύουν ότι τα έγγραφα τους αφορούν.
Δεν θα πρέπει λοιπόν να συγχέουμε αυτή την πρόταση με τον ρόλο του Ευρωπαϊκού Κοινοβουλίου ή με τις μελλοντικές διοργανικές συμφωνίες.
Η έκθεση Cashman βελτιώνει την πρόταση της Επιτροπής, θεωρώ όμως ότι η βελτίωση αυτή δεν είναι αρκετή.
Θα πρέπει επιπλέον να δεχθούμε πολλές από τις τροπολογίες οι οποίες έχουν υποβληθεί μεταξύ άλλων από τους Πράσινους και τους Φιλελεύθερους.
Ιδιαίτερα σημαντική είναι η τροπολογία για τη δημιουργία του αρχείου.
Εξάλλου δεν θα πρέπει να χρειάζονται οι πολίτες ερμηνεία των δικαιωμάτων τους, αλλά θα πρέπει να γνωρίζουν ότι έχουν δικαίωμα πρόσβασης στα διάφορα έγγραφα προκειμένου να αποφασίζουν οι ίδιοι τι είναι σημαντικό για αυτούς.
Κύριε Πρόεδρε, η έκθεση προσανατολίζεται προς τη σωστή κατεύθυνση, θα πρέπει όμως να πάει και παραπέρα.
Στην κοινή γνώμη δημιουργείται σήμερα συχνά η εντύπωση της καλής πληροφόρησης μέσω της διανομής στον λαό τόνων από φυλλάδια τυπωμένα σε χαρτί ιλουστρασιόν.
Οι πολίτες όμως δεν μετρούν την πληροφόρηση από τη λαμπερή της συσκευασία, αλλά από το περιεχόμενο, τη διαφάνεια και τη δυνατότητα κατανόησής της.
Είναι σωστό ότι με τη διαφάνεια και το άνοιγμα μπορούν να προληφθούν πιο εύκολα φαινόμενα όπως η διαφθορά και η κατασπατάληση πόρων.
Η πρόσφατη έκθεση του Ελεγκτικού Συνεδρίου δείχνει πόσο επιτακτικές είναι οι αλλαγές σε αυτόν τον τομέα.
Σχετικά με τρία ακόμη σημεία: Πρώτον, η δημοκρατία βασίζεται στη συμμετοχή των πολιτών και πρέπει να παρακινεί σε δράση.
Τι γίνεται όμως όταν η πληροφόρηση είναι ανύπαρκτη ή ανεπαρκής, όταν σχηματίζεται μια ζούγκλα από διατάξεις, στην οποία δεν βγάζει άκρη ούτε ένας βουλευτής, πόσο μάλλον ένας απλός πολίτης;
Το θέμα όσον αφορά την πληροφόρηση είναι να μπορεί και ο πολίτης να εντοπίσει τα δικαιώματά του στις αποφάσεις μας, όταν πρόκειται για παράδειγμα για προγράμματα ενίσχυσης και άλλα θέματα.
Δεύτερον, τα έγγραφα συντάσσονται συχνά σε μια γλώσσα, την οποία δεν μπορεί να κατανοήσει ούτε νομικός, πόσο μάλλον ένας πολίτης.
Τέλος, το απαιτούμενο απόρρητο είναι ακόμη και για τα μέλη του Κοινοβουλίου τόσο μεγάλο που πολλά ζητήματα σχετικά με τη λήψη αποφάσεων του ίδιου του οργάνου, τα οποία χρειαζόμαστε, μένουν κρυφά ώστε ...
(Τεχνικό πρόβλημα)
Κύριε Πρόεδρε, η περίφημη ρητορική της Ευρώπης των πολιτών δεν αντανακλάται στους κανόνες περιορισμένης πρόσβασης στα έγγραφα της Επιτροπής και του Συμβουλίου.
Θέλουν τα όργανα αυτά να φέρουν τον πολίτη κοντά στην Ευρώπη;
Αυτό που προκύπτει από τη στάση τους είναι η επιλογή του συγκεντρωτισμού.
Για ποιο λόγο επελέγη ένας κανονισμός;
Δεν πρόκειται για έγγραφα των οργάνων;
Και για ποιο λόγο υπάρχουν τόσο πολλές εξαιρέσεις;
Αφ' ης στιγμής στο Συμβούλιο δεν απαιτείται πλέον ομοφωνία, η μοναδική δυνατότητα προσαρμογής υπάρχει πλέον στο Κοινοβούλιο.
Ευτυχώς, με την έκθεση Cashman/Maij-Weggen γίνεται μια προσπάθεια να καταρτιστεί ένα έγγραφο στο οποίο ρυθμίζεται το δικαίωμα πρόσβασης των πολιτών σε έγγραφα και όχι το δικαίωμα των οργάνων να επιβάλλουν περιορισμούς.
Όμως, ούτε το Κοινοβούλιο κατορθώνει να μείνει μακριά από αυτά τα παιχνίδια ισχύος.
Έτσι, στην έκθεση περιλαμβάνονται τροπολογίες σχετικά με το δικαίωμα των θεσμικών οργάνων να χαρακτηρίζουν έγγραφα ως απόρρητα ή δημόσια, τροπολογίες οι οποίες αποσκοπούν κυρίως στην αύξηση της επιρροής τους.
Μπορούν όμως αυτά τα θέματα να ενταχθούν σε έναν κανονισμό σχετικά με το δικαίωμα πρόσβασης των πολιτών σε έγγραφα;
Η ρυθμιστική έξη του Κοινοβουλίου, η οποία προκύπτει από πολλές τροπολογίες, οδηγεί επιπλέον στη θέσπιση μιας ρύθμισης η οποία είναι δύσκολο να εφαρμοστεί.
Όλα αυτά συμβαίνουν τη στιγμή που η διαφάνεια και η δημοσιότητα, που είναι απαραίτητες για να εξασφαλιστεί η συμμετοχή των πολιτών, χρειάζονται μία σαφή και απλή ρύθμιση.
Αυτό είναι κάτι που εμείς ως Κοινοβούλιο οφείλουμε να σεβαστούμε.
Κύριε Πρόεδρε, θέλω να ευχαριστήσω τον κ. Cashman για την έκθεσή του, η οποία εμπλουτίστηκε και από τις γνωμοδοτήσεις των κκ.
Maij-Weggen, Hautala, Malmstrφm, Theato, Thors και Andreasen.
Πιστεύω, όμως, ότι ο κ. Cashman αναφέρεται σε όλα τα όργανα εκτός από το Συμβούλιο, επειδή το Συμβούλιο είναι μια μαύρη τρύπα στην παρούσα Ευρωπαϊκή Ένωση.
Το Συμβούλιο είναι ο άγνωστος εκτός τόπου.
Πιστεύω ότι συντελέσθηκε ένα βήμα μπροστά προς την απολαβή του δικαιώματος του πολίτη για πληροφόρηση και γνώση.
Πιθανόν, με την ηλεκτρονική ενημέρωση να καταφέρουμε να παράσχουμε στον πολίτη αυτή τη δυνατότητα, αυτοματοποιώντας τη, ακόμα και χωρίς να είναι νόμιμο συμφέρον του να τη ζητήσει.
Πιστεύω εξάλλου ότι θα έπρεπε, όπως ζήτησαν η Επιτροπή Αναφορών και ο Διαμεσολαβητής, να προσπαθήσουμε επίσης να επικεντρωθούμε τις θεσμικές και τις γραφειοκρατικές απαιτήσεις όσον αφορά τη διαδικασία, για να προσδιορίσουμε, μεταξύ των άλλων, τις ευθύνες που έχει πάντα, ούτως ή άλλως, η διοίκηση, χωρίς δηλαδή να διακρίνουμε μεταξύ των τύπων ευθύνης.
Μίλησα για την ευθύνη ακριβώς επειδή πιστεύω ότι η ενημέρωση πρέπει να προστατεύει τον πολίτη από τα λάθη της δημόσιας διοίκησης.
Αν δεν συνέβαινε αυτό, θα επρόκειτο απλώς και μόνο για επιθυμία για γνώση.
Όμως, το δικαίωμα του πολίτη να προστατευθεί από τη δημόσια διοίκηση επιβάλλει την ενημέρωσή του.
Ένα τελευταίο σημείο: δεν μπορεί να παρασχεθεί ενημέρωση, να δοθεί δηλαδή το δικαίωμα ενημέρωσης, το δικαίωμα προστασίας του πολίτη από τα λάθη της δημόσιας διοίκησης, αν δεν υπάρξουν απλούστερες, πιο κατανοητές διαδικασίες, αν δεν μειωθεί ο αριθμός και ο τύπος των διαδικασιών, επειδή οι περίπλοκες διαδικασίες, ακόμη και όταν είναι γνωστές στους πολίτες, είναι το αντίθετο της διαφάνειας και αρνούνται τη σχέση μεταξύ του πολίτη και του θεσμικού οργάνου, η οποία πρέπει να αποτελεί μέσο βελτίωσης της ποιότητας της ζωής του πολίτη.
Κύριε Πρόεδρε, κατ' αρχάς ένα μεγάλο ευχαριστώ στον εισηγητή Michael Cashman και σε όλους όσοι συνέβαλαν σε αυτή την έκθεση.
Η διαφάνεια δεν ήταν μέχρι σήμερα τίποτε άλλο από ένα σύνθημα που συχνά χρησιμοποιείτο καταχρηστικά όταν αναφερόταν στη διαύγεια των δραστηριοτήτων των οργάνων της Ευρωπαϊκής Ένωσης.
Η έκθεση Cashman, με τις απαιτήσεις που θέτει, είναι τώρα ένα πρώτο πολύτιμο βήμα προς τα εμπρός, όμως πιστεύω πως δεν είναι τίποτε παραπάνω.
Εμείς οι βουλευτές θα έπρεπε να έχουμε περισσότερο θάρρος.
Πρόκειται να δημιουργήσουμε μια διακομματική και διακοινοβουλευτική ευρωπαϊκή πρωτοβουλία για τη διαφάνεια, εν συντομία ETI, η οποία θα απαρτίζεται από ευρωβουλευτές, μέλη εθνικών κοινοβουλίων, αλλά και από εκπροσώπους των μέσων ενημέρωσης, εφόσον πρόκειται για την από κοινού προστασία μας από τις αδικαιολόγητες πρακτικές τήρησης απορρήτου από τα όργανα της ΕΕ.
Το ζήτημα δεν είναι μόνο η αρχή της απεριόριστης πρόσβασης σε όλα τα έγγραφα, αλλά βεβαίως και το να καταφέρουμε επιτέλους να ανοίξουμε τις πόρτες των συνεδριάσεων του Συμβουλίου, ούτως ώστε στο μέλλον να μην λαμβάνει πλέον μόνο του και στα κρυφά αποφάσεις κατά την πρακτική του Μέτερνιχ και μετά να ασκεί φτηνή κριτική κατά των Βρυξελλών.
Οι εκπρόσωποι των μέσων ενημέρωσης είναι ευπρόσδεκτοι να μας υποστηρίξουν εμάς τους βουλευτές και να διερευνήσουν μαζί μας, για να βρούμε όλα όσα θέλει και πρέπει να μάθει ο πολίτης.
Ήδη αύριο θα γίνει μια συνάντηση στο Λονδίνο.
Θα ζητήσουμε την κατανόηση του βρετανού Υπουργού Εξωτερικού Εμπορίου και του Υπουργού Επιστημών, και το επόμενο Σαββατοκύριακο θα συγκληθεί το Ευρωπαϊκό Συμβούλιο για τις Τέχνες στη Μαδρίτη, όπου η ETI θα κατέχει κεντρική θέση στην ημερήσια διάταξη.
Πρότυπο για μας είναι ο αμερικανικός νόμος για την ελευθερία πληροφόρησης και η εφαρμοζόμενη πρακτική διαφάνειας στη Σουηδία.
Δεν είναι τυχαίο ότι μίλησαν επ' αυτού σχεδόν μόνο Σκανδιναβοί, ενώ από τη Γερμανία και την Ιταλία ακούσαμε λίγα και από την Γαλλία - νομίζω - τίποτα, τουλάχιστον ως τώρα.
Είναι ευτυχής σύμπτωση το γεγονός ότι οι Σουηδοί θα αναλάβουν την προεδρία του Συμβουλίου τον επόμενο χρόνο και ίσως μπορέσουν να δώσουν ένα πολύ πιο σαφές στίγμα.
Χρειαζόμαστε πάντως έναν νέο Διαφωτισμό, και είναι μια μεγάλη ευκαιρία για μας τους βουλευτές να δείξουμε το πραγματικό μας πρόσωπο.
(Χειροκροτήματα)
Κύριε Πρόεδρε, θέλω να ευχαριστήσω τον κ. Cashman για το έργο του.
Ωστόσο, δεν είναι ο μόνος που ευχαριστώ, ένα μεγάλο ευχαριστώ αξίζει επίσης στην κ. Hanja Maij-Weggen της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών, η οποία μέσω της ενισχυμένης διαδικασίας Hughes είναι η δεύτερη συντάκτρια της έκθεσης.
Χαίρομαι που μπόρεσαν να έχουν οι δυο τους καλή και αποδοτική συνεργασία επ' αυτού του θέματος.
Η διαφάνεια και η δημοκρατία αποτελούν σημαντικές αξίες του έργου μας, οι οποίες θα υλοποιηθούν αν καταστούν υποχρεωτικοί οι κατάλογοι των υφισταμένων εγγράφων, ακόμη και εκείνων που έχουν χαρακτηριστεί απόρρητα.
Αυτή είναι η αρχή που έλαβα ως αφετηρία στην δική μου έκθεση για την πρόσβαση στα έγγραφα που αφορούν το περιβάλλον, των οποίων είμαι συντάκτης.
Σημαντικό θα ήταν επίσης το να πληροφορούμε τους πολίτες για το πότε καθίσταται διαθέσιμο ένα έγγραφο, το οποίο κατά την υποβολή της αίτησης δεν μπορούσε να δημοσιοποιηθεί, επειδή ήταν ημιτελές ή είχε χαρακτηριστεί απόρρητο.
Θα ήθελα να επιστήσω την προσοχή σε ένα ζήτημα που αφορά τη δημοσιοποίηση δεδομένων που έχουν στην κατοχή τους μονάδες που υπόκεινται στην Επιτροπή ή που έχουν συσταθεί από θεσμικά όργανα της ΕΕ.
Τέτοιες είναι, επί παραδείγματι, ο Ευρωπαϊκός Οργανισμός Περιβάλλοντος στην Κοπεγχάγη ή η Ευρωπαϊκή Αρχή Ασφάλειας των Τροφίμων που πρόκειται να συσταθεί προσεχώς.
Είναι αυτονόητο ότι τα έγγραφα των μονάδων αυτών πρέπει να συμπεριληφθούν ρητώς στο πεδίο των κανόνων πρόσβαση στα έγγραφα.
Ωστόσο, δεν θεωρώ καλή την τεχνική που επέλεξε ο κ. Cashman.
Η απαρίθμηση των μονάδων αυτών σε χωριστό παράρτημα είναι από τεχνικής απόψεως δύσχρηστη, διότι ο σχετικός κατάλογος θα πρέπει να αναπροσαρμόζεται κάθε φορά που δημιουργούνται νέες μονάδες ή τροποποιούνται οι υπάρχουσες.
Θα ήταν καλύτερο να συμπεριληφθούν στις διατάξεις του κανονισμού κανόνες, οι οποίοι να υποχρεώνουν όλες τις μονάδες να δημοσιοποιούν τα έγγραφά τους και να καταρτίζουν σχετικούς καταλόγους.
Θα ήθελα έπειτα να αναφερθώ στο έργο που έγινε σχετικά με τις εξαιρέσεις.
Ο ορισμός εξαιρέσεων είναι πολύ λεπτό ζήτημα, δεδομένου ότι στο νου των πολιτών ακόμη και μια καλά καταρτισμένη έκθεση και μια μεγάλη αύξηση της διαφάνειας εύκολα επισκιάζονται από ένα σύνολο περίπλοκων εξαιρέσεων.
Φυσικά, πρέπει επιτέλους να αποφασίσουμε για τις πρακτικές που θα ρίξουν άπλετο το φως της δημοσιότητας στο έργο του Συμβουλίου και οι εξαιρέσεις δεν θα πρέπει να δίνουν στο Συμβούλιο τη δυνατότητα να ταμπουρώνεται πίσω τους κατά τον συνήθη τρόπο του.
Έχει σημασία, ωστόσο, να καθησυχαστούν οι συνειδήσεις των πολιτών, που κυριολεκτικά πλησιάζουν την παράνοια, η οποία τροφοδοτείται, επί παραδείγματι, από την υπερβάλλουσα μυστικότητα των εγγράφων που αφορούν την ασφάλεια και την άμυνα.
Στην πραγματικότητα, είναι σημαντικό για την ίδια την ασφάλεια να έχουν οι πολίτες τη δυνατότητα, μέσω των δεδομένων και των εγγράφων, να αξιολογούν την εμπιστοσύνη τους στην ευρωπαϊκή άμυνα.
Κύριε Πρόεδρε, έχουμε φθάσει σήμερα σε ένα σημείο όπου μπορούμε πράγματι να πούμε ότι κάνουμε από χρόνια βήματα προς την επιθυμητή κατεύθυνση, προς την εφαρμογή των αρχών που είναι εγγεγραμμένες στη Συνθήκη του Αμστερνταμ.
Η διαφάνεια θα πρέπει να γίνει ο στυλοβάτης όλων των δραστηριοτήτων της Ευρωπαϊκής Ένωσης, όμως καθαυτό το δικαίωμα πρόσβασης στα έγγραφα δεν αρκεί ακόμη για την υλοποίηση της διαφάνειας.
Πρέπει να φροντίσουμε ώστε η δράση όλων των θεσμικών οργάνων να βασίζεται στη διαφάνεια, στη σαφήνεια και στην κατανόηση, πράγμα που προϋποθέτει να είναι ευδιάκριτες οι δομές της λήψης αποφάσεων.
Στο πεδίο αυτό πρέπει επίσης να αποφευχθεί η υπερβολική γραφειοκρατία.
Οι προθεσμίες που προτείνονται για τη χορήγηση των εγγράφων θα πρέπει να είναι οι μέγιστες προθεσμίες, διότι, υπό κανονικές συνθήκες, τα έγγραφα είναι ευπρόσιτα στους πολίτες.
Θεωρώ επίσης εξαιρετικά σημαντικό τον ετήσιο έλεγχο που προτείνεται στην παρούσα έκθεση , δεδομένου ότι κατά τον ετήσιο έλεγχο θα μπορούμε κατόπιν να εξετάζουμε διεξοδικά τους καταλόγους εγγράφων, τα οποία δεν ήταν δυνατόν να δοθούν προς δημοσίευση.
Στη φάση αυτή θα υπάρχει η δυνατότητα να εξετάζουμε επίσης σε πολιτική βάση εάν αυτές οι εκτιμήσεις για την απόκρυψη εγγράφων υπήρξαν σκόπιμες.
Ελπίζω η έκθεση αυτή να γίνει ευπρόσδεκτη εδώ στο Κοινοβούλιο.
Κύριε Πρόεδρε, υπάρχει ένα βαθύ χάσμα μεταξύ των απόψεων του Κοινοβουλίου και των απόψεων του Συμβουλίου και της Επιτροπής.
Το χάσμα αυτό συμβολίζει την απόσταση που υπάρχει μεταξύ της Ευρωπαϊκής Ένωσης και των πολιτών της.
Οι λαοί μας θεωρούν την Ευρώπη ως ένα αντιδημοκρατικό οικοδόμημα, ένα τόπο όπου οι αποφάσεις λαμβάνονται πάντα κεκλεισμένων των θυρών.
Το χάσμα αυτό υπονομεύει τη δημοκρατία στην Ευρώπη.
Σε τελευταία ανάλυση, η ανταλλαγή πληροφοριών είναι βασικό στοιχείο της σύγχρονης δημοκρατίας η οποία τρέφεται από τη δημόσια συζήτηση, τον έλεγχο εκ μέρους του κοινού και των μέσων μαζικής ενημέρωσης και από τη συμβολή των κοινωνικών οργανώσεων.
Οι προτάσεις που κάναμε εδώ στο Κοινοβούλιο γεφυρώνουν το χάσμα.
Θα ήθελα να τονίσω ευθύς εξ αρχής ότι η μεγάλη πλειοψηφία των μελών του Σώματος υποστηρίζει τις προτάσεις και αυτό ισχύει και για τους συναδέλφους που προέρχονται από χώρες όπου η παράδοση της δημοσιότητας ενδέχεται να είναι λιγότερο ισχυρή.
Με την ομοφωνία που επικρατεί στους κόλπους του, το Ευρωπαϊκό Κοινοβούλιο κατορθώνει να αποδείξει ότι το θέμα αυτό αφορά μία μάχη που δίνεται για τη δημοκρατία σε ευρωπαϊκή κλίμακα.
Διαπιστώνω ότι το Συμβούλιο υπέπεσε τον Ιούνιο σε σοβαρό σφάλμα όταν δήλωσε κατηγορηματικά ότι όλα τα έγγραφα που αφορούν στρατιωτικές υποθέσεις είναι απόρρητα.
Η απόσταση αυτή συμβολίζει το δρόμο που πρέπει να διανύσουμε μέχρις ότου θεσπιστεί πραγματικά στην Ευρώπη μία δημοκρατικά ελεγχόμενη πολιτική ασφάλειας και άμυνας.
Για το λόγο αυτό, το Ευρωπαϊκό Κοινοβούλιο ζητεί να ενσωματωθεί στο μέλλον η ευρωπαϊκή πολιτική ασφάλειας και άμυνας στις διαρθρώσεις της Ευρωπαϊκής Επιτροπής.
Πρώτα όμως πρέπει να αντιμετωπίσουμε τη δύστροπη απόφαση του Συμβουλίου.
Φυσικά και αναγνωρίζει το Κοινοβούλιο ότι πρέπει να τηρείται το απόρρητο ορισμένων στρατιωτικών υποθέσεων, αυτό όμως πρέπει να γίνεται μετά την αξιολόγηση του περιεχομένου κάθε εγγράφου με βάση ελεγχόμενα κριτήρια και διαδικασίες.
Στη συνέχεια, ο κοινοβουλευτικός έλεγχος επί απόρρητων εγγράφων μπορεί να ασκείται από μία επιτροπή του Ευρωπαϊκού Κοινοβουλίου.
Πρόεδρε, η πρόσβαση σε έγγραφα έχει καθοριστική σημασία για τη δημοκρατία στην Ευρώπη.
Στις διαπραγματεύσεις που θα διεξαχθούν τις προσεχείς εβδομάδες, το Συμβούλιο και η Επιτροπή πρέπει να κάνουν σημαντικές υποχωρήσεις.
Εάν δεν γίνει αυτό, η σοσιαλδημοκρατική παράταξη θα συνεργαστεί με άλλους για να επιβάλει δια νόμου το δικαίωμα πληροφόρησης.
Κύριε Πρόεδρε, καταρχάς θέλω να δηλώσω την ικανοποίησή μου επειδή μπορώ να εκθέσω ενώπιόν σας τη θέση της Επιτροπής σχετικά με τις τροπολογίες που παρουσιάστηκαν από διάφορες επιτροπές στην πρόταση κανονισμού, ενός Κανονισμού που όλοι θεωρούμε πολύ σημαντικό για την εφαρμογή της δημοκρατίας και την πρόοδο της κοινωνίας μας.
Θέλω να προσθέσω πόσο εκτιμώ εγώ και όλοι μας τις προσπάθειες του εισηγητή, κ. Cashman και της συντάκτριας της γνωμοδότησης, κ. Maij-Weggen, για την παρουσίαση της έκθεσης αυτής σε τόσο σύντομο χρονικό διάστημα.
Σύμφωνα με το άρθρο 255 της Συνθήκης, ο προτεινόμενος Κανονισμός πρέπει να υιοθετηθεί πριν από την 1 Μαΐου 2001, δηλαδή δυο χρόνια μετά την ισχύ της Συνθήκης του Αμστερνταμ.
Πριν παρουσιάσω τη θέση της Επιτροπής, θέλω να επισημάνω ότι, για τη σύνταξη της πρότασης, βασιστήκαμε από τη μια πλευρά στην εμπειρία και τη λειτουργία του εκούσιου κώδικα των τελευταίων έξι ετών, και από την άλλη σε μια μελέτη της νομοθεσίας των Κρατών της Ένωσης, ορισμένες από τις οποίες διαθέτουν μεγάλη εμπειρία ως προς την εύκολη πρόσβαση των πολιτών στα έγγραφα.
Η Συνθήκη αναγνωρίζει στους πολίτες το δικαίωμα της πρόσβασης στα έγγραφα των ευρωπαϊκών οργάνων με βάση συγκεκριμένες αρχές και όρους.
Για την Επιτροπή, όπως επισημαίνεται και στην πρόταση, η εύκολη πρόσβαση των πολιτών θα επιτρέψει την εξασφάλισης καλύτερης πληροφόρησης τους για τη διαδικασία λήψης αποφάσεων καθώς και μεγαλύτερη νομιμότητα, αποτελεσματικότητα και υπευθυνότητα της διοίκησης σ' ένα δημοκρατικό σύστημα.
Επομένως η θεμελιώδης αρχή είναι ο ανοιχτός χαρακτήρας, που πρέπει όμως να εναρμονιστεί με τη διασφάλιση του κοινού συμφέροντος και τον σεβασμό ορισμένων δικαιωμάτων που αξίζουν ιδιαίτερης προστασίας.
Αυτή είναι η θεμελιώδης ισορροπία που πρέπει να επιτύχουμε.
Η νομοθεσία μας θα πρέπει να σεβαστεί μία ακόμα εξίσου σημαντική ισορροπία: την ισορροπία μεταξύ των τριών οργάνων που αναφέρθηκαν στη Συνθήκη του Αμστερνταμ: αυτό δε σημαίνει ότι δεν πρέπει να υιοθετήσουν τον Κανονισμό και τα άλλα όργανα όταν τον εγκρίνουμε.
Όταν μίλησε ο Πρόεδρος Πρόντι στο Κοινοβούλιο, στις 3 Οκτωβρίου, αναφέρθηκε στο θεσμικό τρίγωνο και υπενθύμισε ότι σ' ένα ευρωπαϊκό σύστημα που βασίζεται σε ελέγχους και ισορροπίες, η εύρυθμη λειτουργία του κάθε οργάνου συμβάλλει στο κοινό συμφέρον.
Κάθε ένα από τα όργανα έχει ένα διαφορετικό ρόλο να διαδραματίσει και γι' αυτό οι ανάγκες και οι υποχρεώσεις του είναι διαφορετικές.
Χάρη στην έκθεση του κ. Cashman έχουμε σήμερα μια σαφή ιδέα για τις προτεραιότητες του Κοινοβουλίου.
Αλλά δεν είναι ακόμα σαφής η θέση του Συμβουλίου σχετικά με κάποιες από τις σημαντικότερες διατάξεις της πρότασης.
Λόγω αυτής της αβεβαιότητας η Επιτροπή, σ' αυτή τη φάση της διαδικασίας, μπορεί να εκφράσει μόνο μια σφαιρική θέση.
Αρα δεν μπορούμε να συμφωνήσουμε με πολλές από τις τροπολογίες γιατί αυτό θα προδίκαζε μια μελλοντική διαπραγμάτευση και μια οριστική στάση σχετικά με το θέμα.
Η Επιτροπή διαπιστώνει με ικανοποίηση ότι η προσέγγισή της σε πολλά θέματα που έχουν ανακύψει συμπίπτει σε μεγάλο βαθμό με το Ευρωπαϊκό Κοινοβούλιο.
Αλλωστε, σε άλλες τροπολογίες δεν υπάρχει κανένα πρόβλημα αρχής.
Εκεί που πρέπει να εμβαθύνουμε είναι στους τρόπους εφαρμογής και στην πρακτική διότι ο ανοιχτός χαρακτήρας, η διαφάνεια και η διευκόλυνση της πρόσβασης στα έγγραφα αποτελούν μια δράση που πρέπει να ενισχύσουμε στην διοίκησή μας αντίστοιχα και που πρέπει να γίνει πραγματικότητα.
Πιστεύω ότι, όπως και εγώ, πολλοί από τους υποστηρικτές της μεγαλύτερης διαφάνειας, που επιτρέπει περισσότερη αποτελεσματικότητα των θεσμικών οργάνων, μείναμε πραγματικά άναυδοι, όταν, πριν από χρόνια, μάθαμε ότι σε μια χώρα, που πάντα αποτελούσε το παράδειγμα σ' αυτούς τους τομείς, για πολλά χρόνια υπήρχαν, ειδικά σε ορισμένες κατηγορίες πολιτών, πρακτικές αποστείρωσης στο σκοτάδι και με ελάχιστη διαφάνεια.
Νομίζω ότι αυτό αποδεικνύει ότι δεν υπάρχουν τέλειες καταστάσεις και ότι πρέπει να προσπαθούμε όλοι για την αποφυγή τέτοιου είδους καταστάσεων.
Θα μου επιτρέψετε τώρα να θίξω ορισμένα προβλήματα που εμποδίζουν αυτή τη στιγμή την Επιτροπή να δεχτεί κάποιες τροπολογίες.
Ένα από αυτά είναι η ανάγκη να βρεθεί μια δίκαιη ισορροπία μεταξύ διαφάνειας και αποτελεσματικότητας.
Αναφέρομαι ειδικά στα κείμενα εσωτερικής χρήσης, στα αρχικά σχέδια και στα προπαρασκευαστικά έγγραφα προβληματισμού αποκλειστικά για εσωτερική χρήση των υπηρεσιών των θεσμικών οργάνων.
Όλες οι κρατικές νομοθεσίες σχετικά μ' αυτό το θέμα αποκλείουν αυτά τα έγγραφα.
Το να υποχρεωθούν τα όργανα να διαθέσουν αυτές τις εσωτερικές σημειώσεις θα μπορούσε να προκαλέσει, σε πολλές περιπτώσεις, μόνο σύγχυση στους πολίτες.
Όπως είπε και κάποιος από εσάς είναι παράδοξο, και συμβαίνει αυτό γιατί πολλές φορές η παραπληροφόρηση προέρχεται από την υπερπληροφόρηση.
Κατ' αυτή την έννοια πιστεύω ότι η πρόσβαση στα προπαρασκευαστικά έγγραφα δεν θα προσέφερε μεγάλη πληροφόρηση.
Επίσης θα αποθάρρυνε τη δημιουργική σκέψη και θα ενίσχυε τη γραφειοκρατία στα πλαίσια των οργάνων.
Νομίζω ότι αυτό είναι ακριβώς το αντίθετο από τις επιδιώξεις τους.
Πρέπει να παραδεχτώ ότι η μεγάλη πρόκληση σ' αυτό τον Κανονισμό είναι ο ακριβής προσδιορισμός των εγγράφων.
Και γι' αυτό πιστεύω ότι θα πρέπει να συνεχίσουμε να αναζητούμε ένα κοινό ορισμό που ταιριάζει σε όλα τα όργανα.
Γι' αυτό, αν και σήμερα δεν μπορώ να συμφωνήσω με τις τροπολογίες των άρθρων 3 και 4, δηλαδή τις 28 και 30, αυτό δεν σημαίνει ότι δεν πρέπει να συζητηθεί το θέμα και να προωθηθεί ανάλογα.
Ένα άλλο πρόβλημα στηρίζεται στη στάση που πρέπει να τηρηθεί για τα αρχικά έγγραφα, δηλαδή αυτά που συντάσσονται από τρίτους.
Τα όργανα δεν έχουν εμπειρία σ' αυτό τον τομέα αφού το τωρινό σύστημα καλύπτει μόνο τα έγγραφα που παρουσιάζονται από τα ίδια τα όργανα.
Η πρόταση της Επιτροπής σχετικά με τα έγγραφα τρίτων λαμβάνει υπόψη αυτό που συμφωνήθηκε στην προηγούμενη διακυβερνητική Διάσκεψη, τη διακήρυξη αριθ.
35 της Συνθήκης του Αμστερνταμ, που δεν μπορούμε να αποφύγουμε, και επιτρέπει τόσο στα όργανα όσο και στους τρίτους, να έχουν την τελευταία λέξη όσον αφορά την δυνατότητα διάθεσης αυτών των εγγράφων.
Οι τροπολογίες του Κοινοβουλίου ανατρέπουν εντελώς αυτό το σκεπτικό και γι' αυτό πιστεύουμε ότι χρειάζεται περισσότερη σκέψη, όπως και ότι η πρόταση ενός νέου άρθρου 4γ, η τροπολογία 36, δεν είναι ακόμα αρκετά ώριμη για να αντιμετωπιστεί ευνοϊκά από την Επιτροπή.
Όσον αφορά στις άλλες τροπολογίες, θεωρούμε ότι χρειαζόμαστε χρόνο για να αξιολογήσουμε τις συνέπειες της πρότασης από πλευράς λειτουργίας και πρέπει να φροντίσουμε έτσι ώστε οι διαδικασίες που ενσωματώνονται να μην είναι γραφειοκρατικές αλλά να είναι πραγματικά προσιτές σε όλο το κοινό.
Εδώ περιέχονται τροπολογίες σαν κι αυτές που παρουσιάζονται σχετικά με μέτρα που πρέπει να ανακληθούν μέσω διοργανικής συμφωνίας: η 34, η 45 και η 48.
Όπως ανέφερα προηγουμένως, σε ορισμένες περιπτώσεις μπορούμε να συμφωνήσουμε, καταρχάς, για τις τροπολογίες, αλλά πρέπει να εργαστούμε μαζί από τεχνικής και διοικητικής πλευράς, όσον αφορά, για παράδειγμα, τις τροπολογίες που αναφέρονται στην ταξινόμηση εγγράφων και στο αρχείο.
Η Επιτροπή εδώ και πολλές δεκαετίες βασίζεται σ' ένα σύστημα ταξινόμησης των εγγράφων.
Επομένως, η αρχή ότι τα έγγραφα υπόκεινται σ' ένα σύστημα ταξινόμησης, δεν παρουσιάζει κανένα πρόβλημα.
Ωστόσο, δεν συζητήθηκε αν οι εφαρμοστέοι κανόνες ταξινόμησης πρέπει ή όχι να είναι κοινοί για όλα τα όργανα.
Σ' αυτή τη φάση της νομοθετικής διαδικασίας είναι νωρίς να υιοθετήσουμε μια στάση σχετικά με το αν πρέπει να υπάρχει άμεση σχέση μεταξύ της ταξινόμησης και της πρόσβασης στα έγγραφα, όπως προτείνει η τροπολογία 29, ή με το αν πρέπει να περιληφθούν στον παρόντα Κανονισμό ορισμένοι σχετικοί κανόνες.
Οι σχέσεις μεταξύ κανόνων της ταξινόμησης και κανόνων του περιεχομένου του αρχείου, που ορίζουν οι τροπολογίες, εμποδίζουν, σ' αυτή τη φάση, να γίνει δεκτή η τροπολογία 46 σχετικά με το αρχείο.
Θέλω να υπογραμμίσω ότι πρακτικά η Επιτροπή θα μπορούσε να δεχτεί το σύνολο των τροπολογιών, όπως την 9, τη 18, την 21 τμηματικά, την 23, την 25, την 26.1, την 28 ε, την 35, την 38, τη 40.1, τη 40.6, τη 41.1, τη 42, τη 43.1, τη 47, τη 49 και την 52.
Επίσης, η Επιτροπή πιστεύει ότι μπορούμε να συμφωνήσουμε με ορισμένες τροποποιήσεις σχετικά με τις τροπολογίες 11, 12, 40.4, 40.7, 43.2, 47, 48.4, 50.1 και 50.2.
Ίσως και για τις 63, 66.2, 73.1, 74.2, 75 στο τελευταίο τμήμα και για την 78.2.
Θα ήθελα να τονίσω ότι, αν και σήμερα η Επιτροπή μπορεί μόνον να εκφράσει κάποιες γενικές και σε ορισμένα σημεία θετικές απόψεις, και αν και δεν εκφέρουμε γνώμη σχετικά με άλλες τροπολογίες ή το κάνουμε με μεγάλη προσοχή, αυτό δε σημαίνει ότι δεν θέλουμε να προωθήσουμε τη συζήτηση, τη διαπραγμάτευση και την αναζήτηση κοινών σημείων μεταξύ των τριών οργάνων.
Γι' αυτό ελπίζουμε ότι θα μπορέσουμε να συνεργαστούμε έτσι ώστε το Μάιο να έχει εγκριθεί ο αντίστοιχος Κανονισμός.
Ευχαριστώ πολύ, για άλλη μια φορά, τους εισηγητές που εργάστηκαν, για την προσπάθεια που κατέβαλαν.
Σας ευχαριστώ πολύ, κυρία Επίτροπε.
Κύριε Πρόεδρε, υποβάλλω πρόταση επί της διαδικασίας, ή παρατήρηση επί της παρουσίασης του κανονισμού.
Λίγο πριν, η Επίτροπος κ. de Palacio μας παρουσίασε με συντομία δεκάδες τροπολογίες τις οποίες η Επιτροπή είναι διατεθειμένη να αποδεχθεί και άλλες που μας συνιστά να απορρίψουμε.
Θα ήταν δυνατόν να μας παρασχεθεί αυτός ο κατάλογος γραπτώς, εφόσον πρόκειται να ψηφίσουμε σε δέκα λεπτά;
Κανείς δεν πρόλαβε να σημειώσει τις τροπολογίες που ανέφερε η Επίτροπος.
Διατυπώνω αυτή την παρατήρηση επειδή, γενικά, οι Επίτροποι παρουσιάζουν προφορικά τις συστάσεις της Επιτροπής σχετικά με την ψηφοφορία.
Δεν διαθέτουμε κανένα γραπτό έγγραφο και θα ήταν και μελλοντικά σκόπιμο η Επιτροπή να υποβάλλει γραπτώς τις συστάσεις της στους βουλευτές.
.
(EN) Οφείλω να διαφωνήσω με το συνάδελφό μου, τον κ. Poos.
Δεν είναι δουλειά της Επιτροπής να λέει στις πολιτικές ομάδες τι πρέπει να αποφασίζουν για τις τροπολογίες που προέρχονται από τις διάφορες πολιτικές ομάδες και γι' αυτό ο Επίτροπος δεν πρέπει να επωμιστεί αυτόν τον άχαρο ρόλο
Κύριε Πρόεδρε, ζήτησα το λόγο για να υποστηρίξω την παρατήρηση του κ. Poos.
Ο κ. Cashman ορθώς είπε ότι δεν υπάγεται στην αρμοδιότητα της Επιτροπής να υποδεικνύει στις πολιτικές ομάδες την θέση που οφείλουν να πάρουν εδώ στην ολομέλεια.
Υπάρχουν ωστόσο αρκετοί βουλευτές, οι οποίοι, ορισμένες φορές, εμπιστεύονται επίσης τη σωφροσύνη της Επιτροπής, στους οποίους συμπεριλαμβάνομαι και εγώ.
Θα ήθελα όντως να ψηφίσω ορισμένες φορές υπέρ των προτάσεων της Επιτροπής, και γι' αυτό πρέπει πράγματι οι βουλευτές να διαθέτουν τον κατάλογο των τροπολογιών που η Επιτροπή μπορεί να υποστηρίξει και τον κατάλογο των τροπολογιών που δεν θέλει να υποστηρίξει.
Εναπόκειται στους βουλευτές, οι οποίοι έτσι και αλλιώς ψηφίζουν κατά συνείδηση, να αποφανθούν σε σχέση με τις εισηγήσεις της Επιτροπής.
Κύριε Πρόεδρε, θα ήθελα να συμφωνήσω με τον κ. Cashman ότι αυτή τη στιγμή συντελείται η κοινοβουλευτική διαδικασία λήψης αποφάσεων.
Πληροφορήθηκα ότι η Επιτροπή, την οποία παρεμπιπτόντως θα ήθελα να ευχαριστήσω θερμά γιατί ανταποκρίθηκε σε μεγάλο βαθμό στα αιτήματά μας, όπως μπορούμε να διαπιστώσουμε, δήλωσε ότι δεν μπορεί ακόμη να εκφέρει γνώμη για ορισμένα σημεία.
Πρόκειται βεβαίως για μία πολύ σημαντική παρατήρηση, η οποία θα έχει συνέπειες αργότερα.
Ακριβώς όμως επειδή υπάρχουν ορισμένα τμήματα για τα οποία η Επιτροπή δεν μπορεί να εκφέρει γνώμη - και βλέπω τον εκπρόσωπο της Επιτροπής να κουνά το κεφάλι του - θα ήταν κάπως επικίνδυνο να πάρουμε συγκεκριμένες αποφάσεις γιατί αυτές θα μπορούσαν να αποκτήσουν μία δική τους υπόσταση.
Θα ήθελα συνεπώς να καλέσω το Κοινοβούλιο να συνεχίσει τη διαδικασία λήψης αποφάσεων κατά κάποιο τρόπο ανεξάρτητα από την άποψη της Επιτροπής, και στη συνέχεια θα μπορέσουμε να δούμε με ποιο τρόπο θα μπορέσουν να διαπραγματευθούν οι εισηγητές με την Επιτροπή για να καθοριστεί η τελική μας θέση.
Νομίζω ότι η σειρά αυτή είναι προτιμότερη.
Σημειώνω τις απόψεις που εκφράστηκαν.
Η συζήτηση έληξε.
Η ψηφοφορία θα διεξαχθεί αύριο στις 12.00.
Καλωσσρισμα
Συνάδελφοι, έχω την τιμή να καλωσορίσω στο Ευρωπαϊκό Κοινοβούλιο την αντιπροσωπεία του Κοινοβουλίου της Δημοκρατίας της Μάλτας, υπό την ηγεσία του κ. Louis Galea, στην Κοινή Κοινοβουλευτική Επιτροπή Ευρωπαϊκής Ένωσης-Μάλτας.
Η Κοινή Κοινοβουλευτική Επιτροπή Ευρωπαϊκής Ένωσης-Μάλτας πραγματοποίησε σήμερα και χθες στο Στρασβούργο την 14η συνεδρίασή της και επικέντρωσε τις συζητήσεις στις ενταξιακές διαπραγματεύσεις ΕΕ-Μάλτας με βάση την περιοδική έκθεση της Ευρωπαϊκής Επιτροπής για την πρόοδο που έχει σημειώσει η Μάλτα στο δρόμο για την ένταξή της, η οποία ως γνωστό δημοσιεύθηκε το Νοέμβριο του 2000.
Η Κοινή Κοινοβουλευτική Επιτροπή ενημερώθηκε σχετικά με τις τελευταίες εξελίξεις εκ μέρους της Ευρωπαϊκής Επιτροπής, του προεδρεύοντος του Συμβουλίου της Ευρωπαϊκής Ένωσης και της κυβέρνησης της Δημοκρατίας της Μάλτας.
Στο σημείο αυτό θα ήθελα να τονίσω τον καθοριστικό ρόλο που διαδραματίζει η Κοινή Κοινοβουλευτική Επιτροπή Ευρωπαϊκής Ένωσης-Μάλτας στις τρέχουσες διαπραγματεύσεις για την ένταξη της Δημοκρατίας της Μάλτας στην Ευρωπαϊκή Ένωση.
Εξ ονόματος του Ευρωπαϊκού Κοινοβουλίου θα ήθελα να εκφράσω την ελπίδα ότι η συνεδρίασή σας στο Στρασβούργο υπήρξε επιτυχής και παραγωγική και σας εύχομαι καλή επιστροφή.
Είστε πάντα ευπρόσδεκτοι.
(Χειροκροτήματα)
Ίδια κεφάλαια των πιστωτικών ιδρυμάτων
Η ημερήσια διάταξη προβλέπει την εξέταση της έκθεσης της κ. Villiers (A5-0282/2000), εξ ονόματος της Επιτροπής Οικονομικής και Νομισματικής Πολιτικής, για την αξιολόγηση της οδηγίας 89/299/ΕΟΚ περί ιδίων κεφαλαίων των πιστωτικών ιδρυμάτων [2000/2207(INI)].
.
(EN) Όταν πτωχεύει μία τράπεζα, αυτό έχει πολύ ευρύτερες συνέπειες από ό,τι όταν πτωχεύει μια άλλου είδους επιχείρηση, γιατί τίθενται σε κίνδυνο οι οικονομίες των ανθρώπων και μπορεί να κλονιστεί η σταθερότητα του χρηματοπιστωτικού συστήματος.
Γι' αυτό, υπάρχουν ειδικοί κανόνες που εξασφαλίζουν ότι οι τράπεζες παραμένουν φερέγγυες, επιπλέουν, δεν πτωχεύουν και οι κανόνες αυτοί έχουν σχεδιαστεί για την προστασία των αποταμιευτών και τη διατήρηση της χρηματοπιστωτικής σταθερότητας.
Οι κανόνες αυτοί συμφωνήθηκαν διεθνώς στη Βασιλεία, αλλά το σημερινό πλαίσιο είναι ξεπερασμένο γιατί απαιτεί τα ίδια ρυθμιστικά αποθέματα κεφαλαίων.
Το ίδιο ποσό χρημάτων μπαίνει στην άκρη για ένα ευρύ φάσμα διαφορετικών κινδύνων.
Αυτό στην ουσία ενθαρρύνει τις τράπεζες να επιλέγουν το μεγαλύτερο κίνδυνο γιατί σημαίνει ότι μία τράπεζα μπορεί να στοχεύει σε υψηλότερα κέρδη με την ίδια ρυθμιστική χρέωση κεφαλαίου.
Η νέα πρόταση της Επιτροπής, την κύρια ιδέα της οποίας καλωσορίζει θερμά η επιτροπή, είναι ότι, όσο μικρότερος ο κίνδυνος, τόσο χαμηλότερη η ρυθμιστική χρέωση.
Αυτό σημαίνει ότι οι τράπεζες ενθαρρύνονται και ανταμείβονται για την ελαχιστοποίηση του κινδύνου και τη διατήρηση κατάλληλων αποθεματικών κεφαλαίων έναντι των υποχρεώσεών τους.
Διατυπώσαμε κάποια πολιτικά αιτήματα στην έκθεσή μας από την Επιτροπή Οικονομικών και Νομισματικών Υποθέσεων.
Πρώτον, οι νέοι κανόνες να λαμβάνουν υπόψη την ποικιλομορφία του τραπεζικού και επενδυτικού τομέα στην Ευρωπαϊκή Ένωση.
Οι κανόνες αυτοί εφαρμόζονται σε χιλιάδες μικρές και μεγάλες τράπεζες και εταιρείες επενδύσεων και πρέπει να σχεδιάζονται κατά τρόπο που να εξυπηρετεί όλες τις ανάγκες τους.
Οι κανόνες πρέπει να είναι όσο το δυνατόν πιο εύχρηστοι για αυτά τα ιδρύματα.
Οδηγούμαστε προς ένα πιο εξελιγμένο σύστημα.
Δεν χρειάζεται να είναι πιο γραφειοκρατικό και περίπλοκο.
Εμείς, στην επιτροπή, δεχόμαστε επιφυλακτικά το ρόλο που προτείνει η Επιτροπή για την εξωτερική αξιολόγηση, με την επιφύλαξη ότι είναι ένας ρόλος με περιορισμούς - το πιο σημαντικό, οι μικρές επιχειρήσεις δεν χρειάζεται να αξιολογούνται, ούτε να τίθενται σε μειονεκτική θέση οι επιχειρήσεις δίχως αξιολόγηση.
Ωστόσο, πιστεύουμε πως είναι σημαντικό να δηλώσουμε ότι η εσωτερική βαθμολόγηση της πιστωτικής ικανότητας των τραπεζών και τα εσωτερικά συστήματα αξιολόγησης πρέπει να λάβουν κεντρική θέση στο νέο πλαίσιο.
Προσφέρουν τον καλύτερο τρόπο για ένα πλαίσιο ευαίσθητο έναντι των κινδύνων σε μεγάλο τμήμα του τραπεζικού τομέα, αλλά και στους πελάτες και τις μικρές επιχειρήσεις.
Χαιρετίζουμε τον ενισχυμένο ρόλο του μετριασμού του πιστωτικού κινδύνου, ιδίως την ασφάλεια που μπορεί να παρέχουν οι μικρές επιχειρήσεις.
Δεχόμαστε επίσης ότι μακροπρόθεσμα μάλλον θα υπάρξει ανάγκη μίας νέας επιβάρυνσης για τους άλλους κινδύνους αλλά τονίζουμε ότι δεν θα πρέπει να επιβληθεί τέτοια επιβάρυνση, πριν βρεθεί μία λογική μέθοδος μέτρησης των άλλων κινδύνων.
Δεχόμαστε ακόμη ότι οι ρυθμιστικές αρχές πρέπει να έχουν το δικαίωμα να επιβάλλουν ιδιαίτερες και πρόσθετες επιβαρύνσεις σε συγκεκριμένες τράπεζες.
Το νέο πλαίσιο εμπιστεύεται τις τράπεζες.
Δεν τις αφήνουμε να θεσπίζουν τις δικές τους κεφαλαιακές επιβαρύνσεις αλλά θα πλησιάζαμε επικίνδυνα σε κάτι τέτοιο, εάν δεν παρακολουθούσαμε τα εσωτερικά τους συστήματα.
Γι' αυτό, οι εποπτικές αρχές πρέπει να έχουν το πρόσθετο δικαίωμα να επιβάλλουν συγκεκριμένες επιβαρύνσεις για να εξασφαλίζουν ότι κάθε τράπεζα συμμορφώνεται με τους κανόνες.
Τέλος, πράγμα που είναι και το πιο επίμαχο σημείο, η επιτροπή ζητά επιμόνως ταχύρυθμες διαδικασίες για την εφαρμογή αυτής της διαδικασίας.
Έχουν κατατεθεί τροπολογίες που υιοθετούν μία πιο επιφυλακτική στάση, αλλά εκείνο που μας ενώνει όλους είναι η επίγνωση ότι την τελευταία φορά που υπογράφηκε η Συμφωνία της Βασιλείας, οι Ηνωμένες Πολιτείες χρειάστηκαν τρεις μήνες για να την εφαρμόσουν ενώ η Ευρωπαϊκή Ένωση χρειάστηκε πάνω από τρία χρόνια.
Στα τρία αυτά χρόνια, όχι μόνο οι τράπεζες της ΕΕ έπασχαν από σοβαρό ανταγωνιστικό μειονέκτημα - και υπάρχουν στοιχεία που δείχνουν ότι υπέστησαν βαριές απώλειες - αλλά και οι Ευρωπαίοι καταναλωτές στερήθηκαν ένα σύγχρονο, ενημερωμένο ρυθμιστικό πλαίσιο.
Πρέπει να κάνουμε σκληρές ερωτήσεις στον εαυτό μας ως νομοθέτες, εάν δηλαδή κάνουμε το καλύτερο για τους ανθρώπους που μας εξέλεξαν, όταν οι κανονισμοί και οι νόμοι μας είναι ήδη ξεπερασμένοι πριν δημοσιευτούν.
Πρέπει να εξετάσουμε όλες τις επιλογές μας, συμπεριλαμβανομένης της επιτροπολογίας, των ταχύρυθμων και των άλλων διαδικασιών, γιατί είναι επικίνδυνο να ρυθμίζουμε τις αγορές του χθες.
Εκεί θα καταλήξουμε, εάν δεν αναθεωρήσουμε τις διαδικασίες μας.
Αυτό που πρέπει να εξασφαλίσουμε είναι: ότι έχουμε ευέλικτη νομοθεσία·ότι έχουμε τα μέσα για να την υλοποιήσουμε γρήγορα·ότι διαθέτουμε τα μέσα για να εξασφαλίσουμε συνοχή σε όλα τα κράτη-μέλη·και ότι έχουμε κατάλληλο δημοκρατικό αυστηρό έλεγχο για όποιες νέες διαδικασίες υιοθετηθούν.
Καλώ τον κ. Βolkestein, εδώ, σήμερα, να παρουσιάσει προτάσεις που να μπορεί να εξετάσει το Κοινοβούλιο για την ικανοποίηση των ζωτικών αυτών αναγκών.
Είναι ζωτικές για την υγεία του τομέα των χρηματοπιστωτικών υπηρεσιών στην Ευρωπαϊκή Ένωση.
ΨΗΦΟΦΟΡIΕΣ
(Το Σώμα εγκρίνει το ψήφισμα)
Έκθεση (A5-0321/2000) του κ. Blokland σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου σχετικά με την αποτέφρωση των αποβλήτων [C5-0371/2000 - 1998/0289(COD)]
(Το Σώμα εγκρίνει το κοινό σχέδιο)
Έκθεση (A5-0307/2000) της κ. Figueiredo σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού προγράμματος δράσης για την ενθάρρυνση της συνεργασίας μεταξύ των κρατών μελών για την καταπολέμηση του κοινωνικού αποκλεισμού [COM(2000) 368 - C5-0317/2000 - 2000/0157(COD)]
Figueiredo (GUE/NGL), εισηγήτρια.
(PT) Κύριε Πρόεδρε, θα ήθελα να ανακοινώσω στην ολομέλεια ότι οι τροπολογίες που παρουσιάζονται εξ ονόματος της Ομάδας ΕΕΑ/ΑρΠρΒΧ, τις οποίες υποβάλλω ως εισηγήτρια, προέρχονται από συνομιλίες με το Συμβούλιο και την Επιτροπή, και έχουν επίσης την υποστήριξη των συντονιστών των πολιτικών ομάδων που εκπροσωπούνται στην Επιτροπή Απασχόλησης και Κοινωνικών Υποθέσεων.
Και προέρχονται από την ανάγκη να διευκολυνθεί η διαδικασία συναπόφασης στην οποία υπάγεται η έκθεση αυτή, όπως είναι γνωστό.
Οι τροπολογίες αυτές αντικαθιστούν πολλές άλλες προτάσεις της έκθεσης που θα απορριφθούν πιθανώς στην ψηφοφορία, και οι οποίες θα αντικατασταθούν τότε από αυτές τις νέες τροπολογίες που προέρχονται από αυτή τη συναίνεση.
(Το Σώμα εγκρίνει το νομοθετικό ψήφισμα)
Κύριε Πρόεδρε, λίγο πριν ψηφίσαμε σχετικά με τη δήλωση που αφορά τη ΣΕΒ, χωρίς την παρουσία ορισμένων συναδέλφων.
Οφείλω να παρατηρήσω ότι εάν υπάρχει ένα όργανο που έχει προσβληθεί από τη νόσο των τρελών αγελάδων, τη νόσο του Creutzfeldt-Jakob, αυτό είναι σίγουρα το ηλεκτρονικό σύστημα των ανελκυστήρων του Κοινοβουλίου.
Είχαμε μπλοκαριστεί επί δέκα λεπτά επειδή, κατά τη διάρκεια της ψηφοφορίας, από όλους τους ανελκυστήρες λειτουργούσαν μόνο δύο.
Θα ήθελα να διεξαχθεί εξέταση για να εντοπιστεί ποια παραλλαγή της νόσου του Creutzfeldt-Jakob έχει προσβάλει τα ηλεκτρονικά μας συστήματα.
Κύριε Bourlanges, δυστυχώς είναι μια σοβαρή ασθένεια, που θα την επισημάνουμε στις υπηρεσίες μας.
Έκθεση (A5-0320/2000) της κ. Rothe σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την προαγωγή της ηλεκτρικής ενέργειας από ανανεώσιμες πηγές στην εσωτερική αγορά ηλεκτρικής ενέργειας [COM(2000) 279 - C5-0281/2000 - 2000/0116(COD)]
(Το Σώμα εγκρίνει το νομοθετικό ψήφισμα)
Έκθεση (A5-0318/2000) του κ. Cashman σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου όσον αφορά την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής [COM(2000) 30 - C5-0057/2000 - 2000/0032(COD)]
Μετά την ψηφοφορία για το ένατο μέρος της τροπολογίας αριθ.
28
Κύριε Πρόεδρε, επιτρέψτε μου να παρακαλέσω την ομάδα των Φιλελευθέρων, και την παρακαλώ ως συνεισηγήτρια, να τηρήσει μια κάπως πιο πρακτική στάση.
Γιατί αυτό που κάνουν είναι να ψηφίζουν κατά τμήματα για ένα μεγάλο αριθμό άρθρων, τη στιγμή που θέλουν να καταψηφίσουν μόνο ένα μέρος.
Θα τους παρακαλούσα λοιπόν να είναι κάπως πιο πρακτικοί και πιο σύντομοι.
Κύριε Πρόεδρε, είναι πολύ κρίμα που οι δύο εισηγητές δεν συζήτησαν όσο θα έπρεπε.
Πρόκειται για μια πολύ σημαντική νομοθετική πρόταση με σημαντικά άρθρα.
Εμείς οι Φιλελεύθεροι αλλά και ορισμένοι άλλοι στο Σώμα επιθυμούμε να καταστήσουμε απολύτως σαφές ότι είμαστε υπέρ της βελτίωσης της ρύθμισης για την ελεύθερη πρόσβαση.
Λυπούμαι, συνεπώς, που δεν προηγήθηκαν επαρκείς διαβουλεύσεις.
Εμείς θέλουμε να δείξουμε ότι προασπιζόμαστε τα συμφέροντα των πολιτών.
.
(EN) Κύριε Πρόεδρε, υπό το φως της εξαιρετικής ψήφου στήριξης αυτής της έκθεσης και λαμβάνοντας υπόψη την απάντηση της Επιτροπής σήμερα το πρωί, είναι φανερό - αν δει κανείς όλα τα τμήματα που ψηφίσαμε - ότι σύμφωνα με το άρθρο 69 (2) πρέπει να αναβάλουμε την ψηφοφορία για το σχέδιο νομοθετικού ψηφίσματος, ούτως ώστε να αρχίσουμε γόνιμες διαπραγματεύσεις με την Επιτροπή και το Συμβούλιο.
Ελπίζω πως το Σώμα θα στηρίξει αυτήν την πρόταση.
(Το Σώμα αποφασίζει να αναβάλει την ψηφοφορία)
Κύριε Πρόεδρε, καταλαβαίνω ότι δεν υπάρχει τη στιγμή αυτή δυνατότητα να ψηφίσουμε για τις εκθέσεις Theorin και Smet.
Θα ζητούσα για το λόγο αυτό να αναβληθεί η ψηφοφορία για τη σύνοδο του Νοεμβρίου ΙΙ.
Υποβάλλω σε ψηφοφορία και αυτή την πρόταση παραπομπής στη δεύτερη περίοδο συνόδου του Νοεμβρίου, που διατυπώθηκε από την κ. Theorin.
Κύριε Πρόεδρε, οι εκθέσεις Theorin και Smet συζητήθηκαν αργά εχθές το βράδυ και κανονικά θα έπρεπε να ψηφίσουμε για αυτές τώρα.
Η ομάδα του ΕΛΚ εξέφρασε την ίδια επιθυμία που ανέφερα μόλις τώρα και εγώ, δηλαδή να αναβληθεί η ψηφοφορία για αυτές τις εκθέσεις για τη σύνοδο του Νοεμβρίου ΙΙ και να μην ψηφίσουμε για αυτές απόψε.
Οι περισσότερες από τις γυναίκες συναδέλφους θα μεταβούν σε μία διάσκεψη κοινοβουλευτικών στο Βερολίνο.
Είναι λοιπόν κοινό το αίτημα από το ΕΛΚ και το ΕΣΚ να αναβληθούν οι σχετικές ψηφοφορίες για το Νοέμβριο ΙΙ.
Κύριε Πρόεδρε, θέλω να διευκρινίσω ένα πράγμα: δεν ήταν επιθυμία του Ευρωπαϊκού Λαϊκού Κόμματος να υπάρξει αναβολή, μας μεταφέρθηκε αυτή η επιθυμία.
Εγώ προσωπικά είχα πει ότι μπορώ να συμφωνήσω με κάτι τέτοιο.
Υπάρχουν όμως πολλές άλλες απόψεις στην ομάδα μας.
Θα μπορούσα να συμφωνήσω με την αναβολή υπό μια προϋπόθεση: αν η κυρία Theorin αξιοποιούσε το χρονικό διάστημα μέχρι τη δεύτερη σύνοδο του Νοεμβρίου για να βελτιώσει την έκθεσή της, γιατί επί του παρόντος δεν βρίσκει σύμφωνη την ομάδα μας.
Θέλω να διευκρινίσω πλήρως ένα σημείο αρχής: εάν δεν ολοκληρώσουμε τις ψηφοφορίες μέχρι την Πέμπτη το μεσημέρι, τότε η κανονική διαδικασία είναι να συνεχίσουμε την Πέμπτη το απόγευμα.
Δεν είναι σωστό να τις αναβάλουμε, επειδή το απόγευμα δεν μπορούν να είναι εδώ κάποιες συναδέλφισσες και συνάδελφοι.
Επομένως, θα ήμουν εν ολίγοις σύμφωνος για την ομάδα μου με την αναβολή για τη δεύτερη σύνοδο του Νοεμβρίου, εάν η κυρία Theorin δηλώσει ότι θα συνεχίσει τις προσπάθειες για να γίνει καλύτερη η έκθεσή της.
(Χειροκροτήματα από την Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών)
Όσον αφορά το δεύτερο σημείο - δηλαδή το γεγονός ότι θα διεξαχθούν ψηφοφορίες το απόγευμα - πιστεύω ότι όλοι το γνωρίζουμε και πρέπει να είμαστε παρόντες.
Κύριε Πρόεδρε, λυπούμαι που ανέφερα ότι η ομάδα του ΕΛΚ είχε επίσης ζητήσει την αναβολή των ψηφοφοριών, αλλά το είπα αυτό διότι ο συντονιστής σας ήλθε και μου είπε ότι και εσείς ζητούσατε την αναβολή της ψηφοφορίας για τη σύνοδο του Νοεμβρίου ΙΙ αντί για απόψε.
Κύριε Poettering, συνεργασθήκαμε με την ομάδα σας, στις δε συνεδριάσεις των ομάδων το ΕΛΚ και το ΕΣΚ συμφώνησαν σχετικά με τη διαμόρφωση της έκθεσης.
Συμφωνήσαμε σχετικά με τα κεντρικά ζητήματα και καταλήξαμε σε συμφωνία στις διαπραγματεύσεις.
Φυσικά το Κοινοβούλιο θα πρέπει να αποφασίσει τι θα γίνει, ωστόσο πρόκειται, όπως είπα, για μία συμφωνία μεταξύ του ΕΛΚ και του ΕΣΚ, τόσο για τη δική μου έκθεση όσο και για τα κεντρικά ζητήματα που αυτή περιλαμβάνει.
Θα ήθελα επομένως να εκφράσω την έντονη έκπληξή μου για τη στάση του ΕΛΚ.
(Το Σώμα αποφασίζει να αναβάλει την ψηφοφορία)
Κύριε Πρόεδρε, η ημερήσια διάταξη προβλέπει επίσης την ψηφοφορία σχετικά με την έκθεση της κ. Villiers.
Ωστόσο, η συζήτηση για την έκθεση αυτή δεν έχει ακόμη πραγματοποιηθεί και δεν μπορεί να πραγματοποιηθεί παρά μόνο σήμερα το βράδυ μετά τις ψηφοφορίες.
Η έκθεση της κ. Villiers αξίζει περισσότερο απ' ό,τι να ψηφιστεί αύριο το πρωί.
Προτείνω λοιπόν να αναβληθεί η ψηφοφορία για την έκθεση Villiers τον Νοέμβριο ΙΙ.
Η ψηφοφορία προβλέπεται για αύριο.
Υπάρχει ωστόσο η δυνατότητα να ζητηθεί αναβολή αύριο.
Προς το παρόν παραμένει στην αυριανή ημερήσια διάταξη, καθώς δεν έχει πραγματοποιηθεί ακόμα η συζήτηση.
Κύριε Πρόεδρε, διαφωνώ πλήρως με αυτά που συμβαίνουν στην παρούσα Συνέλευση.
Κατά τις τελευταίες περιόδους συνόδου παρατηρείται όλο και περισσότερο η εφαρμογή διαδικασιών που αποσκοπούν στην αναβολή ψηφοφοριών που έχουν προβλεφθεί για τις πέντε ημέρες που διαρκεί η Συνεδρίαση για λόγους που αφορούν προβλήματα προσωπικά, παρουσίας κλπ.
Θεωρώ ότι το Σώμα μας χάνει την εκτίμησή του εξαιτίας αυτών των αποφάσεων.
(Χειροκροτήματα)
Κύριε Πρόεδρε, σε αντίθεση με την κ. Theorin, εγώ δεν προτείνω να μεταθέσουμε τις ψηφοφορίες και τις συζητήσεις ανάλογα με το προσωπικό μου πρόγραμμα.
Θα βρίσκομαι εδώ σήμερα το απόγευμα για να συζητήσουμε την έκθεσή μου και θα βρίσκομαι εδώ όταν τεθεί σε ψηφοφορία αύριο.
Ο λόγος που θα πρότεινα να αναβληθεί η ψηφοφορία είναι επειδή - όπως είπε ο κ. Goebbels - πρόκειται για ένα πολύ σημαντικό ζήτημα.
Δεν θέτει μόνον το ζήτημα των χρηματοπιστωτικών υπηρεσιών, αλλά μπορεί να έχει και σοβαρότατες συνέπειες για τη δική μας διαδικασία, για τη διαδικασία συναπόφασης και τη σχέση μας με την Επιτροπή.
Είναι μία ψηφοφορία στην οποία πρέπει να παρευρεθούν οι συνάδελφοι.
Προτρέπω έντονα να αναβάλουμε την ψηφοφορία μέχρι την περίοδο συνόδου των Βρυξελλών.
Κοινή πρόταση ψηφίσματος
σχετικά με την τρίτη συνάντηση Ασίας-Ευρώπης
(Το Σώμα εγκρίνει το ψήφισμα)
Κύριε Πρόεδρε, ως προς τη διαδικασία θα ήθελα μόνον να πω ότι έχω κι εγώ μια σημαντική έκθεση στην ημερήσια διάταξη.
Θα συζητηθεί και θα ψηφιστεί αύριο, και είμαι ιδιαίτερα ευγνώμων και περήφανος που αυτό θα γίνει Παρασκευή!
Κύριε Πρόεδρε, μόλις πριν λίγο ψηφίστηκε η αναβολή της εξέτασης της έκθεσής μου.
Συμφωνώ, αν όμως είχε τηρηθεί η σειρά του καταλόγου και δεν είχε πρώτα διεξαχθεί ψηφοφορία επί της έκθεσης Cashman επειδή ορισμένοι απουσιάζουν σήμερα το βράδυ, γιατί αυτός είναι ο λόγος, τότε θα μπορούσαμε να ψηφίσουμε και για την έκθεση Smet.
Ακολούθησα τη διάταξη που μου δόθηκε από τις υπηρεσίες της συνεδρίασης και το Σώμα δεν αποφάσισε διαφορετικά.
Ειδάλλως, θα το είχα κάνει ευχαρίστως.
Κύριε Πρόεδρε, διαπιστώνω με κάποια έκπληξη ότι η ψηφοφορία για την έκθεση που έπρεπε να παρουσιάσω στη συνεδρίαση και η οποία έχει εγγραφεί στην ημερήσια διάταξη για σήμερα το πρωί αναβλήθηκε από αμέλεια και χωρίς να δοθεί προσοχή.
Καταλαβαίνω ότι τα πράγματα είναι δύσκολα, αλλά θα πρέπει να εξασφαλίζεται η ενημέρωση για τις αλλαγές της ημερήσιας διάταξης.
Κατά κανόνα κάθε Πέμπτη βρίσκομαι εδώ.
Σήμερα όμως το απόγευμα, πρόκειται να δώσω μία διάλεξη.
Συνεπώς, δεν μπορώ να παραβρεθώ στις ψηφοφορίες του απογεύματος, επειδή δεν ενημερώθηκα εγκαίρως.
Συμπεριλαμβάνομαι στους βουλευτές που είναι συχνά παρόντες.
Θέλω και εγώ να ζητήσω την αναβολή της ψηφοφορίας για τον Νοέμβριο ΙΙ, αλλά θα ήθελα να προσθέσω δυο λόγια.
Σήμερα το πρωί παρακολουθήσαμε μια φάση ιδιαίτερα έντονου κοινοβουλευτικού κρετινισμού.
Δεν γνωρίζω το κόστος της ονομαστικής ψηφοφορίας, αλλά σίγουρα απαιτεί εκατοντάδες χιλιάδων φράγκων, ή βελγικών φράγκων, του προϋπολογισμού μας.
Δαπανήσαμε χρήματα και χρόνο για να ευχαριστήσουμε ορισμένους, σε τελείως γελοίες συνθήκες.
Πιστεύω, κύριε Πρόεδρε, ότι πρέπει να ζητήσετε από τη διάσκεψη των Προέδρων να γνωστοποιούν τις πρωτοβουλίες για τις επιμέρους και τις ονομαστικές ψηφοφορίες, και να επιβάλλουν ενδεχομένως περιορισμούς όσον αφορά τις ονομαστικές ψηφοφορίες.
Όλα αυτά δεν είναι ομαλά και η Συνέλευσή μας, σήμερα το πρωί, ήταν γελοία.
(Χειροκροτήματα)
Κύριε Rocard, έχετε τη διαβεβαίωσή μου ότι αυτό το θέμα θα τεθεί υπόψη της Διάσκεψης των Προέδρων.
Όσον αφορά τον κατάλογο ψηφοφορίας, ο Πρόεδρος δεν αλλάζει τη σειρά καταλόγου.
Αυτή που κάνει διαφορετικές επιλογές είναι, ενδεχομένως, η Συνέλευση.
Εγώ απλώς θέτω σε ψηφοφορία το ένα σημείο μετά το άλλο.
Κύριε Πρόεδρε, ένα σχόλιο επί της διαδικασίας!
Ο Michel Rocard έχει απόλυτο δίκιο.
Αυτό που γίνεται εδώ είναι να προσπαθούν ορισμένοι να εκμεταλλευθούν την ευκαιρία για να προβάλουν εκ νέου τα ζητήματά τους, που ούτως ή άλλως δεν κατάφεραν να επιβάλουν στην κοινοβουλευτική επιτροπή.
Αυτοί φροντίζουν ώστε να διεξάγουμε ονομαστικές ψηφοφορίες, οι οποίες δεν έχουν καν τέτοιο χαρακτήρα.
Είναι μια σκόπιμη προσπάθεια κάποιων λίγων να προβληθούν εις βάρος των άλλων.
Χρειαζόμαστε λοιπόν κατά πρώτον ένα λογικό σύστημα για τις ονομαστικές ψηφοφορίες.
Δεύτερον, δεν είναι δυνατόν, μετά την κατά τη γνώμη μου κλασική, λανθασμένη απόφαση του Σώματος να καταργήσει την Παρασκευή, να διαμαρτύρονται τώρα εκείνοι που σε τελική ανάλυση είχαν από μόνοι τους πει πως δεν ήθελαν πια την Παρασκευή!
Το ερώτημά μου είναι: υπάρχουν τώρα ενστάσεις κατά της απόφασης του Σώματος να καταργήσει την Παρασκευή;
Υπάρχουν νομικές ενστάσεις;
Τι θα γίνει τον επόμενο χρόνο;
Θα μπορούμε στο μέλλον να οδηγηθούμε στην κατάσταση που είχαμε ήδη ως τώρα, να αναγκαζόμαστε, δηλαδή, κατά καιρούς να αναβάλουμε εκθέσεις για τη σύνοδο στις Βρυξέλλες, αντί να τις συζητάμε εδώ στο Στρασβούργο;
Υπάρχουν κάποιες πληροφορίες σχετικά να ακούσουμε;
Όσον αφορά την πρώτη παρατήρησή σας, κύριε Mann, προφανώς θα διαβιβαστεί στο Προεδρείο του Κοινοβουλίου και στη Διάσκεψη των Προέδρων.
Ως πρόεδρος εκ περιτροπής, σήμερα, οφείλω να σας πω μόνο τούτο· όπως και ο συνάδελφός σας, μπορώ να σας πω ότι συμφωνώ μαζί σας.
Δυστυχώς, θα πρέπει να φροντίσουμε να αλλάξουμε τον Κανονισμό.
Όσον αφορά την Παρασκευή, δεν νομίζω ότι υπάρχουν νέα και, εν πάση περιπτώσει, θα τεθεί και αυτό υπόψη της Διάσκεψης των Προέδρων.
Ψήφισμα σχετικά με τη ΣΕΒ (B5-0880/2000)
Κύριε Πρόεδρε, θα ήθελα να προβώ σε αιτιολόγηση ψήφου για το ψήφισμα σχετικά με τις ζωοτροφές και τη ΣΕΒ.
Καταψήφισα τη σφαγή ολόκληρων κοπαδιών, γιατί δεν πιστεύω ότι αυτός είναι ο καλύτερος τρόπος για να εξαλειφθεί η ΣΕΒ.
Ακουσα πως υπάρχουν μερικοί κτηνοτρόφοι οι οποίοι, προκειμένου να μην δηλώσουν ότι έχουν ένα ζώο που πάσχει από ΣΕΒ, το σκοτώνουν και το θάβουν.
Ξέρω ότι στη Γαλλία έσφαξαν ολόκληρα κοπάδια και δεν μου φαίνεται να είναι αυτός ο καλύτερος τρόπος για να προχωρήσουμε.
Ακόμη και η Επιστημονική Καθοδηγητική Επιτροπή λέει πως δεν είναι απαραιτήτως το πιο αποτελεσματικό μέτρο ενώ η σφαγή γενεών εκτροφής - όπως γίνεται στη Βρετανία - είναι αποτελεσματική.
Επίσης καταψήφισα την τροπολογία αριθ.
7 γιατί δεν πιστεύω ότι είναι εφικτή, αλλά ψήφισα υπέρ του ψηφίσματος συνολικά, ιδίως υπέρ της απαγόρευσης των κρεαταλεύρων και οστεάλευρων από θηλαστικά για όλα τα ζώα εκτροφικών μονάδων, όπως ισχύει στο ΗΒ από το 1996.
Υπερψήφισα το ψήφισμα γιατί πρέπει να έχουμε ισχυρούς κανόνες που να ισχύουν σε όλη την ΕΕ.
Κύριε Πρόεδρε, ψήφισα υπέρ της έκθεσης που αφορά την πρωτοβουλία του σημαντικού Κοινοβουλίου μας σχετικά με τη σοβαρή κρίση στην οποία βρισκόμαστε εξαιτίας της διάδοσης αυτής της επιδημίας μεταξύ των βοοειδών.
Θα ήθελα να υπογραμμίσω ότι η ευνοϊκή μου ψήφος αποσκοπεί μεταξύ των άλλων να υποστηρίξει το σημείο 7 της έκθεσης.
Ελπίζω πράγματι και ζητώ να αρχίσει αμέσως η εξέταση όλων των σφαγιασθέντων ζώων που τίθενται προς πώληση στα σφαγεία όλης της Ευρωπαϊκής Ένωσης, για να διαπιστωθεί αν είναι ή όχι απαλλαγμένα από την ΣΕΒ (σπογγώδους εγκεφαλοπάθειας βοοειδών).
Πρέπει να διεξαχθεί αμέσως έλεγχος όλων των ζώων, όποιο και αν είναι το κόστος του, διαφορετικά το εμπόριο βοείου κρέατος θα πέσει υπό του μηδενός.
.
Υπάρχουν μεγάλες ευθύνες στην Επιτροπή και το Συμβούλιο της Ευρωπαϊκής Ένωσης για την έκταση που έχει πάρει το θέμα της σπογγώδους εγκεφαλοπάθειας των βοοειδών.
Πέρα από την αρνητικότητα που είχαν δείξει στην πρώτη φάση, όταν το Ευρωπαϊκό Κοινοβούλιο κατάγγελνε τους κινδύνους στη Μεγάλη Βρετανία, στη δεύτερη φάση, όταν μαινόταν το σκάνδαλο στη Μεγάλη Βρετανία, τα μέτρα περιορίσθηκαν ουσιαστικά στη χώρα αυτή, χωρίς να υπάρξει ένα άμεσο πρόγραμμα αυστηρών ελέγχων και αναδιάρθρωσης της κτηνοτροφίας σε πανευρωπαϊκό επίπεδο.
Τα κρούσματα εμφανίσθηκαν στη Γαλλία, γιατί η Γαλλία είναι η μόνη χώρα της Ευρωπαϊκής Ένωσης που εφήρμοσε με δική της πρωτοβουλία ένα σύστημα εκτεταμένων ελέγχων.
Σήμερα επικρατεί πλήρης ανασφάλεια, ανησυχία για τους κινδύνους που ελλοχεύουν και για τους οποίους δεν έχουν ενημερωθεί οι καταναλωτές, αλλά ούτε και οι κρατικές αρχές.
Χρειάζεται άμεσα:
να ληφθούν μέτρα σε πανευρωπαϊκό επίπεδο,
να υπάρξουν εκτεταμένοι και αυστηροί έλεγχοι σε όλα τα κοπάδια της Ευρωπαϊκής Ένωσης, αλλά και στις εισαγωγές,
να αφαιρεθούν τα ζωικά άλευρα από τις ζωοτροφές, όχι μόνο για τα βοοειδή και τα πρόβατα, αλλά και για τα χοιροειδή, τα πουλερικά, τα ψάρια,
να ληφθούν μέτρα, ώστε μέσα από την σε βάθος αναδιάρθρωση της κτηνοτροφίας να μη διεισδύουν τα γενετικώς τροποποιημένα άμυλα σόγιας από τις ΗΠΑ, τη Βραζιλία ή αλλού, πριν υπάρξει πλήρης εξασφάλιση από επιστημονικής πλευράς, πράγμα τα οποίο δεν συμβαίνει σήμερα.
Η συζήτηση που πραγματοποιήθηκε χθες στο Κοινοβούλιο σχετικά με τη νόσο των τρελών αγελάδων και την ασφάλεια των ζωοτροφών έδειξε κυρίως την έντονη σύγχυση όσον αφορά των αρμοδιότητες και της απόψεις.
Οι αρμοδιότητες έχουν μοιραστεί μεταξύ της Κοινότητας, η οποία έχει ήδη εκδώσει ορισμένες ρυθμίσεις (απαγόρευση των ζωικών αλεύρων στη διατροφή των μηρυκαστικών, κανόνες θερμικής επεξεργασίας των αλεύρων, υποχρεωτική απομάκρυνση των "υλικών ειδικού κινδύνου" ), και των κρατών μελών, τα οποία επιθυμούν να διατηρήσουν το δικαίωμα να εκδίδουν διατάξεις προσαρμοσμένες στα δικά τους δεδομένα, και να λαμβάνουν μέτρα διασφάλισης και ταχείας αντίδρασης για την προστασία της υγείας του πληθυσμού τους.
Στην ήδη σαφή αυτή βάση, η σύγχυση επιδεινώνεται από μια διττή δυσκολία: τη δυσκολία περαιτέρω εναρμόνισης ως προς τους ελέγχους, δεδομένου ότι ορισμένα κράτη μέλη, όπως η Γερμανία, δεν επιθυμούν να επιβαρύνουν με πρόσθετο κόστος τους κτηνοτρόφους τους, εφόσον έχουν πληγεί ελάχιστα από τη νόσο· και, τη δυσκολία διαχείρισης των διαφορετικών, εθνικών κανόνων, διότι εφόσον οι έλεγχοι στα σύνορα είναι σχεδόν ανύπαρκτοι, και η σήμανση δεν αναφέρει την εθνική προέλευση, κινδυνεύουμε να καταναλώνουμε κρέας από χοίρους που έχουν τραφεί με ζωικά άλευρα ακόμη και σε μια χώρα όπου τα άλευρα αυτά έχουν απαγορευθεί.
Βρισκόμαστε σήμερα στο αποκορύφωμα της σύγχυσης, όπως αυτό φάνηκε από τις χθεσινές παρεμβάσεις του γάλλου υπουργού Patriat και του Επιτρόπου Byrne, οι οποίοι εμφανίστηκαν τελείως αποπροσανατολισμένοι.
Η κατάσταση αυτή φανερώνει το βαθμό στον οποίο η ενοποίηση της εσωτερικής αγοράς έχει, κατά τα τελευταία χρόνια, αναπτυχθεί με ανεύθυνο τρόπο.
Η πρώτη από τις πρωτοβουλίες που πρέπει να αναληφθούν είναι η επανεξέταση της κατάστασης, η αναθεώρηση των κανόνων σήμανσης, η επαναφορά ορισμένων εθνικών ελέγχων ή η επιβολή νέων ελέγχων, και η σαφής και ρεαλιστική διατύπωση των ελάχιστων κοινοτικών ρυθμίσεων με το απαραίτητο δικαίωμα κάθε κράτους είτε να προχωρήσει πιο μακριά, είτε να λάβει μέτρα προστασίας.
Εάν δεν ολοκληρωθεί επιτυχώς το έργο της αποσαφήνισης των αρμοδιοτήτων, του εξορθολογισμού και της αναγνώρισης του πρωταρχικού δικαιώματος των κρατών, η Ευρώπη θα συνεχίσει, όπως σήμερα, να διαδραματίζει τον αρνητικό ρόλο της κατάλυσης των ευθυνών.
Όσον αφορά την ουσία της υπόθεσης, η Ομάδα μου υποστηρίζει τα πλέον αυστηρά μέτρα για την καταπολέμηση της επιδημίας.
Αλλά δεν πρέπει να σταματήσουμε εκεί.
Είναι πολύ καλό να αντιμετωπίζονται οι πυρκαγιές, αλλά είναι προτιμότερο να αποφεύγονται από την αρχή.
Για το λόγο αυτό θέλουμε να αντλήσουμε τέσσερα μεγάλα διδάγματα, τα οποία πρέπει να λαμβάνονται υπόψη στο μέλλον.
Πρώτο δίδαγμα.
Πρέπει να απορρίπτονται οι μέθοδοι παραγωγής που εναντιώνονται στη φύση, και οι οποίες οδηγούν μοιραίως, αργά ή γρήγορα, σε παρεμφερή δράματα.
Η ποιοτική γεωργία κοστίζει ενδεχομένως κάτι περισσότερο, αλλά στην πραγματικότητα, η φαινομενική εξοικονόμηση πόρων της επικεντρωμένης στην παραγωγή γεωργίας συνεπάγεται τελικά φοβερό κόστος για την κοινωνία.
Σχετικά με αυτό, μας προκαλεί τρόμο το γεγονός ότι η Επιτροπή προσπαθεί να βρει οποιονδήποτε τρόπο για να επανεισάγει την έγκριση των ΓΤΟ, ενώ οι επιπτώσεις τους δεν ελέγχονται καθόλου και μπορούν ενδεχομένως σε δέκα ή είκοσι χρόνια να δημιουργήσουν καινούργια δράματα του τύπου "τρελές αγελάδες" .
Δεύτερο δίδαγμα.
Η ποιοτική γεωργία, η οποία θα εξασφαλίζει ως ένα βαθμό την κάποια επισιτιστική αυτάρκεια, δεν θα μπορέσει να επιβιώσει στην Ευρώπη μέσα στο πλαίσιο του παγκόσμιου συστήματος ελευθέρων συναλλαγών.
Ωστόσο, είναι φανερό ότι ο Επίτροπος Lamy αδημονεί να ξαναρχίσει μετά το Seattle ένα κύκλο διεθνών εμπορικών διαπραγματεύσεων, και να εισάγει μια γεωργική πτυχή, με πρόθεση για άλλη μια φορά να ευθυγραμμιστεί με την παγκόσμια αγορά.
Αυτό όμως είναι απαράδεκτο.
Τρίτο δίδαγμα.
Η Επιτροπή πρέπει να ελέγχεται περισσότερο από τα κράτη μέλη στο πλαίσιο των διεθνών διαπραγματεύσεων προκειμένου να μην επαναληφθούν οι εσφαλμένοι χειρισμοί - θα έπρεπε να πω οι προδοσίες, όπως οι συμφωνίες του Blair House και του Marrakech, οι οποίες με τον περιορισμό της δικιάς μας παραγωγής φυτικών πρωτεϊνών προς όφελος των Αμερικανών μας οδήγησαν στο να αναπτύξουμε σε αντιστάθμισμα τα ζωικά άλευρα που είναι υπεύθυνα για τα σημερινά προβλήματα.
Πιστεύουμε ότι η μελλοντική συνθήκη της Νίκαιας δεν θα πρέπει να διευρύνει τις εξουσίες της Επιτροπής όσον αφορά τις διεθνείς διαπραγματεύσεις, όπως έχει προβλέπεται σήμερα, αλλά αντίθετα θα πρέπει να τη θέσει σε στενότερο έλεγχο από τις κυβερνήσεις και τα εθνικά Κοινοβούλια.
Τέταρτο δίδαγμα.
Είναι αναγκαίο να αναθεωρηθεί ουσιαστικά η πολιτική της κατάργησης των ελέγχων στα εσωτερικά σύνορα, δεδομένου ότι ευνοεί κάθε είδους λαθρεμπόριο και καθιστά δυσκολότερο τον υγειονομικό έλεγχο.
Παρομοίως, πρέπει να μετριασθεί το δόγμα της με κάθε τρόπο ελεύθερης κυκλοφορίας, το οποίο οδήγησε την Επιτροπή να απειλήσει τα κράτη μέλη που επιθυμούσαν το 1996 να επιβάλουν εμπάργκο στο βοδινό κρέας από τη Βρετανία, και το οποίο την οδήγησε το 1999 να καλέσει τη Γαλλία στο Δικαστήριο επειδή είχε αρνηθεί την άρση αυτού του εμπάργκο.
Παρά τα όσα συμβαίνουν σήμερα, η Επιτροπή έχει το θράσος να μην αποσύρει την αγωγή της κατά της Γαλλίας αποδεικνύοντας έτσι ότι η ελεύθερη κυκλοφορία των προϊόντων αποτελεί γι' αυτήν ανώτερο δόγμα.
Εάν τα κράτη μέλη επιθυμούν να θέσουν ένα τέλος σε αυτούς τους παραλογισμούς, θα πρέπει να επωφεληθούν από τη συνθήκη της Νίκαιας για να επαναφέρουν σαφώς το δικαίωμα της εθνικής διασφάλισης για λόγους δημόσιας υγείας.
.
(FR) Υπερψηφίσαμε αυτό το ψήφισμα παρά το γεγονός ότι φθάνει πολύ αργά και παρά την επιφυλακτικότητα που μας δημιουργεί η ασάφεια ορισμένων διατυπώσεων.
Καταγγέλλουμε την καθυστέρηση με την οποία αποφασίστηκε η πλήρης και γενική απαγόρευση της παραγωγής και της χρήσης ζωικών αλεύρων, ενώ ήδη από δεκαετίας γνωρίζουμε την ευθύνη τους στη διάδοση της ΣΕΒ.
Εξάλλου, η ασαφής διατύπωση της παραγράφου 4 τροφοδοτεί τα ερωτηματικά σχετικά με την επιθυμία των αρχών να καταπολεμήσουν με όλους τους δυνατούς τρόπους τις απάτες και την αισχροκέρδεια των βιομηχανιών γεωργικών τροφίμων, ενώ θα ήταν πολύ πιο απλό να ειπωθεί σε μια μόνο γραμμή ότι απαγορεύεται τελείως η παραγωγή και η χρήση ζωικών αλεύρων.
κte (PPE-DE), γραπτώς.
(FR) Ψηφίσαμε υπέρ του κοινού αυτού ψηφίσματος.
Βρισκόμαστε σε κατάσταση κρίσης.
Αλλά η κρίση αυτή δεν περιορίζεται μόνο στα βοοειδή.
Έχουμε να αντιμετωπίσουμε ένα πραγματικό πρόβλημα δημόσιας υγείας και οικονομικής κρίσης, διότι έχουν εμπλακεί όλα τα στάδια από "το αγρόκτημα στο τραπέζι" .
Οι καταναλωτές έχουν χάσει την εμπιστοσύνη τους και για να ανατραπεί το φαινόμενο αυτό, πρέπει να εισακουστεί το αίτημα της ταχείας εφαρμογής των υποχρεωτικών ελέγχων για την ανίχνευση της ΣΕΒ σε όλα τα βοοειδή, μέτρο το οποίο πρέπει να συνοδευτεί με την άμεση απαγόρευση της χρήσης των ζωικών αλεύρων για όλα τα είδη ζώων σε ολόκληρη την Κοινότητα.
Έτσι θα εφαρμοστεί με συγκεκριμένο τρόπο η αρχή της πρόληψης.
Έχουμε καθυστερήσει αφάνταστα.
Η Ένωση πρέπει να κινητοποιηθεί στο σύνολό της, επειδή είναι απαράδεκτο μια χώρα να λαμβάνει δρακόντεια μέτρα και να θέτει σε κίνδυνο την οικονομία της, τη στιγμή που άλλες χώρες συνεχίζουν κανονικά τις δραστηριότητές τους.
Εξάλλου, ο μόνος τρόπος για να καταπολεμηθούν οι πολυάριθμες, δυστυχώς, απάτες είναι να απαγορευθούν τα ζωικά άλευρα σε ολόκληρη την Κοινότητα.
Μόνο με παρεμφερείς διατάξεις θα ανακτηθεί η εμπιστοσύνη των καταναλωτών και θα λάβουν οι γεωργοί το μήνυμα αλληλεγγύης που επιθυμούμε να τους μεταδώσουμε.
Το Ευρωπαϊκό Κοινοβούλιο πρέπει να ασκήσει πίεση στην Επιτροπή, η οποία ήταν επιφυλακτική στις προτάσεις της κατά τη διάρκεια της συζήτησης.
Μας εκπλήσσει το γεγονός ότι η τελευταία δεν αντιλαμβάνεται το μέγεθος του προβλήματος.
Τέλος, αυτή η χωρίς προηγούμενο κρίση προβάλλει τα όρια της κοινής γεωργικής πολιτικής που έχουν γίνει αντιληπτά εδώ και πολλά χρόνια.
Οι γεωργοί πρέπει να ενισχυθούν όχι για μια ποσοτική, αλλά για μια ποιοτική βελτίωση της παραγωγής.
Και ως προς αυτό το θέμα έχουμε καθυστερήσει αφάνταστα.
Από την άλλη πλευρά, ορισμένοι ανησυχούν μήπως τα γενετικώς τροποποιημένα προϊόντα αντικαταστήσουν τα ζωικά άλευρα.
Ωστόσο, ο ριζικός επαναπροσανατολισμός της ΚΓΠ, ο οποίος είναι πλέον αναγκαίος, με την ανάπτυξη των γεωργικών καλλιεργειών σε εκτάσεις που βρίσκονται σε παύση καλλιέργειας θα μπορούσε να αποτρέψει την προσφυγή σε αθρόες εισαγωγές από τις Ηνωμένες Πολιτείες.
Η ΚΓΠ πρέπει να θέσει ως πρωταρχικό της στόχο τη δημόσια υγεία.
.
(PT) Η αύξηση του αριθμού περιστατικών στην Αγγλία της νέας μορφής της ασθένειας Croutzfeldt-Jakob και η κατάσταση στη Γαλλία έθεσαν στην ημερήσια διάταξη, με ακόμη μεγαλύτερη δριμύτητα, το ζήτημα των "τρελών αγελάδων" (ΣΕΒ).
Η υπόθεση αυτή έπασχε πάντα από έλλειψη διαφάνειας και σοβαρότατες αποκρύψεις πληροφοριών, στο υψηλότερο επίπεδο, σε ορισμένα κράτη μέλη της Ευρωπαϊκής Ένωσης.
Η αλήθεια είναι ότι διακυβεύεται η ασφάλεια των τροφίμων τόσο με το ζήτημα των " τρελών αγελάδων" όσο και με το ζήτημα των διοξινών καθώς και με τους γενετικά τροποποιημένους οργανισμούς, καθιστώντας σαφές ότι ο μοναδικός στόχος της επίτευξης του μέγιστου κέρδους θέτει σε κίνδυνο την υγεία των ανθρώπων και των ζώων.
Η έλλειψη εμπιστοσύνης διαδίδεται μεταξύ των καταναλωτών και οι γεωργικές αγορές συρρικνώνονται.
Χωρίς μία αλλαγή στην Κοινή Γεωργική Πολιτική, το πρόβλημα της ασφάλειας των τροφίμων θα τείνει να επιδεινώνεται.
Η ΚΓΠ πάντα προώθησε την παραγωγική εντατικοποίηση, τη σταδιακή "καθετοποίηση" της παραγωγής και τη συγκέντρωση των γαιών, εξυπηρετώντας βασικά τα συμφέροντα της βιομηχανίας γεωργικών τροφίμων και των μεγάλων πολυεθνικών των τροφίμων.
Το πρόβλημα ουσίας δεν θα επιλυθεί μόνο με μία ευρωπαϊκή υπηρεσία τροφίμων και με ειδικά νομοθετικά μέτρα, έστω και θετικά, αν και καθυστερημένα, όπως η απαγόρευση των κρεαταλεύρων σε όλες τις ζωοτροφές.
Είναι απαραίτητο και επείγον να προχωρήσουμε περισσότερο, να προωθήσουμε μία αλλαγή της Κοινής Γεωργικής Πολιτικής.
.
(ΙΤ) Τα πρόσφατα περιστατικά σπογγώδους εγκεφαλοπάθειας των βοοειδών (ΣΕΒ) αποτελούν μια δυστυχώς αρνητική επιβεβαίωση των καθυστερήσεων της Ένωσης όσον αφορά την ασφάλεια των προϊόντων διατροφής, καθυστερήσεων που είναι ακόμα πιο ένοχες αν σκεφθεί κανείς ότι η χρήση των ζωικών αλεύρων στη διατροφή των ζώων έχει θεωρηθεί από καιρό επικίνδυνη, όπως έχει ήδη καταγγελθεί από εμάς πριν από πολύ καιρό σε αυτή την Αίθουσα, χωρίς να ληφθούν μέτρα.
Είναι απαραίτητο, επομένως, να προβούμε, το ταχύτερο δυνατό, στον προσδιορισμό εκείνων των διαδικασιών που θα απαγορεύουν τη χρήση ανατομικών τμημάτων που μπορούν να προκαλέσουν μετάδοση του ιού.
Οι προτάσεις που περιέχονται στη Λευκή Βίβλο της Επιτροπής για την ασφάλεια των τροφίμων και ιδιαίτερα η ίδρυση της Αρχής που πρέπει να εγγυάται αυτή την ασφάλεια πρέπει να υλοποιηθούν το συντομότερο δυνατό - έχει περάσει πάνω από ένας χρόνος και η Αρχή δεν έχει τεθεί ακόμη σε λειτουργία! - προκειμένου να αποφευχθεί το ενδεχόμενο να προξενήσουν οι σκόρπιες δράσεις των κυβερνήσεων σε αυτό το θέμα τις βλάβες που έχουμε ενώπιόν μας.
Οι ζημιές αυτές είναι πολύ σοβαρές, επειδή επηρεάζουν δύο στενά συνδεδεμένα επίπεδα: αφενός, την υγεία του ανθρώπου και, αφετέρου, την υγεία του κεφαλαίου των βοοειδών και, κατά συνέπεια, την οικονομία του ζωοτεχνικού τομέα.
Υπενθυμίζουμε ότι η Ευρώπη απαγόρευσε στη Γαλλία να συνεχίσει το εμπάργκο στο βόειο κρέας του Ηνωμένου Βασιλείου και η έλλειψη μέτρων κάνει σήμερα τη Γαλλία να υφίσταται την ίδια επιδημία.
Είναι απαραίτητο, ωστόσο, να απαγορεύσει τώρα η Επιτροπή τη χρήση των ζωικών αλεύρων και να υποδείξει πιο ασφαλείς διαδικασίες, στη σημερινή κατάσταση των γνώσεων, για την καταστροφή των τμημάτων που θεωρούνται επικίνδυνα, όπως ο εγκέφαλος και ο μυελός των οστών.
Εν αναμονή περισσότερων γνώσεων από πλευράς των επιστημονικών οργανισμών, θα ήταν σκόπιμο να καταστρέφονται και τα σφάγια των βοοειδών, για να υπάρχει η μεγαλύτερη δυνατή εγγύηση για την προστασία της ανθρώπινης υγείας.
Τα περιστατικά ΣΕΒ που διαπιστώθηκαν στη Γαλλία, όπως τα κοτόπουλα με τη διοξίνη στο Βέλγιο, είναι τα τελευταία από μια μεγάλη σειρά ελαφροτήτων.
Από φόβο μην σπείρουν πανικό μεταξύ των πολιτών ή για να αποφύγουν εμπορικές καταστροφές, ορισμένες κυβερνήσεις δεν διαβίβασαν σε εύθετο χρόνο τις δέουσες πληροφορίες στην Επιτροπή ή δεν φρόντισαν, όταν πρωτοεκδηλώθηκαν επικίνδυνα φαινόμενα, να σταματήσουν αμέσως την κατανάλωση των εν λόγω προϊόντων και να απαγορεύσουν την εξαγωγή τους.
Αυτές οι ελαφρότητες πρέπει να καταδικαστούν σφόδρα και, για να αποφευχθεί η επανάληψή τους, πρέπει να θεσπιστεί μια νομοθεσία που να ισχύει για όλα τα κράτη της Ένωσης.
Είναι αδιανόητο να προσπαθεί κανείς να κάνει μια ενιαία αγορά να λειτουργήσει χωρίς κοινούς κανόνες για έναν τομέα τόσο σημαντικό όσο ο τομέας της ανθρώπινης υγείας.
Ενώπιον αυτών των ανασφαλειών οι πολίτες αντιδρούν, δικαίως, με φοβισμένη στάση και με την άρνηση να καταναλώσουν τα προϊόντα για τα οποία υπάρχουν υπόνοιες ότι προξενούν βλάβες στην υγεία.
Έχουν επίσης στάση δυσπιστίας έναντι της Ευρωπαϊκής Ένωσης, που δεν είναι σε θέση, κατά τη γνώμη τους, να εγγυηθεί την ασφάλεια των προϊόντων διατροφής που διατίθενται στο εμπόριο.
Και για την ανάκτηση της εμπιστοσύνης των πολιτών, πέρα από την προστασία της υγείας τους, είναι απολύτως απαραίτητο να επιταχύνει η Ένωση τις αποφάσεις της για να φθάσει στον προσδιορισμό κοινών κανόνων για αυτά τα θέματα και για να θέσει σε λειτουργία, όσο το δυνατόν συντομότερα, τους επιστημονικούς και τους ελεγκτικούς οργανισμούς που θα πρέπει να μεριμνούν για την ασφάλεια των τροφίμων.
Η απαγόρευση της χρήσης ζωικών αλεύρων για τη διατροφή των ζώων δεν είναι παρά μόνο το πρώτο βήμα σ' αυτόν τον δρόμο.
.
(FR) Μια ψύχωση έχει κυριεύσει τους καταναλωτές κρέατος αδιακρίτως εάν το κρέας αυτό προέρχεται από κλάδους παραδοσιακής και ποιοτικής παραγωγής, οι οποίοι δεν χρησιμοποιούν ζωικά άλευρα.
Οι περιορισμοί που έχουν επιβάλει ορισμένοι κλάδοι, ιδίως στη Γαλλία, προκειμένου να εξασφαλίσουν την ποιότητα και την ανιχνευσιμότητα των προϊόντων κινδυνεύουν να αποτύχουν εξαιτίας της δυσπιστίας των καταναλωτών όχι μόνο έναντι των προϊόντων αλλά και των συστημάτων που μπορούν να τους τα εγγυηθούν, δεδομένου ότι έχουν πληγεί και τα προϊόντα με ειδική σήμανση όπως AOC, IGP, ...
Δεν μπορούμε να αφήσουμε ολόκληρους κλάδους να καταστραφούν.
Πρέπει να ενισχυθούν οι υγειονομικοί έλεγχοι, να επιβληθεί διαδικασία συστηματικής ανίχνευσης της ΣΕΒ, να απαγορευθεί η ενσωμάτωση πρωτεϊνών ζωικής προέλευσης.
Στο πλαίσιο αυτό η Ευρώπη βρίσκεται εν πλήρη νομιμότητά και πρέπει να διαδραματίσει το ρόλο που έχει αναλάβει.
Οι προσπάθειες των κρατών μελών θα μείνουν άκαρπες εάν δεν εφαρμοστούν οι ίδιες απαιτήσεις στα εισαγόμενα προϊόντα, είτε προέρχονται από την Ευρωπαϊκή Ένωση είτε από τρίτες χώρες.
Η απαγόρευση των ζωικών αλεύρων στην τροφή των ζώων είναι σήμερα αναγκαία, δεδομένου ότι δεν μπορεί να εξασφαλισθεί η ανιχνευσιμότητα, αλλά δημιουργεί ορισμένα προβλήματα.
Να αποτεφρωθούν, να αποθηκευθούν;
Με την προϋπόθεση ότι θα προβλεφθούν ειδικές μονάδες ώστε να ελέγχονται οι επιπτώσεις στο περιβάλλον.
Να αντικατασταθούν;
Στο άμεσο μέλλον, με εισαγόμενες ελαιοπρωτεϊνούχες φυτικές τροφές για τις οποίες δεν θα μπορούν να διαχωριστούν οι παρτίδες που προέρχονται από γενετικώς τροποποιημένες ποικιλίες.
Είναι επιτακτική ανάγκη να ξαναρχίσουν οι διαπραγματεύσεις στο πλαίσιο του ΠΟΕ προκειμένου να μπορέσουν οι ευρωπαίοι γεωργοί να αυξήσουν την παραγωγή πρωτεϊνών φυτικής προέλευσης.
Οι γεωργοί δεν μπορούν να αντιμετωπίσουν αυτή την κρίση μόνοι τους: πρέπει να εφαρμοσθεί σχέδιο στήριξης του τομέα της κτηνοτροφίας, όπως και μέτρα για την ανάκτηση της εμπιστοσύνης των καταναλωτών.
Οι πολιτικοί οφείλουν επίσης να λάβουν υπόψη τους τον ανθρώπινο παράγοντα που επηρεάζεται από τα προβλήματα αυτά.
Έφθασε η στιγμή για μια καθολική συζήτηση.
Η εξέταση του Λευκού Βιβλίου για την ασφάλεια των τροφίμων μας δίνει αυτή την ευκαιρία.
Ας την αξιοποιήσουμε.
.
(FR) Η χθεσινή συζήτηση σχετικά με την κρίση των τρελών αγελάδων ήταν παραδειγματική από πολλές απόψεις.
Υπενθυμίζω το ρόλο που διαδραμάτισε η Ομάδα μου ΕΕΕ για την πραγματοποίηση αυτής της συζήτησης, καθώς και το εξαιρετικά συνεκτικό σχέδιο ψηφίσματος που υποβάλλαμε.
Δεχθήκαμε τελικά να συνυποβάλλουμε το σχέδιο κοινού ψηφίσματος και είμαστε ικανοποιημένοι από το γεγονός ότι εγκρίθηκε με μεγάλη πλειοψηφία, παρά τις ελλείψεις και τις αδυναμίες του.
Αντίθετα, είναι λυπηρό το γεγονός ότι δεν εγκρίθηκαν οι τροπολογίες που υπέβαλε η Ομάδα μας.
Πιστεύουμε όμως ότι είναι αναγκαίο να συμμετάσχει ο κοινοτικός προϋπολογισμός στην εφαρμογή των νέων μέτρων ασφάλειας που έχουν επιβληθεί στους κτηνοτρόφους, και ιδίως σε όλους όσους εμπλέκονται στον κλάδο του βοείου κρέατος που έχουν επηρεαστεί σε μεγάλο βαθμό από τη δυσπιστία των καταναλωτών.
Εξίσου αναγκαία είναι η επαναδιαπραγμάτευση, στο πλαίσιο του ΠΟΕ, της συμφωνίας του Μαράκες για τα ελαιοπρωτεϊνούχα φυτά, η οποία ήταν εξαιρετικά δυσμενής για τους ευρωπαίους παραγωγούς, προκειμένου να μην οδηγήσει η απαγόρευση των ζωικών αλεύρων σε μαζικές εισαγωγές ελαιοπρωτεϊνούχων φυσικών τροφών που ενδέχεται να περιλαμβάνουν γενετικά τροποποιημένους οργανισμούς.
Η χθεσινή συζήτηση αποκάλυψε κυρίως τις διισταμένες απόψεις όσον αφορά τον τρόπο με τον οποίο πρέπει να αντιμετωπιστεί η κρίση: διαφορετικές απόψεις μεταξύ των κρατών μελών, διαφορετικές πολιτικές ευαισθησίες, διαφορές μεταξύ των κοινοτικών οργάνων.
Ουσιαστικές διαφορές όσον αφορά τα ζωικά άλευρα.
Διαφορές όσον αφορά τους δοκιμαστικούς ελέγχους.
Εντούτοις, αντιμετωπίζουμε ένα πρόβλημα ασφάλειας θεμελιώδους σημασίας που αφορά την υγεία των πληθυσμών μας και το μέλλον ενός οικονομικού κλάδου στο σύνολό του, ο οποίος διαδραματίζει καθοριστικό ρόλο στην κοινωνική ισορροπία ορισμένων κρατών μελών.
Δεν επαρκούν λοιπόν, έναντι της κρίσης, τα ημίμετρα ή οι συναινετικές διατάξεις, δεδομένου ότι πρόκειται για τελείως ακατάλληλες παρεμβάσεις, όταν πρέπει να εφαρμοστεί η αρχή της πρόληψης με κατάλληλα μέτρα μέγιστης ασφάλειας προς όφελος των πληθυσμών μας.
Η συζήτηση έδειξε τον βαθμό στον οποίο τόσο η Προεδρία του Συμβουλίου όσο και η Επιτροπή κωλυσιεργούν στον τομέα αυτό.
Ήταν λυπηρό να βλέπει κανείς την προσπάθεια της προεδρίας του Συμβουλίου να αποποιηθεί της ευθύνης αναθέτοντας την τύχη της στα χέρια της μελλοντικής ευρωπαϊκής "αρχής" για την ασφάλεια των τροφίμων, σαν να αποτελεί εγγύηση απόλυτης σοβαρότητας το γεγονός ότι θα είναι ευρωπαϊκή.
Οι αλληλοκατηγορίες που διάνθισαν τη χθεσινή συζήτηση (Ευθύνεται το Συμβούλιο!
Ευθύνονται τα κράτη μέλη!
Ευθύνεται η Επιτροπή!) αποκαλύπτουν το βαθμό στον οποίο η κοινοτική μηχανή λειτουργεί στην πραγματικότητα ως ένα σύστημα αμοιβαίας αποποίησης ευθυνών, σε βάρος του αντικειμένου της συζήτησης που ήταν η αποτελεσματική προστασία της δημόσιας υγείας των πληθυσμών μας.
Η Επιτροπή από την πλευρά της πρέπει να εντόπισε το μέγεθος των διαφορετικών απόψεων σχετικά με τα μέτρα που πρέπει να ληφθούν για την καταπολέμηση της κρίσης.
Έκρινε σκόπιμο να διακωμωδήσει τα μέτρα προστασίας που αποφάσισαν ορισμένα κράτη μέλη, μιλώντας ιδίως για "μαγική λύση" όταν αναφέρθηκε στην πλήρη απαγόρευση των ζωικών αλεύρων Παρότι καταδίκασε τη χαλαρότητα ορισμένων κρατών μελών, η ίδια δεν σκοπεύει να αποσύρει την προσφυγή της στο Δικαστήριο εναντίον της Γαλλίας, η οποία εφήρμοσε σταθερά το εμπάργκο στο βόειο κρέας από τη Μεγάλη Βρετανία.
Προφανώς, η Επιτροπή προτείνει μόνο ενδιάμεσα μέτρα, τα οποία δεν θα προσφέρουν στις πιο απαιτητικές στα θέματα της ασφάλειας χώρες κάτι περισσότερο, αλλά μάλλον κάτι λιγότερο, γεγονός που θα έπρεπε να ωθήσει, στο όνομα της αρχής της επικουρικότητας, τα κράτη μέλη να ανακτήσουν την ελευθερία δράσης που είναι αναγκαία για να προστατεύσουν αποτελεσματικά τους πληθυσμούς, να διασφαλίσουν την ασφάλειά τους, λαμβάνοντας υπόψη την κοινή γνώμη, την πολιτική τους βούληση, την επιδημιολογική κατάσταση στη χώρα τους, και τη θέση των σχετικών τομέων στην οικονομία και στην κοινωνία τους.
Η ανικανότητα όλων των ευρωπαϊκών οργάνων (Συμβούλιο, Επιτροπή, Κοινοβούλιο) να προσδιορίσουν μία ορθή κοινοτική πολιτική που θα ανταποκρίνεται στις ανάγκες ασφάλειας των άμεσα ενδιαφερομένων κρατών μελών θα δημιουργήσει σίγουρα προβλήματα ιεραρχίας ανάμεσα στους περιορισμούς της ενιαίας αγοράς και στις απαιτήσεις υγείας και ασφάλειας των πληθυσμών μας.
Με ποιον τρόπο, για παράδειγμα, θα ανακτηθεί η εμπιστοσύνη του γάλλου καταναλωτή και θα αποφευχθεί η καταστροφή των κλάδων που συνδέονται με την κτηνοτροφία εάν από τη μια πλευρά απαγορεύουμε πλήρως τη χρήση ζωικών αλεύρων στους γάλλους κτηνοτρόφους και ταυτόχρονα επιτρέπουμε την εισαγωγή κρέατος από κράτη μέλη που συνεχίζουν να τρέφουν τα ζώα τους με ζωικά άλευρα και αρνούνται να διεξαγάγουν ελέγχους;
Η βούληση των κρατών μελών που θέτουν την ασφάλεια των τροφίμων και την υγεία των καταναλωτών υπεράνω κάθε άλλου προβληματισμού, η βούλησή τους να ευνοήσουν τις επιστημονικά θεμελιωμένες αποφάσεις και την αρχή της πρόληψης έναντι των μέτρων που θα ληφθούν ως μέσος όρος των απόψεων των διαφόρων εταίρων, και ιδίως των πιο χαλαρών απόψεων, πρέπει να γίνει αυστηρώς σεβαστή.
Στην αντίθετη περίπτωση, θα αποδειχθεί ότι η αρχή της επικουρικότητας δεν καθοδηγεί τη συμπεριφορά των κοινοτικών οργάνων.
Έκθεση Blokland (A5-0321/2000)
Κύριε Πρόεδρε, είναι πολύ σημαντικό, όπως όλοι γνωρίζουμε το θέμα της καταπολέμησης της ατμοσφαιρικής ρύπανσης, που οφείλεται κυρίως στις μεγάλες βιομηχανικές εκμεταλλεύσεις, όπως και η υπόθεση της αποτέφρωσης των αποβλήτων, που είναι συνέπεια των υπολειμμάτων που παράγονται από άλλες βιομηχανικές δραστηριότητες, καθώς και από άλλες κοινές, καθημερινές δραστηριότητες των ευρωπαίων πολιτών.
Ψήφισα υπέρ αυτής της οδηγίας, αλλά θα ήθελα να υπογραμμίσω ότι με αυτή την ψήφο μου ζητώ επίσης από την Ευρωπαϊκή Ένωση τη δέσμευση να μεριμνήσει, δικαίως, για όσους αναπνέουν τον βλαβερό αέρα που παράγεται από αυτές τις βιομηχανικές δραστηριότητες και να μεριμνήσει ακόμα περισσότερο για τους εργαζόμενους αυτού του τομέα.
Πιστεύω ότι θα ήταν σκόπιμο να μειωθεί το ωράριο εργασίας όσων εργάζονται σε ρυπαίνουσες εκμεταλλεύσεις.
Και αν αυτές οι εκμεταλλεύσεις ρυπαίνουν έξω, φανταστείτε πώς πρέπει να είναι η ατμόσφαιρα μέσα στα εργοστάσια!
.
(FR) Φθάσαμε λοιπόν στο τέλος της μακράς διαδικασίας που αποσκοπεί στη θέσπιση οδηγίας σχετικά με την αποτέφρωση των αποβλήτων.
Η πρόταση της Ευρωπαϊκής Επιτροπής χρονολογείται από το 1998, αλλά οι πολυάριθμες διαφωνίες μεταξύ του Κοινοβουλίου και του Συμβουλίου οδήγησαν στο να συγκληθεί η επιτροπή συνδιαλλαγής στις 11 του περασμένου Οκτωβρίου.
Αποφασίζουμε λοιπόν σήμερα για το κείμενο που προέκυψε από τη συνδιαλλαγή αυτή.
Σας υπενθυμίζω ότι η οδηγία καλύπτει την αποτέφρωση και τη συναποτέφρωση των αποβλήτων.
Πρόκειται για δύο μεθόδους επεξεργασίας των αποβλήτων που εντάσσονται στη συνολική στρατηγική που περιλαμβάνει την πρόληψη, την επαναχρησιμοποίηση και την ανακύκλωση των αποβλήτων, μια στρατηγική συντονισμένη σε ευρωπαϊκό επίπεδο.
Στο πλαίσιο των συζητήσεων κατά την πρώτη και τη δεύτερη ανάγνωση στο Ευρωπαϊκό Κοινοβούλιο, εξέφρασα τις αμφιβολίες και τις επιφυλάξεις μου σχετικά με το εάν έπρεπε να συμπεριληφθούν τα επικίνδυνα και τα μη επικίνδυνα απόβλητα στην ίδια οδηγία.
Ο ορθός αυτός προβληματισμός οδήγησε το Κοινοβούλιο στο να είναι ιδιαίτερα προσεκτικό και στο να υποβάλει τροπολογίες που είχαν ως στόχο να πλαισιώσουν αυστηρά οτιδήποτε έχει σχέση με τη διαδικασία αποτέφρωσης και συναποτέφρωσης.
Έπειτα από πολλές συζητήσεις με το Συμβούλιο, επιτεύχθηκε συμφωνία για πολλά σημεία.
Έτσι, όσον αφορά τη συναποτέφρωση που πραγματοποιείται γενικά σε τσιμεντοκλιβάνους, οι οριακές εκπομπές προσδιορίζονται σε ένα παράρτημα.
Ωστόσο, εάν πάνω από το 40% των αποβλήτων που αποτεφρώνονται στις εγκαταστάσεις αυτές συνίστανται σε επικίνδυνα απόβλητα ή σε μικτά μη επεξεργασμένα μικτά αστικά απόβλητα, οι εγκαταστάσεις πρέπει να ανταποκρίνονται σε πιο αυστηρά πρότυπα ενός άλλου παραρτήματος που αφορά την αποτέφρωση.
Η Ευρωπαϊκή Επιτροπή θέλησε να αποκλείσει τα φυτικά απόβλητα που προέρχονται από τη γεωργία, τη δασική βιομηχανία και τη βιομηχανία τροφίμων.
Σε δεύτερη ανάγνωση, το Κοινοβούλιο πρόσθεσε τα ινώδη απόβλητα που προέρχονται από την παραγωγή χαρτοπολτού και χάρτου με βάση τον χαρτοπολτό στην περίπτωση που τα απόβλητα αυτά προορίζονται για συναποτέφρωση.
Έχει συμφωνηθεί να εξεταστεί το ζήτημα αυτό με συνδιαλλαγή.
Το Κοινοβούλιο επέμενε επίσης με επιτυχία για ένα άλλο ζήτημα: οι εγκαταστάσεις στις οποίες αποτεφρώνονται ραδιενεργά απόβλητα πρέπει να εξαιρεθούν ρητώς από το πεδίο εφαρμογής της οδηγίας.
Το Κοινοβούλιο επέτυχε επίσης την αυστηρότερη πλαισίωση όσον αφορά τη λειτουργία των εγκαταστάσεων αποτέφρωσης, όπως και την καλύτερη πρόσβαση του κοινού στην ενημέρωση.
Τελειώνοντας, τονίζω για άλλη μια φορά ότι η γενικευμένη επεξεργασία των επικίνδυνων αποβλήτων δεν πρέπει να μας οδηγήσει στη συνήθεια να παράγουμε αυτού του είδους τα απόβλητα.
Προτεραιότητα είναι και παραμένει η πρόληψη της παραγωγής αποβλήτων σύμφωνα με τη στρατηγική που υιοθέτησε η Ευρωπαϊκή Ένωση στον τομέα αυτό.
.
(EN) Υπάρχουν σοβαρές ανησυχίες στο εσωτερικό της Ευρωπαϊκής Ένωσης ότι δεν κάνουμε αρκετά για να εφαρμόσουμε τις νέες προτάσεις διαχείρισης αποβλήτων.
Τα 370 εκατομμύρια των πολιτών της ΕΕ ζητούν, και ορθώς, να αναληφθεί δράση γι' αυτό το θέμα.
Στην Ευρώπη τα απόβλητα παράγονται με ρυθμό άνω του 1 κιλού κατ' άτομο την ημέρα. δύο εκατομμύρια τόνοι αποβλήτων παράγονται στην ΕΕ σε ετήσια βάση.
Αυτή η κατάσταση δεν μπορεί να συνεχιστεί επ' άπειρον.
Η Ευρωπαϊκή Ένωση πρέπει να είναι σαφής ως προς ένα πράγμα όσον αφορά την επίλυση των προβλημάτων σχετικά με τη διαχείριση αποβλήτων.
Το μέλλον της διάθεσης των αποβλήτων δεν μπορεί να συνίσταται στην αναζήτηση νέων χώρων υγειονομικής ταφής σε όλο το πλάτος και το μήκος της Ευρώπης από την τοπική αυτοδιοίκηση.
Υπάρχουν σοβαρές και εντεινόμενες ανησυχίες για τις σημερινές περιβαλλοντικές επιπτώσεις των χώρων υγειονομικής ταφής γενικά.
Συμμερίζομαι αυτήν την ανησυχία.
Πιστεύω ότι μόνον μία σημαντική μετακίνηση από την εξάρτηση από χώρους υγειονομικής ταφής προς μία πιο ολοκληρωμένη διαχείριση αποβλήτων θα λύσει το πρόβλημα.
Το Ευρωπαϊκό Κοινοβούλιο συμμετείχε στην πρωτοπορία της επινόησης νέων στρατηγικών διαχείρισης αποβλήτων τα τελευταία χρόνια.
Στηρίζω το σκοπό της Οδηγίας που συζητούμε εδώ σήμερα, ο οποίος είναι η μείωση των επιζήμιων αποτελεσμάτων της αποτέφρωσης στο περιβάλλον και την ανθρώπινη υγεία με σημαντική μείωση των επιπέδων εκπομπών πολλών σημαντικών ρυπαντών στην ατμόσφαιρα.
Αυτό αποτελεί επίσης τμήμα ευρύτερων περιβαλλοντικών πολιτικών της Ευρωπαϊκής Ένωσης, οι οποίες σχεδιάζονται για να μειώσουν τη χρήση ρυπαντών σε όλους τους οικονομικούς τομείς στην Ευρώπη, σύμφωνα με τις υποχρεώσεις που θεσπίζει η Συμφωνία του Κυότο.
Η Ευρωπαϊκή Ένωση στηρίζει πλήρως τους αυστηρούς, φιλόδοξους, αλλά εφικτούς, στόχους ανακύκλωσης και ανάκτησης που όρισε η ιρλανδική κυβέρνηση.
Οι στόχοι, οι οποίοι πρέπει να επιτευχθούν μέσα στην επόμενη δεκαπενταετία περιλαμβάνουν τα ακόλουθα: μείωση κατά 50% των συνολικών οικιακών αποβλήτων που καταλήγουν σε χώρους υγειονομικής ταφής·μείωση κατά 65% τουλάχιστον των βιοδιασπώμενων αποβλήτων που σήμερα αποστέλλονται σε χώρους υγειονομικής ταφής·ανάπτυξη εγκαταστάσεων ανάκτησης αποβλήτων με τη χρήση περιβαλλοντικά ωφέλιμων τεχνολογιών, ικανών να επεξεργάζονται έως 300 000 τόνους βιοδιασπώμενων αποβλήτων το χρόνο.
Όλα αυτά τα μέτρα αντικατοπτρίζουν τις μεταβολές της κοινής γνώμης γύρω από το θέμα της διαχείρισης αποβλήτων.
Η υγειονομική ταφή περνά τις τελευταίες ημέρες της και πρέπει να αντικατασταθεί από περιβαλλοντικά επωφελέστερες τεχνολογίες.
Έκθεση Figueiredo (A5-0307/2000)
Κύριε Πρόεδρε, ψήφισα υπέρ της έκθεσης Figueiredo για την εξάλειψη του κοινωνικού αποκλεισμού και της φτώχειας, όπως αναφέρεται στα περιεχόμενα της ίδιας της έκθεσης.
Είμαι, ωστόσο, κατάπληκτος και λυπάμαι πολύ για ορισμένες ψηφοφορίες επί ορισμένων τροπολογιών.
Είμαι απόλυτα πεπεισμένος ότι η ευθύνη για την κοινωνική περιθωριοποίηση και τη φτώχεια ανήκει κατά 99% στις κυβερνήσεις των δεκαπέντε κρατών μας.
Όλα, στο παρελθόν και ακόμα και σήμερα, συναγωνίζονται στην αύξηση του κοινωνικού αποκλεισμού και της φτώχειας.
Πράγματι, αν υπήρχαν, για παράδειγμα, συντάξεις πιο επαρκείς για να ζήσει κανείς, θα υπήρχαν λιγότεροι φτωχοί.
Γιατί, Ομάδα του Ευρωπαϊκού Λαϊκού Κόμματος, ψήφισες κατά της τροπολογίας Fatuzzo - την οποία παρουσίασα προσωπικά - που δήλωνε ότι η φτώχεια είναι επίσης αιτία των χαμηλών συντάξεων;
Με δυσαρεστεί πολύ αυτό.
Ελπίζω να αλλάξεις ιδέα στις επόμενες ψηφοφορίες.
.
Η έκθεση της συναδέλφου Figueiredo μπορεί να γίνει μια πολύ σημαντική συμβολή στην καταπολέμηση του κοινωνικού αποκλεισμού μέσα από την ανάπτυξη της συνεργασίας των κρατών μελών σε αυτή την κατεύθυνση.
Για αυτό το Συμβούλιο πρέπει να φροντίσει ώστε:
να αυξήσει σημαντικά τη χρηματοδότηση του προγράμματος,
να ενταχθεί συγκεκριμένο στοχοδιάγραμμα στα εθνικά προγράμματα,
να προσαρμοσθούν όλες οι σχετικές πολιτικές στην προσπάθεια ενσωμάτωσης των κοινωνικών ομάδων με ειδικές ανάγκες,
να συμπεριλάβει τους νέους τύπους αποκλεισμού, όπως τον αποκλεισμό από την κοινωνία της γνώσης,
να συμμετέχουν στις διαδικασίες οι κοινωνικοί φορείς και ιδιαίτερα εκπρόσωποι των ευπαθών ομάδων στις οποίες αποβλέπει το πρόγραμμα,
να έχει το πρόγραμμα ως αιχμή την παιδική φτώχεια, όπως επίσης τις γυναίκες και τους ηλικιωμένους,
να δημιουργηθεί μια δικτύωση σε ευρωπαϊκό επίπεδο για την καταγραφή, την εξέλιξη, την προώθηση και την αναπροσαρμογή του προγράμματος ενάντια στον κοινωνικό αποκλεισμό.
.
(FR) Απείχαμε από την έκθεση αυτή παρότι έχει τροποποιηθεί.
Ο κυριότερος λόγος για τον οποίο δεν ψηφίσαμε ενάντια στην έκθεση σχετίζεται με ορισμένες καλές προθέσεις που εκδηλώνει ο συντάκτης της.
Αλλά, δυστυχώς, οι καλές προθέσεις δεν επαρκούν για να διαμορφώσουν μια πολιτική, έστω και καταγγελίας.
Ο επίσημος αριθμός των φτωχών στην Ευρώπη ανέρχεται σε 65 εκατομμύρια, δηλαδή το 18% του πληθυσμού.
Αυτό σημαίνει ότι ένα σημαντικό τμήμα της εργατικής τάξης σε μια από τις πλουσιότερες περιοχές του κόσμου έχει αφεθεί στη μιζέρια.
Διότι δεν πρόκειται για μια δυστυχία που εκ του μηδενός δημιούργησε 65 εκατομμύρια φτωχούς, αλλά πρόκειται για την απληστία μιας καπιταλιστικής προνομιούχας τάξης η οποία, για να αυξήσει τα κέρδη των επιχειρήσεων και τις τιμές των μετοχών στο χρηματιστήριο, δεν διστάζει αφενός να καταργήσει θέσεις απασχόλησης, να κλείσει εργοστάσια, καταδικάζοντας έτσι 15 εκατομμύρια γυναίκες και άνδρες στην ανεργία και αφετέρου, να ασκεί πίεση σε όλους τους μισθούς σε σημείο που να καθιστά τους χαμηλότερους από αυτούς ανεπαρκείς για τη διαβίωση.
Η έκθεση προβλέπει το ποσό των 100 εκατομμυρίων ευρώ σε 5 χρόνια για την καταπολέμηση της φτώχειας.
Αυτό αντιστοιχεί σε 1,5 ευρώ ανά φτωχό ευρωπαίο!
Ακόμη και για ελεημοσύνη, είναι εξευτελιστικό, χωρίς να λογαριάσουμε ότι το πρόβλημα της φτώχειας δεν είναι ζήτημα ελεημοσύνης.
Γνωρίζουμε ότι καμία έκθεση ή ψηφοφορία του Ευρωπαϊκού Κοινοβουλίου δεν θα μπορέσει να αλλάξει την κατάσταση αυτή.
Η έκθεση θα μπορούσε τουλάχιστον να καταγγείλει τους υπεύθυνους.
Εν πάση περιπτώσει, δεν ψηφίσαμε εναντίον, αλλά ούτε και υπέρ της έκθεσης αυτής, η οποία όχι μόνο περιλαμβάνει συγκεκριμένες προτάσεις που είναι ανεπαρκείς αλλά αποκρύπτει, δυστυχώς, παρά καταπολεμά την εκμετάλλευση που είναι η πραγματική αιτία της φτώχειας της εργατικής τάξης.
.
(FR) Το πρόγραμμα αυτό σχετικά με την καταπολέμηση του κοινωνικού αποκλεισμού εντάσσεται στις προτεραιότητες της γαλλικής Προεδρίας, για την οποία η κοινωνική Ευρώπη αποτελεί την κατευθυντήρια γραμμή των προτάσεών της.
Σας υπενθυμίζω ότι στη Λισαβόνα καθορίστηκε κοινοτική στρατηγική για την κοινωνική ένταξη.
Χαιρετίζω την πρωτοβουλία αυτή, η οποία ανταποκρίνεται στις προσδοκίες των ευρωπαίων πολιτών.
Πράγματι, εάν πρέπει να χαιρετίσουμε την ανάκαμψη της ανάπτυξης και τη μείωση της ανεργίας δεν πρέπει να αποκρύψουμε τη συνέχιση, και μάλιστα την επιδείνωση των κοινωνικών ανισοτήτων!
Ο κοινωνικός αποκλεισμός είναι ένα πραγματικό φαινόμενο, όπως μαρτυρούν οι στατιστικές της Eurostat: περίπου το 18% του πληθυσμού της Ευρωπαϊκής Ένωσης ζει με λιγότερο από το 60% του εθνικού μέσου εισοδήματος - όριο χαμηλού εισοδήματος που λαμβάνεται υπόψη για να μετρηθεί η σχετική φτώχεια - γεγονός που σημαίνει ότι περίπου 65 εκατομμύρια άνθρωποι ζουν με χαμηλό εισόδημα.
Παρά τη μείωση του ποσοστού της ανεργίας, υπάρχουν σήμερα 16 εκατομμύρια άνεργοι στην Ευρωπαϊκή Ένωση.
Παρότι η ανεργία παραμένει ο βασικός παράγοντας της φτώχειας και του αποκλεισμού, η αβεβαιότητα της απασχόλησης και το χαμηλό επίπεδο των αμοιβών αποτελούν εξίσου σημαντικά εμπόδια για την πλήρη ένταξη στην κοινωνία.
Ένας πολύ μεγάλος αριθμός συμπολιτών μας έχουν αφεθεί στην άκρη του δρόμου.
Για το λόγο αυτό, πρέπει να λάβουμε μέτρα κοινωνικής προστασίας και πρόσβασης στις δημόσιες υπηρεσίες τις σχετικές με την υγεία, την εκπαίδευση, τη στέγαση, κλπ.
Υποστηρίζω ανεπιφύλακτα την πρόταση να εφαρμοστεί μια νέα διαδικασία του Λουξεμβούργου ΙΙ στον τομέα του κοινωνικού αποκλεισμού, η οποία θα περιλαμβάνει κατευθυντήριες γραμμές και εθνικά σχέδια δράσης.
Βλέπουμε πράγματι όλα τα θετικά στοιχεία της μεθόδου αυτής στον τομέα της απασχόλησης.
Το Ευρωπαϊκό Συμβούλιο της Λισαβόνας όρισε ως στόχο για την Ευρωπαϊκή Ένωση να γίνει η ανταγωνιστικότερη και δυναμικότερη κοινωνία της γνώσης.
Αυτό μπορεί να επιτευχθεί μόνο με σημαντικές προσπάθειες που θα εξασφαλίσουν την πρόσβαση όλου του πληθυσμού στην κατάρτιση σχετικά με τις νέες τεχνολογίες της πληροφόρησης και της επικοινωνίας, καθώς και στα νέα δίκτυα τηλεπικοινωνιών.
Η καθολική υπηρεσία έχει να διαδραματίσει σημαντικό ρόλο στον τομέα αυτό.
Ραντεβού στη Νίκαια όπου ελπίζω ότι τα κράτη μέλη θα αποδείξουν την πολιτική τους βούληση να δεσμευθούν σε μια συνολική στρατηγική ενίσχυσης του ευρωπαϊκού κοινωνικού μοντέλου με τη θέσπιση της κοινωνικής ατζέντας και του Χάρτη των Θεμελιωδών Δικαιωμάτων.
O κύριος στόχος αυτής της έκθεσης είναι να στηρίξει ένα πρόγραμμα κοινοτικής δράσης για την ενθάρρυνση της συνεργασίας μεταξύ των κρατών-μελών της ΕΕ για την καταπολέμηση του κοινωνικού αποκλεισμού.
Πιστεύω ότι η θέσπιση ενός τέτοιου προγράμματος δράσης είναι συνετή και μπορεί να αποβεί πολύ χρήσιμη.
Δεν θέλουμε μία Ευρώπη δύο ταχυτήτων, μια Ευρώπη με έχοντες και μη-έχοντες.
Δεν θέλουμε να αυξήσουμε το χάσμα μεταξύ πλουσίων και φτωχών.
Η ουσία του ζητήματος είναι ότι η μακροπρόθεσμη ανεργία και η ανεργία των νέων συγκεντρώνονται εν πολλοίς σε συγκεκριμένες περιοχές της Ευρωπαϊκής Ένωσης.
Συγκεντρώνονται σε συγκεκριμένα μαύρα σημεία στο εσωτερικό πολλών αγροτικών και αστικών περιοχών της Ευρωπαϊκής Ένωσης.
Η ανάληψη πρωτοβουλιών για να υπερνικήσουμε τα προβλήματα του κοινωνικού αποκλεισμού και να δώσουμε ελπίδα και ευκαιρίες στους μειονεκτούντες της κοινωνίας μας πρέπει να γίνει ο κεντρικός πυρήνας της πολιτικής όλων των κυβερνήσεων της ΕΕ αυτήν τη στιγμή.
Οι αρχές που διέπουν αυτό το πρόγραμμα είναι η δημιουργία μίας ανοικτής μεθόδου συντονισμού μεταξύ των κρατών-μελών για την εξάρθρωση της φτώχειας και του κοινωνικού αποκλεισμού.
Αυτό θα επιτευχθεί με τη θέσπιση συγκεκριμένων στόχων που θα ενταχθούν σε εθνικά σχέδια δράσης και πολιτικές υλοποίησης για την προαγωγή των ίσων ευκαιριών.
Πιστεύω ότι ο εισηγητής σωστά ζητά μεγαλύτερη συνεργασία των δημόσιων αρχών, των κοινωνικών εταίρων και της κοινωνίας των πολιτών για τη λήψη μέτρων καταπολέμησης της φτώχειας και του κοινωνικού αποκλεισμού σήμερα.
Δυνάμει της συνθήκης του Αμστερνταμ, όλες οι κυβερνήσεις της ΕΕ πρέπει να αποστείλουν νέα σχέδια δράσης για την απασχόληση στην Ευρωπαϊκή Επιτροπή προς αξιολόγηση και εξέταση.
Η Ευρωπαϊκή Επιτροπή πρέπει να αξιολογήσει όλα αυτά τα σχέδια για να δει πόσο επιτυχείς υπήρξαν οι κυβερνήσεις της ΕΕ στην καταπολέμηση του κοινωνικού αποκλεισμού.
Πρέπει να διδαχθούμε ο ένας από τον άλλον σχετικά με αυτό το συγκεκριμένο ζήτημα.
Διαφορετικά, το χάσμα μεταξύ πλούσιων και φτωχών θα διευρυνθεί στο εσωτερικό της ΕΕ.
Σ' αυτό το πλαίσιο, χαιρετίζω τους βασικούς όρους του Προγράμματος Ατζέντα Κοινωνικής Πολιτικής 2000-2005, που δημοσίευσε πρόσφατα η Ευρωπαϊκή Επιτροπή.
Θα δώσει μεγαλύτερο ρόλο στους κοινωνικούς εταίρους της ΕΕ κατά τη σύνταξη των διαφόρων οδηγιών και κανονισμών της ΕΕ.
Οι εργασιακές σχέσεις θα βελτιωθούν.
Θα υπάρχει διαρκής εθνική και ευρωπαϊκή στήριξη για τοπικά προγράμματα δημιουργίας θέσεων εργασίας.
Θα υπάρχει επίσης καλύτερος συντονισμός προγραμμάτων πολιτικής στον τομέα της κοινωνίας της πληροφορίας, των τηλεπικοινωνιακών υπηρεσιών και των δραστηριοτήτων που σχετίζονται με το Διαδίκτυο.
Η Ιρλανδία έχει ένα αρκετά προωθημένο σύστημα κοινωνικών και εργασιακών δικαιωμάτων και πολλές οδηγίες της ΕΕ συντάσσονται κατά το πρότυπο της Ιρλανδίας, ιδίως στον τομέα της κοινωνικής εταιρικής σχέσης και των σχέσεων εργοδοτών/εργαζομένων.
.
(FR) Το 18% των Ευρωπαίων, δηλαδή 61 εκατομμύρια άνθρωποι, ζουν με λιγότερο από το 60% του μέσου εθνικού εισοδήματος (όριο χαμηλού εισοδήματος που λαμβάνεται υπόψη για να μετρηθεί η σχετική φτώχεια).
Η αναφορά και μόνο αυτών των στοιχείων πρέπει να μας ωθήσει να ενεργοποιηθούμε, πράγμα που έπραξαν οι αρχηγοί κρατών και κυβερνήσεων στη Λισαβόνα εγγράφοντας για πρώτη φορά τη φτώχεια και τον αποκλεισμό στην ευρωπαϊκή ημερήσια διάταξη.
Η Ευρώπη δεν μπορεί να είναι οικονομικά ισχυρή παρά μόνο εάν είναι κοινωνικά δίκαιη, πρόοδος για την οποία δεν μπορούμε παρά να είμαστε ευχαριστημένοι.
Για το λόγο αυτό ψηφίζω υπέρ της έκθεσης του συναδέλφου μας που όχι μόνο εγκρίνει την πρόταση της Επιτροπής, αλλά ενισχύει και το περιεχόμενό της.
Πράγματι, η έκθεση ζητάει τον προσδιορισμό ποσοτικών και ποιοτικών δεικτών του κοινωνικού αποκλεισμού.
Είναι ουσιώδους σημασίας να μπορούμε στα δεκαπέντε κράτη της Ένωσης να μιλάμε για το ίδιο θέμα με όμοια δεδομένα.
Επιπλέον, η έκθεση ζητάει από τα κράτη μέλη να δώσουν μεγαλύτερη ώθηση και να καθορίσουν συγκεκριμένους στόχους κατά την εκπόνηση των εθνικών σχεδίων δράσης.
Τέλος, η ανοικτή μέθοδος συντονισμού είναι σχεδιασμένη κατά τρόπο ώστε να ευνοεί τον διάλογο μεταξύ των ενδιαφερομένων φορέων (κοινωνικοί εταίροι, ΜΚΟ, τοπικές και περιφερειακές αρχές ·.) και τη δικτύωση.
Συμπεραίνοντας αναφέρω ότι το προτεινόμενο ποσό από την επιτροπή κοινωνικών υποθέσεων ανέρχεται σε 100 εκατομμύρια ευρώ αντί για 70 που είχε προτείνει η εκτελεστική επιτροπή.
Συνολικά, πρόκειται για μια πρόοδο που πρέπει να επιβεβαιωθεί και να ενθαρρυνθεί εφόσον η οικονομική πρόοδος δεν αρκεί από μόνη της για να εξασφαλίσει μια καλύτερη ποιότητα ζωής στους πολίτες.
.
(FR) Η έκθεση αυτή είναι αξιέπαινη επειδή αποκαλύπτει το πραγματικό πρόσωπο της ευρωπαϊκής οικοδόμησης: αυτό των 62 εκατομμυρίων φτωχών και των 18 εκατομμυρίων ανέργων.
Οι σχεδιαζόμενες αναδιαρθρώσεις και συγχωνεύσεις περιλαμβάνουν νέα σχέδια απολύσεων προσωπικού.
Ενώ η οικονομική ανάπτυξη είναι έντονη, και η ανεργία τείνει να μειωθεί, το να εργάζεται κάποιος σήμερα δεν τον προστατεύει από τον αποκλεισμό.
Οι "φτωχοί εργαζόμενοι" μερικής απασχόλησης έναντι πολύ χαμηλού μισθού και σε συνθήκες πλήρους αβεβαιότητας, από τους οποίους οι περισσότεροι είναι γυναίκες, προστίθενται στην πομπή της μιζέριας και αγνοούνται πλήρως από τους επίσημους λόγους περί ανάκαμψης.
Η ποιοτική εργασία, η κοινωνική προστασία, η στέγαση και η εκπαίδευση είναι πράγματι θεμελιώδη δικαιώματα, τα οποία εάν είχαν υποχρεωτικό χαρακτήρα για τους εργοδότες και τα κράτη θα αποτελούσαν την καλύτερη διασφάλιση κατά του κοινωνικού αποκλεισμού.
Για το λόγο αυτό, ψηφίζουμε την έκθεση για την καταπολέμηση του κοινωνικού αποκλεισμού.
Ωστόσο, οι βουλευτές που εγκρίνουν αυτό το κείμενο σήμερα δεν είχαν χθες την ίδια έμπνευση αλληλεγγύης όταν ψήφισαν το χάρτη, χωρίς κοινωνικά δικαιώματα, ο οποίος περιορίζοντας τον αγώνα κατά του αποκλεισμού στο επίπεδο της πρόνοιας, αποτελεί παλινδρόμηση σε σχέση με πολλές ισχύουσες νομοθεσίες.
Για την καταπολέμηση του κοινωνικού αποκλεισμού, θα ήταν περισσότερο αποτελεσματικό να δημιουργηθεί, για παράδειγμα, ένας κατώτατος εγγυημένος μισθός σε ευρωπαϊκό επίπεδο.
.
(ΕΝ) Η έκτακτη Σύνοδος Κορυφής της Λισαβόνας για την απασχόληση, την οικονομική μεταρρύθμιση και την κοινωνική συνοχή της 23ης-24ης Mαρτίου 2000, επανέφερε τη φτώχεια και τον κοινωνικό αποκλεισμό στην ατζέντα της ΕΕ για πρώτη φορά μετά από πολύ καιρό.
Υποβάλλοντας την πρότασή της για ένα πρόγραμμα καταπολέμησης του κοινωνικού αποκλεισμού, η Επιτροπή ανταποκρίνεται στην έκκληση του Συμβουλίου να παρουσιάσει "ως τον Ιούνιο του 2000" μία "πρωτοβουλία συνεργασίας σε αυτόν τον τομέα" .
Σύμφωνα με τα στοιχεία της Eurostat, το 18% περίπου του πληθυσμού της ΕΕ ζει με λιγότερο από το 60% του μέσου εθνικού εισοδήματος (λαμβάνοντας το κατώφλι του χαμηλότερου εισοδήματος ως μέτρο σχετικής φτώχειας).
Η πρόταση της Επιτροπής με την οποία θεσπίζεται ένα πρόγραμμα Κοινοτικής δράσης για την ενθάρρυνση της συνεργασίας μεταξύ των κρατών-μελών για την καταπολέμηση του κοινωνικού αποκλεισμού (2001-2005) συνίσταται στην προαγωγή της καλύτερης κατανόησης του κοινωνικού αποκλεισμού, στην ενσωμάτωση της προώθησης της ένταξης σε όλες τις κοινοτικές πολιτικές και στην ανάπτυξη δράσεων-προτεραιοτήτων που απευθύνονται σε συγκεκριμένες ομάδες-στόχους.
Η στρατηγική αυτή θα υλοποιηθεί μέσα από τρεις κύριους άξονες.
1ος άξονας: ανάλυση των χαρακτηριστικών, των αιτίων, των διαδικασιών και των τάσεων του κοινωνικού αποκλεισμού·2ος άξονας: πολιτική συνεργασίας και ανταλλαγή βέλτιστων πρακτικών·3ος άξονας: διάλογος με τις διάφορες εμπλεκόμενες πλευρές.
Τονίζεται η ανοιχτή μέθοδος συντονισμού, η οποία σέβεται την αρχή της επικουρικότητας ενώ ταυτόχρονα εμπλέκει ενεργά όλες τις ενδιαφερόμενες πλευρές.
Όλα αυτά είναι ευπρόσδεκτα αλλά, όπως ο εισηγητής, πιστεύω ότι το πρόγραμμα θα μπορούσε να είναι περισσότερο ριζοσπαστικό.
Στηρίζω τις τροπολογίες του.
.
(ΕΝ) Χαιρετίζω αυτήν την έκθεση η οποία ζητά περισσότερη χρηματοδότηση για τα προτεινόμενα ευρωπαϊκά προγράμματα καταπολέμησης της φτώχειας και του κοινωνικού αποκλεισμού.
Η συνεργασία μεταξύ των κρατών-μελών είναι ζωτική για την αντιμετώπιση αυτών των βαθιά ριζωμένων προβλημάτων που απαντούν σε όλη την ΕΕ, ιδίως όμως στην εκλογική μου περιφέρεια, τη Βορειοδυτική Αγγλία.
Το Moss Side και το Salford συγκαταλέγονται μεταξύ των πιο υποβαθμισμένων κέντρων πόλεων σε ολόκληρη την Ευρώπη.
Δυστυχώς, όλοι γνωρίζουμε πολύ καλά τον ιστό της αράχνης στον οποίο έχουν πιαστεί οι εξαθλιωμένες περιοχές - στέρηση, κοινωνικός αποκλεισμός, ανεργία, εγκληματικότητα και χρήση ναρκωτικών - αλλά με την βοήθεια των ευρωπαϊκών προγραμμάτων για τον κοινωνικό αποκλεισμό και με ευρωπαϊκό χρήμα, οι τοπικές κοινωνίες μπορούν να απελευθερωθούν από αυτό το φαύλο κύκλο.
Η βρετανική κυβέρνηση του Εργατικού κόμματος ηγείται του αγώνα κατά της φτώχειας και του κοινωνικού αποκλεισμού.
Πριν από τρία χρόνια, ο πρωθυπουργός ίδρυσε τη Μονάδα Κοινωνικού Αποκλεισμού, η οποία συντονίζει την κυβερνητική δράση για τη μείωση του κοινωνικού αποκλεισμού επεξεργαζόμενη κοινές λύσεις για κοινά προβλήματα.
Συνεργάζεται με άλλες υπηρεσίες που ασχολούνται εκ του σύνεγγυς με τον κοινωνικό αποκλεισμό.
Υποστηρίζω ένθερμα αυτό το καινοτόμο μέτρο που ωφέλησε πολλούς, ιδίως νέους, με έντονη δράση κατά του σκασιαρχείου και του σχολικού αποκλεισμού, της παραμονής στο δρόμο, της εγκυμοσύνης ανηλίκων και της παροχής βοήθειας σε άτομα ηλικίας 16-18 ετών που δεν σπουδάζουν, ούτε εργάζονται, ούτε καταρτίζονται.
Είναι ένα μεγάλο παράδειγμα παροχής συγκεκριμένων ωφελειών σε κοινούς ανθρώπους από την κυβέρνηση των Εργατικών.
Με μία νέα, ριζοσπαστική προσέγγιση, πιστεύω ακράδαντα ότι μπορούμε όχι μόνο να προλάβουμε την κούρσα στη στροφή, αλλά και να φτάσουμε στο νήμα και, μία ημέρα, να σβήσουμε εντελώς τη φτώχεια και τον κοινωνικό αποκλεισμό από τη Βορειοδυτική Αγγλία.
Έκθεση Rothe (A5-0320/2000)
Κύριε Πρόεδρε, αποφάσισα να απόσχω της ψηφοφορίας για έναν πολύ συγκεκριμένο λόγο: αυτή η έκθεση, κατά τη γνώμη μου, δεν έκανε από οικολογική άποψη εκείνες τις προόδους που έλπιζα και ευχόμουν.
Ναι μεν ψήφισα υπέρ όλων εκείνων των τροπολογιών που αποσκοπούσαν στην αύξηση των εναλλακτικών πηγών ενέργειας, αλλά έλπιζα να μπορέσει να γίνει ένα περαιτέρω βήμα μπροστά.
Ξέρω πως αυτό είναι δύσκολο, ξέρω πως αυτή η έκθεση έχει ήδη πάρει τον σωστό δρόμο· θα ήταν, ωστόσο, απαραίτητες περαιτέρω προσπάθειες και γι' αυτό ελπίζω, τόσο στο εθνικό επίπεδο όσο και στο ευρωπαϊκό, να προαχθεί με περισσότερο σθένος αυτή η πολιτική των εναλλακτικών ενεργειών.
Κύριε Πρόεδρε, με την έκθεση Rothe - και πάντως με τον παρεμβατισμό για την ενίσχυση ανανεώσιμων πηγών ενέργειας που περιγράφεται σε αυτή - κινδυνεύουμε μακροπρόθεσμα να υποπέσουμε σε σοβαρά σφάλματα στην ενεργειακή πολιτική της Ευρώπης.
Γι' αυτόν τον λόγο καταψήφισα την έκθεση.
Η ενεργειακή πολιτική πρέπει να είναι ανοικτή προς το μέλλον, να διέπεται από την αειφορία και την οικονομία της αγοράς.
Αυτό που ζητά η έκθεση είναι ακριβώς το αντίθετο.
Η διαρκής επιδότηση της αιολικής και ηλιακής ενέργειας και της ενέργειας από βιομάζα είναι μια λανθασμένη και απόλυτα συμβολική πολιτική.
Υπάρχουν επιδοτήσεις εκατομμυρίων για λίγους, οι οποίοι καταστρέφουν το τοπίο με τις ανεμογεννήτριές τους.
Υπάρχουν πλέον εγκαταστάσεις με πάνω από 60 στροφείς που καταλαμβάνουν έκταση χιλίων γηπέδων ποδοσφαίρου.
Οι χαμένοι είναι οι καταναλωτές και η Ευρώπη ως οικονομικός χώρος, όπου με αυτήν την πολιτική εξαγοράζονται τα πλεονεκτήματα της απελευθέρωσης των ενεργειακών αγορών.
Κύριε Πρόεδρε, ψήφισα υπέρ της έκθεσης για την προαγωγή της ηλεκτρικής ενέργειας που παράγεται από ανανεώσιμες ενεργειακές πηγές.
Είμαι σαφώς υπέρ της ενεργειακής εξοικονόμησης, την οποία έχουμε μεγάλη ανάγκη.
Αλλά και οι ηλικιωμένοι και οι συνταξιούχοι έχουν μεγάλη ανάγκη ενέργειας, ει δυνατόν πάντοτε παρούσας, πάντοτε στη διάθεσή μας.
Μου έρχονται στο νου οι κρύες νύχτες και οι κρύες ημέρες του χειμώνα, τόσο της Βόρειας όσο και της Νότιας Ευρώπης, όπου πολλοί ηλικιωμένοι, δυστυχώς, είναι υποχρεωμένοι να σβήσουν τη θέρμανση για να κάνουν οικονομίες.
Θα ήθελα να αναφέρω, ως παράδειγμα βέλτιστης εξοικονόμησης, την περίπτωση της πόλης της Brescia, στην Ιταλία, όπου η τηλεθέρμανση, που παράγεται ακριβώς από την αποτέφρωση των αποβλήτων, χρησιμοποιείται τόσο για την παραγωγή ηλεκτρικής ενέργειας όσο και για την άμεση παραγωγή θέρμανσης που διοχετεύεται έπειτα σε όλα τα σπίτια των πολιτών της Brescia.
Ελπίζω να επεκταθεί αυτό το σύστημα σε όλες τις πόλεις της Ευρώπης.
.
(FR) Δεν θα αμφισβητήσουμε βεβαίως τη χρησιμότητα της "προαγωγής της ηλεκτρικής ενέργειας από ανανεώσιμες πηγές" .
Πολύ περισσότερο εάν, αυτή επιτρέψει τη δημιουργία 500 000 θέσεων εργασίας, όπως επιβεβαιώνει η έκθεση.
Δεν βλέπουμε επίσης κάποιο πρόβλημα ως προς την υποστήριξη των ερευνών στον τομέα αυτό, ή ακόμη και την εφαρμογή αυτών των πηγών ηλεκτρικής ενέργειας προκειμένου να μην διστάζουν οι καταναλωτές να τις επιλέγουν έναντι της ηλεκτρικής ενέργειας που παράγεται με πιο ρυπογόνες διαδικασίες.
Ωστόσο, αναρωτιόμαστε γιατί η στήριξη αυτή θα πρέπει να εμπλέκει ιδιωτικά κέρδη;
Αυτό θα συμβεί, εφόσον η προβλεπόμενη επιδότηση θα δοθεί σε ιδιωτικές επιχειρήσεις που ασχολούνται με την έρευνα ή τη διανομή, μεταξύ των οποίων περιλαμβάνονται τραστ όπως η Total Energie, Shell Solaire, ABB Alstom Power, Dalkia, θυγατρική της Vivendi, Arthur Andersen, Tiru, κοινή θυγατρική της Suez-Lyonnaise des eaux και της Vivendi, και σε άλλες βιομηχανικές ομάδες που αποκομίζουν κέρδη αρκετά υψηλά ώστε να μην χρειαστεί για μια φορά ακόμα η συμμετοχή των φορολογουμένων.
Η παραγωγή και η διανομή της ηλεκτρικής ενέργειας πρέπει να ανατεθεί σε μια δημόσια υπηρεσία.
Γιατί λοιπόν τα κράτη ή τα ευρωπαϊκά όργανα δεν μπορούν να αναλάβουν τη δημόσια αυτή υπηρεσία μέσω ενός κρατικού οργανισμού που θα απασχολούσε άμεσα τους 500 000 εργαζόμενους;
Με την οικονομία που θα επιτευχθεί από την απαλλαγή καταβολής κερδών στους μετόχους μιας ιδιωτικής επιχείρησης, θα ήταν δυνατόν να πληρωθούν αξιοπρεπείς μισθοί και να εξασφαλισθεί μια ικανοποιητική δημόσια υπηρεσία ηλεκτρικής ενέργειας.
.
(FR) Χθες το βράδυ, κατά τη συζήτηση της συνόδου, πολλοί από μας υποστήριξαν την προαγωγή των ανανεώσιμων πηγών ενέργειας, ενώ παράλληλα πραγματοποιείται στη Χάγη η διάσκεψη για την αλλαγή του κλίματος.
Πράγματι, όλο και περισσότερο οι επιστήμονες και οι κλιματολόγοι δεν κρύβουν τους φόβους τους όσον αφορά τις επιπτώσεις των αερίων που ευθύνονται για το φαινόμενο του θερμοκηπίου.
Οι ίδιοι οι πολίτες έχουν αρχίσει να συνειδητοποιούν το πρόβλημα αυτό.
Οι προβλέψεις αυτές, που θα έχουν δραματικές επιπτώσεις βραχυπρόθεσμα, πρέπει να μας πείσουν για την ανάγκη να ληφθούν, σε ευρωπαϊκή και παγκόσμια κλίμακα, σαφή και εθελοντικά μέτρα ικανά να αναχαιτίσουν αυτή τη διαδικασία υποβάθμισης της ποιότητας του περιβάλλοντος.
Η πρόταση της Επιτροπής και η έκθεση Rothe, την οποία ψηφίσαμε σήμερα, ανταποκρίνονται στο σκοπό αυτό, δεδομένου ότι προαγάγουν τις ΑΠΕ που είναι εναλλακτικές πηγές και δεν επιβαρύνουν το περιβάλλον κατά την παραγωγή ηλεκτρικής ενέργειας.
Η έκθεση αυτή δίνει συνέχεια στις ανακοινώσεις της Επιτροπής και στο αίτημα του Ευρωπαϊκού Κοινοβουλίου να σημειωθεί σημαντική πρόοδος όσον αφορά τη συγκεκριμενοποίηση του στόχου που καθορίστηκε στη Λευκή Βίβλο να διπλασιαστεί το μερίδιο της κατανάλωσης ηλεκτρικής ενέργειας από ανανεώσιμες πηγές ενέργειας μέχρι το 2020.
Τα κράτη μέλη πρέπει τώρα να δεσμευθούν προς την κατεύθυνση αυτή προκειμένου να τηρήσουν τους περιβαλλοντικούς στόχους τους οποίους ενέκριναν τόσο σε ευρωπαϊκό όσο και σε διεθνές επίπεδο και να εξασφαλίσουν την ενεργειακή τους απεξάρτηση και την ασφάλεια του ενεργειακού τους εφοδιασμού.
Η ενεργειακή εξάρτηση, που ανέρχεται σε περίπου 50% για όλη την Ένωση, κινδυνεύει να φθάσει το 70% μέχρι το 2020 εάν δεν αναπτυχθούν οι ανανεώσιμες πηγές ενέργειας.
Η Ευρωπαϊκή Ένωση προωθεί σήμερα, όσο ποτέ άλλοτε, την κατασκευή εγκαταστάσεων στους διάφορους τομείς ενεργειακής παραγωγής.
Εάν η Ένωση θέλει να παραμείνει ανταγωνιστική στον τομέα αυτό, θα πρέπει να συμβάλει με τη χρησιμοποίηση και την ανάπτυξη των σχετικών τεχνολογιών, πράγμα που προϋποθέτει σημαντικές δημόσιες επενδύσεις.
Για όλους αυτούς τους λόγους και επειδή η έκθεση Rothe είναι εξαιρετική, ψηφίσαμε υπέρ της έκθεσης ελπίζοντας ότι η Επιτροπή και το Συμβούλιο θα μας ακολουθήσουν.
.
(FR) Υποστηρίζω ανεπιφύλακτα την ουσιαστική προαγωγή των ανανεώσιμων πηγών ενέργειας.
Η τεχνολογική πρόοδος είναι αυτή που θα προωθήσει τις "ήπιες" μορφές ενέργειας, και όχι οι εκκλήσεις ιδεολογικών αρχών.
Δεν αρκεί να διακηρυχθούν φιλόδοξοι στόχοι και να υποχρεωθούν δεσμευτικά τα κράτη μέλη να τους ακολουθήσουν.
Θα πρέπει και τα κράτη επίσης να έχουν τα μέσα να το πράξουν.
Ορισμένες προτάσεις του Ευρωπαϊκού Κοινοβουλίου δεν είναι ρεαλιστικές και δεν χαίρουν της αποδοχής μου.
Στόχος της Ευρωπαϊκής Επιτροπής είναι να διπλασιάσει το μερίδιο των ανανεώσιμων πηγών ενέργειας στην κατανάλωση ενέργειας μέχρι το έτος 2010.
Οι ανανεώσιμες πηγές ενέργειας αποτελούν σημαντικό στοιχείο μιας αποτελεσματικής στρατηγικής για την προστασία του κλίματος.
Στη Φινλανδία, η τύρφη είναι μια σημαντική ανανεώσιμη πηγή ενέργειας, το μερίδιο της οποίας ως προς τις χρησιμοποιούμενες καύσιμες ύλες ανέρχεται σε 6%.
Σε αντίθεση με ό,τι συμβαίνει στην κεντρική Ευρώπη, σε μια σκανδιναβική χώρα, όπως η Φινλανδία, υπάρχει πολλή τύρφη.
Οι διεθνείς εμπειρογνώμονες, επίσης, έχουν διαπιστώσει ότι η τύρφη αποτελεί σημαντική καύσιμη βιομάζα, της οποίας η ετήσια αύξηση υπερβαίνει σαφώς την κατανάλωσή της στη Φινλανδία.
Οι βορειότερες περιοχές της Φινλανδίας ανήκουν στη ζώνη της τούνδρας, όπου δεν αναπτύσσονται αρκετά τα δένδρα ώστε να αποτελέσουν πηγή ενέργειας.
Ιδιαιτέρως για τις περιοχές αυτές η τύρφη είναι σημαντική καύσιμη ύλη, η οποία επίσης συμβάλλει αξιοσημείωτα στην απασχόληση.
Με ικανοποιεί το γεγονός ότι το Ευρωπαϊκό Κοινοβούλιο αναγνωρίζει τα ζητήματα αυτά με το να περιλαμβάνει την τύρφη στην έκθεσή του για τις ανανεώσιμες πηγές ενέργειας.
Τα κράτη μέλη της Ευρωπαϊκής Ένωσης, συμπεριλαμβανομένης της Φινλανδίας, έχουν αναλάβει τη δέσμευση να σέβονται τους στόχους του Κυότο, τη διαφύλαξη των φυσικών πόρων και τη μείωση των εκπομπών επιβλαβών ουσιών.
Ως εκ τούτου, η σπουδαιότητα της πυρηνικής ενέργειας αυξάνει αδιάκοπα.
Είναι σαφές το ότι στη χρήση της πυρηνικής ενέργειας και στην αποθήκευση των πυρηνικών αποβλήτων πρέπει να τηρούνται πιο εξελιγμένες και πιο αποτελεσματικές διατάξεις ασφαλείας.
Η φινλανδική εταιρία ενέργειας Teollisuuden Voima υπέβαλε χθες 15η Νοεμβρίου αίτηση στη φινλανδική κυβέρνηση για την καταρχήν απόφαση κατασκευής και πέμπτης μονάδας παραγωγής πυρηνικής ενέργειας.
Ελπίζω η κυβέρνησή μας και η Βουλή μας να αντιμετωπίσουν θετικά την αίτηση αυτή.
Η υπεύθυνη χρήση της πυρηνικής ενέργειας προσφέρει μια φιλική προς το περιβάλλον και οικονομική πηγή ενέργειας, η χρήση της οποίας δεν θα πρέπει να περιορίζεται χωρίς λόγο.
.
(DE) Γνωρίζουμε όλοι ότι το μέλλον του ενεργειακού μας εφοδιασμού δεν μπορεί να βασίζεται στις έως τώρα υπάρχουσες πηγές ενέργειας.
Αυτό το αναγνωρίζει η Επιτροπή και ακόμη περισσότερο η εισηγήτρια, καθιστώντας τις εναλλακτικές πηγές ενέργειας και την εναλλακτική παραγωγή ενέργειας μέτρο υψηλότερης προτεραιότητας από ό,τι ήταν έως τώρα.
Ως εκ τούτου, θέλω να ευχαριστήσω τη συνάδελφο Rothe για την καλή της έκθεση.
Λόγω των εμπειριών που είχαμε έως σήμερα με τις παραδοσιακές πηγές ενέργειας, όπως είναι για παράδειγμα οι επιπτώσεις στο κλίμα και τη φύση, οι ανυπολόγιστοι κίνδυνοι για την ασφάλεια και η προβλεπόμενη έλλειψη πόρων, θα πρέπει καταρχήν να ενισχύσουμε σημαντικά την προαγωγή και ανάπτυξη καθώς και τη χρήση νέων μορφών ενέργειας.
Αυτό θα πρέπει να οδηγήσει μακροπρόθεσμα στην άρση της πολιτικής επιδοτήσεων για τις παραδοσιακές, ορυκτές πηγές ενέργειας.
Η δραστική κατάργηση των εμποδίων στη χρήση ανανεώσιμων πηγών ενέργειας αποτελεί το πρώτο βήμα.
Στο μέλλον θα πρέπει επίσης να διευκολυνθεί η γνωστοποίηση των βέλτιστων πρακτικών στο κοινό.
Στόχος κάθε ενεργειακής και οικονομικής πολιτικής πρέπει να είναι, κατά δεύτερον, η μείωση ή η βελτιστοποίηση της κατανάλωσης ενέργειας, διότι μόνον η λελογισμένη χρήση των οποιωνδήποτε πηγών ενέργειας βοηθά στην ελαχιστοποίηση των εξόδων που προκύπτουν.
Σε αυτό το πλαίσιο ζητάμε μια πιο συγκεκριμένη εξέταση των εξωγενών εξόδων για την παραγωγή και χρήση ανανεώσιμων πηγών ενέργειας.
Τέλος μπορεί να γίνει αναδιάρθρωση του εφοδιασμού ενέργειας μόνον εφόσον ληφθούν υπόψη οι ιδιαίτερες συνθήκες των εναλλακτικών πηγών ενέργειας.
Ο αποκεντρωμένος εφοδιασμός ηλεκτρικής ενέργειας δεν είναι μόνο μια πτυχή διαρθρωτικής πολιτικής αλλά και κοινωνική πτυχή.
Γι' αυτό δεν μπορεί, κατά τρίτον, να υπάρξει ελευθέρωση του ενεργειακού τομέα χωρίς κατοχύρωση κάποιων ελάχιστων κοινωνικών προδιαγραφών.
Δεν μπορούμε να συνεχίσουμε να παράγουμε με τον ίδιο τρόπο ηλεκτρισμό.
Εν καιρώ, τα αποθέματα άνθρακα και πετρελαίου θα εξαντληθούν και εκτός αυτού προξενούν έκλυση CO2.
Η πυρηνική ενέργεια μπορεί να οδηγήσει σε καταστροφές που μπορεί να καταστήσουν ακατοίκητα μεγάλα τμήματα της γης και παράγει επικίνδυνα απόβλητα.
Συνεπώς, πρέπει να αναζητήσουμε πηγές ενέργειας οι οποίες υπάρχουν στη φύση και παρέμειναν αχρησιμοποίητες όσο δεν υπήρχαν οι κατάλληλες τεχνικές για να αξιοποιηθούν.
Πιστεύω ότι η πρόθεση του Κοινοβουλίου και της Επιτροπής να διπλασιαστεί την επόμενη δεκαετία η ποσότητα της ενέργειας που παράγεται από αυτές τις πηγές δεν είναι και τόσο φιλόδοξη.
Η παραγωγή ηλεκτρισμού από τα ύδατα, τον άνεμο και την ηλιακή ακτινοβολία εξακολουθεί να σπανίζει, γεγονός που την καθιστά συγκριτικά ακριβή.
Όλοι θέλουν να παράγουμε ενέργεια με έναν όσο το δυνατόν περισσότερο φιλικό προς το περιβάλλον τρόπο, όλοι όμως θέλουν επίσης η ενέργεια αυτή να είναι όσο το δυνατόν φθηνότερη.
Αυτό ισχύει κυρίως για τα χαμηλά εισοδήματα, πρωταρχική μέριμνα των οποίων είναι να διατηρήσουν όσο το δυνατόν χαμηλότερα τα έξοδα του νοικοκυριού τους.
Όσο η καθαρή ενέργεια θα εξακολουθεί να είναι ακριβή θα προορίζεται για ορισμένους επίλεκτους.
Οι υψηλόμισθοι περιβαλλοντολόγοι θα έχουν τη δυνατότητα να συνεισφέρουν εθελουσίως στη χρήση καθαρότερων πηγών ενέργειας στα πλαίσια μιας ελευθερωμένης αγοράς, ενώ για τους υπόλοιπους τα πράγματα θα παραμείνουν ως είχαν.
Η καθαρή ενέργεια πρέπει να είναι στη διάθεση όλων και σε προσιτές τιμές.
Όσον αφορά έξι σημεία, όπως η καύση τύρφης και οργανικών απορριμμάτων, συμφωνώ με την απορριπτική πρόταση της Greenpeace.
Ψήφισμα ASEM III (B5-0811/2000)
.
(FR) Στη Σεούλ, ήταν ολοφάνερη η αντίθεση μεταξύ της επίσημης διάσκεψης των αρχηγών κρατών και των λαϊκών κινητοποιήσεων στις οποίες μπόρεσα να συμμετάσχω.
Οι πρώτοι θέλουν να επιταχύνουν τις νεοφιλελεύθερες μεταρρυθμίσεις, εναντίον των οποίων διαμαρτύρονται οι δεύτεροι.
Τα συνδικάτα και τα κοινωνικά κινήματα καταδικάζουν τη δικτατορία των "chaebols" - αυτών των μεγάλων παραδοσιακών βιομηχανικών ομάδων - παρόλο που δεν επιθυμούν να αντικατασταθεί η δικτατορία αυτή με εκείνη του ΔΝΤ και του ΠΟΕ.
Ούτε εξάλλου δέχονται μια νέα οικονομική αποικιοκρατία της χώρας τους, ενώ ο καθένας διερωτάται ποιες θα είναι οι δυτικές επιχειρήσεις που θα εξαγοράσουν τις προβληματικές νοτιοκορεάτικες βιομηχανίες.
Η διεξαγωγή του εναλλακτικού φόρουμ διευκόλυνε επίσης τις διακοινοβουλευτικές επαφές που κορυφώθηκαν με τη συνάντηση στη νοτιοκορεάτικη Εθνική Συνέλευση στις 18 Οκτωβρίου.
Η διαπίστωση είναι εδώ αμετάκλητη: οι εκλεγμένες συνελεύσεις κρατήθηκαν στο περιθώριο της διαδικασίας ASEM, στην οποία ωστόσο συμμετέχουν συστηματικά οι επιχειρηματίες!
Κρίνεται επείγον να αναζωογονηθεί ο διακοινοβουλευτικός διάλογος (ASEP) μεταξύ της Δυτικής Ευρώπης και της Ανατολικής Ασίας.
Η προετοιμασία της ASEM 4 πρέπει να αποτελέσει την ευκαιρία επιβεβαίωσης των δημοκρατικών απαιτήσεων από την μια πλευρά, εξασφαλίζοντας την ενημέρωση και την παρέμβαση των εκλεγμένων συνελεύσεων και των κοινωνικών φορέων - προβλέποντας ιδίως την οργάνωση ενός κοινωνικού φόρουμ - και από την άλλη πλευρά, τον πλήρη σεβασμό των κοινωνικών, περιβαλλοντικών και ανθρωπίνων δικαιωμάτων.
Κι εδώ ολοκληρώνονται οι ψηφοφορίες.
(Η συνεδρίαση διακόπτεται στις 13.50 και συνεχίζεται στις 15.00)
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
Ακολουθεί η συζήτηση επικαίρων, επειγόντων και σημαντικών θεμάτων.
Κοινοβούλιο Κεντρικής Αμερικής
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
(B5-0846/00) του κ. Seguro και άλλων εξ ονόματος της ομάδας του ΕΣΚ·
(B5-0854/2000) των κκ.
Gasςliba i Bφhm και Sαnchez Garcνa, εξ ονόματος της ομάδας των ΦΙΛ·
(B5-0859/2000) του κ. Marset Campos και άλλων εξ ονόματος της ομάδας της ΕΕΑ/ΑρΠρΒΧ\u903\'3f
(B5-0862/2000) των κκ Salafranca Sαnchez-Neyra και Garcνa-Margallo y Marfil, εξ ονόματος της ομάδας του ΕΛΚ·
σχετικά με την Κεντρική Αμερική (Parlacen).
Κύριε Πρόεδρε, όπως είναι γνωστό, εδώ και πολύ καιρό η Ευρωπαϊκή Ένωση, μέσω της Επιτροπής, του Συμβουλίου και, ειδικά, του Ευρωπαϊκού Κοινοβουλίου, διατηρεί εξαίρετες σχέσεις με την Κεντρική Αμερική, τους θεσμούς της και ιδίως τις χώρες που την αποτελούν.
Το πράττουμε από σεβασμό και για βοήθεια προς τη δημοκρατική εδραίωση σε αυτή την περιοχή του κόσμου, για στήριξη και ενίσχυση της οικονομικής και κοινωνικής ανάπτυξης και επίσης για να γίνουν σεβαστά τα ανθρώπινα δικαιώματα σε αυτή την περιοχή του κόσμου όπως και σε άλλες.
Μία από τις προτεραιότητες που έχουμε στηρίξει όσον αφορά τις χώρες που αποτελούν αυτή την περιοχή του κόσμου είναι η περιφερειακή ολοκλήρωση.
Θεωρούμε ότι η περιφερειακή ολοκλήρωση είναι ένα αποφασιστικό μέσο για να προωθήσουμε αυτούς τους τρεις στόχους που ανέφερα.
Στην περιοχή αυτή του κόσμου, στην Κεντρική Αμερική, συμβαίνει να υπάρχει ήδη σήμερα μία Γραμματεία Περιφερειακής Ολοκλήρωσης, μία Τράπεζα Κεντρικής Αμερικής, μία Συνέλευση Κεντρικής Αμερικής, ένα Κοινοβούλιο Κεντρικής Αμερικής.
Και περιέργως, κύριε Πρόεδρε, είναι το μόνο κοινοβούλιο στον κόσμο, μαζί με το Ευρωπαϊκό Κοινοβούλιο, που εκλέγει άμεσα τους βουλευτές του.
Τον τελευταίο καιρό παρατηρούμε ότι το κοινοβούλιο αυτό είναι θύμα ορισμένων παρεξηγήσεων και επίσης κάποιων επικρίσεων.
Υποδεχθήκαμε μία αντιπροσωπεία του και δεσμευθήκαμε να αξιοποιήσουμε πολιτικά όχι μόνο το ρόλο του σε αυτή την περιοχή του κόσμου αλλά, κυρίως, τη σχέση ανάμεσα στο Κοινοβούλιό μας και αυτό το Κοινοβούλιο Κεντρικής Αμερικής.
Και αυτός είναι ο λόγος του ψηφίσματος που υποβάλλουμε εδώ έπειτα από την εργασία που πραγματοποίησε στο παρελθόν η αντιπροσωπεία του Κοινοβουλίου μας για την Κεντρική Αμερική, υπό την προεδρία του κ. Salafranca, και την οποία ταπεινά συνεχίζουμε στη διάρκεια αυτής της βουλευτικής θητείας.
Γι' αυτό, κύριε Πρόεδρε και αγαπητοί συνάδελφοι, κύριε Επίτροπε, το ψήφισμα αυτό έχει το ακόλουθο νόημα: να προσφέρει πολιτική στήριξη στο Κοινοβούλιο Κεντρικής Αμερικής, να προσφέρει πολιτική στήριξη στο κατεξοχήν βήμα της δημοκρατίας, που πρέπει να είναι με τη δική του βούληση το κέντρο του πολυφωνικού διαλόγου σε αυτή την περιοχή του κόσμου αλλά, ταυτόχρονα, να δώσει ένα μήνυμα ότι η Ευρώπη είναι υπέρ της περιφερειακής ολοκλήρωσης σε αυτό το μέρος του κόσμου.
Έχουμε μόνο μία διαφωνία, που δεν είναι σημαντική, αλλά σχετίζεται με το σημείο 5 αυτού του ψηφίσματος: πιστεύουμε ότι το Ευρωπαϊκό Κοινοβούλιο, εγκρίνοντας το σημείο 5 αυτού το ψηφίσματος, υιοθετεί κατά τη γνώμη μας μία υπερβολικά πατερναλιστική στάση.
Θα απόσχουμε από την ψηφοφορία αυτού του σημείου 5 αλλά το νόημα αυτής της στάσης είναι η πολιτική στήριξη για την περιφερειακή ολοκλήρωση και για το Κοινοβούλιο Κεντρικής Αμερικής.
Κύριε Πρόεδρε, κυρίες και κύριοι, κύριε Επίτροπε, το ψήφισμα που παρουσιάζεται σήμερα στο Ευρωπαϊκό Κοινοβούλιο σχετικά με την κατάσταση στην Κεντρική Αμερική καθίσταται επίκαιρο μετά την πρόσφατη επίσκεψη αντιπροσωπείας του Κοινοβουλίου της Κεντρικής Αμερικής στις Βρυξέλλες.
Και είναι επίκαιρο για τρεις σημαντικούς λόγους που επηρεάζουν αυτή τη μοναδική αμερικανική ζώνη, χωρίς να λησμονείται η σημασία και η πολιτική σκοπιμότητα της ενίσχυσης του διαλόγου μεταξύ του Ευρωπαϊκού Κοινοβουλίου και του Κοινοβουλίου της Κεντρικής Αμερικής.
Αυτοί οι τρεις λόγοι είναι οι ακόλουθοι: πρώτον, επειδή συμφωνεί με τη διαδικασία εδραίωσης της δημοκρατίας και με την εμβάθυνση της απαίτησης σεβασμού των ανθρωπίνων δικαιωμάτων, ιδιαίτερα σε σχέση με τους αυτόχθονους πληθυσμούς.
Δεύτερον, διότι συμπίπτει με τη διεξαγωγή της δέκατης λατινοαμερικανικής διάσκεψης κορυφής που θα διεξαχθεί προσεχώς στον Παναμά όπου θα μελετηθούν οι δεσμεύσεις για τα παιδιά και τους νέους, που βασίζονται στη δικαιοσύνη και στην ισότητα στη νέα χιλιετία.
Τρίτον, διότι συμπίπτει με την παρούσα φιλοσοφία της Ευρωπαϊκής Επιτροπής για προώθηση των εξωτερικών δράσεων της Ένωσης προς τις χώρες της Λατινικής Αμερικής με τον αντίκτυπο που αυτό συνεπάγεται.
Έτσι, λοιπόν, ελπίζουμε και πιστεύουμε ότι θα διατεθούν τα απαιτούμενα ποσά για να ενεργοποιηθεί η διαδικασία περιφερειακής ολοκλήρωσης στην Κεντρική Αμερική, όπου ο διάλογος είναι απαραίτητος και αναγκαίος ως διαρκής πολιτική άσκηση.
Γι' αυτό, είμαστε ιδιαίτερα χαρούμενοι για την πολιτική δήλωση του Ευρωπαϊκού Κοινοβουλίου σχετικά με το Κοινοβούλιο της Κεντρικής Αμερικής διότι αναγνωρίζει τον ρόλο που διαδραματίζει στη διαδικασία ολοκλήρωσης των χωρών αυτής της περιοχής, ανάμεσα στη Βόρεια και Νότια Αμερική.
Κύριε Πρόεδρε, θέλω να σας θυμίσω ότι εδώ και οκτώ χρόνια είμαι μέλος της Αντιπροσωπείας για τις Σχέσεις με τις χώρες της Κεντρικής Αμερικής και του Μεξικού, αρχικά επί προεδρίας του κ. Salafranca και τώρα επί προεδρίας του κ. Seguro.
Θυμάμαι πολύ καλά ότι, όλα αυτά τα χρόνια, η αντιπροσωπεία αυτή διατηρούσε μια θαυμάσια σχέση με το Κοινοβούλιο της Κεντρικής Αμερικής και με τα άλλα Κοινοβούλια της Λατινικής Αμερικής.
Με το Κοινοβούλιο της Κεντρικής Αμερικής, ίσως επειδή υπάρχει μια ομοιότητα όσον αφορά στην αντιπροσώπευση.
Όπως στο Ευρωπαϊκό Κοινοβούλιο έτσι και στο Κοινοβούλιο της Κεντρικής Αμερικής έχουμε εκλεγεί άμεσα από το λαό.
Θυμάμαι πολύ καλά ότι ο κ. Salafranca υπέγραψε με τον Πρόεδρο του Κοινοβουλίου της Κεντρικής Αμερικής ένα έγγραφο πολιτικού διαλόγου μεταξύ του Ευρωπαϊκού Κοινοβουλίου και του Κοινοβουλίου της Κεντρικής Αμερικής.
Πιστεύω ότι τη δεδομένη στιγμή η βούλησή μας ήταν να ενισχύσουμε το Κοινοβούλιο της Κεντρικής Αμερικής ώστε να έχει όλο και περισσότερες αρμοδιότητες και περισσότερους οικονομικούς πόρους για να μπορέσει να διαδραματίσει ένα σημαντικό ρόλο στην ολοκλήρωση της περιοχής που αντιπροσωπεύει.
Νομίζω ότι πριν από τέσσερα χρόνια - ίσως ο κ. Salafranca να θυμάται καλύτερα-, καλεσμένοι από το Ινστιτούτο Ευρωπαϊκών και Λατινοαμερικανικών Σχέσεων (IRELA), συναντηθήκαμε στην Antigua, μια πανέμορφη πόλη της Γουατεμάλα, όπου συζητήσαμε με τους συναδέλφους μας του Κοινοβουλίου της Κεντρικής Αμερικής για το μέλλον όχι μόνο του Κοινοβουλίου της Κεντρικής Αμερικής αλλά και του Ευρωπαϊκού Κοινοβουλίου.
Διαπιστώσαμε ότι αντιμετώπιζε τις ίδιες δυσκολίες που είχε αντιμετωπίσει και το Ευρωπαϊκό Κοινοβούλιο στο ξεκίνημά του, και ότι έπρεπε να αγωνιστεί, και αγωνίζεται ακόμα, για να αποκτήσει περισσότερες αρμοδιότητες, περισσότερους πόρους, ισχυρότερη παρουσία και για να ενισχύσει την αντιπροσώπευσή του.
Πιστεύω ότι σε όλες τις διακοινοβουλευτικές διασκέψεις, αυτό είναι ένα από τα κεντρικά θέματα συζήτησης μαζί με τις οικονομικές και κοινωνικές δυσκολίες που αντιμετωπίζουν μερικές από τις χώρες της Κεντρικής και της Λατινικής Αμερικής,.
Δύο είναι οι βασικοί στόχοι: να φροντίσουμε ώστε οι κοινωνικές διαφορές να μην εξετάζονται σε σχέση με τις οικονομικές πολιτικές που επικρατούν σήμερα στην περιοχή αυτή και να προσπαθήσουμε ώστε τα κοινοβούλια να βοηθήσουν στην ολοκλήρωση της περιοχής, γεγονός που θα ωφελήσει τους πάντες.
Αυτό το ψήφισμα έχει αυτό το νόημα.
Πιστεύουμε ότι όχι μόνο τώρα αλλά από τότε που δημιουργήθηκε το Κοινοβούλιο της Κεντρικής Αμερικής υπάρχουν αυτοί που προσδοκούν να έχει λιγότερες αρμοδιότητες και μικρότερη παρουσία γιατί ένα κοινοβούλιο είναι πάντα ενοχλητικό αλλά νομίζω ότι σκοπός του Κοινοβουλίου της Κεντρικής Αμερικής όπως και όλων των άλλων είναι το όφελος των λαών που αντιπροσωπεύει ακόμη κι αν έρχεται σε σύγκρουση με τις καθιερωμένες εξουσίες.
Γι' αυτό, κύριε Πρόεδρε, ελπίζω το ψήφισμα αυτό να εγκριθεί με μεγάλη πλειοψηφία.
Κύριε Πρόεδρε, σ' αυτή τη συζήτηση θέλουμε να εκφράσουμε, όπως πολύ καλά το είπαν και οι άλλοι συνάδελφοι που μίλησαν πριν από μένα, την αλληλεγγύη και την υποστήριξή μας στο Κοινοβούλιο της Κεντρικής Αμερικής διότι επιθυμούμε να διατηρήσει την προτεραιότητα στον τομέα των εξωτερικών σχέσεων της Ευρωπαϊκής Ένωσης με τις χώρες της Λατινικής Αμερικής.
Προς αυτή την κατεύθυνση προσανατολίζεται η έκθεση, μια έκθεση ιδίας πρωτοβουλίας που θα πραγματοποιηθεί από την Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σε συνεργασία με τις αρμόδιες αντιπροσωπείες.
Τα κοινοβούλια, κύριε Πρόεδρε, το ξέρετε καλά και εσείς και όλοι εμείς εδώ στο Ευρωπαϊκό Κοινοβούλιο, έχουν, σήμερα περισσότερο από κάθε άλλη φορά, εκτός των άλλων, τη δύσκολη αποστολή να ασκήσουν έναν ηγετικό ρόλο στην ανάπτυξη της κοινωνίας μας, και να ηγηθούν στην αναζήτηση λύσεων στα πολλά εκκρεμή προβλήματα εμβαθύνοντας στις αξίες της δημοκρατίας και της κοινωνικής δικαιοσύνης που υποστηρίζουμε.
Στην περίπτωση του Κοινοβουλίου της Κεντρικής Αμερικής αυτή η αποστολή είναι, ίσως, ακόμα πιο σημαντική λαμβάνοντας υπόψη την τεράστια πρόκληση που υποδηλώνει η ολοκλήρωση και η οργάνωση αυτών των κοινωνιών με βάση την ειρήνη, το διάλογο και τη συμφιλίωση.
Πιστεύω ότι, λαμβάνοντας σαν βάση τη διακήρυξη του 1997, στην οποία αναφέρθηκε ο κ. Gonzαlez Αlvarez, καταφέραμε να διατηρήσουμε μια χρήσιμη και ρεαλιστική συνεργασία που πρέπει να διατηρήσουμε, κατά τη γνώμη μου, όχι με μετριοπάθεια, όπως είπε ο Πρόεδρος Seguro αλλά με τον ίδιο έξοχο τρόπο με τον οποίο διευθύνει τις εργασίες που αναλαμβάνει.
Και πιστεύω ότι το Ευρωπαϊκό Κοινοβούλιο δύναται να αποδείξει με πράξεις ότι εκτιμά πολύ θετικά την εργασία που πραγματοποιεί το Κοινοβούλιο της Κεντρικής Αμερικής, προσφέροντάς του την εμπειρία του και την υποστήριξή του
Όσον αφορά στις αντίστοιχες διαδικασίες ολοκλήρωσης, είναι προφανές ότι τόσο το Ευρωπαϊκό Κοινοβούλιο όσο και το Κοινοβούλιο της Κεντρικής Αμερικής καλούνται να διαδραματίσουν ένα όλο και πιο σημαντικό ρόλο.
Δεν είμαστε εδώ, και νομίζω ότι δεν μας αρμόζει ως βουλευτές του Ευρωπαϊκού Κοινοβουλίου, για να δίνουμε συμβουλές στα μέλη του Κοινοβουλίου της Κεντρικής Αμερικής.
Το Κοινοβούλιο της Κεντρικής Αμερικής θα ακολουθήσει τη δική του πορεία και θα χαράξει ένα πολιτικό δρόμο σε μια Κεντρική Αμερική που, κατά τη γνώμη μου, θέλει και πρέπει να ανακτήσει την αυτοδιάθεσή της, μέσα από τη γεμάτη διαφορές, ενότητά της.
Με βάση τις κοινές ρίζες, πρέπει να ανακαλύψει το πλήθος των δυνατών λύσεων και των πολλαπλών δυνατοτήτων που συνεπάγεται η δημιουργία του, εξασφαλίζοντας την ειρήνη, την ελευθερία, την αλληλεγγύη, ανταποκρινόμενο στην παλιά απαίτηση της αυτογνωσίας του.
Γι' αυτό, κατά τη γνώμη μου, πρέπει να απορριφθούν οριστικά οι κακοπροαίρετες κριτικές αυτών που χαρακτηρίζουν τη δραστηριότητα του Κοινοβουλίου της Κεντρικής Αμερικής πλασματική ή κοινοβουλευτισμό χάρτινο, κενό και άνευ περιεχομένου.
Το Κοινοβούλιο της Κεντρικής Αμερικής, όπως και το Ευρωπαϊκό Κοινοβούλιο, θα πρέπει να συνεχίσει να κερδίζει σε γόητρο, εγκυρότητα και νομιμότητα, στηριζόμενο στη δραστηριότητα των πολιτικών του ομάδων γιατί οι ομάδες είναι ή, τουλάχιστον, θα έπρεπε να είναι η πιστή αντανάκλαση των κοινωνιών που αντιπροσωπεύουν.
Ο σκοπός είναι να σχηματιστούν ισχυρά κοινοβούλια που συμμετέχουν, ενεργούν, παρεμβαίνουν, που συμφωνούν και διαφωνούν, που επικυρώνουν ή διορθώνουν, που υποστηρίζουν με σθένος τις αξίες της ελευθερίας, που αποτελούν την κινητήρια δύναμη της πολιτικής ανάπτυξης της περιοχής και διαδίδουν επίσης τις προόδους τους.
Επομένως, κύριε Πρόεδρε, με το ψήφισμα αυτό θέλουμε να εκφράσουμε την υποστήριξή μας και την αλληλεγγύη μας στο Κοινοβούλιο της Κεντρικής Αμερικής και να ζητήσουμε από την Επιτροπή να υποστηρίξει αποφασιστικά το πολυετές πρόγραμμα που παρουσίασε στις υπηρεσίες της Επιτροπής το Κοινοβούλιο της Κεντρικής Αμερικής ως εξουσιοδοτημένο, κατά τη γνώμη μας, όργανο της διαδικασίας ολοκλήρωσης στην Κεντρική Αμερική και ως σύμβολο μιας νέας εποχής διαλόγου και ειρήνης.
Κύριε Πρόεδρε, κύριε Επίτροπε, ελπίζω οι σχέσεις του Ευρωπαϊκού Κοινοβουλίου με το Κοινοβούλιο της Κεντρικής Αμερικής να λειτουργήσουν, εν πάση περιπτώσει, πολύ καλύτερα από τα μικρόφωνα αυτής της αίθουσας..
Αυτό είναι ένα θέμα για το οποίο προφανώς υπάρχει στην πράξη ομοφωνία συναισθημάτων όχι μόνο του Ευρωπαϊκού Κοινοβουλίου αλλά και πολλών βουλευτών από εμάς που λόγω της κοινής καταγωγής μας κοιτάζουμε με μεγάλο ενδιαφέρον τις διαδικασίες συνεργασίας και εδραίωσης οργάνων σε χώρες που τις θεωρούμε δικές μας.
Συμμερίζομαι την άποψη του συναδέλφου του Συνασπισμού των Καναρίων Νήσων ότι πρέπει να υποστηρίξουμε το Κοινοβούλιο της Κεντρικής Αμερικής για την εδραίωση των δημοκρατικών δομών και γι' αυτό, ως Ευρωπαϊκό Κοινοβούλιο, πρέπει να είμαστε ενωμένοι σ' ένα θεσμό σαν κι αυτόν που αντιπροσωπεύει.
Δεν έχω τις επιφυλάξεις που εξέφρασε ο συνάδελφός μας και αγαπητός φίλος, ο πρόεδρος της Αντιπροσωπείας για τις Σχέσεις με τις Χώρες της Κεντρικής Αμερικής και του Μεξικού, ο κ. Seguro, όσον αφορά το ζήτημα των ανθρωπίνων δικαιωμάτων.
Μπορείτε να αλλάξετε τα λόγια αν θέλετε όχι όμως την πρόθεση.
Νομίζω ότι σε τέτοιες περιπτώσεις πρέπει να συνεχίσουμε να διακηρύττουμε εδώ, το ίδιο που επιθυμούμε για όλο τον κόσμο, χωρίς να αποστρέφουμε το βλέμμα όταν τα ανθρώπινα δικαιώματα καταπατώνται σε άλλα μέρη του κόσμου.
Σχετικά με το τελευταίο μέρος της παρέμβασης του κ. Salafranca, εκφράζω επίσης την επιθυμία οι προβλέψεις του προϋπολογισμού να είναι τουλάχιστον επαρκείς για να μπορέσουν να ολοκληρωθούν οι -σημαντικές κατά την κρίση μας- εργασίες που πρέπει να πραγματοποιηθούν σε συνεργασία με το Κοινοβούλιο της Κεντρικής Αμερικής.
Εντέλει, είμαι πεπεισμένος ότι πρέπει να αφήσουμε τα λόγια και να περάσουμε στα έργα.
Τα έργα, σχετικά με τη συνεργασία με τη Λατινική Αμερική, προσφέρουν μια βέλτιστη ισορροπία, κατά την κρίση μας, από την πλευρά του ισπανικού Κράτους.
.
(ES) Κύριε Πρόεδρε, η Επιτροπή λαμβάνει υπόψη τα ψηφίσματα που προτείνετε για τον σεβασμό των ανθρωπίνων δικαιωμάτων στην Κεντρική Αμερική, τη διαδικασία εκδημοκρατισμού και την περιφερειακή ολοκλήρωση, καθώς και την ιδιαίτερη σημασία που δίνετε στο ρόλο του Κοινοβουλίου της Κεντρικής Αμερικής.
Η Επιτροπή παρακολουθεί με ιδιαίτερο ενδιαφέρον την κατάσταση στην περιοχή και οι κύριοι στόχοι στις σχέσεις με αυτήν επικεντρώνονται στα τρία σημεία που επισημάνατε κι εσείς: τον σεβασμό των ανθρωπίνων δικαιωμάτων, την εδραίωση της δημοκρατικής διαδικασίας και την ενίσχυση της περιφερειακής ολοκλήρωσης.
Σ' αυτό το πλαίσιο δραστηριοποιείται η Επιτροπή και διαθέτει και για τα τρία επίπεδα διαφορετικά σχέδια.
Όσον αφορά στα ανθρώπινα δικαιώματα, από το 1990 ενισχύουμε προγράμματα συνεργασίας υπέρ του σεβασμού των ανθρωπίνων δικαιωμάτων, μέσω της εκπαίδευσης και ευαισθητοποίησης σ' αυτό το θέμα.
Γνωρίζετε καλά ότι από το 1990 έως το 2000 έχουν διατεθεί 65 εκατομμύρια ευρώ σ' αυτή τη δραστηριότητα, την οποία θα συνεχίσουμε να στηρίζουμε και στο μέλλον.
Για το επόμενο πολυετές πρόγραμμα, που πρόκειται να ξεκινήσει σύντομα, μελετούμε μια πρόσθετη ενίσχυση πάνω από 10 εκατομμύρια ευρώ για να συνεχιστεί αυτή η δραστηριότητα
Όσον αφορά στο Κοινοβούλιο της Κεντρικής Αμερικής, πρέπει να επισημάνω ότι από τη δημιουργία του υπήρξε πάντα για την Επιτροπή ένας προνομιούχος συνομιλητής για τα προγράμματα ενίσχυσης της διαδικασίας εκδημοκρατισμού και περιφερειακής ολοκλήρωσης.
Στο πλαίσιο της συνεργασίας μας με την περιοχή δείξαμε ιδιαίτερη προσοχή σε όλα εκείνα τα όργανα που μπορούν να ενισχύσουν την περιφερειακή ολοκλήρωση, όπως η γενική γραμματεία του Συστήματος Περιφερειακής Ολοκλήρωσης της Κεντρικής Αμερικής, το Δικαστήριο και ειδικά το Κοινοβούλιο της Κεντρικής Αμερικής, που αποτελεί έναν από τους πρωταρχικούς μας στόχους.
Αυτήν ακριβώς την περίοδο η Επιτροπή μελετά το πλαίσιο αυτής της νέας στρατηγικής που ανέφερε ο κ. Salafranca.
Ας ελπίσουμε ότι σύντομα θα μπορέσουμε να καταλήξουμε σε κάποιο συμπέρασμα που θα μας επιτρέψει να απελευθερώσουμε κονδύλια για τη στήριξη του Κοινοβουλίου της Κεντρικής Αμερικής.
Και τέλος, στο διάλογο με τις αρχές της Κεντρικής Αμερικής, η Επιτροπή επαναλαμβάνει τη σημασία που πρέπει να δοθεί στη διαδικασία περιφερειακής ολοκλήρωσης ως μέσο εδραίωσης της δημοκρατίας και ανάπτυξης της περιοχής.
Στο θέμα αυτό εργαζόμαστε επίσης και για τον καθορισμό ενός νέου προγράμματος συνεργασίας που θα μας επιτρέψει να επικεντρωθούμε σε τρεις βασικούς άξονες: την οικονομική ολοκλήρωση -την εφαρμογή κοινών πολιτικών-, την ενίσχυση των θεσμών και την ενίσχυση της κοινωνίας των πολιτών.
Τα σημεία αυτά είναι σημαντικά για μας και πρέπει να είναι οι άξονες του πολυετούς προγράμματός μας από το 2000 μέχρι το 2006.
Η κοινή συζήτηση έληξε.
Η ψηφοφορία θα διεξαχθεί στις 17.30.
Ακτή του Ελεφαντοστού
Ακολουθεί η κοινή συζήτηση των ακολούθων προτάσεων ψηφίσματος:
(B5-0847/2000) των κκ.
Carlotti και Junker, εξ ονόματος της ομάδας του ΕΣΚ·
(B5-0849/2000) των κκ.
Rod και Maes, εξ ονόματος της ομάδας των Πράσινων·
(B5-0855/2000) του κ. Van den Bos, εξ ονόματος της ομάδας των ΦΙΛ;
(B5-0860/2000) των κκ.
Sylla, Cossutta και Sjφstedt, εξ ονόματος της ομάδας της ΕΕΑ/ΑρΠρΒΧ·
(B5-0863/2000) του κ. Van Hecke, εξ ονόματος της ομάδας του ΕΛΚ·
σχετικά με την κατάσταση στην Ακτή του Ελεφαντοστού.
Κύριε Πρόεδρε, η Ακτή του Ελεφαντοστού αποτέλεσε για πολύ καιρό παράγοντας σταθερότητας και σχετικής ευημερίας στην Ανατολική Αφρική που η μοίρα της την έχει βασανίσει πολύ.
Για το λόγο, αυτό η ανησυχία και η θλίψη μας ήταν μεγάλη όταν παρακολουθήσαμε τον πολιτικό, οικονομικό και ανθρώπινο καταποντισμό της χώρας αυτής που ενορχήστρωσε το στρατιωτικό πραξικόπημα του στρατηγού Gueο.
Για να διατηρηθεί στην εξουσία, ο στρατηγός Gueο οικειοποιήθηκε το σύνταγμα που θέσπισε ο λαός της χώρας και το χρησιμοποίησε ως μέσο αποκλεισμού των πολιτικών αντιπάλων του.
Για να σταθεροποιηθεί στην εξουσία, δεν δίστασε να προβάλει αιχμηρές εθνικιστικές τάσεις δημιουργώντας μια έξαρση της ξενοφοβίας: μίσος για τον ξένο είτε προέρχεται από την Μπουρκίνα Φάσο, είτε από το Μαλί και όμως είναι πολλοί αυτοί οι ξένοι που ζουν και εργάζονται στην Ακτή του Ελεφαντοστού εδώ και πολλά χρόνια τώρα.
Έτσι, οδήγησε τη χώρα στο χείλος του εμφύλιου και του εθνικού πολέμου.
Αλλά ο λαός της Ακτής του Ελεφαντοστού δεν άφησε τη χούντα να εξαντλήσει το καταστροφικό της παιγνίδι: υποχρέωσε τον τύραννο να φύγει και με την εκλογή του αντιστασιακού Laurent Gbagbo στην ηγεσία της χώρας, επανέφερε την Ακτή του Ελεφαντοστού στη δημοκρατική διαδικασία.
Από εδώ και πέρα, η διαδικασία αυτή πρέπει να επιβεβαιωθεί το γρηγορότερο δυνατό με την οργάνωση ελεύθερων, διαφανών και πλουραλιστικών κοινοβουλευτικών εκλογών στις οποίες θα μπορούν να συμμετάσχουν όλες οι πολιτικές δυνάμεις.
Τουλάχιστον, αυτό ζητούν σήμερα τόσο οι πολιτικοί όσο και ο πληθυσμός.
Οι πολιτικές δυνάμεις της Ακτής του Ελεφαντοστού έχουν αναλάβει τις ευθύνες τους εφόσον εδώ και αρκετές εβδομάδες επιδιώκουν τον καθησυχασμό, τη συνταγματική νομιμότητα και την εθνική συμφιλίωση.
Πρέπει να σημειώσουμε την επαναφορά της δημοκρατικής διαδικασίας που ναι μεν δεν έχει ολοκληρωθεί, αλλά την οποία οφείλουμε να στηρίξουμε.
Πιστεύω ότι αυτό θα ενισχύσει τη σταθερότητα ολόκληρης της περιοχής, δεδομένου ότι η Δυτική Αφρική περνά μια ιδιαίτερα ευάλωτη περίοδο από αυτή την άποψη.
Η Ευρωπαϊκή Ένωση οφείλει να στηρίξει την Ακτή του Ελεφαντοστού στο δρόμο που η ίδια επέλεξε: εκείνον της αποκατάστασης της συνταγματικής νομιμότητας, της κοινωνικής ειρήνης, της οικονομικής και κοινωνικής προόδου, με την οικονομική και υλική στήριξη της οργάνωσης των εκλογών που έχουν προβλεφθεί για τις 10 Δεκεμβρίου 2000, με την επίβλεψη του δίκαιου και του πλουραλιστικού χαρακτήρα τους, και στη συνέχεια με την ενίσχυση της συνεργασίας με χώρα αυτή, έτσι ώστε να μπορέσει να αντιμετωπίσει καταλλήλως την κοινωνική κρίση στο αστικό περιβάλλον και τις συνοριακές εντάσεις στο αγροτικό περιβάλλον.
Σε αυτά έγκειται όλο το νόημα του ψηφίσματός μας.
Πράσινοι/ALE).
(FR) Η ακραία σύγχυση που χαρακτήρισε το εκλογικό πλαίσιο τις τελευταίες εβδομάδες στην Ακτή του Ελεφαντοστού, που εντούτοις αποτελούσε μέχρι σήμερα οικονομικό μοντέλο, είναι ενδεικτική μιας χώρας που βρίσκεται σε κρίση, οικονομική κρίση, κοινωνική απόγνωση και στη συνέχεια πολιτικό χάος.
Τα πραγματικά προβλήματα και οι εθνικές συζητήσεις επισκιάστηκαν από τη δόλια, αλλά επίμαχη συζήτηση σχετικά με την εθνική ταυτότητα.
Η Ακτή του Ελεφαντοστού, που έχει μπλεχθεί στον κλοιό των οικονομικών της υποχρεώσεων για να προσδώσει αξιοπιστία στις οικονομικές της προοπτικές και οι αδυσώπητες και ανεξέλεγκτες επιπτώσεις των διεθνών εμπορικών διαπραγματεύσεων, την έχουν οδηγήσει στη γενικευμένη αυτή καταστροφή.
Πρόκειται πράγματι για το αντι-μοντέλο μιας πραγματικά αειφόρου ανάπτυξης την οποία εμείς οι Πράσινοι, υποστηρίζουμε.
Για τη σημερινή αποτυχία του μοντέλου της Ακτής του Ελεφαντοστού, η ευθύνη του Δυτικού Κόσμου είναι προφανής και βαρύτατη.
Έτσι, όταν το Ευρωπαϊκό Κοινοβούλιο αποφάσισε να χρησιμοποιούνται λιπαρές ουσίες άλλες από το βούτυρο κακάο στην παραγωγή της σοκολάτας οδήγησε τη χώρα αυτή, που είναι ο πρώτος παγκόσμιος παραγωγός κακάο, στην αγωνία της κατάρρευσης ολόκληρης της εθνικής της βιομηχανίας γεγονός που ανάτρεψε την κοινωνική και πολιτική της κατάσταση έως το επίπεδο των πολιτών που ήταν τα τελευταία αλλά και άμεσα θύματα της αλυσίδας των αποφάσεων και των επιπτώσεων που ξεκίνησαν από τις Βρυξέλλες και κατέληξαν στην Ypougon.
Οι Πράσινοι καταδικάζουν απόλυτα όλες τις πράξεις βίας που επακολούθησαν την εκλογική περίοδο και λυπούνται για τα θύματα.
Η αποκατάσταση μιας πραγματικής δημοκρατίας στην Ακτή του Ελεφαντοστού δεν θα μπορέσει να πραγματοποιηθεί δίχως τη συγκρότηση μιας ανεξάρτητης Επιτροπής έρευνας για τα διαπραχθέντα εγκλήματα και χωρίς την επίσημη δέσμευση για το σεβασμό των ανθρωπίνων δικαιωμάτων και την κοινωνική ειρήνη.
Παρομοίως, η αξιοπιστία της δημοκρατικής διαδικασίας θα επαληθευθεί μέσα από τη συγκρότηση μιας επιτροπής εθνικής συμφιλίωσης και μιας εθνικής εκλογικής επιτροπής για την προετοιμασία και τη διεξαγωγή των μελλοντικών εκλογών, ιδίως των εκλογών της 10ης Δεκεμβρίου.
Η παρουσία ξένων παρατηρητών στις εκλογές αυτές είναι αναγκαία για την αναγνώρισή τους.
Κύριε Πρόεδρε, ηρέμησαν και πάλι τα πράγματα στην Ακτή του Ελεφαντοστού ή μήπως απλώς φαίνεται να είναι έτσι;
Ο Gbagbo αναγνωρίζεται προσωρινά ως πρόεδρος μετά τις εκλογές από τις οποίες είχε αποκλειστεί ο σημαντικότερος αντίπαλός του.
Εάν οι βουλευτικές εκλογές του Δεκεμβρίου δεν είναι άψογες, είναι αναμφίβολο ότι θα ξεσπάσουν και πάλι αναταραχές.
Όντως, η βία της τελευταίας περιόδου σημάδεψε βαθιά τον πληθυσμό.
Με το παραμικρό πολιτικό παραστράτημα η λαϊκή οργή θα πλημμυρίσει τη χώρα.
Γι' αυτό και οι βουλευτικές εκλογές του Δεκεμβρίου πρέπει οπωσδήποτε να είναι άψογες και δεν πρέπει να υπάρξει περίπτωση αποκλεισμού για εθνοτικούς λόγους.
Για να επανέλθει η σταθερότητα στην Ακτή του Ελεφαντοστού, οι νέοι πολιτικώς ιθύνοντες πρέπει να δείξουν ότι είναι διατεθειμένοι να μοιραστούν την εξουσία.
Επίσης, χωρίς θρησκευτική και εθνοτική ανεκτικότητα, είναι αδιανόητο ότι η ειρήνη θα επιβιώσει για μεγάλο χρονικό διάστημα.
Οι πολιτικοί, στρατιωτικοί και θρησκευτικοί ηγέτες πρέπει να καταβάλουν κάθε δυνατή προσπάθεια για να επιτρέψουν την εθνική συμφιλίωση.
Πρέπει να θεσπιστεί ένα Σύνταγμα το οποίο θα εγγυάται τα δικαιώματα των πολιτών και των πολιτικών κομμάτων και θα αποκλείει την κατάχρηση εξουσίας.
Επίσης, έχει πολύ μεγάλη σημασία να αποκατασταθούν οι σχέσεις με τις γειτονικές χώρες και ιδιαιτέρως με την Μπουρκίνα Φάσο.
Εμείς, ως Ευρωπαϊκή Ένωση, πρέπει να είμαστε έτοιμοι να προσφέρουμε βοήθεια, αυτό όμως μπορεί να γίνει μόνο εφόσον στη χώρα αυτή αποκατασταθεί η χρηστή διοίκηση και η δημοκρατία.
Οι ηγέτες της έχουν μία νέα ευκαιρία την οποία θα πρέπει να εκμεταλλευθούν.
Η Ακτή του Ελεφαντοστού μπορεί να λειτουργήσει ως παράδειγμα και να πρωταγωνιστήσει στην περιφέρειά της.
Αυτό όμως θα συμβεί μόνο όταν όλοι αναλάβουν τις ευθύνες τους και όταν η ειρήνη θα έχει πραγματικά αποκατασταθεί.
Κύριε Πρόεδρε, αγαπητοί συνάδελφοι, πιστεύω ότι το πρώτο ζήτημα που τίθεται για την Ακτή του Ελεφαντοστού είναι αυτό της δημοκρατίας.
Ορισμένοι σκέπτονται ότι η σημασία της δημοκρατίας είναι σχετική όταν πρόκειται για την Αφρική, όπου εμφανίζονται πολύπλοκες διαδικασίες και ότι δεν πρέπει να ασκηθεί πίεση όσον αφορά το χρόνο.
Και όμως, εγώ πιστεύω ότι δεν υπάρχουν περιθώρια συμβιβασμού όσον αφορά τη δημοκρατία και ότι το ζήτημα που τίθεται σήμερα για την Ακτή του Ελεφαντοστού είναι το ίδιο με εκείνο που τίθεται για παράδειγμα για τη Γουινέα, όπου γνωρίζουμε ότι φυλακίζονται άνθρωποι και ότι δεν υπάρχει δημοκρατικό σύστημα.
Εδώ και περίπου ένα χρόνο μόνο ένας μικρός αριθμός συναδέλφων, κυρίως οι περισσότεροι από την Ομάδα μου έχουν κινητοποιηθεί σχετικά με την κατάσταση στην Ακτή του Ελεφαντοστού και πιστεύω ότι δεν είναι αυτός ο σωστός τρόπος για την αντιμετώπιση του προβλήματος.
Καταρχήν, αφήσαμε ένα καθεστώς να ισχυροποιηθεί με τη βία, με τα όπλα.
Οι διωγμοί των αντιφρονούντων και των δημοσιογράφων αποσιωπήθηκαν, όπως και η εγκαθίδρυση ενός ρατσιστικού και εθνικιστικού συντάγματος.
Κανείς δεν επενέβη, σαν να μην αντλήσαμε κανένα δίδαγμα από τη Ρουάντα ή την πρώην Γιουγκοσλαβία.
Και τώρα, μας εκπλήσσει το γεγονός ότι ο στρατηγός Gueο κατέληξε να νοθεύσει τις εκλογές.
Καταρχήν η Ευρωπαϊκή Ένωση πρέπει να είναι ικανοποιημένη από το γεγονός ότι ο νέος Πρόεδρος Laurent Gbagbo, συγκρότησε την επιτροπή εθνικής συμφιλίωσης.
Πρέπει επίσης να εκφράσουμε την ικανοποίησή μας για τη διεξαγωγή κοινοβουλευτικών εκλογών τον προσεχή μήνα.
Εντούτοις, πρέπει να απαιτήσουμε οι εκλογές αυτές να είναι διαφανείς και να συμπεριλάβουν όλες τις πολιτικές δυνάμεις και τους υποψήφιους πολιτικούς.
Η ίση μεταχείριση των πολιτικών δυνάμεων πρέπει να διασφαλιστεί.
Για το λόγο αυτό, ο Πρόεδρος Gbagbo δεν πρέπει να απορρίψει τη δυνατότητα διεξαγωγής προεδρικών εκλογών, οι οποίες πρέπει λογικά να ακολουθήσουν τις κοινοβουλευτικές εκλογές.
Πιστεύω όμως, κύριε Πρόεδρε, ότι πρέπει να είμαστε πολύ πιο αυστηροί ως προς την ανάγκη να ακυρωθεί το ρατσιστικό σύνταγμα.
Πρέπει μέσω της συζήτησης για την εθνική ταυτότητα, συζήτηση ορισμένες φορές συγκεχυμένη που αποσκοπεί στις εθνοτικές διακρίσεις τις οποίες καταπολεμάμε και στις δικές μας χώρες επειδή η λογική τους κατάληξη είναι η εθνική κάθαρση, πρέπει να αμφισβητηθεί και να αφαιρεθεί οποιαδήποτε αναφορά ή υπόνοια για στην εθνική ταυτότητα στο σύνταγμα της Ακτής του Ελεφαντοστού.
Δεν συμμερίζομαι όλες τις ιδέες - όπως φαίνεται από το σημείο που κάθομαι από αυτή την πλευρά του ημικύκλιου - ιδίως στο φιλελεύθερο και οικονομικό επίπεδο του κ. Ouattara, αλλά πιστεύω ότι είναι απαράδεκτο σε μια χώρα, όποια και αν είναι αυτή, και ιδίως στην Ακτή του Ελεφαντοστού, να απομακρυνθεί ο κ. Ouattara αποκλειστικά και μόνο επειδή οι γονείς του δεν κατάγονται από την Ακτή του Ελεφαντοστού.
Για τον ίδιο λόγο, πιστεύω ότι τα 14 κόμματα που έχουν αποκλεισθεί πρέπει να επανενταχθούν και να συμμετάσχουν στις εκλογές.
Στην αντίθετη περίπτωση, ο αποκλεισμός ανθρώπων όπως ο κ. Ouattara, σημαίνει ότι δημιουργούνται πολίτες δευτέρας κατηγορίας, ότι θα υπάρχουν δύο κατηγορίες πολιτών και ότι οι διακρίσεις θα καταλήξουν να παγιώνουν σε κρατικό σύστημα.
Η Ευρωπαϊκή Ένωση πρέπει επίσης να μεριμνήσει ώστε κανένα από τα μέλη της να μην δημιουργήσει, με τις παλιές αποικίες του, και επιμένω σε αυτό, σχέσεις που βασίζονται μόνο στα οικονομικά συμφέροντα ή στις γεωστρατηγικές σκοπιμότητες.
Με τα επιχειρήματα αυτά ο επικεφαλής της γαλλικής διπλωματίας, Hubert Vιdrine, δεν δίστασε να φθάσει μέχρι το σημείο να αναφέρει ότι, από μια άποψη, οι εκλογές αυτές ήταν νόμιμες επειδή στηρίζονταν σε ένα σύνταγμα.
Βάσει του ίδιου σκεπτικού, θα έπρεπε να είχαμε αποδεχθεί το απαρτχάιντ που ήταν σίγουρα συνταγματικό, και αν μου επιτρέψετε να προχωρήσω και πιο μακριά, θα έπρεπε να διατηρούσαμε τις καλύτερες δυνατές σχέσεις με τον κ. Μιλόσεβιτς στην πρώην Γιουγκοσλαβία.
Τελειώνω με την εξής παρατήρηση: οι δικτατορίες εγκαθίστανται, κύριε Πρόεδρε, μόνον επειδή υπάρχουν λαοί που υποφέρουν από τη μιζέρια, που δεν έχουν πρόσβαση στη μάθηση, που δεν έχουν πρόσβαση στις γνώσεις.
Κρίνω λοιπόν αναγκαίο, από αυτή την άποψη, η βοήθεια που παρέχουμε στις χώρες αυτές προκειμένου να αναπτύξουν δημοκρατικά συστήματα, να κατευθύνεται κατά προτεραιότητα στην καταπολέμηση του αναλφαβητισμού, της φτώχειας και της μιζέριας.
Με τα μέσα αυτά και με τη συνδρομή μας στους λαούς αυτούς θα μπορέσουμε να τους βοηθήσουμε για την αποκατάσταση της δημοκρατίας.
Κύριε Πρόεδρε, υπάρχει η τάση να χαρακτηριστούν οι πρόσφατες πολιτικές εξελίξεις στην Ακτή του Ελεφαντοστού ως νίκη της δημοκρατίας επί της δικτατορίας, ως επανάληψη αυτών που συνέβησαν στο Βελιγράδι αλλά αυτή τη φορά στην καρδιά της Δυτικής Αφρικής.
Αυτό όμως θα ήταν λάθος.
Γιατί η πραγματικότητα είναι πολύ πιο περίπλοκη και η θέση του νέου Προέδρου πολύ πιο αμφιλεγόμενη.
Οπωσδήποτε, είναι καλό που ο ηγέτης της Χούντας Gueο δεν κατόρθωσε να νομιμοποιηθεί στην εξουσία νοθεύοντας τις εκλογές.
Στην επιτυχία αυτή συνέβαλε σημαντικά και η Ευρωπαϊκή Ένωση αλλά και το Κοινοβούλιο με την απαίτηση που πρόβαλε να διεξαχθούν δημοκρατικές εκλογές και με την εφαρμογή της διαδικασίας αναστολής.
Αυτό όμως δεν προσφέρει στον Laurent Gbagdo, ο οποίος νίκησε στις εκλογές, τη νομιμότητα που χρειάζεται.
Όντως, και αυτός έδειξε σαφείς εθνικιστικές τάσεις.
Επίσης, υποστήριξε την τροποποίηση του Συντάγματος με στόχο να εξουδετερώσει τον σημαντικότερο αντίπαλό του Watara με το επιχείρημα ότι οι γονείς του δεν ήταν και οι δύο από την Ακτή του Ελεφαντοστού.
Ο νόμος αυτός διατάραξε σε μεγάλο βαθμό την παραδοσιακή εθνική αρμονία που επικρατούσε στην Ακτή του Ελεφαντοστού.
Από τότε, οι κάτοικοι της χώρας με ξένη καταγωγή, και πρόκειται εδώ για το ένα τρίτο έως το ήμισυ του πληθυσμού, υφίστανται διακρίσεις και ακόμη και επιθέσεις.
Επιπλέον, ο νόμος αυτός είχε ως αποτέλεσμα να μπορέσουν οι οπαδοί του Watara, οι οποίοι κατά κύριο λόγο είναι μουσουλμάνοι από το βόρειο τμήμα της χώρας, να μποϊκοτάρουν με επιτυχία τις εκλογές, με αποτέλεσμα το ποσοστό προσέλευσης να μην υπερβαίνει το 40%, ποσοστό πολύ χαμηλό για να στηρίξει την αξιοπιστία της εντολής του νέου Προέδρου.
Όταν οι οπαδοί του Watara βγήκαν στους δρόμους για να απαιτήσουν την επανάληψη των εκλογών, οι διαμαρτυρίες τους αντιμετωπίστηκαν με βία.
Πραγματοποιήθηκαν επιθέσεις σε μουσουλμανικές συνοικίες της πρωτεύουσας.
Είχαμε τουλάχιστον 170 νεκρούς και 350 τραυματίες.
Φοβούμενος ότι θα ξεσπάσει εμφύλιος πόλεμος, ο Watara υπέκυψε στο αποτέλεσμα.
Δεν θα ήταν παράλογο να απαιτήσει σήμερα η Ευρωπαϊκή Ένωση την επανάληψη των προεδρικών εκλογών με τη συμμετοχή όλων των υποψηφίων.
Αναγνωρίζω όμως ότι υπάρχουν ορισμένοι λόγοι για να μη γίνει αυτό.
Κατά πρώτον, θα υπονομεύονταν οι προσπάθειες που καταβάλλει ο νέος Πρόεδρος για να αποκαταστήσει την εθνική ενότητα και να επιτύχει τη συμφιλίωση.
Στα πλαίσια της προσπάθειας αυτής πρόσφερε, παρεμπιπτόντως, διάφορα υπουργεία στους αντιπάλους του και ανακήρυξε την 9η Νοεμβρίου σε ημέρα εθνικού πένθους.
Επίσης, όλες οι πλευρές δήλωσαν ότι είναι διατεθειμένες να συνεργαστούν για την αποκατάσταση του κράτους δικαίου και της ειρήνης.
Όπως είπαν ήδη και ορισμένοι άλλοι συνάδελφοι, αυτό πρέπει να οδηγήσει στις βουλευτικές εκλογές της 10ης Δεκεμβρίου στις οποίες πρέπει να μπορούν να συμμετάσχουν όλα τα κόμματα.
Δεν νομίζω ότι η Ευρώπη πρέπει να ρίξει λάδι στη φωτιά και να αναζωπυρώσει τις εντάσεις τη στιγμή που οι αμέσως εμπλεκόμενοι είναι προφανώς διατεθειμένοι να συμφιλιωθούν.
Ωστόσο, ο Gbagdo θα δοκιμαστεί πραγματικά στις 10 Δεκεμβρίου.
Το μόνο που μπορούμε να κάνουμε εμείς είναι να κοιτάξουμε αν οι εκλογές θα είναι ελεύθερες και ειρηνικές και να ελπίζουμε ότι η νέα κυβέρνηση της Ακτής του Ελεφαντοστού θα έχει την πλατιά δημοκρατική βάση που χρειάζεται για να αποκατασταθεί η εθνική αρμονία και να αποτελματωθεί η οικονομία της χώρας.
Κύριε Πρόεδρε, κυρίες και κύριοι συνάδελφοι, παρόλο που η Ακτή του Ελεφαντοστού, σε σύγκριση με άλλα κράτη της Δυτικής και Κεντρικής Αφρικής, αποτελούσε στο παρελθόν πόλο σταθερότητας και δημοκρατίας, έχουν δημιουργηθεί εδώ και καιρό φυλετικές και θρησκευτικές εντάσεις.
Πρόσφατα είχαμε το περιστατικό κατάχρησης εξουσίας από την προηγούμενη κυβέρνηση υπό τον πρόεδρο Bediι, η οποία τελικά οδήγησε σε στρατιωτικό πραξικόπημα.
Το γεγονός όμως ότι κατέστη δυνατό πρόσφατα να απομακρυνθεί η στρατιωτική εξουσία στη διάρκεια των εκλογών και κάτω από δύσκολες συνθήκες αποτελεί ένδειξη της δημοκρατικής αποφασιστικότητας του λαού της Ακτής του Ελεφαντοστού.
Πιστεύω πως τώρα είναι η ευκαιρία να εδραιωθούν η δημοκρατία και το κράτος δικαίου.
Γι' αυτό είναι σκόπιμο να ευχηθούμε στον νεοεκλεγέντα πρόεδρο καλή τύχη και πολλή προσοχή στις ενέργειές του.
Οι αναταραχές κατά την περίοδο των εκλογών είχαν σαν αποτέλεσμα 200 νεκρούς, πράγμα που φυσικά αποτελεί βαρύ φορτίο για το μέλλον της νέας κυβερνητικής θητείας.
Πρέπει όμως να αναγνωρίσει κανείς ότι με τη γιορτή της ημέρας της συμφιλίωσης, στις 9 Νοεμβρίου, θα δοθεί το στίγμα για την εδραίωση και την αντιμετώπιση της δημοκρατίας και του κράτους δικαίου με σοβαρότητα και με την αξίωση να υπάρξει εθνική συμφιλίωση.
Η Ευρωπαϊκή Ένωση καλείται και προτίθεται να συνεισφέρει στην ειρηνική, δίκαιη διεξαγωγή των εκλογών του Δεκεμβρίου και των τοπικών εκλογών του Ιανουαρίου με διαφάνεια.
Καλούμαστε επίσης να παρακολουθήσουμε και να συμπράξουμε εποικοδομητικά σε αυτή τη διαδικασία.
Πολλά θα εξαρτηθούν από το αν μπορέσουν να σταθεροποιηθούν όσα δρομολογούνται τώρα δειλά.
Μεταξύ αυτών συγκαταλέγεται ασφαλώς και η τροποποίηση του συντάγματος, για να μην επιτρέπεται η καταγωγή να αποτελεί αφορμή για φυλετικές διακρίσεις.
Σε πάρα πολλές περιοχές της Αφρικής έχουμε να κάνουμε με διάφορες φυλετικές και θρησκευτικές μίξεις.
Αν τεθούν στενά όρια σε αυτό το φαινόμενο θα προκληθούν μόνο επεισόδια και προβλήματα.
Γνωρίζουμε ότι εκατομμύρια άτομα που ζουν στην Ακτή του Ελεφαντοστού κατάγονται από κάποιο γειτονικό κράτος.
Δεν θα ήθελα να υπεισέλθω σε προβλήματα όπως αυτό της παιδικής εργασίας - και εκεί υπάρχουν προβλήματα.
Πρέπει να δημιουργηθεί και για αυτούς τους ανθρώπους ένα ειρηνικό περιβάλλον και να τους δοθεί το δικαίωμα συμμετοχής στα κοινά.
Δεν επιτρέπεται να αποκλείονται από αυτό.
Υπ' αυτή την έννοια, πιστεύω ότι το ψήφισμα δείχνει την επιθυμία του Κοινοβουλίου, να βοηθήσει και ελπίζω με αυτό τον τρόπο να έχουμε καλά αποτελέσματα.
Κύριε Πρόεδρε, είναι σίγουρα προτιμότερο να καταδικάσει το Ευρωπαϊκό Κοινοβούλιο τους δικτατορικούς χειρισμούς του Robert Guιi, τη μετατροπή των προεδρικών εκλογών σε γελοία κωμωδία με τον αποκλεισμό των περισσοτέρων υποψηφίων και τις εθνικιστικές βιαιότητες που δημιουργήθηκαν από την κατάσταση αυτή.
Αλλά, ως συνήθως, οι ευρωπαϊκές χώρες γενικά και η Γαλλία ιδιαίτερα αποποιούνται την ευθύνη που έχουν στα διαδραματιζόμενα γεγονότα.
Γιατί οι γαλλικές αρχές υποστήριξαν ανελλιπώς τον Konan Bιdiι για πολλά χρόνια, αφού είχε ήδη ξεκινήσει τη ξενόφοβη εκστρατεία του εναντίον της σημαντικής μειονότητας των κατοίκων που κατάγονται από την Μπουρκίνα Φάσο και η οποία αποτελεί το ένα τρίτο του πληθυσμού της Ακτής του Ελεφαντοστού;
Γιατί η γαλλική κυβέρνηση υποστήριξε τους εκλογικούς χειρισμούς του Guιi τους οποίους το ψήφισμα του Ευρωπαϊκού Κοινοβουλίου προτείνει να καταδικάσει;
Γιατί η γαλλική κυβέρνηση, όπως και το ίδιο το ψήφισμα αποκρύπτουν το ρόλο που διαδραμάτισε ο σημερινός Πρόεδρος Gbagbo στη διάδοση της ξενόφοβης δημαγωγίας;
Η επιθυμία της μη παρέμβασης που επικαλείται η γαλλική κυβέρνηση για να αιτιολογήσει την ένοχη σιωπή της μήπως είναι ένα φύλλο αμπέλου για να κρύψει τα ευτελή υλικά συμφέροντα;
Για να διατηρήσει τα τεράστια συμφέροντα των γαλλικών καπιταλιστικών ομάδων που έχουν εγκατασταθεί στην Ακτή του Ελεφαντοστού και καταδυναστεύουν την οικονομία, η Γαλλία υποστήριξε για πολλές δεκαετίες τη δικτατορία του Houphouλt-Boigny και το καθεστώς του μοναδικού κόμματός του.
Για τον ίδιο λόγο ανέχεται όλες τις ατιμίες των προστατευόμενών της στην αρχηγεία του κράτους της Ακτής του Ελεφαντοστού με την προϋπόθεση ότι από την πλευρά τους θα προστατεύουν τα γαλλικά συμφέροντα.
Εάν από τον Bιdiι μέχρι τον Gbagbo, και τον Guιi ή τον Ouattara, όλοι αυτοί που στην Ακτή του Ελεφαντοστού ανταγωνίζονται για την εξουσία έχουν ευθύνη για την αύξηση της ξενοφοβίας και την επιδείνωση των εθνικιστικών συγκρούσεων στη χώρα αυτή, η ευθύνη αυτή μοιράζεται και με τους ιθύνοντες του γαλλικού κράτους.
Καταδικάζουμε τις εθνικές βιαιότητες και κυρίως τους πολιτικούς που είναι υπεύθυνοι για την κατάσταση αυτή.
Καταγγέλλουμε τον στρατό και την αστυνομία, μέλη των οποίων συμμετείχαν στις δολοφονίες.
Αρνούμαστε, αντίθετα, να ενώσουμε τις φωνές μας με εκείνες των εκπροσώπων των πολιτικών κομμάτων που είχαν συνεργασθεί ή συνεργάζονται ακόμη με την αφρικανική πολιτική της Γαλλίας.
Επιβεβαιώνουμε την αλληλεγγύη μας στην εργατική τάξη, ανεξαρτήτου καταγωγής, της Ακτής του Ελεφαντοστού η οποία όχι μόνο συντηρείται στη μιζέρια αλλά οδηγείται στο διχασμό από τους κυβερνώντες της χώρας αυτής.
(Χειροκροτήματα)
.
Κύριε Πρόεδρε, με πρόσφατες δηλώσεις, η Ευρωπαϊκή Ένωση καταδίκασε το καθεστώς του Στρατηγού Gueο.
Επίσης εξέφρασε τη λύπη της για τον άμεσο αποκλεισμό των κύριων υποψηφίων της αντιπολίτευσης από τις εκλογές της 22ης Οκτωβρίου, γεγονός που περιόρισε σε μεγάλο βαθμό την εγκυρότητα της ίδιας της εκλογικής διαδικασίας.
Η Ένωση καταδίκασε την προσπάθεια δήμευσης των εκλογικών αποτελεσμάτων από τον στρατηγό Gueο, τη μετέπειτα βίαιη καταστολή, από τον στρατό, των διαδηλώσεων υπέρ του Laurent Gbagbo και κυρίως τις αιματηρές διαφυλετικές συμπλοκές που έπληξαν τους κατοίκους του βόρειου τμήματος της Ακτής Ελεφαντοστού.
Η Επιτροπή θεωρεί ότι με βάση τις σημερινές συνθήκες αυτό που έχει προτεραιότητα είναι η οργάνωση ανοιχτών και διάφανων κοινοβουλευτικών εκλογών, που είναι προγραμματισμένες για τις 10 Δεκεμβρίου.
Θα ήθελα να υπογραμμίσω τα δύο επίθετα που ανέφερα.
Αυτές οι εκλογές πρέπει να επιτρέψουν τη αντιπροσώπευση των πολιτικών κομμάτων που αποκλείστηκαν από τις προεδρικές εκλογές σε εθνική κλίμακα και να αντισταθμίσουν έτσι, έστω και εν μέρει, τις ατέλειες των πρώτων εκλογών.
Αυτές οι εκλογές πρέπει να αποτελέσουν ένα από τα βασικά στοιχεία εθνικής συμφιλίωσης που όλοι επιθυμούμε και προωθούμε.
Η Ευρωπαϊκή Κοινότητα θα υποστηρίξει οικονομικά την οργάνωση αυτών των εκλογών και θα συνεργαστεί στέλνοντας γύρω στους εκατό παρατηρητές.
Όταν πια θα έχουν γίνει οι εκλογές, λαμβάνοντας υπόψη τις συνθήκες διενέργειάς τους, θα μπορέσουμε να πραγματοποιήσουμε μια εις βάθος συζήτηση με τη νέα εξουσία της Ακτής του Ελεφαντοστού για την εδραίωση των συνθηκών μιας επανενεργοποίησης της συνεργασίας μας.
Αυτό δεν μας εμποδίζει, βέβαια, να επιληφθούμε των καταστάσεων έκτακτης ανάγκης, όπως την προσφορά βοήθειας στους τραυματίες και στα θύματα πρόσφατων διαφυλετικών συμπλοκών, που έγινε με τη χορήγηση 300 000 ευρώ ως έκτακτη βοήθεια από την Υπηρεσία Ανθρωπιστικής Βοήθειας της Ευρωπαϊκής Κοινότητας.
Κατά την άποψη της Επιτροπής υπάρχουν άλλες προτεραιότητες, όσον αφορά τις καταστάσεις έκτακτης ανάγκης, που συνδέονται με θέματα όπως η υγεία ή η εκπαίδευση, κυρίως σε αγροτικές περιοχές, ζήτημα θεμελιώδες για να αναπτυχθεί αυτή η διαδικασία με τρόπο ανοιχτό και δημοκρατικό.
Η κοινή συζήτηση έληξε.
Η ψηφοφορία θα διεξαχθεί στις 17.30.
Δικαιώματα τoυ Αvθρώπoυ
Ακολουθεί η κοινή συζήτηση των ακολούθων προτάσεων ψηφίσματος:
Βιρμανία/Μιανμάρ - (B5-0850/2000) των κκ.
McKenna και Lucas, εξ ονόματος της ομάδας των Πράσινων·
(B5-0853/2000) της κ. Kinnock, εξ ονόματος της ομάδας του ΕΣΚ·
(B5-0857/2000) του κ. Davies και άλλων, εξ ονόματος της ομάδας των ΦΙΛ·
(B5-0861/2000) του κ. Vinci και άλλων, εξ ονόματος της ομάδας της ΕΕΑ/ΑρΠρΒΧ·
(B5-0864/2000) της κ. Maij-Weggen και άλλων, εξ ονόματος της ομάδας του ΕΛΚ·
για την κατάσταση στη Βιρμανία.
Βιετνάμ- (B5-0848/2000) των κκ.
Σακελλαρίου και van den Berg, εξ ονόματος της ομάδας του ΕΣΚ·
(B5-0858/2000) του κ. Maaten, εξ ονόματος της ομάδας των ΦΙΛ·
(B5-0865/2000) του κ. Posselt, εξ ονόματος της ομάδας του ΕΛΚ·
(B5-0868/2000) του κ. Dupuis, εξ ονόματος της ομάδας των ΜΕ·
για το Βιετνάμ.
Κύριε Πρόεδρε, χαίρομαι για το ότι όλες οι πτέρυγες του Σώματος υποστήριξαν τόσο θερμά την έντονη δήλωση καταδίκης της στρατιωτικής χούντας στη Βιρμανία που περιέχεται σε αυτό το ψήφισμα.
Ταυτόχρονα, όμως, θλίβομαι ιδιαίτερα που πρέπει να έχουμε άλλο ένα ψήφισμα για τη Βιρμανία επειδή η εκεί κατάσταση, αντί να βελτιώνεται, στην πραγματικότητα χειροτερεύει κατά πολύ.
Η ανάγκη για το νέο αυτό ψήφισμα πηγάζει από πολλούς λόγους.
Μεταξύ των σημαντικότερων είναι το γεγονός ότι το SPDC ορκίστηκε να συνθλίψει την Εθνική Συμμαχία για τη Δημοκρατία έως το τέλος αυτού του χρόνου.
Φαίνεται να το εννοούν.
Η προσπάθειά τους να ρίξουν την ΕΣΔ από τη σημερινή θέση της μοιάζει με συστηματική εκστρατεία.
Ο αριθμός των πολιτικών κρατουμένων φαίνεται ότι αυξήθηκε πολύ πρόσφατα από 1 500 σε 3 000, πολλοί από τους οποίους καταναγκάζονται σε βαριά εργασία και υφίστανται σκληρές μορφές βασανιστηρίων.
Η επόμενη συνάντηση ΕΕ/ASEAN στο Λάος το Δεκέμβριο μας προσφέρει μία ζωτική ευκαιρία να δείξουμε ότι καταδικάζουμε αυτό το καθεστώς με το πλέον έντονο ύφος.
Καλούμε το Συμβούλιο και την Επιτροπή να αναβάλουν αυτήν τη συνάντηση, να τη ματαιώσουν, μέχρις ότου η Βιρμανική χούντα αφήσει ελεύθερους όλους τους πολιτικούς κρατούμενους άνευ όρων και επιτρέψει ελευθερία κινήσεων στην Aung San Suu Kyi και τα μέλη του κόμματός της και μέχρις ότου η Βιρμανική χούντα αρχίσει σοβαρό διάλογο με τη νικήτρια των εκλογών ΕΣΔ και τις εθνοτικές μειονότητες.
Η ίδια η Aung San Suu Kyi είπε ότι η προσέγγιση του εποικοδομητικού διαλόγου του ASEAN σε σχέση με τη Rangoon δεν λειτουργεί.
Η ευκαιρία της ματαίωσης και της αναβολής αυτής της συνάντησης που έχει προγραμματιστεί τον επόμενο μήνα στο Λάος μας δίνει την ευκαιρία να κάνουμε μια πολύ έντονη δήλωση, να στείλουμε ένα σαφές μήνυμα ότι καταδικάζουμε το παράνομο αυτό καθεστώς.
Κύριε Πρόεδρε, σε απάντηση που μου έδωσε για τη Βιρμανία κατά τη σύνοδο του Οκτωβρίου, ο Επίτροπος Patten είπε ότι, αν τα πράγματα επιδεινωθούν στη Βιρμανία, τότε θα επανεξεταστεί η πραγματοποίηση της συνάντησης ΕΕ/ASEAN που έχει προγραμματιστεί για τις 11 και 12 Δεκεμβρίου.
Πόσο πρέπει να επιδεινωθούν τα πράγματα;
Η Aung San Suu Kyi κρατείται σε απομόνωση.
Υπάρχουν 3 000 πολιτικοί κρατούμενοι, το 23% του πληθυσμού ζει κάτω από το όριο της φτώχειας και το 40% των παιδιών στη Βιρμανία δεν τρέφονται σωστά.
Η Βιρμανία είναι σήμερα η δεύτερη παραγωγός ηρωίνης και οπίου μετά το Αφγανιστάν.
Διεξάγει μία τεράστια επίθεση ενάντια στις φυλές Σαν και Κάρεν και, όπως είπε ο εισηγητής του ΟΗΕ, δεν υπάρχει καμία ένδειξη διαλόγου μεταξύ του SDPC και της ΕΣΔ.
Σήμερα στη Γενεύη, την ώρα που μιλάμε, συνεδριάζει η Διεθνής Οργάνωση Εργασίας και, από ό,τι φαίνεται, είναι πολύ πιθανό να υποστηρίξει την επιβολή κυρώσεων κατά της Βιρμανίας ως διαμαρτυρία για τη χρήση καταναγκαστικών έργων.
Από ό,τι κατάλαβα, ο Γάλλος εκπρόσωπος στη Γενεύη υποστήριξε αυτήν την άποψη.
Τώρα, ήρθε η ώρα να επιβάλουμε όντως σκληρούς όρους σε αυτήν τη συνάντηση το Δεκέμβριο.
Η Aung San Suu Kyi πρέπει να αφεθεί ελεύθερη και να της επιτραπεί να ταξιδεύει ελεύθερα.
Πρέπει επίσης να επιτραπεί σε μια τρόικα να μεταβεί στη Βιρμανία, να πάει όπου θέλει και να συναντήσει όποιους θέλει.
Σήμερα, επίσης, η Ταϊλάνδη, μέλος του ASEAN, δήλωσε ότι η Βιρμανία πρέπει να επιτρέψει την μόνιμη παρουσία της ΔΟΕ στη χώρα, ότι πρέπει να υπάρχει ένας μηχανισμός παρακολούθησης των καταναγκαστικών έργων και ότι οι κυρώσεις της ΔΟΕ δεν πρέπει να αρθούν ώσπου να επιτευχθούν πραγματικά αποτελέσματα.
Πώς θα απαντήσει η ΕΕ σε αυτές τις δυνατές φωνές από όλη την Ευρώπη και, για πρώτη φορά, από την περιοχή;
Είναι σίγουρα αδικαιολόγητο για την Επιτροπή και το Συμβούλιο να συνεχίσουν να επιδιώκουν την πραγματοποίηση αυτής της συνάντησης.
Θα ερμηνευτεί σαφώς ως χαλάρωση της στάσης της Ευρώπης αυτήν τη στιγμή.
Η Aung San Suu Kyi επανέλαβε πρόσφατα ότι ο εποικοδομητικός διάλογος με τη Rangoon δεν αποδίδει και ότι η ίδια και η ΕΣΔ ζήτησαν την αναβολή της συνάντησης.
Εάν η ΕΕ προχωρήσει, η χούντα θα ενθαρρυνθεί και το ηθικό της θα ενισχυθεί με την απόφαση να καθίσει τους Υπουργούς Εξωτερικών των ευρωπαϊκών δημοκρατικών κυβερνήσεών μας γύρω από ένα τραπέζι που θα συμπεριλαμβάνει τη στρατιωτική χούντα της Βιρμανίας.
Θα έπρεπε να ντρεπόμαστε για μια τέτοια προδοσία.
Το ASEAN θα συνεχίσει επίσης να πιστεύει ότι δεν είναι ανάγκη να κάνει τίποτε για τον παρία στο εσωτερικό του.
Σκοπεύουμε να συμπράξουμε σε αυτό ή θα αποφασίσουμε τώρα να αποχωρήσουμε;
Εμμένοντας στις αρχές και τις αξίες που καλλιεργούμε, θα καλλιεργήσουμε και τις αξίες του λαού της Βιρμανίας που υφίσταται τόσο συστηματικές διώξεις από το στρατιωτικό καθεστώς της χώρας του.
(Χειροκροτήματα)
Κύριε Πρόεδρε, υπάρχουν πολλοί λόγοι για τους οποίους αναφερόμαστε για δεύτερη φορά από το καλοκαίρι στη Μυανμάρ και δεν είναι η πρώτη φορά φέτος που μιλάμε για τη χώρα αυτή.
Υπάρχουν πολλοί λόγοι γι' αυτό.
Πρόσφατα, απαγορεύθηκε για άλλη μία φορά στην Aung San Suukyi να εγκαταλείψει τη Rangoon για να συνομιλήσει με τους υποστηρικτές της του ΕΣΔ, του κόμματος που κέρδισε με σημαντική διαφορά τις εκλογές χωρίς να μπορέσει ποτέ να αναλάβει την εξουσία.
Ο James Mawdsley, ο ακτιβιστής για τον οποίο μιλήσαμε πριν από δύο μήνες, αφέθηκε ελεύθερος στο μεσοδιάστημα.
Έχουμε την εντύπωση ότι αυτό είναι ένα κάποιο ενθαρρυντικό στοιχείο, δεν πρέπει όμως να αποσπά την προσοχή μας από τα μεγάλα θέματα, από τη βασική εικόνα που έχουμε για τη Μυανμάρ.
Επιπλέον, ο εισηγητής των Ηνωμένων Εθνών για τα ανθρώπινα δικαιώματα επέστρεψε από την Μυανμάρ με μία αρνητική έκθεση.
Επίσης, ο υπερασπιστής των ανθρωπίνων δικαιωμάτων Soe Thein έτυχε ιδιαίτερα κακής μεταχείρισης.
Έχουμε συνεπώς κάθε λόγο να μιλήσουμε για άλλη μία φορά για τη Μυανμάρ και δυστυχώς δεν νομίζω ότι αυτή θα είναι και η τελευταία.
Στη ΔΟΕ διεξάγονται βεβαίως εκτενείς συζητήσεις για την καταναγκαστική εργασία στη Μυανμάρ.
Πρόκειται για ένα θέμα στο οποίο δεν δόθηκε και τόσο πολύ προσοχή, ωστόσο πρέπει να συζητηθεί οπωσδήποτε και στα πλαίσια της Ευρωπαϊκής Ένωσης.
Η πολιτική καταπίεση συνεχίζεται ενώ το ίδιο ισχύει και για το προσφυγικό ρεύμα, κυρίως προς την Ταϊλάνδη, με την ανάμειξη του στρατού παρεμπιπτόντως.
Αυτό είναι εντελώς απαράδεκτο στα πλαίσια των διεθνών σχέσεων.
Το στρατιωτικό καθεστώς στη Μυανμάρ ισχυρίζεται ότι μπορεί να διατηρήσει την τάξη και τη σταθερότητα σε μία χώρα στην οποία παραμονεύουν οι εθνοτικές αντιπαλότητες.
Όμως, η καταπιεστική πολιτική του καθεστώτος το μόνο που καταφέρνει είναι να ενισχύει τα συναισθήματα εξέγερσης και δεν μπορεί σε καμία περίπτωση να οδηγήσει στην επίλυση τυχόν εθνοτικών διενέξεων.
Το δικό μας πρόβλημα είναι βεβαίως τι πρέπει να κάνουμε ως Ευρωπαϊκή Ένωση.
Λέμε ότι πρέπει να συνεχίσουμε με την επιβολή κυρώσεων.
Πιστεύω όντως ότι δεν έχουμε άλλη εναλλακτική λύση.
Το λυπηρό είναι ότι μέχρι στιγμής οι κυρώσεις δεν απέφεραν αποτέλεσμα.
Το ίδιο όμως έγινε και με την εποικοδομητική στάση που τήρησε το ASEAN και έχω την εντύπωση ότι οι άλλες χώρες του ASEAN, οι γείτονες της Μυανμάρ, αρχίζουν σιγά σιγά να αισθάνονται ντροπή για την απόφασή τους να επιτρέψουν στη Μυανμάρ να γίνει μέλος του ASEAN.
Η εποικοδομητική φιλοσοφία τους δεν ευόδωσε και πιστεύω ότι εμείς δεν πρέπει να σταματήσουμε να το τονίζουμε αυτό.
Δεν μπορούμε να κάτσουμε στο ίδιο τραπέζι με τη Μυανμάρ.
Επίσης, δεν έχω καμία εμπιστοσύνη ότι οι δικοί μας υπουργοί θα μπορούσαν να βάλουν μία τάξη στα πράγματα.
Στη σύνοδο του ASEAN που πραγματοποιήθηκε τον Οκτώβριο δεν αναφέρθηκαν καθόλου στα ανθρώπινα δικαιώματα.
Εγώ δεν έχω σήμερα καμία εμπιστοσύνη.
Γι' αυτό και θα συνεχίσουμε με τις κυρώσεις.
Τέλος, υποστηρίζουμε θερμά τις τροπολογίες που κατέθεσε επί του σημείου αυτού η κ. Kinnock.
Κύριε Πρόεδρε, κύριε Επίτροπε, όταν κάθε Πέμπτη αναφερόμαστε ξανά στο θέμα της κατάστασης των ανθρωπίνων δικαιωμάτων στον κόσμο, μου θυμίζει λίγο αυτό που φαντάζομαι ότι είναι το Τείχος των Δακρύων.
Η θλιβερή κληρονομιά που άφησαν η αποικιοκρατία και η νεοαποικιοκρατία υποχρεώνει την Ευρωπαϊκή Ένωση να κρατήσει μια σταθερή, γενναία και αποφασιστική στάση, για να ενισχύσει την αποκατάσταση της δημοκρατίας σε διάφορα μέρη του κόσμου, είτε πρόκειται για τη Λατινική Αμερική, που αυτή τη στιγμή αντιμετωπίζει το πρόβλημα της Γουατεμάλα με τον αγώνα κατά της ατιμωρησίας των στρατιωτικών, είτε για την Αφρική ή, σ' αυτή την περίπτωση, για τη Βιρμανία.
Η αλήθεια -όπως ειπώθηκε- είναι ότι η κατάσταση στη Βιρμανία χειροτερεύει.
Είναι απίστευτο ότι συνεχίζεται ο διωγμός μιας τόσο σημαντικής ηγέτιδας της δημοκρατίας όπως η Aung San Suu Kyi και ότι η Δημοκρατική Συμμαχία δεν μπορεί να ασκήσει κανονικά τα καθήκοντά της για την αποκατάσταση της δημοκρατίας, όταν μάλιστα σ' αυτό το κράτος συνεχίζουν να γίνονται οικονομικές επενδύσεις εκμεταλλευόμενες αυτήν ακριβώς την έλλειψη ελευθερίας, την έλλειψη συνδικαλιστικών δικαιωμάτων που επικρατεί στη χώρα.
Γι' αυτό το λόγο, πιστεύουμε ότι η Ευρωπαϊκή Ένωση είναι υποχρεωμένη να ενεργήσει δυναμικά σε διεθνές επίπεδο, τόσο με κυρώσεις όσο και με την επιβολή διαπραγματεύσεων με τους ηγέτες της δημοκρατικής αντιπολίτευσης, για να μπορέσει να αποκατασταθεί η δημοκρατία, η φυσιολογική εξέλιξη του δικαιώματος της ελευθερίας από του βιρμανικού λαού της Βιρμανίας και για να πάψουμε να μιλάμε για καταστάσεις που θυμίζουν τα θλιβερά γεγονότα του παρελθόντος.
Γι' αυτό, τονίζουμε για άλλη μια φορά τη σημασία αυτού του ψηφίσματος και τη σταθερή δέσμευση της Επιτροπής και του Συμβουλίου προς αυτή την κατεύθυνση.
Κύριε Πρόεδρε, ομιλώ εξ ονόματος της κ. Maij-Weggen.
Σήμερα το απόγευμα, ακούσαμε μερικές εξαιρετικές παρεμβάσεις γι' αυτό το ψήφισμα.
Ενώ εμείς καθόμαστε εδώ, στην άνεση του κλιματισμού μας, οι δημοκρατικά εκλεγμένοι βουλευτές της Βιρμανίας βρίσκονται υπό περιορισμό κατ' οίκον, κρύβονται και αντιμετωπίζουν τις σοβαρότερες απειλές.
Στο μεταξύ, η κομμουνιστική χούντα διατηρεί τη σιδερένια λαβή της στο λαό, τον τύπο και την Εθνική Συμμαχία για τη Δημοκρατία.
Μέλη της χούντας καυχήθηκαν ότι θα εξαφανίσουν την ΕΣΔ πριν από το τέλος του έτους και το ίδιο καυχώνται χρόνια τώρα για τις μειονότητες.
Δύο φορές από τον περασμένο Σεπτέμβριο, υιοθετήσαμε ψηφίσματα που καταγγέλλουν την κυβέρνηση της Βιρμανίας και παρά τις ξεκάθαρες και ένθερμες απόψεις μας γι' αυτό το θέμα, γνωρίζω πως οι χώρες της ΕΕ θα στείλουν Υπουργούς Εξωτερικών για να συναντήσουν τους ομολόγους τους του ASEAN στο Λάος τον επόμενο μήνα.
Πρέπει να φωνάξουμε δυνατά και ξεκάθαρα ότι πιστεύουμε πως είναι μεγάλο λάθος να κάνουν αυτό που έχουν προγραμματίσει.
Εμείς, στην Ευρώπη, δεν πρέπει να τους δώσουμε αυτήν την ψευδεπίγραφη νομιμοποίηση και ακούσαμε εξαιρετικές παρεμβάσεις από την κ. Lucas και την κ. Kinnock γι' αυτό.
Όλοι γνωρίζουμε την ιστορία της Aung San Suu Kyi και πρέπει να καταλάβουμε ότι ο εποικοδομητικός διάλογος μεταξύ ASEAN και Rangoon δεν απέδωσε.
Γι' αυτό, πρέπει να καλέσουμε τις κυβερνήσεις μας να μην πράξουν το αντίθετο από αυτό που ζήτησε η κάτοχος των βραβείων Νόμπελ και Ζαχάρωφ.
Χθες, ο κ. James Mawdsley, που αφέθηκε ελεύθερος από τη Βιρμανία, μου έστειλε ένα μήνυμα το οποίο θέλω να σας διαβάσω.
Τα λόγια του είναι πολύ πιο εύγλωττα από τα δικά μου όταν μιλάει για τη φαυλότητα του Βιρμανικού καθεστώτος.
Λέει: "η στρατιωτική χούντα στη Βιρμανία έχει τρομοκρατηθεί από την ΕΣΔ.
Φοβούνται όποιον αρνείται να υποκλιθεί στην κτηνωδία τους.
Έχουν καταλάβει πολύ καλά ότι ο κόσμος και η ΕΣΔ της δόκτορος Aung San Suu Kyi δεν θα υποκλιθούν μπροστά τους.
Γι' αυτό, το καθεστώς νιώθει ότι πρέπει να τους καταστρέψει ολοκληρωτικά.
Αξιωματούχοι της στρατιωτικής κατασκοπείας κόμπασαν μπροστά μου ότι η ΕΣΔ πρόκειται να συντριβεί.
Πρόκειται να καταστραφεί.
Γελούσαν καθώς το έλεγαν.
Αυτό δεν είναι υγιής συμπεριφορά.
Κάθονται και γελούν με τη δολοφονία και την καταστολή των εκλεγμένων αντιπροσώπων της Βιρμανίας.
Το καθεστώς κομπάζει επίσης ότι θα σκοτώσει όλους τους Κάρεν και διαπράττει γενοκτονία κατά των εθνοτικών ομάδων Κάρεν, Καρένι και Σαν της Βιρμανίας.
Περπάτησα σε αυτές τις περιοχές: από την κορφή των βουνών, μέχρι εκεί που φτάνει το μάτι, όλα τα χωριά έχουν καταστραφεί και ο πληθυσμός τους έχει φονευθεί ή μετατοπισθεί.
Είδα θύματα της καταστολής, άντρες και γυναίκες, πληγωμένους, ετοιμοθάνατους και νεκρούς.
Το μίσος του καθεστώτος για τις εθνοτικές ομάδες και την ΕΣΔ δεν ελέγχεται με εκκλήσεις προς τη λογική ή την ηθική.
Το καθεστώς αντιδρά μόνο όταν νιώθει απειλή.
Η απελευθέρωσή μου το αποδεικνύει" .
Αποδεικνύει ότι το καθεστώς κάνει κάτι μόνο όταν νιώσει απειλή.
Είναι τα λόγια του James Mawdsley, όχι τα δικά μου.
Υπέφερε πολύ στα χέρια των Βιρμανών και λέει πως μόνο όταν απειλούνται, κάνουν κάτι.
Πρέπει να το αναγνωρίσουμε αυτό σε σχέση με τη συνάντηση με το ASEAN.
Κύριε Πρόεδρε, εδώ και πολλά χρόνια, έχω μια αφίσα στον τοίχο του γραφείου μου, με την Aung San Suu Kyi, όταν της απονεμήθηκε το βραβείο Ζαχάρωφ από αυτό το Κοινοβούλιο.
Η αφίσα σχίστηκε και κουρελιάστηκε και οι άκρες της φθάρηκαν.
Την κράτησα εκεί με την ελπίδα ότι θα μπορέσω να την αντικαταστήσω με μία πιο χαρούμενη και θριαμβευτική αφίσα.
Αλλά, όπως ακούστηκε σε πολλές από τις εξαιρετικές παρεμβάσεις του σημερινού απογεύματος, το μόνο που απομένει είναι απελπισία γι' αυτήν την υπέροχη, ευγενική, γοητευτική και άπειρα γενναία γυναίκα και τις προσπάθειές της να κρατήσει ψηλά τη σημαία της ελευθερίας στη χώρα της.
Η χώρα της έχει γίνει ένας διεθνής παρίας.
Το ASEAN έχει γίνει μία χάρτινη τίγρη, με όλη τη σημασία του όρου, στην αποτυχία του να αντιμετωπίσει τα φρικτά γεγονότα στη Βιρμανία.
Μία επιπλέον αποτυχία από την πλευρά της Δύσης σημειώθηκε με την αναχώρηση του ειδικού εισηγητή του ΟΗΕ για τα ανθρώπινα δικαιώματα στη Βιρμανία, του κ. Rajsoomer Lallah.
Έφυγε γιατί υπαινίχθηκε ότι στην ουσία δεν είχε καμία υποστήριξη από το Γραφείο Ανθρωπίνων Δικαιωμάτων των Ηνωμένων Εθνών.
Γνωρίζω προσωπικά τι πηγή αγωνίας αποτελεί αυτό για την Ύπατη Αρμοστή, την κ. Mary Robinson.
Ο κ. Lallah είπε: "Βλέπω ελάχιστες αλλαγές.
Κάθε χρόνο, η Γενική Συνέλευση και η Αρμοστεία υιοθετούν ψηφίσματα.
Νιώθω απογοήτευση" .
Και εμείς νιώθουμε απογοήτευση.
Νιώθουμε ότι, παρά τις τόσες εκδηλώσεις στήριξης και ανησυχίας από αυτό το Κοινοβούλιο, δεν καταφέραμε να κάνουμε τη στρατιωτική χούντα να απαντήσει στις ανησυχίες του εξωτερικού κόσμου.
Πιστεύω ότι θα έπρεπε να υπάρξουν κυρώσεις.
Ο κ. Deva μας εξέφρασε τις απόψεις της ομάδας μου, τις οποίες στηρίζω ολόψυχα και είναι σημαντικό πως σήμερα το απόγευμα ούτε ένας δεν έλαβε το λόγο χωρίς να συμμεριστεί αυτές τις ιδέες και τη γενική υποστήριξή του προς την Aung San Suu Kyi και το κόμμα της.
Έχει καταλάβει ιδιαίτερη θέση στην καρδιά μας εδώ στο Κοινοβούλιο για πολλά χρόνια.
Είναι σχεδόν απίστευτο ότι παραμένει αιχμάλωτη στο σπίτι της έως σήμερα και έχει περάσει τόσα όλα αυτά τα χρόνια.
Ξέρω πως είναι μικρή παρηγοριά το ότι εξακολουθούμε να χτυπούμε στην πόρτα αυτού του φαύλου και διεστραμμένου καθεστώτος και ελπίζω ότι οι προτάσεις τόσο του κ. Deva όσο της κ. Kinnock θα αναγνωριστούν και θα γίνουν σεβαστές από την Επιτροπή.
Χαιρετίζω κι εγώ με κάποια απροθυμία την ευκαιρία να συζητήσουμε τις ανησυχίες μας για την επιδείνωση της κατάστασης των ανθρώπινων δικαιωμάτων στη Βιρμανία και, όπως πολλοί πριν από εμένα, θα προτιμούσα να είχε βελτιωθεί η κατάσταση και να μην χρειαζόταν να επανερχόμαστε διαρκώς σε αυτό το θέμα.
Ελπίζω ότι, ανάγοντας το θέμα σε επείγουσα προτεραιότητα, το Κοινοβούλιο θα στείλει ένα σαφές μήνυμα στο λαό της Βιρμανίας ότι δεν έχουμε λησμονήσει τη δοκιμασία του, ότι αναγνωρίζουμε πως η κατάσταση στη Βιρμανία χειροτερεύει αντί να βελτιώνεται και είμαστε αποφασισμένοι να προσπαθήσουμε να κάνουμε κάτι γι' αυτό.
Ωστόσο, πιστεύω ότι η διεθνής κοινότητα πρέπει να περάσει από τη ρητορική στην πραγματική δράση και, ως μέλος της Αντιπροσωπείας του Κοινοβουλίου για τις σχέσεις με τα κράτη-μέλη του ASEAN, της Νοτιο-Ανατολικής Ασίας και τη Δημοκρατία της Κορέας, είμαι απογοητευμένη και θορυβημένη, όπως και άλλοι εδώ πριν από εμένα, με την απόφαση της ΕΕ να κάνει διάλογο σε επίπεδο Υπουργών με το ASEAN στο Λάος τον επόμενο μήνα.
Γνωρίζω τα επιχειρήματα που προέβαλαν τα κράτη-μέλη του ASEAN στην αντιπροσωπεία μας για να συμπεριληφθεί η Βιρμανία σε αυτήν την ομάδα.
Πιστεύουν πως εγκαινιάζοντας διάλογο με τη Βιρμανία, μπορούν κατά κάποιον τρόπο να επηρεάσουν ή να αλλάξουν τις κατασταλτικές πρακτικές της επειδή θα καταλάβει τα σαφή οικονομικά και πολιτικά οφέλη της βελτίωσης της επίδοσής της στα ανθρώπινα δικαιώματα.
Η Βιρμανία είναι μέλος του ASEAN για αρκετά χρόνια και δεν υπάρχει καμία απολύτως ένδειξη ως τώρα για οποιαδήποτε βελτίωση ή παύση της καταναγκαστικής εργασίας ή των εκτελέσεων ή της καταστολής του ελεύθερου λόγου και της ελεύθερης κυκλοφορίας.
Ο κατάλογος των παραβιάσεων των ανθρώπινων δικαιωμάτων από αυτό το καθεστώς γίνεται όλο και πιο μακρύς κάθε χρόνο.
Η ανάληψη διαλόγου μαζί τους αποτελεί γελοιωδώς αφελή αντίληψη, εφόσον δεν υπάρχει ούτε υποψία φιλελευθεροποίησης στη στάση τους.
Αυτό που επιτυγχάνεται με αυτόν τον διάλογο είναι η νομιμοποίηση της συνεχιζόμενης κτηνωδίας της χούντας της Βιρμανίας.
Όπως είπα νωρίτερα, αυτό που θέλουμε είναι δράση και όχι λόγια.
Αν μιλούμε σοβαρά για βελτίωση και επηρεασμό της ζωής του βιρμανικού λαού, πρέπει να κάνουμε ένα από τα εξής.
Όπως είπαν και άλλοι πριν από εμένα: πρέπει να αναβάλουμε τη συνάντηση στο Λάος τον άλλο μήνα·και η βιρμανική χούντα πρέπει να άρει όλους τους περιορισμούς που αφορούν τους δημοκρατικά εκλεγμένους πολιτικούς αντιπροσώπους και τους ηγέτες της ΕΣΔ.
Η χούντα πρέπει επίσης να αρχίσει διάλογο με την ΕΣΔ και τις εθνοτικές μειονότητες.
Τέλος, πρέπει να εξετάσουμε το ενδεχόμενο να στηρίξουμε τις οικονομικές κυρώσεις της ΔΟΕ για να εμποδίσουμε τη Βιρμανία να επωφελείται από το ευρωπαϊκό εμπόριο, τις επενδύσεις και τον τουρισμό, ώσπου να σταματήσει το σύστημα της καταναγκαστικής εργασίας.
Έχουμε ηθική ευθύνη, ως κοινότητα αξιών, να διασφαλίσουμε ότι οι πολίτες της Βιρμανίας μπορούν να απολαμβάνουν τα ίδια θεμελιώδη δικαιώματα με τους ευρωπαίους πολίτες.
Κύριε Πρόεδρε, η κατάσταση των ανθρώπινων δικαιωμάτων στη Βιρμανία εξακολουθεί να επιδεινώνεται υπό τον όχι-και-τοσο-ευγενή έλεγχο της στρατιωτικής χούντας.
Η δοκιμασία της Aung San Suu Kyi συνεχίζει να επιδεινώνεται.
Δεν της έχει επιτραπεί να ταξιδέψει από τότε που τέθηκε σε περιορισμό κατ' οίκον στις 21 Σεπτεμβρίου, όταν προσπάθησε να πάει στο Mandalay.
Προφανώς δεν έχει πρόσβαση σε τηλέφωνο ούτε επισκέπτες.
Υπάρχουν μάλιστα φήμες ότι φοράει χειροπέδες μέσα στο ίδιο της το σπίτι.
Οι ταλαιπωρίες των υπόλοιπων μελών της Εθνικής Συμμαχίας για τη Δημοκρατία δεν είναι μικρότερες.
Πολλοί έχουν συλληφθεί ή παρενοχλούνται και έγιναν απόπειρες να κλείσουν τα γραφεία τους στη Βιρμανία.
Η χούντα είπε ότι προτίθεται να συνθλίψει το κόμμα συνολικά.
Αλλά δεν είναι μόνο η Aung San Suu Kyi, δεν είναι μόνον οι στρατιωτικοί, δεν είναι μόνον η ΕΣΔ - υπάρχουν περίπου 3 000 πολιτικοί κρατούμενοι που υποφέρουν από τη σκληρή δουλειά και τα βασανιστήρια.
Υπάρχουν αναγκαστικές μετακινήσεις πληθυσμών εθνοτικών μειονοτήτων και εφαρμόζεται η καταναγκαστική εργασία.
Η ΔΟΕ πήγε εκεί και προσπάθησε να εξακριβώσει την κατάσταση και να δει αν ο εποικοδομητικός διάλογος οδήγησε σε κάποια βελτίωση.
Όπως ξέρουμε, η ΔΟΕ συνεδριάζει σήμερα.
Μάλλον θα προτείνει κυρώσεις, αφού δεν υπήρξε καμία βελτίωση.
Αρχίζω να κουράζομαι με αυτήν μου την παρέμβαση - την έχω κάνει τρεις ή τέσσερις φορές στο Συμβούλιο και την Επιτροπή - αλλά η κατάσταση επιδεινώνεται, τι θα κάνετε λοιπόν;
Συμβούλιο και Επιτροπή, ήρθε πια η ώρα να δράσετε.
Πρέπει να αναγνωρίσετε ότι με την τρέχουσα προσέγγιση δεν επιτυγχάνεται καμία πρόοδος.
Σας παρακαλώ να εξετάσετε την επιβολή κυρώσεων.
Να γίνει απολύτως σαφές ότι δεν πρόκειται να παραστούμε στη συνάντηση του Λάος παρουσία της βιρμανικής χούντας, γιατί θα είναι απαράδεκτο και θα δώσει το μήνυμα ότι μπορούν να τη γλιτώσουν.
Βιετνάμ
Κύριε Πρόεδρε, χαίρομαι που επιτέλους συμπεριλήφθη στην ημερήσια διάταξη και το Βιετνάμ.
Χρειάστηκε να περάσει καιρός για να γίνει αυτό.
Εδώ πιστεύω ότι πρέπει να συγχαρούμε κυρίως τον συνάδελφο Dupuis για την επιμονή του, γιατί διαφορετικά νομίζω ότι θα περιμέναμε ακόμη περισσότερο.
Τι συμβαίνει στο Βιετνάμ;
Βλέπουμε μια χώρα ο πληθυσμός της οποίας προχωρεί στη φιλελευθεροποίηση, τη στιγμή που στην ηγεσία παραμένουν μερικοί γηραιοί κύριοι οι οποίοι προσπαθούν σπασμωδικά να διατηρήσουν τα κεκτημένα τους.
Αυτό είναι τραγικό.
Γιατί το Βιετνάμ είναι μία χώρα με πάρα πολλές δυνατότητες.
Πρόκειται για μια χώρα με ένα δυναμικό, υγιή και μορφωμένο λαό.
Διαθέτει φυσικές πλουτοπαραγωγικές πηγές όπως πετρέλαιο, αλιεύματα, καφέ, ρύζι και ξυλεία.
Θα είχε κανείς την τάση να πει σ' αυτούς τους γηραιούς κυρίως να ανοίξουν την πόρτα για να αρχίσει η επιτυχημένη πορεία της χώρας τους.
Αντ' αυτού, βλέπουμε να επικρατεί μία παντελής έλλειψη ελευθερίας του Τύπου και να συνεχίζεται η πολιτική καταπίεση.
Κοιτάξτε για παράδειγμα τη μεταχείριση ενός αντιφρονούντος όπως ο Ha Si Phu.
Γνωρίζω ότι η συζήτηση για το Βιετνάμ είναι ιστορικά φορτισμένη.
Πρέπει να είμαστε προσεκτικοί όταν μιλάμε για το Βιετνάμ ή τουλάχιστον έτσι συνηθίζαμε μέχρι τώρα.
Σε τελευταία ανάλυση, η Δύση διαδραμάτισε έναν πολύ συγκεκριμένο ρόλο στη χώρα αυτή.
Πρόκειται για ένα ιστορικά φορτισμένο θέμα και βεβαίως η κατάσταση είναι δύσκολη.
Όσον αφορά τα ανθρώπινα δικαιώματα δεν μπορούμε ποτέ να πούμε αν το ποτήρι είναι μισογεμάτο ή μισοάδειο.
Το ποτήρι στο Βιετνάμ δεν είναι γεμάτο.
Αυτό είναι το θέμα.
Συνεργαζόμαστε με το Βιετνάμ.
Η χώρα αυτή είναι εταίρος μας.
Γι' αυτό και δεν επιτρέπεται να συνεχίσουμε να σωπαίνουμε για την κατάσταση που επικρατεί εκεί.
Κύριε Πρόεδρε, θα μπορούσε κανείς να αναρωτηθεί γιατί ασχολείται το Ευρωπαϊκό Κοινοβούλιο τόσο επισταμένα με το Βιετνάμ.
Κάποιοι θα έλεγαν ότι το Βιετνάμ βρίσκεται πολύ μακριά από την Ευρωπαϊκή Ένωση.
Μπορώ όμως να σας διαβεβαιώσω ότι βρίσκεται, για παράδειγμα, πολύ κοντά στη Γερμανία και τη Βαυαρία.
Αν περάσει κανείς από τα βαυαρικά σύνορα στη γειτονική Δημοκρατία της Τσεχίας, θα συναντήσει βιετναμέζικες αγορές και Βιετναμέζους, οι οποίοι δραστηριοποιούνται ιδιαίτερα στην παραμεθόριο περιοχή.
Στα ανατολικά της ενωμένης Γερμανίας συναντά κανείς πλήθος Βιετναμέζων που βρήκαν εκεί μια πατρίδα στο πλαίσιο του κομμουνιστικού συνασπισμού, αλλά και στα δυτικά ζουν Βιετναμέζοι που απέδρασαν πριν τον κομμουνισμό και ήρθαν στη Γερμανία ως πρόσφυγες ή ως αιτούντες άσυλο.
Αυτό καταδεικνύει ότι στην Ευρασία ζούμε εδώ και καιρό ως μια κοινότητα με κοινό πεπρωμένο.
Αυτό γίνεται ιδιαίτερα φανερό αν παραλληλίσει κανείς την ευρωπαϊκή και τη γερμανική ιστορία με αυτή του Βιετνάμ.
Η Γερμανία και η Ευρώπη ήταν διχοτομημένες.
Επανενώθηκαν πριν από δέκα χρόνια στο όνομα της ελευθερίας.
Το Βιετνάμ επλήγη από φοβερούς πολέμους, ήταν διχοτομημένο λόγω των συμφερόντων των μεγάλων δυνάμεων.
Η επανένωσή του δεν έγινε με ειρηνικά μέσα, αλλά με τη δύναμη των όπλων στο όνομα ενός κομμουνιστικού συστήματος, στο όνομα της δικτατορίας.
Στο Βιετνάμ συντελούνται σήμερα ριζικές μεταρρυθμίσεις στην οικονομία.
Πολλοί άνθρωποι πίστεψαν ότι αυτές θα οδηγούσαν αυτόματα και σε πολιτικές μεταρρυθμίσεις.
Βλέπουμε όμως ξεκάθαρα ότι σε πολλά κράτη της Ασίας, όπως και στη Βιρμανία που συζητήθηκε πρόσφατα - αποτελεί άλλωστε ανάλογη περίπτωση - οι οικονομικές μεταρρυθμίσεις, το εμπόριο και η συνεργασία που τόσο θερμά χαιρετίζουμε, δεν οδηγούν αυτομάτως σε περισσότερη ελευθερία και σε περισσότερο κράτος δικαίου.
Ειδικά στην Ασία υπάρχει κίνδυνος να αποσυνδεθούν οι οικονομικές από τις πολιτικές μεταρρυθμίσεις, να υπάρξει οικονομική πρόοδος και απελευθέρωση της οικονομίας χωρίς τη φιλελευθεροποίηση του πολιτικού τομέα και χωρίς την ενδυνάμωση του κράτους δικαίου, αν και πιστεύω ότι όταν δεν λειτουργεί το κράτος δικαίου χάνονται μακροπρόθεσμα και το εμπόριο, οι επιχορηγήσεις και οι επενδύσεις.
Γι' αυτόν τον λόγο είναι απαραίτητο και για την οικονομία ένα νομικό πλαίσιο.
Γι' αυτό είναι τόσο σημαντικό να υποστηρίξουμε το κράτος δικαίου, ούτως ώστε να καταργηθούν τα επονομαζόμενα στρατόπεδα αναμόρφωσης και πάνω απ' όλα για να εδραιωθεί η ανεξιθρησκία.
Στο Βιετνάμ φέτος απαλλοτριώθηκε ένα καθολικό μοναστήρι, διώχθηκαν μικρές ομάδες προτεσταντών, έκλεισαν ιεραποστολές και φυλακίστηκαν ιεραπόστολοι και εκδιώχθηκε η παραδοσιακή βουδιστική εκκλησία με τον πιο βάναυσο τρόπο, παρόλο που ειδικά αυτή είχε συμμετάσχει σημαντικά στην αναγέννησή του.
Επομένως, είναι καθήκον μας να υποστηρίξουμε αυτούς τους πολιτικούς κρατούμενους και παρά τα δικαιολογημένα οικονομικά συμφέροντα να απαιτήσουμε περισσότερη δημοκρατία και κράτος δικαίου, να μην εθελοτυφλούμε μπροστά στα ανθρώπινα δικαιώματα, αλλά αντιθέτως να δηλώσουμε ότι, ως μεγαλύτερη οικονομική δύναμη του κόσμου, θέλουμε να συνεργαστούμε και θα συνεργαστούμε με το Βιετνάμ, υπό τον όρο να διασφαλιστεί στη χώρα η δημοκρατία και το κράτος δικαίου και να προχωρήσουν επιτέλους οι εκκρεμούσες πολιτικές μεταρρυθμίσεις.
Η ανεξιθρησκία, η ελευθερία της συνείδησης και η ελευθερία των μέσων ενημέρωσης είναι επομένως η Λυδία λίθος για την κρίση μας.
Κύριε Πρόεδρε, κύριε Επίτροπε, αγαπητοί συνάδελφοι.
Πιστεύω ότι ο κ. Maaten έθιξε ένα σημαντικό στοιχείο: το Βιετνάμ διαθέτει όλα τα στοιχεία για να γίνει μια πλούσια χώρα, και όμως το Βιετνάμ είναι σήμερα μία από τις φτωχότερες χώρες του κόσμου.
Θα μπορούσε να είναι ένας γίγαντας της Ασίας, όπως υπάρχουν και άλλοι που ανακαλύψαμε τα τελευταία χρόνια, και αντί αυτού, όπως είπα πριν είναι μια από τις φτωχότερες χώρες του πλανήτη.
Ένα άλλο πρόβλημα - όπως το διατύπωσε καλύτερα ο κ. Posselt - είναι ότι λείπει ένα πράγμα: πέρα από το θέμα των ανθρωπίνων δικαιωμάτων, σήμερα στο Βιετνάμ λείπει η δημοκρατία.
Αυτό είναι που εμποδίζει την απογείωση της χώρας αυτής, αυτό είναι που εμποδίζει την αποτελεσματική καταπολέμηση της διαφθοράς που τη δηλητηριάζει.
Πρέπει λοιπόν η Ευρωπαϊκή Ένωση να κρατήσει μια αυστηρότερη στάση έναντι του Βιετνάμ και να θέσει το ζήτημα του κράτους δικαίου και όχι μόνον - το επαναλαμβάνω - το ζήτημα των ανθρωπίνων δικαιωμάτων στο οποίο έχει σημειωθεί κάποια βελτίωση.
Η ελαφρά αυτή βελτίωση - η οποία δεν οφείλεται βέβαια στον εισηγητή των τροπολογιών της Σοσιαλιστικής Ομάδας, κ. Σακελλαρίου σημειώθηκε τα τελευταία χρόνια και οδήγησε σε μια κατάσταση η οποία δεν είναι βέβαια πιο τραγική αλλά παραμένει ελεεινή και σίγουρα δεν ανταποκρίνεται στο ύψος των όσων διακυβεύονται σήμερα στο Βιετνάμ.
Συνεπώς, πρέπει η Επιτροπή να δεσμευθεί με αποφασιστικό τρόπο προκειμένου το ζήτημα της δημοκρατίας και του κράτους δικαίου να αποτελέσει το επίκεντρο των σχέσεων της Ευρωπαϊκής Ένωσης με το Βιετνάμ.
Πιστεύω λοιπόν ότι το ψήφισμα αυτό είναι σημαντικό.
Πριν από δύο χρόνια είχαμε εγκρίνει ένα ψήφισμα - το τελευταίο ψήφισμα για το Βιετνάμ - στο οποίο δεν ενθυμούμαι - και δεν νομίζω ότι θυμάται και ο συνάδελφός μου κ. Posselt - να αναφέρεται κάποια δέσμευση της Σοσιαλιστικής Ομάδας για την υπεράσπιση του εν λόγω ψηφίσματος την περίοδο εκείνη.
Εγκρίναμε το ψήφισμα αυτό και είχαμε την ευκαιρία να παρατηρήσουμε ότι προώθησε κάποιες μικρές βελτιώσεις.
Ελπίζω ότι μετά τη έγκρισή του παρόντος ψηφίσματος - χωρίς τις τροπολογίες του κ. Σακελλαρίου - θα έχουμε, εκ μέρους της Επιτροπής, μια αποφασιστική δέσμευση και ορισμένες συγκεκριμένες απαντήσεις από τις αρχές του Βιετνάμ.
Κύριε Πρόεδρε, συμφωνώ σε πολλά βασικά σημεία με τους προλαλήσαντες, καθώς αρκετά από όσα συμβαίνουν σήμερα στο Βιετνάμ είναι απαράδεκτα.
Ταξίδεψα ο ίδιος μια φορά στη χώρα αυτή και γνώρισα τη ζωτικότητα, τις ομορφιές της και τον πλούτο των φυσικών της πόρων.
Λυπάμαι πολύ που δεν βρίσκει το θάρρος για περισσότερη ελευθερία και δύναμη πρωτοβουλίας, που η κυβέρνηση ή οι όποιοι πολιτικά υπεύθυνοι εμποδίζουν κάτι τέτοιο.
Ωστόσο, για να απαντήσω στον κύριο Dupuis, λυπάμαι που δεν καταφέραμε να συμφωνήσουμε σε ένα κοινό ψήφισμα, αφού αυτές οι επισημάνσεις που είναι σημαντικές και ορθές και προέρχονται και από το Παρατηρητήριο των Ανθρωπίνων Δικαιωμάτων - μια οργάνωση που επιδεικνύει ελάχιστη ανοχή σε θέματα παραβιάσεων των ανθρωπίνων δικαιωμάτων - δεν έγιναν αποδεκτές.
Όταν αυτή τη στιγμή σχεδόν ανακοινώνετε ότι θα καταψηφίσετε αυτές τις τροπολογίες, τότε οφείλω δυστυχώς με τη σειρά μου να ανακοινώσω ότι μάλλον θα απέχουμε από την ψηφοφορία.
Κι αυτό όχι γιατί είμαστε ενάντιοι με την ουσία της δήλωσης, αλλά επειδή πιστεύουμε ότι θα μπορούσαμε να είχαμε βρει μια κοινή βάση.
Κύριε Πρόεδρε, επιτρέψτε μου να καταχραστώ λίγο τον χρόνο ομιλίας μου για να επισημάνω ένα συμβάν που δεν κατέστη δυνατό να συμπεριληφθεί στη λίστα των επειγόντων θεμάτων, γιατί έγινε γνωστό μόλις πρόσφατα.
Συγκεκριμένα, στο Ιράν κατόπιν αιτήματος της εισαγγελίας απειλούνται δύο άτομα - οι Said Sadr και Khalil Rostamchani - με την επιβολή της θανατικής ποινής, σε σχέση με μια δίκη που αφορούσε μια εκδήλωση του ιδρύματος Heinrich Bφll στο Βερολίνο μετά τις εκλογές.
Θα σας παρακαλούσα, κύριε Πρόεδρε, να επιστήσετε την προσοχή της Προέδρου του Κοινοβουλίου στο γεγονός ότι πρόκειται για μια πολύ σοβαρή περίπτωση.
Δεν θέλω απαραίτητα να υποδηλώσω να παρέμβουμε, θεωρώ ωστόσο απαραίτητο να παρακολουθήσουμε με προσοχή τη διαδικασία αυτή και εάν καταστεί απαραίτητο να εκφραστούμε ενάντια στη θανατική ποινή, ιδιαίτερα όταν πρόκειται για περιπτώσεις ιδεολογικών αδικημάτων.
Παρακαλώ μονάχα να αντιμετωπιστεί το ζήτημα με ευαισθησία, και ελπίζω να μου συγχωρήσετε την κατάχρηση του χρόνου ομιλίας επί του θέματος του Βιετνάμ.
Κύριε Swoboda, το Ευρωπαϊκό Κοινοβούλιο είναι ευέλικτο και αποτελεσματικό.
Το σημειώσαμε πάραυτα.
Όταν πρόκειται για τη διάσωση ανθρώπων δεν υπάρχουν γραφειοκρατικά εμπόδια.
Θα σας παρακαλέσουμε να μας δώσετε τα σχετικά στοιχεία, και κατόπιν βεβαίως θα υπάρξει αντίδραση από μέρους μας.
Κύριε Πρόεδρε, όταν όπως και πολλοί άλλοι της γενιάς μου κατέβαινα τους δρόμους πριν από 25, 30, 35 χρόνια και βροντοφώναζα "έξω οι ΗΠΑ από το Βιετνάμ!" , δεν είχα σκεφθεί ότι ένα τέταρτο του αιώνα αργότερα θα αναγκαζόμουν να λάβω το λόγο εδώ στο Κοινοβούλιο και να κατακρίνω το ελεύθερο Βιετνάμ για εν μέρει την ίδια μορφή παραβιάσεων κατά των ανθρωπίνων δικαιωμάτων για τα οποία κατακρίναμε τότε τις ΗΠΑ.
Δυστυχώς μέχρι σήμερα χώρες οι οποίες υπήρξαν οι ίδιες θύματα της βίας, της καταπίεσης, των βασανιστηρίων, των ακρωτηριασμών και των μαζικών δολοφονιών δεν έγιναν αυτόματα αθώες περιστερές απολύτως ανίκανες να πραγματοποιήσουν οι ίδιες τέτοια εγκλήματα.
Το Ισραήλ αποτελεί ένα από τα προφανέστερα παραδείγματα στην παγκόσμια ιστορία για το ότι τα πράγματα δεν είναι τόσο απλά.
Κάθε έθνος οφείλει να μαθαίνει διαρκώς τι σημαίνουν τα ανθρώπινα δικαιώματα και η δημοκρατία.
Σήμερα αναφέρει το Παρατηρητήριο Ανθρωπίνων Δικαιωμάτων, όπως ανέφερε ο συνάδελφος Swoboda, ότι το Βιετνάμ πραγματοποίησε πρόσφατα κάποια βήματα προκειμένου να βελτιωθεί η κατάσταση των ανθρωπίνων δικαιωμάτων.
Δεκάδες χιλιάδες πολιτικοί κρατούμενοι απελευθερώθηκαν.
Πιστεύω ότι θα ήταν σκόπιμο να αναφερθεί το γεγονός αυτό σε ένα ψήφισμα.
Είναι χρήσιμες οι αυστηρές κριτικές, ωστόσο δεν θα πρέπει να αγνοούμε ό,τι θετικό πραγματοποιείται, ειδάλλως η κριτική μας θα χάνει το κύρος της.
Σε τέτοια περίπτωση, αυτοί τους οποίους επικρίνουμε θα θεωρήσουν ότι, ασχέτως του τι κάνουν, εμείς θα τους επικρίνουμε εφόσον δεν πραγματοποιήσουν τα πάντα ευθύς αμέσως, κάτι που ούτε θέλουν ούτε μπορούν να κάνουν.
Η κριτική μπορεί να έχει αρνητικά αποτελέσματα εάν δεν λαμβάνει υπόψη τα θετικά που πραγματοποιούνται.
Το Βιετνάμ θα πρέπει να επικριθεί αυστηρά όπως γίνεται στην πρόταση ψηφίσματος - περί αυτού δεν χωρά ουδεμία αμφιβολία - πιστεύω ωστόσο ότι θα ήταν χρήσιμο να περιλάβει το ψήφισμα κάποιες φράσεις οι οποίες να υπογραμμίζουν ότι γνωρίζουμε πως υπήρξαν κάποιες θετικές εξελίξεις.
Κύριε Πρόεδρε, το ευχάριστο γεγονός με τη σημερινή επίσημη επίσκεψη του Προέδρου των Ηνωμένων Πολιτειών Κλίντον στο Βιετνάμ είναι ότι γίνεται ένα σημαντικό βήμα για τη συμφιλίωση με το παρελθόν.
Ο πόλεμος δεν έκανε τις δύο χώρες να παραμείνουν ασυμφιλίωτες.
Ωστόσο, θα ήταν καλό να φροντίσει ο αμερικανός Πρόεδρος να μην συγκεντρώσει αποκλειστικά την προσοχή του στο Ανόι στην ενίσχυση της αμοιβαίας συνεργασίας, αλλά να απαιτήσει γι' αυτήν υποσχέσεις εκ μέρους του Βιετνάμ για την δραστική βελτίωση της άθλιας κατάστασης των ανθρωπίνων δικαιωμάτων στη χώρα αυτή.
Το λέω αυτό γιατί υπάρχουν πραγματικά πάρα πολλά προβλήματα στο κομμουνιστικό Βιετνάμ.
Σε αντίθεση με την προτεινόμενη τροπολογία 1 της σοσιαλιστικής ομάδας, θα ήθελα να τονίσω ότι το Παρατηρητήριο των Ανθρωπίνων Δικαιωμάτων δημοσίευσε στις 10 Νοεμβρίου έγγραφο για την κατάσταση των ανθρωπίνων δικαιωμάτων στο Βιετνάμ την οποία χαρακτηρίζει ως σοβαρή.
Δείτε τους πολλούς κρατούμενους λόγω πολιτικών και θρησκευτικών πεποιθήσεων, που εν μέρει ευρίσκονται σε στρατόπεδα αναμόρφωσης.
Δείτε επίσης τον παραγκωνισμό των συστάσεων του ειδικού εισηγητή των Ηνωμένων Εθνών για τη θρησκευτική ανεκτικότητα.
Δείτε επίσης την έλλειψη ελευθερίας έκφρασης και την υφιστάμενη λογοκρισία των μέσων ενημέρωσης.
Θα ήθελα να αναφερθώ ιδιαιτέρως στις σοβαρές διώξεις των χριστιανών που παρατηρούνται αυτή τη στιγμή.
Πρόκειται για ένα σημείο το οποίο ορθώς περιλαμβάνεται στην αιτιολογική σκέψη Ε και στην παράγραφο 5 του κοινού ψηφίσματος.
Στην τελευταία έκδοση του ασιατικού εβδομαδιαίου περιοδικού Far East and Economic Review γίνεται σήμερα αναφορά στην ύπαρξη άκρως απορρήτων εγγράφων από το Βιετνάμ.
Αυτά τα άκρως απόρρητα έγγραφα μας προσφέρουν μια σπάνια άποψη της πολιτικής που εφαρμόζουν οι αρχές του Βιετνάμ.
Από την περαιτέρω μελέτη αυτών των επισήμων εγγράφων, τα οποία διάβασα προσωπικά, προκύπτει ότι το επίκεντρο των διώξεων είναι οι διαμαρτυρόμενοι.
Το Ανόι θορυβήθηκε κυρίως από την απρόσμενη ταχεία εξάπλωση των διαμαρτυρόμενων στη μειονότητα των Hmong στις ορεινές βορειοδυτικές επαρχίες της χώρας και αποφάσισε να εφαρμόσει μέτρα καταστολής.
Χαρακτηριστική από την άποψη αυτή είναι η προαγωγή ενός κρατικού υπαλλήλου της περιοχής η οργή του οποίου έτρεψε σε φυγή εκατοντάδες χριστιανούς.
Αυτός ο διώκτης εκλήθη από τις αρχές, μετά από την περιοχή του, να εκκαθαρίσει όλη την περιφέρεια από τους χριστιανούς.
Τα έγγραφα που είδαν το φως της δημοσιότητας δεν είναι παρά η κορυφή του παγόβουνου.
Απ' αυτά προκύπτει ότι το κλείσιμο εκκλησιών, οι συλλήψεις χριστιανών και το κάψιμο Βίβλων εντάσσονται στις συνηθισμένες δράσεις των υπερβολικά δραστήριων κομματικών ομάδων.
Αυτά τα εγκλήματα είναι απόρροια των κατευθυντήριων γραμμών του βιετναμικού κομμουνιστικού κόμματος.
Εδώ αποκαλύπτονται τα ψεύδη.
Όντως, οι βιετναμικές αρχές ισχυρίζονται ότι τα τελευταία χρόνια καθιέρωσαν την ελευθερία θρησκευτικών αντιλήψεων.
Ο Πρόεδρος Κλίντον θα έκανε καλά να θίξει το θέμα αυτό στο Ανόι.
Καλώ το Συμβούλιο και την Επιτροπή να διαμαρτυρηθούν έντονα γι' αυτή την κατάφορη παραβίαση της ελευθερίας θρησκευτικών πεποιθήσεων εκ μέρους των βιετναμικών αρχών.
.
(ES) Κύριε Πρόεδρε, θα προσπαθήσω να σχολιάσω και τα δύο θέματα.
Πρώτον, όσον αφορά τη Μυανμάρ, ο συνάδελφός μου Chris Patten αποδοκίμασε ήδη στο Ευρωπαϊκό Κοινοβούλιο τις συνεχείς καταπατήσεις των ανθρωπίνων δικαιωμάτων από το στρατιωτικό καθεστώς της Βιρμανίας: εκτελέσεις χωρίς δίκη, γενικευμένη επιβολή καταναγκαστικών έργων, αναγκαστική εκτόπιση τοπικών πληθυσμών, εκατοντάδες πολιτικοί κρατούμενοι στις φυλακές της χώρας και απροκάλυπτη παρεμπόδιση της ελεύθερης λειτουργίας των πολιτικών κομμάτων.
Επίσης, εξέφρασε την ανησυχία του για τη σύλληψη και τον διωγμό που υπέστησαν η Aung San Suu Kyi και τα μέλη της Εθνικής Συμμαχίας για τη Δημοκρατία.
Στην Επιτροπή κατανοούμε πλήρως τις ανησυχίες σας γι' αυτή την κατάσταση και κατηγορηματικά προσυπογράφουμε τις πολυάριθμες κριτικές που διατυπώθηκαν σήμερα εδώ για το πως το στρατιωτικό καθεστώς γελοιοποιεί καθεμία χωριστά και όλες μαζί τις αρχές που περιέχονται στην Παγκόσμια Διακήρυξη των Ανθρωπίνων Δικαιωμάτων.
Το ψήφισμα που υιοθετήθηκε πρόσφατα από τα Ηνωμένα Έθνη δείχνει ότι δεν ανησυχεί μόνο η Ευρωπαϊκή Ένωση.
Ωστόσο, η Επιτροπή είναι πεπεισμένη ότι μπορεί να βρεθεί μια λύση διαρκείας για την τωρινή κατάσταση μόνο μέσω διαλόγου μεταξύ του στρατιωτικού καθεστώτος, της δημοκρατικά εκλεγμένης αντιπολίτευσης και των αντιπροσώπων των εθνικών μειονοτήτων.
Το Συμβούλιο Γενικών Υποθέσεων προσπαθεί να προσδώσει κύρος στο επιχείρημα για πολιτικό διάλογο με το στρατιωτικό καθεστώς και να ασκήσει πίεση για να υπάρξουν αλλαγές και έτσι θα συνεχίσει.
Η Επιτροπή υποστηρίζει αυτή την πρωτοβουλία.
Παρ' όλα αυτά, είμαστε πεπεισμένοι ότι δεν πρέπει να επιτρέψουμε η κατάσταση, που επικρατεί στη Μυανμάρ, να εμποδίσει το διάλογο μεταξύ της Ευρωπαϊκής Ένωσης και του ASEAN.
Έχουν περάσει τρία χρόνια από τότε που διεξήχθη υπουργική συνάντηση με τους εκπροσώπους του ASEAN, διάστημα πολύ μεγάλο για μια περιοχή τόσο σημαντική για την Ένωση από πολιτικής και οικονομικής πλευράς.
Γι' αυτό, πιστεύουμε ότι δεν πρέπει να αναβάλουμε τη συνάντηση.
Αλλά αυτό δε σημαίνει ότι, είτε τώρα είτε το Δεκέμβριο, θα συμπεριφερθούμε σαν να μην έχει βλάψει τη σχέση μας η προσχώρηση της Μυανμάρ στο ASEAN·γιατί την έχει βλάψει.
Τα μέλη του ASEAN το γνωρίζουν πολύ καλά και ανησυχούν για την αποκατάσταση αυτής της βλάβης.
Από την άλλη πλευρά, ξέρουν μόνο ότι ενθαρρύνοντας τη Βιρμανία να καταβάλει μια ειλικρινή προσπάθεια για να σταματήσει την καταστροφική της δράση σε θέματα ανθρωπίνων δικαιωμάτων, θα επιτευχθεί η αναθέρμανση των σχέσεων μεταξύ της Ένωσης και του ASEAN.
Δεδομένης της σημασίας που δίνουν τόσο εκείνοι όσο κι εμείς σ' αυτή τη σχέση, ελπίζουμε να συνεχίσουν να διαβιβάζουν τις ανησυχίες μας σε σχέση με το στρατιωτικό καθεστώς, που, κατά τη γνώμη μας, τις συμμερίζονται οι περισσότεροι.
Πιστεύω ότι πρέπει να θεωρήσουμε την υπουργική συνάντηση Ευρωπαϊκής Ένωσης-ASEAN σαν μια νέα ευκαιρία για να εκφράσουμε απόλυτα και με σαφήνεια τις απόψεις μας σχετικά με την κατάσταση που επικρατεί στη Βιρμανία, τόσο στο ίδιο το καθεστώς όσο και στα μέλη του ASEAN.
Γι' αυτό, θα πιέσουμε το στρατιωτικό καθεστώς να σταματήσει τις καταπατήσεις των ανθρωπίνων δικαιωμάτων και να ξεκινήσει ένα διάλογο με την εκλεγμένη δημοκρατικά αντιπολίτευση και με τους εκπροσώπους των εθνικών μειονοτήτων.
Όσον αφορά το θέμα του Βιετνάμ και την κατάσταση των ανθρωπίνων δικαιωμάτων, θα ήθελα να επισημάνω τα εξής: πρέπει να θυμίσω ότι το Βιετνάμ είναι μια χώρα σε μεταβατική περίοδο της οποίας η κυβέρνηση ξεκίνησε μια διαδικασία που οδήγησε το 1986 στην υιοθέτηση ενός προγράμματος μεταρρύθμισης που περιελάμβανε εξωτερικές σχέσεις και αλλαγές σε οικονομικό και πολιτικό επίπεδο.
Το Βιετνάμ, έκτοτε, εφάρμοσε μια ανοιχτή εξωτερική πολιτική, χάρη στην οποία η χώρα κατέλαβε τη θέση που της αναλογεί στον τομέα των διεθνών μας σχέσεων.
Η διαδικασία οδήγησε, επίσης, το 1995 και στην υπογραφή της συμφωνίας συνεργασίας μεταξύ της Επιτροπής και του Βιετνάμ.
Κατά τη διάρκεια αυτής της περιόδου, το Βιετνάμ έκανε σημαντικές προόδους στην οικονομία της αγοράς, γεγονός που οδήγησε συγκεκριμένα στην υποβολή της υποψηφιότητάς ένταξής του στον Παγκόσμιο Οργανισμό Εμπορίου.
Επιπλέον, νομίζω ότι είναι η κατάλληλη στιγμή να επισημάνω ότι το Βιετνάμ, στα πλαίσια του νέου συντάγματος που ψηφίστηκε το 1992, διαθέτει εθνικά εκλεγμένο Κοινοβούλιο, εντεταλμένο να θεσπίζει τη νομοθεσία και ενώπιον του οποίου είναι υπόλογη η Κυβέρνηση για την πολιτική της.
Σύμφωνα με τις πληροφορίες μας, οι βουλευτές εκτελούν σχολαστικά το καθήκον της εξέτασης των νομοθετικών προτάσεων και του ελέγχου των πολιτικών και των πρωτοβουλιών της κυβέρνησης.
Πιστεύω ότι είναι σημαντικό να αναγνωρίσουμε αυτές τις προόδους και τη συνεχή εξέλιξη του Βιετνάμ άρα, είναι φανερό ότι έχουν γίνει πολλά πράγματα αλλά, όπως υπογραμμίσατε και εσείς, μένουν ακόμα πολλά για να γίνουν.
Συμμερίζομαι απόλυτα την ανησυχία για τα προβλήματα που έθεσαν κάποιοι βουλευτές: αν και είναι αλήθεια ότι αφέθηκαν ελεύθερα περίπου 23 000 άτομα χάριν γενικής αμνηστίας, πρέπει να συνεχίσουμε να ανησυχούμε και γι' αυτούς που εξακολουθούν να είναι φυλακισμένοι εξαιτίας των πολιτικών ή των θρησκευτικών τους πεποιθήσεων.
Είναι ικανοποιητικό ότι δεν υπάρχει επίσημη λογοκρισία στον τύπο του Βιετνάμ αλλά είναι επίσης απόλυτα βέβαιο ότι υπάρχει περιστασιακή λογοκρισία του διεθνούς τύπου.
Υπάρχουν επίσης απροκάλυπτες πιέσεις των αρχών του Βιετνάμ για να υπόκειται ο ίδιος ο τύπος σ' ένα καθεστώς αυτολογοκρισίας.
Από την άλλη πλευρά, αν και η πρόσφατη μείωση του αριθμού των καταδικασμένων σε θάνατο είναι ένα θετικό γεγονός, πρέπει, κατά την άποψή μας, η θανατική ποινή να καταργηθεί τελείως.
Οι συνέπειες της εκτέλεσης, στις αρχές του χρόνου, ενός Καναδο-βιετναμέζου ενισχύουν αναμφίβολα τις πεποιθήσεις μας σχετικά με το θέμα.
Η Επιτροπή συμμετέχει, με τα κράτη μέλη, σε όλες τις πρωτοβουλίες που υιοθετούνται από την Ένωση έναντι της κυβέρνησης του Βιετνάμ όσον αφορά τα ανθρώπινα δικαιώματα και μπορώ να σας διαβεβαιώσω ότι, σ' αυτή τη διαδικασία, θα συνεχίσουμε να αποδεικνύουμε υπαρκτά προβλήματα και συγκεκριμένες περιπτώσεις, και να ενισχύουμε τη συνεχή βελτίωση της κατάστασης των ανθρωπίνων δικαιωμάτων στο Βιετνάμ
Κύριε Πρόεδρε, θα ήθελα μόνο εν συντομία να ξεκαθαρίσω ένα σημείο στο οποίο πλανάται ο συνάδελφος Swoboda.
Ασφαλώς υπήρξε συζήτηση και συμφωνήσαμε σε μια κοινή πρόταση ψηφίσματος.
Τα τρία σημεία που αναφέρετε δεν τα είχε θέσει καν η ομάδα σας κατά τη διαδικασία συνδιαλλαγής, διαφορετικά θα είχαμε οπωσδήποτε καταλήξει σε κάποια διατύπωση, με την οποία ίσως να μπορούσαμε να συμφωνήσουμε.
Ήμασταν απόλυτα σύμφωνοι με το κείμενο.
Στη συνέχεια υποβάλατε τις τροπολογίες, πράγμα που είναι θεμιτό, αλλά με μια διατύπωση που δεν είναι αποδεκτή για μας γιατί μοιάζει με μετριασμό.
Αυτό ήθελα απλώς να πω προς διευκρίνιση της διαδικασίας.
Επί της ουσίας θα αποφασίσουμε κατά την ψηφοφορία.
Κύριε Posselt, αυτό βεβαίως δεν αφορούσε τη διαδικασία, ήταν ένα ζήτημα ουσίας.
Τώρα καλείται να απαντήσει ο κύριος Swoboda - κύριε Dupuis, ίσως τού παραχωρήσετε τη σειρά σας -, αλλά παρακαλώ να είστε σύντομος.
Γνωρίζουμε άλλωστε περί τίνος πρόκειται.
Αυτά είναι βέβαια σημεία που περιέχονταν στην τροπολογία που καταθέσαμε.
Υπ' αυτή την έννοια βασίζονται σε συζητήσεις που έχουν διεξαχθεί ήδη, αλλά η ψηφοφορία θα δείξει πού πηγαίνει το πράγμα.
Κύριε Πρόεδρε, θέλω μόνο να ζητήσω από τον Επίτροπο Solbes εάν μπορεί να μας ενημερώσει με λεπτομερή τρόπο σχετικά με αυτό το επαναστατικό γεγονός της εκλογής δημοκρατικής βουλής στο Βιετνάμ, όπως ανέφερε στην παρέμβασή του, διότι αυτό δεν είναι οφθαλμοφανές σε μένα και ούτε νομίζω στους συνάδελφούς μου.
Κύριε Επίτροπε, παρακαλώ να το λάβετε υπόψη αυτό και να απαντήσετε, αν έχετε την καλοσύνη, στον κύριο Dupuis με τον δέοντα τρόπο - εγγράφως ή προφορικά.
Η συζήτηση έληξε.
Η ψηφοφορία θα διεξαχθεί σήμερα, στις 17.30.
Πλημμύρες στην Ευρώπη
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
B5-0851/2000 της βουλευτή Lambert και άλλων, εξ ονόματος της Ομάδας των Πρασίνων / της Ευρωπαϊκής Ελεύθερης Συμμαχίας,
B5-0852/2000 του βουλευτή Ford και άλλων, εξ ονόματος της Ομάδας του Κόμματος των Ευρωπαίων Σοσιαλιστών,
B5-0866/2000 του βουλευτή Deva και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
B5-0867/2000 του βουλευτή Ainardi και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / της Αριστεράς των Πρασίνων των Βορείων Χωρών
σχετικά με τις πλημμύρες στην Ευρώπη.
Κύριε Πρόεδρε, σε αντίθεση με πολλούς από όσους θα λάβουν το λόγο σήμερα, εγώ δεν έχω πολλούς εκλογείς που υπέστησαν τρομερές ζημιές από τις πλημμύρες στο ΗΒ.
Ευτυχώς, το Λονδίνο γλίτωσε με μικροπλημμύρες, κυρίως από ποτάμια που είχαμε ξεχάσει την ύπαρξή τους γιατί κυλούν σε υπόγειους αγωγούς.
Ωστόσο, έχουμε συμβάλει στα αίτια αυτών των πλημμύρων, εκ των οποίων οι πλημμύρες της δυτικής Ευρώπης είναι απλώς το πιο πρόσφατο αποτέλεσμα σε μία σειρά ακραίων και μεταβαλλόμενων καιρικών συνθηκών.
Αυτό, φυσικά, είναι μικρή παρηγοριά για όσους ζουν με βρώμικα νερά να τρέχουν από τα σπίτια τους και που μπορεί να αντιμετωπίσουν τεράστιες οικονομικές ζημιές.
Συμφωνώ πως πρέπει να κάνουμε ό,τι μπορούμε για να τους βοηθήσουμε αλλά θα βοηθούσαμε περισσότερο, αν αλλάζαμε την κατάσταση που προκάλεσε την αθλιότητά τους και την αθλιότητα αναμέτρητων άλλων ανθρώπων ανά τον κόσμο.
Τοπικά, μπορούμε να σταματήσουμε να σκεπάζουμε τις κατακλυζόμενες πεδιάδες και τους υγρούς λειμώνες με τσιμέντο.
Μπορούμε να αλλάξουμε το μοτίβο της αγροτικής μας παραγωγής και να χρησιμοποιήσουμε την αξιολόγηση περιβαλλοντικών επιπτώσεων για να συνεργαστούμε με τη φύση, αντί να θεωρούμε ότι μπορούμε να την κατακτήσουμε.
Σε παγκόσμιο επίπεδο, γνωρίζουμε ότι κάνουμε αλόγιστη χρήση των ορυκτών καυσίμων και δεν έχουμε λάβει επαρκή μέτρα για να μειώσουμε την εκπομπή αερίων που προκαλούν αλλαγές.
Έχουμε την ευκαιρία να σημειώσουμε πρόοδο στη Χάγη, στις συζητήσεις που θα γίνουν εκεί αυτήν και την επόμενη εβδομάδα.
Πρέπει να υλοποιήσουμε τις συμφωνίες που έχουμε ήδη υπογράψει, αλλά και να κάνουμε αυτά που προβλέπει η Συνθήκη και να ενσωματώσουμε την περιβαλλοντική προοπτική σε όλους τους τομείς της πολιτικής και της πρακτικής της Ένωσης, ενώ τα κράτη-μέλη πρέπει να είναι προετοιμασμένα να κάνουν το ίδιο.
Η ΕΕ έχει μία θαυμάσια ευκαιρία να ηγηθεί αυτής της αλλαγής προς μία οικολογικά βιώσιμη κοινωνία, όπου δεν θα έχουμε να αντιμετωπίσουμε πλημμύρες που προκαλούνται εν μέρει από τη δική μας ανικανότητα να αντιμετωπίσουμε τις συνέπειες των ίδιων των πράξεών μας.
(Χειροκροτήματα)
Κύριε Πρόεδρε, ολόκληρη η Ευρώπη υπέφερε από την πρόσφατη έξαρση των πλημμύρων τόσο στο Ηνωμένο Βασίλειο, όσο και στην Ιρλανδία, την Ιταλία, την Ισπανία ή τη Γαλλία·οι οποίες έπληξαν, μεταξύ άλλων περιοχών στο Ηνωμένο Βασίλειο, την Ουαλλία και το Γιορκσάιαρ\u903\'3f στην Ιρλανδία, το Leinster και το Munster·στην Ιταλία, τη Λιγουρία και τη Λομβαρδία.
Σπίτια, ηλεκτρικά δίκτυα, επικοινωνίες και μεταφορικά δίκτυα καταστράφηκαν.
Στη δική μου περιοχή, τη νοτιοδυτική Αγγλία, είχαμε όλες αυτές τις συνέπειες.
Η κύρια σιδηροδρομική γραμμή μεταξύ Cheltenham και Swindon παραμένει κλειστή.
Θα μείνει κλειστή για ένα μήνα, λόγω των ζημιών που προκάλεσαν οι πλημμύρες.
Λίγο έλειψε να αποκλειστεί η πόλη Tewkesbury.
Δύο κύριοι οδικοί άξονες αποκόπηκαν για ημέρες: η Α38 βόρεια του Gloucester και η Α417 δυτικά του Gloucester.
Είναι οι χειρότερες πλημμύρες στο Ηνωμένο Βασίλειο μετά το 1947.
Στο Ντέβον, η στάθμη του ποταμού Taw ανέβηκε στα υψηλότερα επίπεδα από τότε που υπάρχει επίσημη καταγραφή.
Στο Σόμερσετ, η παλίρροια πλημμύρισε όλη την ακτή.
Στο Ντόρτσεστερ, ο ποταμός Frome ανέβηκε τόσο, που χρειάστηκε να καταρτιστεί μείζον σχέδιο έκτακτης ανάγκης για να αντιμετωπισθούν οι ενδεχόμενες συνέπειες.
Προς το παρόν, παραμένουμε σε επιφυλακή.
Προκλήθηκαν ζημίες εκατομμυρίων λιρών και συμφωνώ με την κ. Lambert ότι πρέπει να δράσουμε για να αντιμετωπίσουμε τη συμβολή μας στην αιτία των πλημμύρων, από άποψη πολεοδομικών κανονισμών, από άποψη αναδάσωσης, από άποψη κάθε δράσης που έκανε τις πλημμύρες πολύ πιο επικίνδυνες από ό,τι ήταν στο παρελθόν.
Ζητούμε επίσης από την ΕΕ να προσφέρει βοήθεια και αρωγή, όχι μόνο στις νοτιοδυτικές περιοχές, αλλά σε όλες τις περιοχές που επλήγησαν.
Το ψήφισμα καλεί την Επιτροπή και τα κράτη-μέλη να μην χάσουν χρόνο και να εκφράσουν την υποστήριξή τους με πρακτικά μέσα κινητοποιώντας προσωπικό και εξοπλισμό στο πλαίσιο του πενταετούς προγράμματος για κοινοτικό πρόγραμμα δράσης στον τομέα της πολιτικής προστασίας, το οποίο εγκρίθηκε στις 9 Δεκεμβρίου 1999.
Καλούμε ακόμη την Επιτροπή να χρησιμοποιήσει όλους τους υπάρχοντες πόρους: το ΕΤΠΑ, το Τμήμα Εγγυήσεων του ΕΓΤΠΕ, που ήδη προβλέπεται να χρησιμοποιούνται για την αντιμετώπιση καταστροφών τέτοιας φύσης με την παροχή οικονομικής βοήθειας στις ΜΜΕ, τους αγρότες, τα νοικοκυριά, τους ηλικιωμένους και τους άλλους πληγέντες, ιδίως όσους διαμένουν σε εκτεθειμένες περιοχές και διαθέτουν περιορισμένη προστασία, ως αποζημίωση και βοήθεια με σκοπό την ταχεία αποκατάσταση.
Κύριε Πρόεδρε, λαμβάνω για άλλη μια φορά το λόγο, αυτή τη φορά για ένα ιδιαίτερα ανησυχητικό ζήτημα που έχει μεγάλη σημασία για τους ανθρώπους της Ευρώπης γενικά και ιδιαίτερα για τους ανθρώπους της εκλογικής μου περιφέρειας της νοτιο-ανατολικής Αγγλίας και ιδίως του Sussex, του Berkshire, του Κent και της πόλης Maidenhead.
Μιλώ για τις τρομερές πλημμύρες σε όλη την Ευρώπη.
Από την εργασία μου στην Επιτροπή Ανάπτυξης και Συνεργασίας, γνωρίζω πολλά για τις πρόσφατες πλημμύρες στη Μοζαμβίκη, την Ινδία, το Μπανγκλαντές, το δέλτα του Mekong και ούτω καθεξής.
Αν δείτε τον κατάλογο των χωρών και των περιοχών που περιλαμβάνονται στο ψήφισμα, θα καταλάβετε τη σοβαρότητα που έχει προσλάβει αυτό το ζήτημα.
Ζωές χάθηκαν σε περισσότερα από ένα κράτη-μέλη της ΕΕ.
Τεράστιες ζημιές, που ανέρχονται σε εκατομμύρια λίρες, προκλήθηκαν σε μικρομεσαίες επιχειρήσεις, νοικοκυριά, αγρότες, ηλικιωμένους και άτομα, ιδίως στα πιο φτωχά και αδύναμα στρώματα της κοινωνίας μας.
Κατ' εμέ, είναι προφανές ότι κάτι δεν πάει καθόλου καλά.
Σήμερα πραγματοποιείται στη Χάγη συνάντηση των αντιπροσώπων της COP6.
Συναντιούνται για να συζητήσουν την πρόοδο της κλιματικής αλλαγής.
Την περασμένη Δευτέρα, ο Jan Pronk, ο Ολλανδός Υπουργός Περιβάλλοντος, είπε ότι τα αποτελέσματα της κλιματικής αλλαγής είναι αναντίστρεπτα για τα οικοσυστήματα, τη γεωργία, τους υδάτινους πόρους και την υγεία.
Όσο λιγότερα κάνουμε και όσο περισσότερο αργούμε να χτυπήσουμε το πρόβλημα στη ρίζα του, τόσο πιο σοβαρά θα είναι τα αποτελέσματα και τόσο μεγαλύτερη η πίεση στην αντοχή των ανθρώπων, των φυτών και των ζώων.
Αυτό είναι αναμφίβολα αλήθεια.
Τα θέματα που συζητούνται αφορούν το μεσοπρόθεσμο και απώτερο μέλλον.
Ωστόσο, το ψήφισμα αυτό, που κατατέθηκε με την υποστήριξη όλων των τάσεων του Κοινοβουλίου, συμπεριλαμβανόμενων των συναδέλφων μου από την Αγγλία, αφορά ένα πολύ πραγματικό και βραχυπρόθεσμο πρόβλημα που αντιμετωπίζουν χιλιάδες άτομα στη Βρετανία και σε όλη την Ευρώπη.
Στη Βρετανία μόνον, το κόστος των ζημιών εκτιμάται γύρω στα 4 δις λίρες, από τα οποία μόνον το μισό καλύπτεται από ασφάλεια.
Για το σύνολο της Ευρώπης, το ποσόν αυτό θα συνεχίσει να ανεβαίνει σαν τη στάθμη των νερών.
Η Επιτροπή πρέπει να βιαστεί και να χρησιμοποιήσει την ενέργεια και τους πόρους της για να διασφαλίσει ότι όσοι εθίγησαν στις περισσότερο πληγείσες περιοχές θα λάβουν άμεση βοήθεια από μέσα όπως το ΕΤΠΑ και το τμήμα Εγγυήσεων του ΕΓΤΠΕ.
Πρέπει να βοηθήσουμε ιδίως τους αγρότες μας, τις μικρές επιχειρήσεις, τους ηλικιωμένους και τα νοικοκυριά που πλημμύρισαν επανειλημμένως.
Υπάρχει ένα ζήτημα για το εάν ορισμένοι από αυτούς τους ανθρώπους που επλήγησαν από τις πλημμύρες θα μπορέσουν να ασφαλιστούν και πάλι και εάν οι ασφαλιστικές εταιρείες θα αναλάβουν και πάλι αυτόν τον κίνδυνο.
Πρέπει επίσης να γίνει κατανοητό ότι ο πυρετός της ανοικοδόμησης σε όλη την πράσινη ζώνη και στις αγροτικές περιοχές είναι μία επικίνδυνη τρέλα.
Συχνά, υπήρχε κάποιος σοβαρός λόγος για τον οποίο οι πρόγονοί μας δεν έχτιζαν στις περιοχές αυτές επειδή πλημμύριζαν.
Ωστόσο, σήμερα, υπάρχουν κυβερνήσεις, όπως η παρούσα κυβέρνηση των Εργατικών, που παρασύρουν την ενήμερη τοπική κοινή γνώμη να χτίσει σε αυτές ακριβώς τις περιοχές.
Δεν ξέρω πώς ακριβώς έχει η κατάσταση σε όλη την Ευρώπη, αλλά στη νοτιοανατολική Αγγλία. αυτός είναι ένας πραγματικός και υπαρκτός κίνδυνος.
Πρέπει να καταπολεμήσουμε αυτήν την απερίσκεπτη κούρσα.
Πρέπει να αξιολογήσουμε και να αναλάβουμε σοβαρή δράση για να μειώσουμε τις εκπομπές διοξειδίου του άνθρακα.
Πρέπει να προετοιμαστούμε αποτελεσματικά και συντονισμένα για να προστατεύσουμε τον εαυτό μας.
Πρέπει να κάνουμε ό,τι περνάει από το χέρι μας για να βοηθήσουμε εκείνους που υποφέρουν ήδη από τα τρομερά αποτελέσματα του καιρού και εδώ, στην Ευρώπη και σε ολόκληρο τον κόσμο.
Επιπλέον ζητώ, πέρα από το ψήφισμα που καταθέσαμε, να πραγματοποιηθεί, εδώ στο Κοινοβούλιο, δημόσια ακρόαση για την κλιματική αλλαγή στο εγγύς μέλλον, και ζητώ από την Επιτροπή των Προέδρων να το σκεφθεί.
Ζητώ από όλους σας να στηρίξετε το ψήφισμά μας.
Κύριε Πρόεδρε, οι πρόσφατες πλημμύρες έσπειραν το χάος και την καταστροφή σε όλη την Ευρώπη, ιδίως σε όλη τη Βρετανία και την Ιρλανδία.
Στην εκλογική μου περιφέρεια, οι πόλεις Clonmel, Fermoy και Mallow επλήγησαν περισσότερο.
Ήταν αποκαρδιωτικό να βλέπεις τις σκηνές της καταστροφής στα σπίτια τόσων ανθρώπων και να ακούς τα προβλήματα που αντιμετωπίζουν πολλές κοινότητες, επιχειρήσεις και αγρότες.
Είναι πολύ λυπηρό που εμείς, η Ευρωπαϊκή Ένωση, δεν έχουμε προβλέψει κάποιο κονδύλιο στον προϋπολογισμό για να βοηθούμε όσους αντιμετωπίζουν τις συγκεκριμένες αυτές δυσκολίες, παρά τις προσπάθειές μου και τις προσπάθειες άλλων εδώ και πολλά χρόνια για τη δημιουργία ενός τέτοιου κονδυλίου.
Εκείνο που με εκπλήσσει είναι η ζημία που προκλήθηκε εξαιτίας του λόγου αυτού σε τομείς της οικονομίας όπου η Ευρωπαϊκή Ένωση αφιερώνει σημαντικούς πόρους, ιδίως σε σχέση με τις υποδομές.
Είναι πλέον καιρός να το διορθώσουμε αυτό.
Η ΕΕ, σε συνεργασία με τις κυβερνήσεις των κρατών-μελών, πρέπει να εισαγάγει ένα πρόγραμμα δράσης για να ενισχύσει τις υποδομές, έτσι ώστε να εμποδίσει την επέλευση τέτοιων μεγάλων καταστροφών στο μέλλον, όταν επικρατούν ακραίες καιρικές συνθήκες.
Το πρόβλημα είναι ότι ξέρουμε πότε επίκεινται αυτά τα καιρικά φαινόμενα, αλλά κανείς δεν φαίνεται να κάνει οτιδήποτε για να εμποδίσει τις χειρότερες ζημίες.
Το άλλο πρόβλημα που θα ήθελα να θέσω είναι το πρόσθετο βάρος που θα σηκώσουν τα θύματα των συγκεκριμένων τραγωδιών, αυτό που είπε και ο συνάδελφός μου, ο κ. Deva, δηλαδή η άρνηση πολλών ασφαλιστικών εταιρειών να συνεχίσουν την ασφαλιστική κάλυψη.
Αναρωτιέμαι αν θα μπορούσαμε, ως Ένωση, να αναγκάσουμε αυτές τις ασφαλιστικές εταιρείες σύμφωνα με την ισχύουσα νομοθεσία να εκπληρώσουν αυτό που είναι στην ουσία ηθικές υποχρεώσεις, αντί να πράττουν όπως πράττουν σήμερα όπου διαλέγουν ό,τι τις βολεύει και προτιμούν καταστάσεις χωρίς κινδύνους.
Ωστόσο, εάν δεν μπορούμε να τις υποχρεώσουμε να το κάνουν, τότε πρέπει να παρέμβουν οι κυβερνήσεις των κρατών-μελών και να δουν εάν είναι δυνατόν, κάτω από την ομπρέλα της ΕΕ, να υποχρεώσουν τις κυβερνήσεις των κρατών-μελών να παρέχουν κρατική κάλυψη.
Δεν είναι δίκαιο να αντιμετωπίζει ο κόσμος τραγωδίες τέτοιων διαστάσεων και ύστερα να μένει με ένα πολύ αβέβαιο μέλλον αφού, δεδομένων των κλιματολογικών αλλαγών που λαμβάνουν χώρα, είναι απολύτως βέβαιο πως τα προβλήματα που έζησε τις τελευταίες δύο εβδομάδες θα ξαναπροκύψουν, αν όχι το επόμενο έτος, πάντως σίγουρα στα χρόνια που θα ακολουθήσουν.
Κύριε Πρόεδρε, κύριε Επίτροπε, η πλημμύρα που έπληξε τις περασμένες εβδομάδες διάφορες ζώνες της Νότιας Ιταλίας, καθώς και άλλων ευρωπαϊκών χωρών - της Μεγάλης Βρετανίας, της Ισπανίας, της Ιρλανδίας και της Γαλλίας - θέτει εκ νέου στο Ευρωπαϊκό Κοινοβούλιο τόσο το πρόβλημα μιας έκτακτης επείγουσας παρέμβασης για να ελαφρυνθούν οι δυσκολίες των ανθρώπων, των κοινοτήτων και των επιχειρήσεων που επλήγησαν όσο και το πρόβλημα μιας πιο μακροπρόθεσμης πολιτικής, που να αποτρέπει την επανάληψη φυσικών καταστροφών παρόμοιων διαστάσεων.
Ορισμένες ιταλικές περιφέρειες επλήγησαν ιδιαίτερα, για δεύτερη φορά μέσα σε λιγότερο από ένα μήνα.
Και αυτή τη φορά οι ζημιές είναι σημαντικές, υπάρχουν θύματα, είναι τεράστιες οι υλικές ζημιές.
Ιδίως στη Λιγουρία καταστράφηκαν ολόκληρες φυτείες ειδικευμένων καλλιεργειών του ανθοκομικού και του οπωροκηπευτικού τομέα· τεράστιες ήταν επίσης οι ζημιές στις λουτρικές εγκαταστάσεις, στα δημόσια έργα, στις παραγωγικές δραστηριότητες, που προκλήθηκαν, εκτός από τις πλημμύρες, και από τις βίαιες θαλασσοταραχές.
Και δεδομένων των άκρως εξαιρετικών διαστάσεων του συμβάντος, είναι απόλυτα δικαιολογημένη η αίτηση που διατυπώνεται στο ψήφισμα που καταθέσαμε μαζί με τις άλλες ομάδες, παρόλο που έγινε ήδη πρόσφατα - στις 26 Οκτωβρίου - συζήτηση σχετικά με αυτά τα θέματα σε τούτο το Σώμα και που εγκρίθηκε και σε εκείνη την περίπτωση ψήφισμα του Κοινοβουλίου.
Ζητάμε από την Επιτροπή να βρει στον προϋπολογισμό της πόρους επείγουσας ανάγκης, ούτως ώστε να συμπληρώσει τις παρεμβάσεις που έχουν προβλεφθεί από τις εθνικές αρχές στις πληγείσες ζώνες, να χορηγήσει άμεσα κατ' εφαρμογή του άρθρου 87, παράγραφος 2 της Συνθήκης για την Ένωση κατάλληλη χρηματοδοτική βοήθεια στους ζημιωθέντες τομείς και, γενικά, να λάβει υπόψη το γεγονός ότι μεγάλο μέρος των ζωνών που επλήγησαν έχει τις απαραίτητες προϋποθέσεις για να ωφεληθεί από τα υφιστάμενα ταμεία: το Ταμείο Περιφερειακής Ανάπτυξης, το ΕΓΤΠΕ/Εγγυήσεις, το πρόγραμμα LIFE, που μπορούν να παράσχουν πραγματικά σημαντική συμβολή στα έργα ανοικοδόμησης και να επαναφέρουν όσο το δυνατόν νωρίτερα στην ομαλότητα τους πληθυσμούς που έχουν πέσει θύματα παρόμοιων καταστροφών, αλλά που παρεμβαίνουν προπαντός στο επίπεδο της πρόληψης.
Είναι επείγουσα ανάγκη να μην περιοριστεί η Ένωση σε έκτακτες παρεμβάσεις όταν συμβαίνουν οι καταστροφές.
Η Ευρώπη πρέπει να ζητήσει από τα κράτη μέλη να τελειοποιήσουν τη νομοθεσία τους σε θέματα περιβάλλοντος, οικοδομικών καταχρήσεων, αναδάσωσης, προαγωγής μιας γεωργίας που να μην αποσκοπεί μόνο στην ποσοτική αύξηση της παραγωγής, αλλά και στην προστασία και στην αποκατάσταση του εδάφους.
Είναι σαφές ότι μια δράση τέτοιας εμβέλειας δεν μπορεί να αναπτυχθεί αποτελεσματικά μόνο στο εθνικό επίπεδο, κυρίως εξαιτίας του όγκου των απαιτούμενων πόρων, αλλά και εξαιτίας του ίδιου του χαρακτήρα των εν λόγω φυσικών συμβάντων, τα οποία, όπως και εκείνα που σχετίζονται με τις κλιματικές μεταβολές, ασφαλώς υπερβαίνουν τα όρια των συνόρων.
Με το ψήφισμα αυτό δεν ζητάμε μόνο μια επείγουσα παρέμβαση που να συμβάλει στην επανόρθωση των ζημιών, αλλά μια πιο μακρόπνοη πολιτική που να καθιστά την Ευρώπη περιοχή όλο και πιο ασφαλή και βιώσιμη για τους πολίτες.
Κύριε Πρόεδρε, κατά τη διάρκεια των παρεμβάσεων, οι κύριοι βουλευτές επικεντρώθηκαν σε δύο διαφορετικά σημεία: πρώτον, το πρόβλημα των κλιματολογικών αλλαγών και δεύτερον, τι μπορεί να κάνει η Επιτροπή ή η Ευρωπαϊκή Ένωση σε μια κατάσταση όπως η τωρινή με τις πολύ σοβαρές πλημμύρες που προκλήθηκαν.
Σχετικά με το πρώτο θέμα θα ήθελα να επισημάνω ότι τόσο εμείς στην Επιτροπή, όσο και το Κοινοβούλιο, δίνουμε μεγάλη σημασία στο πρόβλημα της αλλαγής του κλίματος και στη διάσκεψη που πραγματοποιείται αυτή την εποχή στη Χάγη, στην προετοιμασία της οποίας συμμετείχαμε ενεργά κι επιμείναμε ότι η Ένωση πρέπει να αναλάβει ένα ηγετικό ρόλο σ' αυτήν.
Συμφωνούμε με ορισμένες διαπιστώσεις που έγιναν προηγουμένως ότι μ' αυτό τον τρόπο θα συμβάλουμε στην προστασία του περιβάλλοντος και στην αξιοπιστία των περιβαλλοντικών πρωτοκόλλων εν όψει της επικύρωσής τους το 2002.
Αντιλαμβανόμαστε ότι η παγκόσμια αποσταθεροποίηση του κλίματος που προκαλείται από τη συσσώρευση αερίων στην ατμόσφαιρα με αποτέλεσμα το φαινόμενο του θερμοκηπίου θα είναι η σημαντικότερη πρόκληση στον ενεργειακό τομέα στην Ευρώπη.
Οι τομείς ενέργειας και μεταφορών παράγουν το 85 % του συνόλου των εκπομπών αερίων που προκαλούν το φαινόμενο του θερμοκηπίου στην Ένωση.
Αρα, λοιπόν, αυτές οι βιομηχανίες είναι που πρέπει να καταβάλουν μεγαλύτερη προσπάθεια για τη μείωση των εκπομπών.
Ο τομέας των μεταφορών, δεδομένης της προβλεπόμενης συνεχούς ανάπτυξής του -πάνω από 38 % για την επόμενη δεκαετία-, είναι αυτός που θα απαιτήσει τα πιο σημαντικά μέτρα.
Σ' αυτή τη βάση, η Επιτροπή θα προτείνει σύντομα δύο στρατηγικά έγγραφα: μια δέσμη πολιτικών και μέτρων που θα ανταποκρίνονται στις δεσμεύσεις του Κυότο και στους στόχους για τις μεταφορές και την ενέργεια.
Το πρώτο θα αφορά στην ασφάλεια της προσφοράς ενέργειας και το δεύτερο μια κοινή αναθεωρημένη πολιτική μεταφορών.
Όμως, εκτός από τα περιβαλλοντικά προβλήματα, θα ήθελα να κάνω και μερικά σχόλια σχετικά με το τι μπορούμε να κάνουμε τώρα.
Όπως και εσείς γνωρίζετε έχουμε μια βασική δυσκολία: τη έλλειψη νομικής βάσης για να ενεργήσουμε.
Γνωρίζετε ότι, ιστορικά, υπήρχε ένα τμήμα του προϋπολογισμού που προοριζόταν για έκτακτες βοήθειες σε πληθυσμούς σε κατάσταση έκτακτης ανάγκης.
Αυτό το τμήμα εξαφανίστηκε πριν λίγο καιρό από τον προϋπολογισμό με την αιτιολογία ότι αυτά ήταν ζητήματα επικουρικότητας, που δεν έπρεπε να τίθενται σε κοινοτικό επίπεδο αλλά σε κρατικό.
Από κει και πέρα, το περιθώριο χειρισμού της Επιτροπής είναι περιορισμένο.
Η Επιτροπή ανέλαβε δυο πρωτοβουλίες γι' αυτό το θέμα.
Μια πολύ σαφή πρωτοβουλία, σχετικά με την πολιτική προστασία: στις 27 Σεπτεμβρίου παρουσιάσαμε μια πρόταση απόφασης του Συμβουλίου για την ενίσχυση των κοινοτικών οργάνων ώστε να συνεργαστούν σε ευρωπαϊκό επίπεδο τα διάφορα συστήματα πολιτικής προστασίας.
Αυτό θα είναι αρκετό για την επίλυση ορισμένων προβλημάτων αλλά δεν θα επιλύσει προβλήματα σαν και αυτά που θέτουμε τώρα.
Από κει και πέρα, αυτό που μας απομένει είναι τα ήδη υπάρχοντα μέσα χρηματοδότησης.
Η κ. Ghilardotti ανέφερε την πιθανότητα δυνατότητα εξεύρεσης κεφαλαίων.
Δεν είναι τόσο εύκολο να βρεθούν κεφάλαια.
Τα κεφάλαια, όπως εσείς γνωρίζετε καλύτερα από τον καθένα, είναι προκαθορισμένα και δεν υπάρχει πλεόνασμα κεφαλαίων σε γενικευμένη μορφή αν και είναι πιθανό να μην εκτελεστεί ο προϋπολογισμός σε κάποια συγκεκριμένη περίπτωση.
Η αλήθεια είναι ότι χωρίς νομική βάση για τη χρήση αυτών των κεφαλαίων είναι πολύ δύσκολο να τα έχουμε στη διάθεσή μας.
Κατά συνέπεια η πρόταση, που έκανε η Επιτροπή και που ανέπτυξε με μεγάλη λεπτομέρεια η Επίτροπος Wallstrφm στο Ευρωπαϊκό Κοινοβούλιο, είναι να χρησιμοποιηθούν τα υπάρχοντα κονδύλια του Ευρωπαϊκού Γεωργικού Ταμείου Προσανατολισμού και Εγγυήσεων (ΕΓΤΠΕ), τα κονδύλια των διαρθρωτικών ταμείων INTERREG.
Το θέμα είναι ότι σ' αυτές τις περιπτώσεις δεν μπορούμε να μιλάμε για ενέργειες της Επιτροπής σ' ένα συνολικό πρόγραμμα: ή αλλάζουμε εντελώς το πρότυπο ή πρέπει να θεωρήσουμε ότι πρόκειται για ενέργειες κατόπιν αιτήσεως των Κρατών μελών με ειδικά προγράμματα ή δράσεις σε σχέση με τη χρήση αυτών των κονδυλίων.
Είμαστε απόλυτα θετικοί σ' αυτά τα συγκεκριμένα σχέδια, το είπαμε όταν έπρεπε, και θέλω να επιμείνω σ' αυτό το σημείο σήμερα, αλλά είναι απολύτως ουσιώδες να υπολογίζουμε σ' αυτές τις προτάσεις για να μπορούμε να ενεργούμε.
Τελικά, σχετικά με το αν πρέπει να χρησιμοποιηθεί το άρθρο 87.2 που περιέχεται στη Συνθήκη ως βάση για μια κοινοτική βοήθεια, πιστεύω ότι έχει γίνει υπέρμετρη ερμηνεία αυτού του άρθρου.
Και όλα αυτά χωρίς να υπολογίζουμε τα δημοσιονομικά προβλήματα που θα δημιουργούσε.
Το άρθρο δεν αναφέρεται σε κοινοτικές ενισχύσεις αλλά στην εναρμόνιση των εθνικών ενισχύσεων με την κοινοτική νομοθεσία.
Αυτό που λέει το άρθρο αυτό είναι ότι σε περίπτωση φυσικών καταστροφών οι εθνικές ενισχύσεις πρέπει να είναι συμβατές.
Όποτε έχει τεθεί στην Επιτροπή το θέμα της συμβατότητας αυτών των εθνικών ενισχύσεων σαν συνέπεια φυσικών αιτιών, αποδεικνύονταν πάντα συμβατές.
Αρα, είμαστε θετικοί στο μέγιστο για να ενεργήσουμε αυτή τη στιγμή μέσα στα νομικά και δημοσιονομικά πλαίσια που διαθέτουμε.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί σήμερα, στις 17.30.
Διακόπτουμε τώρα τη συνεδρίαση μέχρι την έναρξη της ψηφοφορίας στις 17.30.
(Η συνεδρίαση διακόπτεται στις 17.00 και συνεχίζεται στις 17.30.)
ΨΗΦΟΦΟΡIΕΣ
Η ημερήσια διάταξη προβλέπει ψηφοφορία επί επικαίρων, επειγόντων και σημαντικών θεμάτων.
Κοινό ψήφισμα για την Κεντρική Αμερική:
Κύριε Πρόεδρε, έγινε ένα μικρό γλωσσικό λάθος στην εισαγωγή μίας τροπολογίας του κοινού ψηφίσματος.
Για να διορθωθεί προτείνω να αντικατασταθεί, στην παράγραφο 6, η τελευταία φράση, "και διεύρυνσης των αρμοδιοτήτων της" , από την παρακάτω φράση: "και υποστηρίζει τη διεύρυνση των αρμοδιοτήτων της ως όργανο εμβάθυνσης της δημοκρατίας" .
Κύριε Πρόεδρε, παρά την προφορική τροπολογία που πρότεινε ο κ. Salafranca, η Σοσιαλιστική Ομάδα εμμένει την πρότασή της να ψηφιστεί η παράγραφος αυτή σε δύο μέρη.
Ασφαλώς, κ. Poos, αυτή ήταν η πρόθεσή μου.
Έκθεση (A5-0266/2000) του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων για τη συμπληρωματική ασφάλιση ασθενείας (2000/2009(INI)).
Πρόκειται για μια έκθεση την οποία θεωρώ σχετικά σημαντική στο μέτρο που καλύπτει μια πολιτική η οποία, τόσο στο επίπεδο της Ευρωπαϊκής Ένωσης όσο και των κρατών μελών που την απαρτίζουν, αντιπροσωπεύει ένα σημαντικό τμήμα των δημοσίων δαπανών.
Αντιπροσωπεύει περίπου, ανάλογα τη χώρα, τουλάχιστον το 10% των δαπανών κάθε χώρας.
Η έκθεση ανταποκρίνεται επιπλέον στις αποφάσεις που έλαβαν τα κράτη μέλη της Ένωσης κατά τη Σύνοδο Κορυφής της Λισαβόνας.
Εξάλλου, το κείμενο για το οποίο πρόκειται να ψηφίσουμε ζητά από την Ευρωπαϊκή Επιτροπή να συντάξει ένα Πράσινο Βιβλίο ειδικά για το θέμα αυτό.
Καλούμαστε λοιπόν να ψηφίσουμε, με μια συμμετοχή 171 βουλευτών, σχετικά με ένα κείμενο μιας τέτοιας σημασίας!
Μπορεί αυτό να αποτελεί παράδοση του Κοινοβουλίου, αλλά θεωρώ ότι πρόκειται για ένα εξαιρετικά λεπτό ζήτημα για να δοθεί η εντύπωση ότι το κοινοβουλευτικό ευρωπαϊκό όργανο αναλαμβάνει δεσμεύσεις έναντι ενός τόσο σημαντικού θέματος, και σκοπεύει να αναθέσει μια τέτοια αποστολή στην Ευρωπαϊκή Επιτροπή τη στιγμή που έχει μια τόσο ισχνή συμμετοχή.
Για το λόγο αυτό, αναρωτιέμαι εάν η Συνέλευση θα μπορούσε να εξετάσει το ενδεχόμενο αναβολής της ψηφοφορίας επί αυτού του κειμένου.
Verts/ALE).
(FR) Κύριε Πρόεδρε, υποστηρίζω την αναβολή της ψηφοφορίας σεβόμενος τον εισηγητή, κ. Rocard, ο οποίος ζήτησε ρητά το μεσημέρι την αναβολή της ψηφοφορίας.
Πιστεύω ότι, σεβόμενοι, τον συνάδελφο και την εργασία του, μπορούμε να αναβάλουμε την ψηφοφορία αυτή.
(Θόρυβος)
Κύριε Πρόεδρε, ασχολήθηκα πολύ επισταμένα με αυτό το ζήτημα και συμμετείχα σε πολλές συζητήσεις τόσο στην Επιτροπή Απασχόλησης και Κοινωνικών Υποθέσεων όσο και στην Επιτροπή Οικονομικής και Νομισματικής Πολιτικής.
Σε αυτό το Σώμα επικρατεί από κοινού η άποψη ότι θέλουμε η Επιτροπή να επεξεργαστεί ταχύτατα τη βάση για μια περαιτέρω πολιτική συζήτηση και για συγκεκριμένα μέτρα, και μάλιστα επί τη βάσει της έκθεσης Rocard.
Το να αναβάλουμε την ψηφοφορία σημαίνει να αναβάλουμε την εντολή προς την Επιτροπή.
Το θεωρώ κακό υπό το πρίσμα αυτού που από κοινού θέλουμε, και ως εκ τούτου παρακαλώ να διεξαχθεί η ψηφοφορία τώρα.
Κύριε Πρόεδρε, αφού ήδη εξαντλήσατε τις δυνατότητες υποβολής διαδικαστικών θεμάτων, προφανώς δεν πρόκειται για διαδικαστικό.
Αλλά, εάν μου επιτρέπετε, παρακαλώ, θα ήθελα να πω ότι, όποια και αν είναι η άποψη του Σώματος γι' αυτό το θέμα, δεν μου αρέσει το γεγονός ότι σχεδόν συνεχώς σήμερα, διάφοροι συνάδελφοι, από διάφορες ομάδες, για διάφορους λόγους - οι οποίοι μπορεί να είναι βάσιμοι - αφαίρεσαν το δικαίωμά μας να ψηφίσουμε εδώ στο Στρασβούργο την Πέμπτη, για να μην πω και την Παρασκευή.
(Χειροκροτήματα) Ως γενική αρχή, αυτός είναι πολύ άσχημος τρόπος για να ενεργεί κανείς.
Προειδοποιώ όλους τους συναδέλφους από όλες τις επιτροπές και τις ομάδες που επιλέγουν τώρα να υπονομεύουν σιγά-σιγά την αξιοπρέπεια και την ουσία του έργου αυτού του Σώματος να προσέχουν.
(Χειροκροτήματα)
Ευχαριστώ, κ. Cox.
Σέβομαι τις παρατηρήσεις σας και μπορώ να σας διαβεβαιώσω ότι θα καταγραφούν στα πρακτικά.
(Το Σώμα απορρίπτει την αίτηση παραπομπής).
Κύριε Πρόεδρε, σέβομαι την επιθυμία του Σώματος να ψηφίσουμε για την έκθεση Rocard, παρόλο που ο ίδιος ο εισηγητής είχε ζητήσει ένα ευρύτερο έρεισμα για την έκθεσή του.
Τροπολογία 1:
Κύριε Πρόεδρε, στην τροπολογία αριθ.
1 θα ήθελα οπωσδήποτε να καταθέσω προφορική τροπολογία εξ ονόματος του εισηγητή Rocard.
Κατόπιν διαβουλεύσεων με άλλες πολιτικές ομάδες, θα ήθελα να προτείνω να προστεθεί στο τέλος της τροπολογίας η φράση "και με τη βοήθεια της Eurostat" .
Απ' ό,τι αντιλαμβάνομαι, η πρόταση υποστηρίζεται από τις άλλες πολιτικές ομάδες.
Συνεπώς, προτείνω να προστεθεί η φράση "και με τη βοήθεια της Eurostat" .
(Το Σώμα εγκρίνει το ψήφισμα)
ΑΙΤΙΟΛΟΓΗΣΕΙΣ ΨΗΦΟΥ
Κύριε Πρόεδρε, χθες τη νύχτα είχα ένα όνειρο που μου έμεινε στη μνήμη, ευτυχώς, γιατί συνήθως τα όνειρα τα ξεχνώ.
Υπήρχαν πολλοί συνταξιούχοι και πολλοί ηλικιωμένοι που σχημάτιζαν ένα πλήθος και όλοι μου έλεγαν: "Κοιτάτε, κύριε Fatuzzo, εμείς δεν μπορέσαμε να ψηφίσουμε για το Κόμμα των Συνταξιούχων σας, επειδή, όπως βλέπετε, είμαστε εδώ, στο Υπερπέραν.
Δεν είμαστε άσχημα, αλλά θα θέλαμε να σας προειδοποιήσουμε ότι, αύριο το πρωί, θα ψηφίσετε για μια έκθεση - την έκθεση Rocard - με μια τροπολογία που καταθέσατε ακριβώς εσείς, κύριε Fatuzzo, και που λέει: "καλείται η Επιτροπή να μεριμνήσει ώστε να έχουν και οι ηλικιωμένοι ιατροφαρμακευτική περίθαλψη" .
Αν αυτή η τροπολογία είχε εγκριθεί νωρίτερα, εμείς θα ήμασταν ακόμα εδώ να σας ψηφίζουμε."
Ψήφισα, επομένως, πολύ ευχαρίστως υπέρ.
(Χειροκροτήματα)
Κύριε Πρόεδρε, η έκθεση Rocard δείχνει καθαρά πόσο σημαντική είναι η παρουσία των βουλευτών και την Πέμπτη, καθώς τίθενται διαρκώς - όπως άλλωστε και την Παρασκευή - σημαντικά θέματα προς ψηφοφορία.
Γι' αυτό θέλω να ευχαριστήσω όλους όσοι είναι σήμερα παρόντες εδώ.
(Χειροκροτήματα)
.
Η υγεία είναι αγαθό και όχι εμπόρευμα που μπορεί να εμπίπτει στους όρους του ανταγωνισμού.
Mέσα στα πλαίσια της παραπέρα πρoώθησης της απελευθέρωσης, η Επιτρoπή επιχειρεί και στoν τομέα της υγείας και της υγειονομικής περίθαλψης να πρoετoιμάσει τo έδαφoς για νέες ρυθμίσεις πoυ διευρύνουν τo πεδίo δράσης των ασφαλιστικών εταιρειών και να άρει τις όπoιες δυσχέρειες υφίστανται στη δράση των ιδιωτικών ασφαλιστικών εταιρειών σε εθνικό και κοινοτικό επίπεδο.
Η ΕΕ δίνει μεγαλύτερη σημασία στην αρχή της ελεύθερης παρoχής υπηρεσιών παρά στο δικαίωμα στην υγεία και την περίθαλψη, υποσκάπτοντας μεθοδικά και συστηματικά το δημόσιο σύστημα υγείας, ειδικά στoν κλάδo της περίθαλψης, με την σκανδαλώδη πρoώθηση των ιδιωτικών μoρφών ασφάλισης σαν "αναγκαίo" συμπλήρωμα ή και υπoκατάστατo τoυ δημόσιoυ συστήματoς κoινωνικής πρoστασίας.
Η οικονομική και κοινωνική πολιτική της ΕΕ, που έχει οδηγήσει στη μείωση της αγοραστικής δύναμης και των δυνατοτήτων των εργαζομένων σε ότι αφορά στην καταβολή εισφορών, η εμφάνιση νέων νόσων και η ασυδοσία των φαρμακευτικών εταιρειών έχουν προκαλέσει αισθητή αύξηση των δαπανών για την υγεία.
Τα προβλήματα κάλυψης του κόστους της ιατρικής περίθαλψης που δημιουργείται λόγω της δημοσιονομικής πειθαρχίας και του περιορισμού των δαπανών που επιβάλλει η ΟΝΕ οδηγούν στη λήψη μέτρων για τη μετακύλιση του κόστους της υγείας στον εργαζόμενο.
Οι διαφορές μεταξύ των συστημάτων ασφάλισης στα κράτη μέλη και τα τυχόν εμπόδια στην ελεύθερη μετακίνηση των προσώπων και την ελεύθερη διαμονή σε άλλο κράτος μέλος δεν μπορούν να χρησιμοποιούνται σαν προσχήματα για την ιδιωτικοποίηση μεγάλου μέρους και ίσως αργότερα του συνόλου της περίθαλψης.
Πραγματικός στόχος αυτών των προτάσεων είναι η επέκταση της απελευθέρωσης σε νευραλγικής σημασίας τομείς για το μονοπωλιακό κεφάλαιο, σε συνθήκες μάλιστα έντονης συγκέντρωσης και διαπλοκής του ασφαλιστικού και γενικότερα του χρηματοοικονομικού κεφαλαίου και η αυξανόμενη συμμετοχή του σε εταιρείες χαρτοφυλακίου.
Πιστεύουμε ότι στόχος θα πρέπει να είναι η ενίσχυση του συστήματος δημόσιας υγείας, καθώς και του συστήματος κοινωνικής προστασίας και η εξασφάλιση ουσιαστικού περιεχομένου στην έννοια της καθολικής υπηρεσίας, με την προσφορά ιατρικής περίθαλψης και μέτρων πρόληψης υψηλής ποιότητας στον κάθε πολίτη, με ιδιαίτερη προσοχή σα αυτούς που διαμένουν σε απομακρυσμένες και νησιωτικές περιοχές, στα πλαίσια ενός ενιαίου δημόσιου συστήματος υγειονομικής και κοινωνικής ασφάλισης.
.) - (DA Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της έκθεσης του κ. Michel Rocard σχετικά με τη συμπληρωματική ασφάλιση ασθενείας.
Η έκθεση έχει ως αφετηρία τη διαπίστωση ότι ένα ολοένα αυξανόμενο τμήμα της ασφάλισης ασθένειας στην Ευρώπη καλύπτεται από συμπληρωματικά συστήματα ασφάλισης ασθένειας.
Αυτό είναι σοβαρό πρόβλημα, εάν συνεπάγεται ότι γίνονται διακρίσεις στις υπηρεσίες που παρέχονται στον κόσμο βάσει οικονομικής επιφάνειας και κατάστασης υγείας.
Κατά τη συζήτηση στην Επιτροπή Απασχόλησης και Κοινωνικών Υποθέσεων, το θέμα οξύνθηκε όταν οι Βρετανοί συντηρητικοί συνάδερφοί μας είπαν ότι στην ασφάλιση ο καθορισμός του ασφαλίστρου βασίζεται στον κίνδυνο που αναλαμβάνει η εταιρία ασφάλισης.
Για παράδειγμα, εάν μια γυναίκα έχει κληρονομική προδιάθεση για καρκίνο τότε πρέπει να πληρώνει υψηλότερα ασφάλιστρα από άλλους ανθρώπους.
Αυτό έρχεται σε ρήξη με τις εντελώς θεμελιώδεις αρχές αλληλεγγύης στις οποίες βασίζεται το ευρωπαϊκό κοινωνικό μοντέλο και συνεπώς πρέπει να ληφθεί κοινή πρωτοβουλία που θα διασφαλίζει ότι κανείς δεν θα αποκλειστεί από τέτοια συμπληρωματικά συστήματα.
Η έκθεση του κ. Michel Rocard υπογραμμίζει ότι η ασφάλιση είναι πρωτίστως υπόθεση των κρατών μελών και ότι ισχύει η αρχή της επικουρικότητας.
Το Ευρωπαϊκό Κοινοβούλιο ζητά από την Επιτροπή να δημιουργήσει ένα καθεστώς των πολιτικών των κρατών μελών ακριβώς επειδή είναι κοινό μας συμφέρον οι πολίτες όλων των κρατών μελών να έχουν πρόσβαση σε υπηρεσίες υγείας υψηλής ποιότητας.
Όσο καλύτερες υπηρεσίες υγείας διαθέτουν τα κράτη μέλη τόσο μειώνεται η ανάγκη για συμπληρωματικά συστήματα ασφάλισης.
Είναι ένας τομέας όπου θα είναι λογικό να εργαστούμε εντός των πλαισίων της μεθόδου ανοιχτού συντονισμού, ακριβώς με τον ίδιο τρόπο που το Ευρωπαϊκό Συμβούλιο έχει ξεκινήσει τις προσπάθειες για την καταπολέμηση του κοινωνικού αποκλεισμού.
.
(FR) Διαφωνούμε πλήρως με το τελείως υποκριτικό και επικίνδυνο αυτό ψήφισμα σχετικά με τα δημόσια συστήματα κοινωνικής προστασίας της Ένωσης.
Πράγματι, παρά τις πολύ σωστές αιτιολογικές σκέψεις σχετικά με τα κεκτημένα των υφιστάμενων συστημάτων που αποσκοπούν στο να εξασφαλίσουν σε κάθε πολίτη υψηλό επίπεδο προστασίας ανεξάρτητα από τους προσωπικούς πόρους και τους προσωπικούς κινδύνους ασθενείας, μολονότι τονίζουν τους κινδύνους που ενέχει η μεταφορά μεταξύ των δημοσίων και των ιδιωτικών καθεστώτων, και περιγράφουν το όλο και αυξανόμενο μερίδιο των τελευταίων στις συνολικές δαπάνες και τις άνισες καταστάσεις που απορρέουν, όλες οι προτάσεις του ψηφίσματος δεν είναι παρά παροτρύνσεις για μια γρήγορη και κοινοτική ανάπτυξη των ιδιωτικών συστημάτων ασφάλισης.
Και η παρότρυνση αυτή δεν τείνει προς την πρόοδο όσον αφορά την καταλληλότητα των κοινοτικών δημόσιων υπηρεσιών, αλλά υπό την κάλυψη του κόστους και της αρχής της επικουρικότητας σκοπεύει να ελαχιστοποιήσει τη δημόσια υπηρεσία ώστε να περιοριστεί σε μια "βασική υπηρεσία" ή "ελάχιστα πρότυπα" το λεγόμενο "δίχτυ ασφαλείας" στο οποίο θα έχει προδιαγραφεί ο αριθμός των υγειονομικών φροντίδων.
Όσον αφορά τα υπόλοιπα θέματα, ανοίγονται μεγάλες προοπτικές στις ιδιωτικές ασφαλίσεις με τη μόνη προϋπόθεση να μην επιλέγουν (αρχικά) τους ασθενείς και τα ασφάλιστρα ανάλογα με την παθολογία.
Το ψήφισμα αυτό αποσκοπεί στην πραγματικότητα στην οργάνωση της αγοράς των ασφαλίσεων, ενώ θα έπρεπε να οργανώσει την Ευρώπη προς μια πρόοδο των συστημάτων συλλογικής ασφάλισης υψηλής ποιότητας, προσιτής σε όλους.
.
(DE) Έχουμε να κάνουμε και πάλι με μια έκθεση πρωτοβουλίας της Επιτροπής Απασχόλησης και Κοινωνικών Υποθέσεων, η οποία, παρά το ότι το πρόβλημα της συμπληρωματικής ασφάλισης ασθενείας είναι καίριας σημασίας, αμφισβητείται στην Επιτροπή και εδώ στην Ολομέλεια του Ευρωπαϊκού Κοινοβουλίου, εφόσον δεν υπερψηφίστηκε από 12 μέλη της επιτροπής.
Η έκκληση προς την Επιτροπή να εκδώσει Πράσινη Βίβλο όπου θα καταγράφονται οι τρόποι, με τους οποίους θα μπορούν να διατηρηθούν και να συμπληρωθούν αποτελεσματικά τα υφιστάμενα συστήματα ασφάλισης ασθενείας με συμπληρωματικά συστήματα ασφάλισης παρέχοντας υψηλού επιπέδου ιατρική περίθαλψη, είναι βεβαίως πολύ ωραία και καλή.
Είναι επίσης σημαντικό το γεγονός ότι χαιρετίζουμε την ανάπτυξη μιας ενιαίας αγοράς για συμπληρωματικά συστήματα ασφάλισης ασθενείας.
Θα ήθελα κυρίως να υπογραμμίσω την ορθότητα της διαπίστωσης ότι όλα τα άλλα μέτρα προστασίας της υγείας δεν αποτελούν υπόθεση της Ευρωπαϊκής Ένωσης, αλλά των κρατών μελών και ότι τα κρατικά συστήματα υγειονομικής περίθαλψης εμπίπτουν αποκλειστικά στην αρμοδιότητα των κρατών μελών.
Γι' αυτό θεωρώ βεβιασμένο να εντάξουμε έναν μακρύ και λεπτομερή κατάλογο απαιτήσεων για μια πρόταση οδηγίας της Επιτροπής σε αυτό το ψήφισμα.
Θεωρώ μάλλον περίεργο να θέλουμε από τώρα να δέσουμε τα χέρια της Επιτροπής για την υποβολή μιας πρότασης οδηγίας, αλλά ταυτόχρονα να απαιτούμε από αυτή μια Πράσινη Βίβλο για την κατάσταση της επικουρικής ασφάλισης και της συμπληρωματικής ασφάλισης ασθενείας.
Μήπως πρόκειται για μια κατάσταση όπου η άμαξα τον βουν έλκει;
Παρά τις παρατηρήσεις και τις επιφυλάξεις μου αυτές υπερψήφισα την εισήγηση.
Οι ασφάλειες ασθενείας και συντάξεως πρέπει να αποτελούν τμήμα του μισθού που κερδίζουν οι εργαζόμενοι.
Οι συμπληρωματικές ρυθμίσεις είναι απαραίτητες μόνον εφόσον οι αρχικές ρυθμίσεις είναι ελλιπείς.
Αποτελούν πηγή κέρδους για τις τράπεζες και τις ασφαλιστικές εταιρείες οι οποίες οικειοποιούνται τα χρήματα που εξοικονομούν οι εργαζόμενοι από τη μείωση των εισφορών και των φόρων.
Αντί να θεωρηθεί ότι η ασφάλιση ασθενείας αποτελεί τμήμα της αμοιβής της εργασίας ή μία παροχή η οποία αντικαθιστά το μισθό, η παροχή αυτή εξαρτάται ολοένα και περισσότερο από την οικονομία και τις επενδύσεις.
Η συλλογικότητα και η αλληλεγγύη θα πρέπει να εξαφανιστούν για να μπορούν όλα τα προβλήματα να επιλύονται σε ατομική βάση.
Όλοι θα υποχρεούνται να είναι αλληλέγγυοι μόνο με τον εαυτό τους και να ασχολούνται με διάφορες περιττές χρηματικές υποθέσεις.
Όποιος δεν παίρνει και δεν ξοδεύει πολλά χρήματα δεν μετράει.
Έτσι, δημιουργείται, εκτός άλλων, ένας διχασμός του συστήματος υγειονομικής περίθαλψης.
Όποιος είναι απλώς ασφαλισμένος περιέρχεται στη λίστα αναμονής και χαίρει μέριμνας δεύτερης κατηγορίας, ενώ εκείνοι που πληρώνουν περισσότερα αγοράζουν το δικαίωμα στην προτεραιότητα και την πολυτέλεια.
Με εκπλήσσει το γεγονός ότι ο εισηγητής Rocard, τον οποίο γνωρίζω από το παρελθόν ως ηγέτη ενός αριστερού σοσιαλιστικού κόμματος, χαίρεται για την ανάπτυξη μίας εσωτερικής αγοράς για την ιδιωτική υγειονομική κάλυψη.
Τα υπόλοιπα που προτείνει οδηγούν απλώς στο δέσιμο των πληγών που ανοίγει αυτή η επιλογή.
.
(ΕΝ) Στηρίζω ολόψυχα αυτήν την έκθεση του σοσιαλιστή συναδέλφου Michel Rocard για τη μελλοντική χρηματοδότηση των συστημάτων περίθαλψης.
Σε μία εποχή δραματικής γήρανσης του πληθυσμού, είναι ζωτικής σημασίας να δούμε πώς μπορούμε να βελτιώσουμε το σύστημα περίθαλψης σε όλη την Ευρώπη.
Δεν πρέπει να υποτιμούμε τις βασικές κρατικές παροχές και τη σημασία των διακανονισμών μεταξύ κρατών.
Επειδή αρρώστησα ο ίδιος στο Βέλγιο, είδα από πρώτο χέρι τα οφέλη της αμοιβαίας αναγνώρισης των συστημάτων περίθαλψης.
Λόγω της προσωπικής καλής μου εμπειρίας, ασφαλώς δεν θα ήθελα να δω να καταστρέφονται αυτά τα οφέλη.
Ζητούμε από την Επιτροπή να εξετάσει τα διάφορα εθνικά συστήματα υγείας και να βρει τρόπους να διασφαλίσει μία καλή συμφωνία για όσους εργάζονται σε άλλη χώρα της ΕΕ.
Αυτές οι εθνικές διατάξεις είναι μέτρα που σώζουν ζωές.
Ωστόσο, για να αποκτήσουμε ένα αποτελεσματικό σύστημα που να μπορεί να αντεπεξέλθει στην αυξανόμενη πίεση στις υπάρχουσες εθνικές υπηρεσίες και να κάνει την Ευρώπη έναν πιο υγιή τόπο για τους πολίτες της, πρέπει να αναγνωρίσουμε και τη σημασία των φορέων παροχής συμπληρωματικής ασφάλισης.
Δεν πρέπει να κάνουμε διακρίσεις κατά των πολιτών που επιζητούν να συμμετάσχουν σε ιδιωτικά προγράμματα υγειονομικής περίθαλψης.
Η υγεία των πολιτών μας είναι εξαιρετικά πολύτιμη.
Οι πολίτες σε όλη την ΕΕ πρέπει να νιώθουν σιγουριά ότι έχουν αποτελεσματική περίθαλψη ανεξάρτητα από τη χώρα στην οποία βρίσκονται.
Καλώ την Επιτροπή να προσέξει την έκθεση του Michel Rocard.
Οι αιτιολογήσεις ψήφου έληξαν.
Ίδια κεφάλαια των πιστωτικών ιδρυμάτων (συνέχεια)
Κύριε Πρόεδρε, κυρίες και κύριοι, χαίρομαι ιδιαιτέρως που μου δίνεται η ευκαιρία σήμερα να μιλήσω παρουσία μιας ομάδας επισκεπτών από την ωραία μου εκλογική περιφέρεια, και θα ήθελα να τους καλωσορίσω θερμά.
(Χειροκροτήματα)
Συνεχίζουμε τη συζήτηση επί της έκθεσης της συναδέλφου Villiers, την οποία θέλω να συγχαρώ θερμά γιατί φρόντισε να ενοποιήσει όλες τις απόψεις που εκφράστηκαν μέσα στην επιτροπή, έτσι ώστε η έκθεση αυτή να αποτελεί, κατά τη γνώμη μου, ένα πραγματικό βήμα προς τα εμπρός.
Είναι ιδιαίτερα σημαντικό που εξασφαλίστηκε στην επιτροπή με ευρεία πλειοψηφία η προσήκουσα συνεκτίμηση των αναγκών και των μικρών δομών - των ταμιευτηρίων, των συνεταιριστικών τραπεζών, των μικρομεσαίων επιχειρήσεων - σε αυτό το σημαντικό νομοθέτημα όπως επίσης και το γεγονός ότι το λεγόμενο εσωτερικό rating, δηλαδή η εσωτερική αξιολόγηση των πιστωτικών κινδύνων, θα τοποθετηθεί στην ίδια θέση με την εξωτερική αξιολόγηση, κάτι που προβλεπόταν και από την Επιτροπή της Βασιλείας.
Πιστεύω ότι πρόκειται για πολύ σημαντική πρόοδο.
Θεωρώ επίσης σημαντικό για τη συζήτηση που γίνεται έξω να διευκρινιστεί ότι δεν αποφασίζει η Επιτροπή της Βασιλείας - που δεν είναι άλλωστε αιρετό όργανο - για τις οριστικές κατευθυντήριες γραμμές, αλλά το Ευρωπαϊκό Κοινοβούλιο και το Συμβούλιο των Υπουργών στο πλαίσιο της διαδικασίας συναπόφασης.
Διότι έχω διαπιστώσει επανειλημμένα στη συζήτηση που διεξάγεται έξω ότι πάντα γίνεται λόγος για την Επιτροπή της Βασιλείας.
Για την οριστική νομοθετική ρύθμιση αποφασίζει στην πραγματικότητα το Ευρωπαϊκό Κοινοβούλιο από κοινού με το Συμβούλιο των Υπουργών, και θα πρέπει να ενισχύσουμε τη συνειδητοποίηση αυτού του γεγονότος.
Ωστόσο τίθεται για μένα το ερώτημα ποια διαδικασία θα ακολουθήσουμε.
Από τον τραπεζικό κλάδο εκφράζεται με έμφαση το αίτημα να αποφασίσουμε σε μια συνοπτική διαδικασία.
Είμαι κι εγώ της γνώμης ότι το Κοινοβούλιο θα έπρεπε να συμβάλει ούτως ώστε να υπάρξει μια οριστική απόφαση ήδη στην πρώτη ανάγνωση, αν είναι δυνατό.
Ωστόσο πρέπει να δημιουργήσουμε τις προϋποθέσεις για να μην θιγούν με κανένα τρόπο τα δικαιώματα του Ευρωπαϊκού Κοινοβουλίου, αλλά να διασφαλιστεί η δυνατότητα με κάποιον τρόπο να υπάρξει συμφωνία μεταξύ του Κοινοβουλίου και του Συμβουλίου των Υπουργών στην πρώτη κιόλας ανάγνωση επί του νομοθετικού κειμένου που θα καθοριστεί τότε.
(Χειροκροτήματα)
Κύριε Πρόεδρε, κυρίες και κύριοι συνάδελφοι, καταρχάς μια παρατήρηση σχετικά με την Ομάδα μου: στην Επιτροπή Οικονομικής και Νομισματικής Πολιτικής η πλειοψηφία στην ψηφοφορία δεν ήταν και τόσο σαφής.
Τουλάχιστον η πλειοψηφία της Ομάδας μου ψήφισε κατά, ενώ φροντίσαμε επίσης να μην ψηφιστεί η έκθεση στην τελευταία συνεδρίαση της Ολομέλειας, αλλά να μετατεθεί για τη σημερινή.
Θα ήθελα όμως να υπογραμμίσω ότι αυτό δεν έχει να κάνει με το περιεχόμενο της έκθεσης καθεαυτό, αλλά με αυτό που μόλις είπε ο συνάδελφος von Wogau, ότι δηλαδή ανησυχούσαμε πως, με την αυτοδέσμευσή μας για την περαιτέρω διαδικασία, το Κοινοβούλιο θα παραιτούνταν των δικαιωμάτων του.
Κάτι τέτοιο δεν μπορούμε βεβαίως να το υποστηρίξουμε.
Στην επιτροπή υπήρχε ομοφωνία στο θέμα αυτό καθεαυτό.
Και η εισηγήτρια πραγματικά μερίμνησε και κατέβαλε προσπάθειες ώστε να καταλήξουμε σε ομοφωνία.
Θέλουμε ομοφωνία σε αυτό το ζήτημα.
Θα ήταν καλό να επιτύχουμε όσο το δυνατόν ευρύτερη ομοφωνία πάνω σε αυτό το ζήτημα στο Σώμα.
Η επικείμενη αναθεώρηση των απαιτήσεων για τα ίδια κεφάλαια των πιστωτικών ιδρυμάτων και των εταιριών επενδύσεων έχει εκτεταμένες επιπτώσεις στον τραπεζικό κλάδο και πέρα από αυτόν.
Οι απαιτήσεις αυτές επηρεάζουν ιδιαίτερα την πρακτική χορήγησης πιστώσεων των ιδρυμάτων.
Αν δούμε πόσο πολύ χρειάζεται η ευρωπαϊκή οικονομία και κυρίως οι μικρομεσαίες επιχειρήσεις τη χρηματοδότηση μέσω πιστώσεων, καθίσταται αμέσως σαφές ότι πρόκειται για ένα σχέδιο μεγάλων πολιτικοοικονομικών διαστάσεων.
Αυτό φάνηκε κυρίως από την ιδιαίτερα έντονη συζήτηση για την εξωτερική αξιολόγηση.
Η προσέγγιση της Επιτροπής της Βασιλείας να προσανατολίσει στο μέλλον την ταξινόμηση των κινδύνων κυρίως σύμφωνα με τα αποτελέσματα της αξιολόγησης των εξωτερικών ιδρυμάτων θα οδηγούσε σε σημαντικές στρεβλώσεις του ανταγωνισμού διεθνώς.
Κυρίως θα επέφερε ανταγωνιστικά μειονεκτήματα για τις μικρομεσαίες επιχειρήσεις.
Προς αποφυγή τέτοιων στρεβλώσεων είναι ιδιαίτερα σημαντικό να διαθέτουν τα ιδρύματα μια απλή εναλλακτική προσέγγιση για τον καθορισμό των απαιτήσεων σε ίδια κεφάλαια επί τη βάσει εσωτερικών αξιολογήσεων.
Πρέπει να θεωρηθεί επιτυχία ότι η ευρωπαϊκή θέση, όπως είχε ήδη προταθεί εξ αρχής από την Επιτροπή στο έγγραφο διαβούλευσής της, επεκράτησε στην Βασιλεία και τώρα πια η συζήτηση επικεντρώνεται στη συμπερίληψη ενδοτραπεζικών διαδικασιών αξιολόγησης.
Εφόσον φαίνεται πως έχει πλέον εξασφαλιστεί η βασική αναγνώριση των εσωτερικών αξιολογήσεων και στη Βασιλεία και σε εμάς, το θέμα είναι τώρα να διαμορφωθούν διαδικασίες με τρόπο ώστε όλα τα πιστωτικά ιδρύματα εντός της Ευρωπαϊκής Ένωσης να έχουν κατά κανόνα τη δυνατότητα να χρησιμοποιούν εκτεταμένες εσωτερικές αξιολογήσεις.
Μόνον έτσι μπορούν να δημιουργηθούν ίσοι όροι ανταγωνισμού.
Αυτό ωστόσο προϋποθέτει ότι θα δοθεί στα ιδρύματα αρκετός χρόνος για να προετοιμαστούν για την εφαρμογή των νέων διατάξεων.
Σύμφωνα με τις τελευταίες πληροφορίες, φαίνεται πως η εφαρμογή της νέας ρύθμισης που είχε προγραμματιστεί αρχικά για την 1η Ιανουαρίου 2003 μετατίθεται για το 2004.
Έτσι τα ιδρύματα θα έχουν περισσότερο χρόνο για να εφαρμόσουν αυτές τις διατάξεις.
Πρέπει να φροντίσουμε - εδώ δίνω δίκιο στον συνάδελφο von Wogau - να εργαζόμαστε όσο το δυνατόν περισσότερο σε παράλληλους άξονες.
Δεν θα πρέπει να υπάρχουν μεγάλες διαφορές ανάμεσα στην Βασιλεία και σε μας, ιδιαίτερα όσον αφορά το χρονικό πλαίσιο της διαδικασίας, γιατί αυτό θα σήμαινε δυσανάλογες επιβαρύνσεις, πρόσθετα έξοδα ή ανταγωνιστικά μειονεκτήματα για τα ενδιαφερόμενα ιδρύματα.
Πρέπει επίσης να ξεκαθαριστεί ένα πράγμα: δεν μπορούμε και δεν θα παραιτηθούμε ως Κοινοβούλιο των δικαιωμάτων μας στη διαδικασία συναπόφασης.
Αυτό σημαίνει ότι αν καταφέρουμε μαζί με το Συμβούλιο και με τον συντονισμό της Επιτροπής να τελειώσουμε στην πρώτη ανάγνωση, τότε ευχαρίστως θα το κάνουμε, αλλά όχι εξ αρχής.
Εξαρτάται από το Συμβούλιο.
Το Συμβούλιο ήταν μέχρι τώρα πάντα υπεύθυνο για τις καθυστερήσεις στη νομοθετική διαδικασία.
Πρέπει να εξέλθει από την αδράνεια και να φροντίσει να επιταχύνουμε.
Στο Κοινοβούλιο δεν βρήκε ποτέ μέχρι στιγμής κάτι τέτοιο εμπόδιο, ούτε και θα έβρισκε.
Συνεπώς, κυρίες και κύριοι του Συμβουλίου, σημειώστε κάποια πρόοδο σε αυτό το θέμα!
Κύριε Πρόεδρε, υπάρχουν βάσιμα επιχειρήματα υπέρ μιας ταχύρυθμης διαδικασίας υλοποίησης των αποτελεσμάτων της αναθεώρησης της Βασιλείας για την επάρκεια του τραπεζικού κεφαλαίου.
Οι Αμερικανοί θα μπορέσουν να εισαγάγουν τις διατάξεις της αμέσως, χωρίς πρωτογενή νομοθεσία, αντιθέτως από εμάς, και θα είναι σε θέση να δανείζουν πιο φθηνά από τις ευρωπαϊκές τράπεζες.
Εξάλλου, το Κοινοβούλιο είχε άφθονο χρόνο να ενημερωθεί για τα θέματα με την ευπρόσδεκτη έκθεση Villiers για την επάρκεια κεφαλαίου.
Στην ουσία, κάνουμε την πρώτη ανάγνωση πριν να κατατεθούν οι προτάσεις.
Ορισμένοι μέσα σε αυτό το Κοινοβούλιο πιστεύουν ότι έτσι υπονομεύονται θανάσιμα οι εξουσίες του Σώματος.
Διαφωνούμε.
Η παραχώρηση εξουσιών για τεχνικά ζητήματα είναι ουσιώδης, εάν δεν θέλουμε να ξεπεραστεί η νομοθεσία από τις καινοτομίες των χρηματοπιστωτικών αγορών, αρκεί η παραχώρηση αυτών των εξουσιών να υπόκειται στον ανάλογο εξονυχιστικό έλεγχο.
Βρισκόμαστε εδώ για να χρησιμοποιούμε τις εξουσίες μας προς το συμφέρον των ευρωπαϊκών επιχειρήσεων και των εκλογέων μας και δεν θα μας συγχωρήσουν, εάν αποτύχουμε.
Η δογματική εμμονή πως το Κοινοβούλιο πρέπει να συμμετέχει σε κάθε τεχνική κρίση, σημαίνει απλώς ότι η νομοθεσία θα έχει ξεπεραστεί πριν καν αρχίσει να ισχύει.
Χρειάζονται δύο με τρία χρόνια για να ψηφιστεί η νομοθεσία της ΕΕ, αλλά λίγες μόνο εβδομάδες για να μπει στην αγορά ένα νέο χρηματοοικονομικό προϊόν με συνέπειες για το τραπεζικό κεφάλαιο, όπως τα παράγωγα πιστώσεων.
Απευθύνω έκκληση προς όλους τους συναδέλφους, και ιδίως προς τη Σοσιαλιστική Ομάδα, να επανεξετάσουν τις απόψεις τους γι' αυτό το ζήτημα και να δουν τι εχέγγυα θα ήθελαν να περιληφθούν στην πρωτογενή νομοθεσία για να επιτραπεί η παραχώρηση εξουσιών.
Κύριε Πρόεδρε, αγαπητοί συνάδελφοι, το περιεχόμενο της έκθεσης της κ. Villiers, δύσκολα μπορεί να αμφισβητηθεί στο σύνολό της.
Αντίθετα, η ύπαρξη της έκθεσης αυτής όπως και η νέα πρωτοβουλία της Επιτροπής είναι που μας ξενίζουν.
Περί τίνος πρόκειται;
Πρόκειται να εκσυγχρονισθεί η ευρωπαϊκή νομοθεσία σχετικά με τους ίδιους πόρους των τραπεζών, πόροι που υποτίθεται ότι αναλογούν στη φύση και στην έκταση των κινδύνων που διατρέχουν τα ιδρύματα αυτά.
Η έκθεση αναφέρει μια αυξανόμενη συναίνεση που τείνει να τονίσει την ανικανότητα της υφιστάμενης νομοθεσίας να λάβει υπόψη της τις εξελίξεις στον χρηματοπιστωτικό τομέα τα τελευταία δέκα χρόνια.
Αφού παρατήρησα ότι η διατύπωση "αυξανόμενη συναίνεση" - το αναφέρω όπως είναι στην έκθεση - σημαίνει ακριβώς ότι δεν υπάρχει συναίνεση για το θέμα αυτό, δικαίως διερωτώμεθα σχετικά με την καταλληλότητα του πρωτεργάτη της μεταρρύθμισης αυτής, του μέσου και του χρόνου που επιλέχθηκαν για το σκοπό αυτό.
Υπάρχει η εντύπωση ότι το Κοινοβούλιο, έπειτα από την Επιτροπή αισθάνεται υποχρεωμένο να ευθυγραμμίσει τις εργασίες του με εκείνες της Επιτροπής της Βασιλείας, η οποία σας υπενθυμίζω ότι δεν έχει τη νομιμότητα να επιβάλλει τις απόψεις της στα κράτη μέλη.
Υπενθυμίζω, αγαπητοί συνάδελφοι ότι μόνο οκτώ κράτη μέλη εκπροσωπούνται στην επιτροπή αυτή, η οποία αντίθετα περιλαμβάνει εκπροσώπους κρατών που είναι οι βασικοί ανταγωνιστές των ευρωπαϊκών χωρών.
Αλλά τέλος πάντων, ας δεχθούμε, ας δεχθούμε, ότι ο διαιτητής δεν έχει πουληθεί στον αντίπαλο και ας δεχθούμε την ιδέα ότι τα κείμενα της Επιτροπής και του εισηγητή ανταποκρίνονται σε ένα πραγματικό και αυξανόμενο πρόβλημα, για να αναφερθώ με τους ίδιους όρους, και ότι η ταυτόχρονη διατύπωση των σκέψεων αυτών με εκείνες της Επιτροπής της Βασιλείας ήταν επίκαιρη για τη διευκρίνηση των θεμάτων.
Δεν σας φαίνεται παράδοξο να επιδιώκει κανείς να προλάβει την καθυστέρηση έναντι της φιλελεύθερης Αμερικής με έναν επιπλέον περιορισμό στις ευρωπαϊκές τράπεζες;
Δεν σας φαίνεται παράδοξο να μεταφράζεται μια απλή σύσταση που απευθύνεται στις μεγάλες τράπεζες σε υποχρεωτικές διατάξεις για τα πιστωτικά ιδρύματα της Ευρωπαϊκής Ένωσης;
Η εισηγήτρια εκτιμά πιθανώς ότι μπορεί με μια απλή ρύθμιση να αντικατοπτριστεί η κατάσταση που είναι σύνθετη και έγινε ακόμη πιο περίπλοκη.
Όσον αφορά τον επείγοντα χαρακτήρα που η κ. Villiers πρόσθεσε στο αίσθημα της ανάγκης που πρόβαλε η Επιτροπή καλώντας ολοψύχως για τη θέσπιση των μέτρων με συνοπτική διαδικασία, είμαστε υποχρεωμένοι να διαπιστώσουμε ότι η ίδια εισηγήτρια αναγνωρίζει ότι η νέα αυτή ρύθμιση δεν θα θίξει επ' ουδενί τις πρακτικές κατά του ανταγωνισμού οι οποίες, δυστυχώς, είναι πολύ διαδομένες στις Ηνωμένες Πολιτείες.
Στις συνθήκες αυτές, μια τέτοια πρωτοβουλία θα είχε μάλλον το αντίθετο αποτέλεσμα από το αναμενόμενο επιβάλλοντας στους τραπεζικούς μας τομείς πρόσθετους περιορισμούς χωρίς αντισταθμιστικές εγγυήσεις.
Παρά τις παροτρύνσεις της Συνέλευσής μας, η Επιτροπή δεν διαθέτει κανένα μέσο ώστε να εγγυηθεί ότι οι τράπεζες της Ευρωπαϊκής Ένωσης θα σταματήσουν να αποτελούν αντικείμενο διακριτικής μεταχείρισης εκ μέρους των αμερικανικών αρχών.
Η έκθεση, ωστόσο, αγαπητοί συνάδελφοι, έχει ορισμένα ενδιαφέροντα σημεία, τα οποία αποτελούν πραγματική πρόοδο τόσο σε σχέση με το πρώτο κείμενο της Βασιλείας όσο και σε σχέση με το κείμενο της Επιτροπής.
Ευαίσθητη στις ανησυχίες των μικρών και μεσαίων επιχειρήσεων που εξαρτώνται σε μεγάλο βαθμό από την τραπεζική χρηματοδότηση, η κ. Villiers καλεί εύστοχα την Επιτροπή να καταστήσει την εσωτερική αξιολόγηση κεντρικό στοιχείο των νέων αυτών κανόνων, έτσι ώστε να μην υπερτιμηθεί το κόστος των πιστώσεων που προορίζονται για τις επιχειρήσεις.
Εάν η παρούσα Συνέλευση, με βάση τη σωφροσύνη της, συμμετάσχει κατά πλειοψηφία στην επιβεβαίωση μιας αρχής την οποία επιθυμούμε να μην παραβιαστεί ποτέ, τότε ευχαρίστως η Ομάδα ΕΕΕ θα ψηφίσει την έκθεσή σας.
Στην αντίθετη περίπτωση, θα εκδηλώσουμε τον σκεπτικισμό μας όχι σε σχέση με την εργασία σας αλλά σε σχέση με μια διαδικασία που έχουμε την εντύπωση ότι είναι ένα νέο στάδιο μιας διαδικασίας ·
(Ο Πρόεδρος αφαιρεί τον λόγο από τον ομιλητή)
Κύριε Πρόεδρε, φαίνεται πως έχουμε σήμερα και κάτι άλλο κοινό εκτός από τις απόψεις με τον κ. von Wogau.
Δηλαδή έχω κι εγώ επισκέπτες από τη Φινλανδία στα θεωρεία του κοινού, τους οποίους θα ήθελα να καλωσορίσω.
(Χειροκροτήματα)
Κύριε Επίτροπε, είμαστε ασφαλώς της ίδιας γνώμης ότι η Ευρώπη δεν θα πρέπει να αντιμετωπίσει ποτέ πια τέτοια βαθιά κρίση του τραπεζικού συστήματος, όπως εκείνη που αναγκαστήκαμε να υποστούμε στις αρχές της δεκαετίας του 1990.
Ωστόσο, πρόκειται και εν συνεχεία να διαπιστώνονται ζημιές στην τραπεζική δραστηριότητα.
Όταν μια τράπεζα αντιμετωπίζει ζημιές, τα ίδια κεφάλαιά της λειτουργούν ως ρυθμιστικά αποθέματα, με τη βοήθεια των οποίων μπορούν να καλυφθούν και οι ζημιές εκείνες τις οποίες δεν αρκεί να καλύψει το κέρδος από τη συνήθη επιχειρηματική δραστηριότητα.
Γι' αυτό και η υπό εξέταση πρόταση κατέχει πρωτεύοντα ρόλο, καθότι διασφαλίζουμε τη φερεγγυότητα των ευρωπαϊκών τραπεζών και μέσω αυτής την προστασία των αποταμιεύσεων των πελατών.
Είναι ουσιώδες για τις απαιτήσεις ιδίου κεφαλαίου το να λαμβάνουν όσο το δυνατόν περισσότερο υπόψη τη φύση και την έκταση των τραπεζικών κινδύνων.
Με τις σύγχρονες τεχνικές διαχείρισης κινδύνων καθίσταται δυνατό να αποκομίζονται ακριβέστερα πλέον δεδομένα για τους κινδύνους.
Γι' αυτό είναι φυσικό να παρέχουμε στις τράπεζες επίσης τη δυνατότητα να χρησιμοποιούν τα μέσα αυτά και να δημιουργούν ένα περιβάλλον δράσης που θα είναι πλέον πιο ευαίσθητο στους κινδύνους.
Κατά την αύξηση της ευαισθησίας έναντι των κινδύνων θα πρέπει να είναι διαθέσιμες τόσο οι εσωτερικές όσο και οι εξωτερικές μέθοδοι αξιολόγησης.
Στην πραγματικότητα, πιστεύω πως οι εσωτερικές αξιολογήσεις θα έχουν πλέον στη συνέχεια πρωταγωνιστικό ρόλο, δεδομένου ότι ακριβώς στο εσωτερικό των τραπεζών είναι γνωστοί οι άνθρωποι-κλειδιά των δανειοδοτούμενων επιχειρήσεων και κατά τα άλλα γνωστή η δραστηριότητα της εκάστοτε επιχείρησης.
Στο Κοινοβούλιο επικρατεί ευρεία ομοφωνία επί της ουσίας της παρούσας πρότασης.
Πράγματι η μόνη αξιοσημείωτη διαφωνία μεταξύ των πολιτικών Ομάδων αφορά τη διαδικασία που θα πρέπει εφεξής να εφαρμόζεται στην παρούσα πρόταση καθώς και στις άλλες νομοθετικές προτάσεις του τομέα των χρηματοπιστωτικών υπηρεσιών.
Η εισηγήτριά μας, η κ. Villiers, που έκανε εξαίρετη δουλειά, έθεσε στην έκθεσή της τη δυνατότητα να χρησιμοποιηθεί η ονομαζόμενη ταχεία διαδικασία (fast-track).
Την υποστηρίζω απόλυτα στη σκέψη αυτή, καθότι θεωρώ σημαντικό το να κατορθώσουμε να εγκριθεί το σχέδιο δράσης για τον τομέα των χρηματοπιστωτικών υπηρεσιών σε ένα όσο το δυνατόν ταχύτερο χρονοδιάγραμμα.
Στην πράξη, ο μόνος τρόπος να επιτευχθεί αυτό είναι να επιταχύνουμε τη νομοθετική διαδικασία και να δεχτούμε την εξέταση όλο και περισσότερων θεμάτων στη διαδικασία επείγοντος.
(Χειροκροτήματα)
Κύριε Πρόεδρε, κύριε Επίτροπε, κυρίες και κύριοι συνάδελφοι, είναι ωραίο που μια τόσο ευρεία πλειοψηφία ακολούθησε την επιχειρηματολογία σε αυτή τη σημαντική έκθεση.
Συγχαίρω την κ. Villiers γιατί κατάφερε αυτό που ήδη είπε ο κ. von Wogau, δηλαδή να λάβει υπόψη τον τραπεζικό κλάδο στο σύνολό του και τη συνολική διάρθρωση πελατών στην Ευρώπη, και εκπόνησε μια καλή έκθεση.
Λέμε "ναι" σε έναν πιο ισχυρό προσανατολισμό της ιδίας κεφαλαιουχικής βάσης των πιστώσεων στους οικονομικούς κινδύνους και στην περαιτέρω ανάπτυξη των κανόνων περί ιδίων κεφαλαίων.
Λέμε "ναι" στο να ληφθούν περισσότερο υπόψη οι τεχνικές μείωσης κινδύνου, και λέμε επίσης "ναι" στη διεύρυνση της βασικής ιδέας της Επιτροπής της Βασιλείας.
Ήταν απαραίτητο η στοχοθέτηση της Επιτροπής της Βασιλείας σε μεγάλες τράπεζες και στην εξωτερική αξιολόγηση όσον αφορά τον κατατετμημένο σε μικρότερες δομές τραπεζικό κλάδο και τον προσανατολισμό προς τον πελάτη να επεκταθεί στις εσωτερικές αξιολογήσεις.
Σε αυτό το πλαίσιο είναι θετικό να παρατηρήσουμε ότι υπήρξε σαφής αποδοχή του γεγονότος ότι οι ενδοτραπεζικές ασφάλειες μειώνουν τον κίνδυνο.
Τούτο είναι σημαντικό μεταξύ άλλων και γιατί ένας καθαρός περιορισμός στην εξωτερική αξιολόγηση θα αύξανε κατά πολύ το κόστος των πιστώσεων για τις μικρομεσαίες επιχειρήσεις.
Οι μικρομεσαίες επιχειρήσεις όμως είναι που δημιουργούν τις περισσότερες νέες θέσεις εργασίας και διατηρούν τις υπάρχουσες.
Η έμφαση στη σχέση μεταξύ πιστωτικών εξόδων, δημιουργίας θέσεων εργασίας, υποστήριξης μικρομεσαίων επιχειρήσεων και αναγνώρισης εσωτερικών αξιολογήσεων πέραν των εξωτερικών είναι το επίτευγμα αυτής της έκθεσης και γι' αυτό θα την υπερψηφίσουμε .
Κύριε Πρόεδρε, κύριε Επίτροπε, κυρίες και κύριοι συνάδελφοι, θα ήθελα κι εγώ κατ' αρχάς να συγχαρώ θερμά τη συνάδελφο Theresa Villiers.
Κατάφερε με εξαίρετο τρόπο να ενώσει όλο το φάσμα του Κοινοβουλίου στην έκθεσή της.
Θα ήθελα να αναφερθώ επιγραμματικά στο ζήτημα ότι εμείς στη Βασιλεία δημιουργούμε αφ' ενός ένα πλαίσιο για συστήματα που δεν είναι απόλυτα συμβατά, συστήματα στις ΗΠΑ και συστήματα στην Ευρώπη, και πρέπει να φροντίσουμε να μην θιγεί κάποιος τομέας.
Στη Βασιλεία δίνεται προσοχή κατά κύριο λόγο στις μεγάλες τράπεζες.
Εμείς όμως στην Ευρώπη πρέπει να κοιτάζουμε τις μικρές τράπεζες.
Εκεί είναι οι πελάτες με μικρή ρευστότητα.
Γνωρίζουμε ότι οι μεγάλες τράπεζες δεν επιδεικνύουν πλέον ενδιαφέρον για αυτούς.
Πρέπει βεβαίως να προσέξουμε επίσης να μην οδηγήσει η Βασιλεία επιπλέον στη δημιουργία ενός δεύτερου μειονεκτήματος για τις τράπεζες μέσω των υψηλότερων απαιτήσεων για ίδια κεφάλαια.
Αυτές που θα πλήττονταν περισσότερο, όπως γίνεται συνήθως, θα ήταν οι μικρομεσαίες επιχειρήσεις, παρόλο που ζητάμε μονίμως να ενισχυθούν.
Έγινε μόλις λόγος για εσωτερική και εξωτερική αξιολόγηση.
Εγώ θα ήθελα να προσθέσω τη διεύρυνση του χαρτοφυλακίου.
Πρέπει να φροντίσουμε να αξιολογείται το ύψος του κινδύνου και όχι μόνον αφηρημένα της πίστωσης, ούτως ώστε να μένουν κάποια περιθώρια και για τις μικρές πιστώσεις προς τις μικρομεσαίες επιχειρήσεις και τις βιοτεχνίες.
Κατά τη γνώμη μου είναι σημαντικό να καταστήσουμε σαφές ότι αυτό που γίνεται στη Βασιλεία είναι μια μη δημοκρατική διαδικασία και ότι το Ευρωπαϊκό Κοινοβούλιο είναι ο μοναδικός νομιμοποιημένος δημοκρατικός θεσμός που παίρνει θέση πάνω σε αυτό το θέμα στην Ευρώπη.
Σε αυτή τη διαδικασία δεν θα πρέπει να συλλογιζόμαστε αν παραιτούμαστε από δικαιώματα, αλλά πόσο λεπτομερώς θα ρυθμίζουμε στο μέλλον τις υποθέσεις στην Ευρώπη και πότε θα προσδιορίζουμε μόνον ένα πλαίσιο και θα παραχωρούμε ορισμένους μηχανισμούς προσαρμογής σε άλλα όργανα, όπως στην Επιτροπή αλλά και στη Βασιλεία.
Κάνω έκκληση προς την Ευρωπαϊκή Κεντρική Τράπεζα και την Επιτροπή να δώσουν μεγάλη προσοχή στη Βασιλεία ώστε να ληφθούν υπόψη οι ευρωπαϊκές δομές.
Ως Ευρωπαϊκό Κοινοβούλιο θα πρέπει σήμερα να κάνουμε σαφές ότι δεν θα συμφωνήσουμε με κάτι τέτοιο εάν τίθενται σε κίνδυνο οι αναπτυγμένες δομές μας, και με ένα ενιαίο νομοθετικό πλαίσιο στην Ευρώπη θα αποκτήσουν προβλήματα και οι μεγάλες τράπεζες.
Αυτό που χρειαζόμαστε είναι αρκετή ευελιξία σε αυτόν τον τομέα.
.
(ES) Κύριε Πρόεδρε, καταρχάς, θα ήθελα να σημειώσω ότι η Επιτροπή θεωρεί ικανοποιητικό το γεγονός ότι η έκθεση της κ. Villiers δεν θίγει μόνο την αξιολόγηση της οδηγίας ιδίων πόρων αλλά και την παρούσα αναθεώρηση των τροποποιήσεων των κανονισμών σχετικά με την επάρκεια κεφαλαίου.
Και επίσης θεωρούμε ικανοποιητική τη σημαντική συμβολή αυτής της έκθεσης στην όλη διαδικασία.
Η αντίδραση για τα δύο συμβουλευτικά έγγραφα, αυτό της Ευρωπαϊκής Επιτροπής και αυτό της Επιτροπής Τραπεζικής Εποπτείας της Βασιλείας, γι' αυτό το θέμα είναι θετική και θα ήθελα να κάνω ένα σχόλιο πάνω σ' αυτό το τελευταίο.
Καταλαβαίνω ότι δεν έχει καμία σχέση η δυναμικότητα της Επιτροπής Τραπεζικής Εποπτείας της Βασιλείας με αυτή του Ευρωπαϊκού Κοινοβουλίου.
Δεν υπάρχει νομοθετική αρμοδιότητα αλλά δεν πρέπει να ξεχνάμε κάποιες εκ των πραγμάτων σημαντικές καταστάσεις όπως ότι η Επιτροπή της Βασιλείας ανήκει στην Ομάδα των Δέκα και ότι, αν και δεν έχει νομοθετικό χαρακτήρα, οι κανόνες της εφαρμόζονται σε 130 χώρες και χρησιμοποιούνται σε πολλούς διεθνείς οργανισμούς, ανάμεσα στους οποίους η Παγκόσμια Τράπεζα, το Νομισματικό Ταμείο και, φυσικά, στις τρίτες χώρες.
Γι' αυτό, είναι σημαντικό να μην αποστασιοποιούμαστε από αυτό που συμβαίνει στη Βασιλεία αν και είναι προφανές ότι εμείς έχουμε το δικό μας νομοθετικό σύστημα.
Και βέβαια είναι σημαντικό να καθορίσουμε ορισμένους κανόνες που θα μας επιτρέψουν να επηρεάζουμε ως Ένωση ότι αποφασίζεται στη Βασιλεία.
Μετά το πρώτο σχόλιο, θα ήθελα να επισημάνω πως πιστεύω ότι και οι οικονομικοί παράγοντες θεωρούν ικανοποιητική την προσέγγιση που έγινε σε εκείνες τις διατάξεις περί κεφαλαίου που ενισχύουν τα θέματα που αναφέρονται στον κίνδυνο.
Η Επιτροπή προφανώς θεωρεί θετική την εκτεταμένη υποστήριξη που δόθηκε στην έκθεση γι' αυτήν την προσέγγιση στον συμβουλευτικό ρόλο της Επιτροπής που αναφέρθηκε πριν.
Η έκθεση συμπίπτει σε μεγάλο βαθμό με τις ιδέες της Επιτροπής και τους στόχους που προσπαθούμε να επιτύχουμε.
Η Επιτροπή θα συνεχίσει να είναι ιδιαίτερα προσεκτική για να διασφαλίσει ότι λαμβάνονται υπόψη οι πιο ευάλωτοι ενδεχομένως τομείς.
Η έκθεση αναγνωρίζει ορισμένες δικαιολογημένες ανησυχίες για την πιθανή ζημία που μπορεί να προκληθεί, για παράδειγμα, στον τομέα των μικρομεσαίων επιχειρήσεων, στο τραπεζικό μας σύστημα και στους επενδυτικούς μας φορείς, που δεν διατηρούνται σε ανταγωνιστικό επίπεδο μέσα στην Ευρωπαϊκή Ένωση και μεταξύ της Ευρωπαϊκής Ένωσης και των υπόλοιπων χωρών του κόσμου.
Όλοι γνωρίζουμε ότι ο κ. Lafalussy συνέταξε σχετικά μ' αυτό το θέμα μία πολύ σαφή και εξαιρετικά χρήσιμη έκθεση, που πιστεύουμε ότι μπορεί να χρησιμεύσει για να εργαστούμε πιο αποτελεσματικά σε νομοθετικό επίπεδο, ικανοί ή -θα μπορούσαμε να πούμε- πιο προσαρμοσμένοι στις αλλαγές που συντελούνται στην αγορά.
Χρειάζεται να αντιμετωπίσουμε μια πραγματικότητα η οποία δεν επιτρέπει να είναι ήδη ξεπερασμένες οι νέες οδηγίες τη στιγμή που υιοθετούνται και πρέπει να εξασφαλίσουμε ότι οι κανόνες των υφισταμένων οδηγιών μπορούν να παρακολουθούν την ταχεία εξέλιξη των οικονομικών αγορών.
Η έλλειψη ικανότητας προσαρμογής, η ανελαστικότητα ζημιώνει την ανταγωνιστική θέση των οικονομικών επιχειρήσεών μας.
Θέλω να πω, καταρχάς, ότι η νομοθεσία μας πρέπει να είναι αρκετά ενημερωμένη και να είναι στο αρκετά ευέλικτη ώστε να μπορεί να ανταποκριθεί στις γρήγορες εξελίξεις της αγοράς.
Και δεύτερον, πρέπει να αποφεύγουμε τις υπερβολικές δαπάνες που μπορούν να επηρεάσουν τα οικονομικά όργανα και, φυσικά, εμμέσως και τους πελάτες αυτών των οικονομικών οργάνων.
Πρέπει να υποστηρίξουμε αυτούς τους στόχους με συνετούς, υγιείς κανόνες, που θα μπορούν να εγγυηθούν την ασφάλεια των αγορών μας και των θεσμών μας.
Και τελικά, και αυτό είναι ένα σημείο κλειδί, είμαστε γνωρίζουμε πολύ καλά ότι πρέπει να σεβαστούμε τη θεσμική ισορροπία που καθορίζεται στη Συνθήκη.
Σήμερα είναι πολύ νωρίς ακόμα για να μπορέσουμε να μιλήσουμε για μια επίσημη θέση της Επιτροπής γι' αυτά τα θέματα, αλλά ίσως θα μπορούσαμε να προσδιορίσουμε ορισμένα στοιχεία του σχεδίου της ενδεχόμενης προσέγγισης.
Αυτή η προσέγγιση θα μπορούσε να αναφέρεται σε πολλά επίπεδα.
Ένα πρώτο επίπεδο θα περιελάμβανε τις θεμελιώδεις αρχές, τα codes principals που θα περιλαμβάνονταν σε ορισμένους κανόνες, όπως, για παράδειγμα, σε οδηγίες.
Δεύτερον, ένα επίπεδο τεχνικής λεπτομέρειας το οποίο θα περιελάμβανε το μέρος εκείνο που υποβάλλεται περισσότερο σε αλλαγές, αν θέλουμε να διατηρήσουμε μια ισορροπία μεταξύ της ρύθμισης και της καλύτερης πρακτικής.
Αυτό θα μπορούσε να συμπεριληφθεί στα παραρτήματα αυτών των οδηγιών και θα έπρεπε να βρεθεί ένα ικανοποιητικό σύστημα για να τις τροποποιήσουμε γρήγορα.
Θα μιλούσαμε για ένα δεύτερο επίπεδο απόφασης.
Και για ένα τρίτο επίπεδο που θα ανταποκρινόταν στην εξέλιξη μηχανισμών που θα επέτρεπαν την προώθηση σταθερότητας και σύγκλισης στην εποπτεία και την ενίσχυση του ρόλου, των Κρατών μελών και της Επιτροπής προς την κατεύθυνση αυτή.
Ένα βασικό για μας σημείο στη διαδικασία είναι ο τρόπος με τον οποίο πρέπει να επιτύχουμε τη διατήρηση της παρούσας θεσμικής ισορροπίας.
Το Κοινοβούλιο θα πρέπει στο μέλλον να ικανοποιήσει, μέσω μιας συμφωνίας για το μελλοντικό μοντέλο ρύθμισης, τις αρχές που υπόκεινται στη λήψη των αποφάσεων, οι οποίες αρχές πρέπει να είναι, όσο αυτό είναι δυνατόν, ουσιαστικές και να μην αποκρίνονται σε γενικότητες αλλά σε πολύ συγκεκριμένα θέματα.
Αυτές είναι μερικές πρώτες σκέψεις για το πως θα μπορούσαμε να επιτύχουμε μια νομοθετική διαδικασία που θα ήταν ελεγχόμενη και αποτελεσματική μέσα στις παρούσες ρυθμίσεις της Συνθήκης.
Ελπίζω το Κοινοβούλιο να συμμετάσχει ενεργά στις συζητήσεις τους επόμενους μήνες.
Επιστρέφοντας στις συγκεκριμένες τροπολογίες που θα πραγματοποιηθούν και που συμπεριλήφθηκαν στην έκθεση, θα ήθελα να κάνω δύο σχόλια: πρώτον, όσον αφορά στις τροπολογίες 8 και 13: η υιοθέτηση μιας προσέγγισης βασισμένης στην εσωτερική ταξινόμηση πρέπει να γίνει με τρόπο υγιή και συνετό.
Για πολλά όργανα ίσως να μην είναι επιθυμητή ούτε κατάλληλη και βέβαια δεν πρέπει να είναι ποτέ υποχρεωτική.
Από την πρώτη στιγμή η Επιτροπή ευνόησε την εξέλιξη μιας ευρείας, υποκείμενης σε πρότυπα, προσέγγισης εσωτερικής ταξινόμησης, που θα μπορέσει να εφαρμοστεί στα όργανα με σωστή διαχείριση, ανεξάρτητα από το μέγεθός τους ή τον τομέα λειτουργίας τους.
Αυτή είναι μια θετική εξέλιξη που επιθυμούμε να υιοθετηθεί από όσο το δυνατόν περισσότερα όργανα, αλλά παραδεχόμαστε ότι δεν είναι επιθυμητό να επιμείνουμε σε μια προσέγγιση εσωτερικής ταξινόμησης για όλα τα οικονομικά όργανα.
Όσον αφορά στην τροπολογία 12 σχετικά με το σύστημα αναθεώρησης της εποπτείας, θέλω να επισημάνω ότι βρίσκεται πια στις αρμοδιότητες των εποπτών να ζητήσουν ή να θέσουν ένα υψηλότερο επίπεδο από το ελάχιστο των απαιτήσεων κεφαλαίου.
Η πρόταση να χρησιμοποιηθεί αυτό το μέσο μόνο σαν ένα είδος πόρων ύστατης ανάγκης θα περιόριζε τελικά τον αντίκτυπο της διαδικασίας αναθεώρησης της εποπτείας σαν βασικό στοιχείο στο πλαίσιο αυτό.
Γι' αυτό, πιστεύουμε ότι αυτή η κατάσταση πρέπει να διατηρηθεί ως έχει.
Η συζήτηση έληξε.
Η ψηφοφορία θα διεξαχθεί αύριο στις 09:00.
Καθήκοντα του Διαμεσολαβητή
Η ημερήσια διάταξη προβλέπει τη συζήτηση της έκθεσης (A5-0293/2000) της κ. Almeida Garrett, εξ ονόματος της Επιτροπής Συνταγματικών Υποθέσεων, σχετικά με την τροποποίηση της απόφασης του Κοινοβουλίου της 9ης Μαρτίου 1994 όσον αφορά τους γενικούς όρους άσκησης των καθηκόντων του Ευρωπαίου Διαμεσολαβητή.
Κύριε Πρόεδρε, αυτό που μας φέρνει εδώ σήμερα είναι η συζήτηση της πρώτης από τις δύο εκθέσεις σχετικά με την τροποποίηση του καθεστώτος και των γενικών όρων άσκησης των καθηκόντων του Ευρωπαίου Διαμεσολαβητή.
Και ζητώ συγγνώμη από το Σώμα επειδή μπαίνω στον πειρασμό, καθώς πέφτει η νύχτα στο τέλος αυτής της κοινοβουλευτικής συνεδρίασης, να έχω ως πηγή έμπνευσης για τη συζήτηση αυτής της έκθεσης ορισμένες από τις οικογενειακές νοσταλγίες.
Διαπιστώνουμε ότι, όπως στις σχέσεις με τα παιδιά, έτσι και στις διαδικασίες γέννησης και ανάπτυξης των θεσμών που μεγαλώνουν στο πλαίσιο άλλων, υπάρχει μία στιγμή στην οποία είναι ανάγκη να δείξουμε έμπρακτα την αναγνώριση της αυτονομίας τους.
Και όντως έφτασε η στιγμή να αναγνωρίσουμε ότι ο θεσμός του "Ευρωπαίου Διαμεσολαβητή" έχει αναπτυχθεί επαρκώς και έδωσε ήδη επαρκείς αποδείξεις ωριμότητας για ένα έχει το δικό του προϋπολογισμό.
Εάν, στη διάρκεια της πρώτης φάσης, μαζί με την ανεξαρτησία της εντολής και της δράσης του Διαμεσολαβητή, θεωρούσαμε ορθό και φυσιολογικό να συνυπάρχει μία εξάρτηση ως προς τα χρηματοδοτικά μέσα από τον προϋπολογισμό του Ευρωπαϊκού Κοινοβουλίου, αυτό σήμερα δεν έχει πλέον νόημα.
Αυτό που θα προτείνουμε εδώ είναι ακριβώς η αναγνώριση αυτού του διαχωρισμού: τον κανονισμό του Συμβουλίου του Δεκεμβρίου 1999 που ενέκρινε τη δημιουργία ενός ειδικού τμήματος για το Διαμεσολαβητή στο γενικό προϋπολογισμό των Κοινοτήτων.
Έγινε τότε ένα θεμελιώδες βήμα, θεωρώντας το Διαμεσολαβητή ως ένα αυτόνομο θεσμό όσον αφορά την εφαρμογή του δημοσιονομικού κανονισμού.
Το βήμα αυτό δεν ήταν τίποτε περισσότερο από τη διαπίστωση ότι η αυξανόμενη ορατότητα ενός θεσμού, που γεννήθηκε και αναπτύχθηκε στο όνομα της ανάγκης για προσέγγιση με τους πολίτες στη ζωή των κοινοτικών θεσμικών οργάνων, χρειάζεται επίσης δημοσιονομική αυτονομία για να μπορεί να είναι υπεύθυνος των δημοσιονομικών προβλέψεων που κάνει και κρίνει κατάλληλες για τους υλικούς και ανθρώπινους πόρους οι οποίοι είναι αναγκαίοι για την ορθή εκπλήρωση των καθηκόντων του.
Για το λόγο αυτό, πρέπει τώρα να προσαρμόσουμε το καθεστώς στο δημοσιονομικό κανονισμό, προτείνοντας την κατάργηση δύο άρθρων - του άρθρου 12 και του άρθρου 16 -της απόφασης του Κοινοβουλίου του 1994 που, όπως όλοι ξέρετε καλά, ενέκρινε το καθεστώς και τους γενικούς όρους άσκησης των καθηκόντων του Ευρωπαίου Διαμεσολαβητή.
Οι κανόνες αυτοί έπαψαν να αντανακλούν τη δημοσιονομική αλήθεια μετά την τελευταία τροποποίηση του δημοσιονομικού κανονισμού των Κοινοτήτων.
Απομένει λοιπόν να διαπιστώσουμε αυτή την αναντιστοιχία με την πραγματικότητα και να εγκρίνουμε την κατάργησή τους.
Και δεδομένου ότι θα πρέπει σύντομα να εξετάσουμε εδώ στο Κοινοβούλιο τις ουσιαστικές αλλαγές του καθεστώτος του Ευρωπαίου Διαμεσολαβητή, που βρίσκονται ακόμη υπό συζήτηση στους κόλπους της Επιτροπής Συνταγματικών Υποθέσεων και της οποίας η έκθεση έχει επίσης ανατεθεί σε μένα και αφορά τη διεύρυνση των εξουσιών έρευνας του Διαμεσολαβητή, θα επιφυλαχθούμε για εκείνη τη στιγμή προκειμένου να προβούμε στην ποιοτική και πλήρη αναθεώρηση του κειμένου του σχετικού καθεστώτος.
Επιτρέψτε μου, κύριε Πρόεδρε, πριν ολοκληρώσω να επωφεληθώ της ευκαιρίας για να συγχαρώ το Διαμεσολαβητή κ. Jacob Sφderman, να του εκφράσω τα συγχαρητήριά μου για το έργο που πραγματοποίησε για την καταπολέμηση της κακοδιοίκησης και, επομένως, επίσης για την προώθηση μεγαλύτερης προσέγγισης των ευρωπαίων πολιτών με τη ζωή των κοινοτικών θεσμικών οργάνων.
Κύριε Πρόεδρε, ελπίζω να μην δυσαρεστηθεί η εισηγήτρια, εάν πω ότι η παρούσα έκθεση είναι σχετικά δυσνόητη, ότι αργήσαμε πολύ να καταπιαστούμε με αυτή, Πέμπτη απόγευμα και αφορά την ίδια την καρδιά της δημοκρατίας στην Ευρωπαϊκή Ένωση.
Πώς προστατεύουμε τα δικαιώματα των Ευρωπαίων πολιτών;
Δεν υπάρχει αμφιβολία ότι ο ρόλος του Διαμεσολαβητή είναι απολύτως κρίσιμος σε αυτό.
Ο Διαμεσολαβητής έχει διακριτό ρόλο και θέση στο πλαίσιο του ευρωπαϊκού θεσμού αλλά είναι ένας ρόλος που απαιτεί αυτονομία.
Όπως ξέρουμε όλοι, για να είναι κανείς ανεξάρτητος, πρέπει να έχει οικονομική ανεξαρτησία.
Στα αγγλικά έχουμε ένα ρητό: "όποιος πληρώνει το μουσικό, δίνει την παραγγελιά" .
Εκείνοι που πληρώνουν για κάποιες δραστηριότητες ή οργανώσεις, θεωρείται γενικά ότι ασκούν κάποια εξουσία επάνω σε αυτές τις δραστηριότητες ή οργανώσεις.
Γι' αυτό, ο Διαμεσολαβητής πρέπει να είναι οικονομικά αυτόνομος και όσο το δυνατόν πιο ανεξάρτητος, έτσι ώστε να μην κατηγορηθούμε εδώ στο Κοινοβούλιο ότι "δίνουμε τις παραγγελιές" .
Το κοινό πρέπει να έχει απόλυτη εμπιστοσύνη ότι ο Διαμεσολαβητής είναι τελείως αμερόληπτος στις έρευνές του.
Εγώ, φυσικά, όπως όλα τα μέλη του Σώματος, έχω απόλυτη εμπιστοσύνη ότι ο κ. Jacob Sφderman ασκεί τα καθήκοντά του εντελώς ανεξάρτητα αλλά αυτό πρέπει να αποδειχτεί.
Γι' αυτό είναι απαραίτητη η οικονομική αυτονομία.
Ακόμη, αξίζει ίσως να τονίσουμε στους Ευρωπαίους πολίτες ότι η υπηρεσία του Διαμεσολαβητή - όχι ο ίδιος προσωπικά - κοστίζει περίπου 3,9 εκατομμύρια ευρώ το χρόνο ή λιγότερο από ένα λεπτό το άτομο στην Ευρωπαϊκή Ένωση.
Για τους Αγγλους ακροατές αυτό ανέρχεται χονδρικά σε μία πένα το χρόνο και είναι χρήματα που δεν πηγαίνουν χαμένα.
Χάρη στην πρωτοβουλία του Προέδρου της Επιτροπής Αναφορών, του κ. Gemelli, ελήφθησαν τα κατάλληλα νομικά μέτρα για να τροποποιηθεί η απόφαση του 1994 του Ευρωπαϊκού Κοινοβουλίου σχετικά με τις αρμοδιότητες και τις υποχρεώσεις του Διαμεσολαβητή.
Κατόπιν τούτου, η Επιτροπή Αναφορών, με την έκθεση Gonzαlez Αlvarez, απεφάνθη ότι η διαδικασία τροποποίησης του καθεστώτος του Διαμεσολαβητή πρέπει να υπαχθεί στο άρθρο 195 της Συνθήκης των Ευρωπαϊκών Κοινοτήτων.
Ας μην ξεχνούμε ποτέ πως ο ρόλος του Διαμεσολαβητή είναι εντυπωμένος στις ευρωπαϊκές συνθήκες.
Η ομάδα του ΕΛΚ/ΕΔ υποστηρίζει την άποψη της Επιτροπής Συνταγματικών Υποθέσεων ότι οι αρμοδιότητες του Διαμεσολαβητή πρέπει να διευρυνθούν και όσο νωρίτερα γίνει αυτό, τόσο το καλύτερο, ιδίως στους τομείς των ερευνητικών εξουσιών του άρθρου 3 της απόφασης του 1994.
Η ποιότητα των ενεργειών του Διαμεσολαβητή ως τώρα αποδεικνύει ότι ο θεσμός του Διαμεσολαβητή αναπτύσσεται ως πλήρες και απαραίτητο εργαλείο, με το οποίο οι Ευρωπαίοι πολίτες υποβάλλουν καταγγελίες για κρούσματα κακής διοίκησης εκ μέρους των ευρωπαϊκών θεσμικών οργάνων.
Εμείς, στην Ομάδα μου, εκτιμούμε την υποστήριξη του Διαμεσολαβητή προς την Επιτροπή Αναφορών, την επιτροπή που είναι υπεύθυνη για τις σχέσεις μεταξύ Διαμεσολαβητή και Κοινοβουλίου.
Από αυτήν την άποψη, η ομάδα του ΕΛΚ/ΕΔ ενθαρρύνει το Διαμεσολαβητή να συνεχίσει το έργο του μέσω των ειδικών εκθέσεών του, τις οποίες είμαστε πάντοτε πρόθυμοι να εξετάσουμε με θετικό πνεύμα συνεργασίας με το Διαμεσολαβητή.
Ελπίζω ότι πολύ σύντομα το Κοινοβούλιο θα εξετάσει τη διεύρυνση των ερευνητικών εξουσιών του Διαμεσολαβητή.
Εάν συμβεί αυτό, η Επιτροπή Αναφορών προσδοκά να διεξαγάγει εξαντλητικές και προσεκτικές διαβουλεύσεις με την Επιτροπή Συνταγματικών Υποθέσεων.
Είμαστε, όπως είπα ήδη, η επιτροπή που είναι υπεύθυνη για τις σχέσεις με το Διαμεσολαβητή και συνεργαζόμαστε στενά μαζί του.
Η ομάδα του ΕΛΚ υποστηρίζει αυτήν την έκθεση και ελπίζει ότι, μαζί με την έκθεση Bφsch σχετικά με την έκθεση του Διαμεσολαβητή για τις διαδικασίες πρόσληψης, αποτελεί ένδειξη της συνεχιζόμενης δέσμευσης του Ευρωπαϊκού Κοινοβουλίου για ενίσχυση της διαφάνειας και της απόδοσης ευθυνών.
Δεν χρειαζόμαστε επιπλέον εργασία και δεν θέλουμε παραδείγματα κακής διοίκησης, αλλά είναι σημαντικό να υπενθυμίζουμε στους Ευρωπαίους πολίτες ότι η υπηρεσία του Διαμεσολαβητή βρίσκεται εδώ για να τους βοηθά, όταν ανακύπτουν κρούσματα κακής διοίκησης.
Πολλοί μας επικρίνουν αδίκως για δημοκρατικό έλλειμμα.
Ο θεσμός του Διαμεσολαβητή οπωσδήποτε βοηθά στην κάλυψη του δημοκρατικού ελλείμματος.
Κύριε Πρόεδρε, είναι θετικό το γεγονός ότι το Ευρωπαϊκό Κοινοβούλιο, ακολουθώντας την παράδοση που έχουν στις βόρειες χώρες για τους δημοσίους υπαλλήλους, ζητούσε ανέκαθεν να ενισχυθεί και να επιβεβαιωθεί η θέση του Διαμεσολαβητή.
Ο Διαμεσολαβητής της Ευρωπαϊκής Ένωσης θα πρέπει να καταστεί απολύτως ανεξάρτητος κατά την επιτέλεση των καθηκόντων του καθ' ην στιγμή αυτός ή αυτή - τη στιγμή αυτή είναι ένας άνδρας, ο Jacob Sφderman, ο οποίος είναι μάλιστα καλός αντιπρόσωπος των Σουηδών της Φινλανδίας - υπερασπίζεται τα δικαιώματα των πολιτών απέναντι σε περιπτώσεις κακοδιοίκησης.
Μόνο έτσι μπορεί το λειτούργημα του Διαμεσολαβητή να επιτύχει τους σημαντικούς και βαθύτερους στόχους του και σε επίπεδο ΕΕ.
Εμείς οι σουηδοί Χριστιανοδημοκράτες καλωσορίζουμε επομένως θερμά το βήμα που πραγματοποιείται αυτή τη στιγμή προκειμένου να ενισχυθεί η ανεξαρτησία του Διαμεσολαβητή ακόμη και σε ένα τόσο θεμελιώδη τομέα όπως ο προϋπολογισμός.
Πρόκειται για ένα σημαντικό ζήτημα αξιοπιστίας για την ανεξαρτησία και την ουδετερότητα του Διαμεσολαβητή.
Εμείς στην επιτροπή συνταγματικών υποθέσεων του Ευρωπαϊκού Κοινοβουλίου υποστηρίξαμε επομένως ανεπιφύλακτα αυτό το θετικό μέτρο.
Θα ήθελα να ευχαριστήσω την εισηγήτρια Almeida Garrett για τη συμβολή της σε αυτό το σημαντικό ζήτημα.
Θα ήθελα στη συνέχεια να αναφερθώ σε ένα άλλο επίκαιρο ζήτημα σχετικά με την εξέλιξη του θεσμού του Διαμεσολαβητή.
Πρόκειται για το δικαίωμα απεριόριστης πρόσβασης στα διάφορα έγγραφα, δικαίωμα του οποίου σπανιότατα γίνεται χρήση.
Πρόκειται για μία προϋπόθεση προκειμένου ο θεσμός του Διαμεσολαβητή να αποκτήσει τη δέουσα αξιοπιστία απέναντι στον πολίτη.
Ένας Διαμεσολαβητής δεσμεύεται φυσικά από τις διατάξεις περί απορρήτου, είναι ωστόσο χρήσιμο να γνωρίζουν οι πολίτες ότι ο Διαμεσολαβητής μπορεί να αποκτήσει πρόσβαση σε έγγραφα στα οποία δεν έχουν πρόσβαση οι ίδιοι.
Σημαντικό είναι επίσης να διαπιστώσουμε ότι το δικαίωμα πρόσβασης του Διαμεσολαβητή στα διάφορα έγγραφα δεν έχει καμία απολύτως σχέση με τη συζήτηση για τη δημοσιοποίηση των εγγράφων που διεξάγουμε τις μέρες αυτές και που οδηγεί συχνά σε παρανοήσεις.
Το Ευρωπαϊκό Κοινοβούλιο, η επιτροπή συνταγματικών υποθέσεων του Κοινοβουλίου και, ας ελπίσουμε, η Επιτροπή και το Συμβούλιο θέλουν να εξελιχθεί και να ενθαρρυνθεί περαιτέρω ο θεσμός του Διαμεσολαβητή, η ανεξαρτησία του και επομένως και η εμπιστοσύνη που του δείχνουν οι πολίτες.
.
(ES) Κύριε Πρόεδρε, η Επιτροπή πρέπει να είναι πολύ σύντομη στο θέμα αυτό.
Η έκθεση έχει σαν μοναδικό στόχο να εναρμονίσει τα καθήκοντα του Ευρωπαίου Διαμεσολαβητή με μία τροποποίηση του δημοσιονομικού κανονισμού, η οποία, όπως ανέφερε και ο εισηγητής, φιλοδοξεί να συμπεριλάβει στον γενικό προϋπολογισμό των Κοινοτήτων ένα ξεχωριστό κεφάλαιο για τον προϋπολογισμό του Διαμεσολαβητή.
Η Επιτροπή έχει δηλώσει και στο παρελθόν ότι συμφωνεί σ' αυτό το θέμα, τόσο για λόγους δημοσιονομικής τακτικής όσο και για λόγους της ανεξαρτησίας του θεσμού του Διαμεσολαβητή.
Γι' αυτό, υποστηρίζουμε πλήρως τις τροποποιήσεις των καθηκόντων του Διαμεσολαβητή που μας προτείνει η κ. Almeida Garrett.
Ευχαριστώ, κ. Επίτροπε.
Η συζήτηση έληξε.
Η ψηφοφορία θα διεξαχθεί αύριο στις 09:00.
Ειδική έκθεση του Διαμεσολαβητή της Ευρωπαϊκής Ένωσης για το απόρρητο που χαρακτηρίζει τις διαδικασίες προσλήψεων της Επιτροπής
Η ημερήσια διάταξη προβλέπει τη συζήτηση της έκθεσης (A5-0280/2000) του κ. Bφsch, εξ ονόματος της Επιτροπής Αναφορών για την ειδική έκθεση του Ευρωπαίου Διαμεσολαβητή προς το Ευρωπαϊκό Κοινοβούλιο μετά την εξέταση, ιδία πρωτοβουλία, για το απόρρητο που χαρακτηρίζει τη διαδικασία προσλήψεων της Επιτροπής (C5-0082/2000 - 2000/2048 (COS)).
Κύριε Πρόεδρε, κύριε Επίτροπε, κυρίες και κύριοι συνάδελφοι, νομίζω πως αυτή η έκθεση που συζητάμε απόψε ταιριάζει πολύ καλά με τη σημερινή ημερήσια διάταξη, διότι ήδη σήμερα το μεσημέρι ψηφίσαμε υπέρ μιας σημαντικής έκθεσης για την πρόσβαση στα έγγραφα, και νομίζω πως αυτό που συζητάμε τώρα και θα αποφασίσουμε αύριο είναι συναφές.
Στο παρελθόν, υπήρξαν αρκετές καταγγελίες στον Διαμεσολαβητή, για τον οποίο μιλήσαμε μόλις, για την έλλειψη διαφάνειας σε θέματα προσλήψεων, κι αυτό αποτελεί κρίσιμο σημείο, καθώς συμμεριζόμαστε πλήρως την εκτίμηση του Διαμεσολαβητή ότι πολύ συχνά ειδικά η διαδικασία πρόσληψης αποτελεί για πολλούς πολίτες (άνδρες και γυναίκες) μια πρώτη επαφή με τα ευρωπαϊκά όργανα.
Επομένως είναι σημαντικό τα πράγματα αυτά να γίνονται με όσο το δυνατόν περισσότερη διαφάνεια, ευκρίνεια και σαφήνεια.
Αφετηρία της παρούσας έκθεσης ήταν ως εκ τούτου η σύσταση του Διαμεσολαβητή προς την Επιτροπή να επιτρέψει την πρόσβαση των υποψηφίων που παίρνουν μέρος στους διαγωνισμούς που διοργανώνει η ίδια η Επιτροπή στα διορθωμένα γραπτά τους.
Παρά τα επανειλημμένα παρόμοια αιτήματα προς την προηγούμενη Επιτροπή, εκείνη δεν ανταποκρίθηκε.
Αυτός ήταν ο λόγος που ο Διαμεσολαβητής εξέδωσε ειδική έκθεση στην οποία υπογράμμιζε εκ νέου το αίτημά του.
Η Επιτροπή Πρόντι συμφώνησε στο μεταξύ να εφαρμόσει την τέταρτη σύσταση προς αυτή και να επιτρέψει την πρόσβαση των υποψηφίων που συμμετείχαν σε έναν διαγωνισμό στα διορθωμένα γραπτά τους.
Η επιτροπή μας, η Επιτροπή Αναφορών, ασχολήθηκε με αυτό και υιοθέτησε την παρούσα έκθεση.
Ως Επιτροπή Αναφορών λάβαμε την θεμελιώδους σημασίας απόφαση κατά την υιοθέτηση αυτής της έκθεσης να υιοθετήσουμε τη σύσταση του Διαμεσολαβητή, και θέλουμε να ευχαριστήσουμε θερμά την Επιτροπή και να τη συγχαρούμε για τη θετική ανταπόκριση στο αίτημα του Διαμεσολαβητή.
Εκφράστηκε επίσης η επιθυμία να ακολουθήσουν το παράδειγμα της Επιτροπής όλα τα άλλα ευρωπαϊκά όργανα, θεσμικά και μη, και να επιτρέψουν την πρόσβαση των υποψηφίων στα διορθωμένα γραπτά τους.
Πιστεύουμε πως αυτή η μορφή μιας πιο διαφανούς και ανοικτής πρόσβασης των υποψηφίων στις τοποθετήσεις των ευρωπαϊκών οργάνων θα αποτελέσει ένα σημαντικό βήμα για την ήδη ευρέως εξαγγελθείσα μεταρρύθμιση της Ευρωπαϊκής Επιτροπής και ότι έτσι θα φέρουμε πιο κοντά στον πολίτη ένα κομμάτι αυτών των Βρυξελλών και αυτής της Ευρώπης και θα το καταστήσουμε πιο ευκρινές.
Δυο λόγια ακόμη για τις τροπολογίες που θα έχουμε αύριο.
Ακολουθούν σε μεγάλο βαθμό τη σύσταση που υπέβαλε η Επιτροπή Νομικών Θεμάτων και Εσωτερικής Αγοράς και, επί της βάσης αυτής, διατυπώνουν εμφανώς αυτό που προσδοκούμε από την Επιτροπή.
Πιστεύω επίσης ότι είναι σημαντικό να δοθεί στην Επιτροπή μια προθεσμία - κι αυτό είναι επίσης μέρος των τροπολογιών - για την εφαρμογή των εξαγγελθέντων μέτρων, και ευελπιστώ - αυτή είναι η τοποθέτησή μου ως εισηγητή - ότι το Σώμα θα την υποστηρίξει.
(ΕΝ) Κύριε Πρόεδρε, λαμβάνοντας το λόγο τόσο ως μέλος της Επιτροπής Νομικών Υποθέσεων όσο και εξ ονόματος της ομάδας μου, χαιρετίζω θερμά αυτή την εξέλιξη.
Σήμερα ομιλώ εξ ονόματος της αντιπροέδρου μας, κ. Hautala, η οποία αδυνατεί να παρευρεθεί εδώ σήμερα το βράδυ.
Στην αποψινή μου παρέμβαση, θα ήθελα να επισύρω την προσοχή σας ιδίως στη δική της γνώμη.
Χαιρετίζουμε θερμά την έκθεση του Διαμεσολαβητή.
Χαιρετίζουμε ιδίως τις μεταρρυθμίσεις και τις αλλαγές που πρέπει και που, εφόσον το θελήσει η Επιτροπή, θα εισαχθούν ως αποτέλεσμα αυτής της έκθεσης.
Στο κάτω-κάτω, η πρόσβαση στα έγγραφα είναι θεμελιώδες δικαίωμα του πολίτη και κανένα έγγραφο δεν είναι πιο σημαντικό για έναν υποψήφιο από τα έγγραφα που σχετίζονται με τις εξετάσεις.
Ο πυρήνας της έκθεσης του Διαμεσολαβητή είναι το γεγονός ότι οι υποψήφιοι για πρόσληψη στην Επιτροπή δικαιούνται, εάν το ζητήσουν, να δουν τα γραπτά των εξετάσεών τους.
Θέλουμε επίσης να επισημάνουμε κάτι σχετικά με τις λιγότερο διαδεδομένες γλώσσες.
Υπάρχει μεγάλη δυσκολία στην εξέταση ανθρώπων σε διαφορετική γλώσσα.
Χρειάστηκε να το κάνω ο ίδιος μερικές φορές, εξετάζοντας γραπτά στην ιταλική ή τη γερμανική, έχοντας την αγγλική ως μητρική μου γλώσσα - ή τουλάχιστον ένα είδος αγγλικής.
Η δυσκολία λύνεται με τη μετάφραση, αλλά πρέπει να είμαστε σίγουροι πως η ποιότητα της μετάφρασης είναι υψηλή και πως ο υποψήφιος μπορεί να ελέγξει ότι αυτά που έγραψε στο πρωτότυπο είναι τα ίδια με αυτά που εμφανίζονται στο γραπτό των εξετάσεων.
Εάν υπάρχουν ανακρίβειες, πρέπει ο υποψήφιος να μπορεί να το επισημάνει.
Χαιρόμαστε που η Επιτροπή θα το κάνει αυτό.
Όχι μόνο η Επιτροπή αλλά και τα λοιπά θεσμικά όργανα και οργανισμοί της Κοινότητας οφείλουν να συμμορφωθούν με τις συστάσεις του Διαμεσολαβητή, ακόμη και για διαδικασίες πρόσληψης που έχουν ήδη δρομολογηθεί.
Είναι λυπηρό που η Επιτροπή συμφώνησε να εφαρμόσει τις συστάσεις του Διαμεσολαβητή μόνο για τις διαδικασίες προσλήψεων που ξεκίνησαν μετά τον Ιούνιο του 2000.
Πιστεύουμε ότι τα κοινοτικά θεσμικά όργανα πρέπει να διεξάγουν τις διαδικασίες πρόσληψης του προσωπικού τους, όλες τις διαδικασίες προσλήψεων, με όσο πιο ανοιχτό και διαφανή τρόπο γίνεται, έτσι ώστε να αποφεύγεται η υπόνοια της μεροληψίας, της αδικίας και της διοικητικής ανικανότητας.
Πρέπει επίσης να εξασφαλίσουμε ότι οι διαδικασίες ενθαρρύνουν το διορισμό γυναικών στις μισθολογικές ομάδες, συμπεριλαμβανόμενων των πιο υψηλών μισθολογικών ομάδων στις οποίες υπο-εκπροσωπούνται.
Θα θέλαμε επίσης να επιστήσουμε την προσοχή στο σημείο που αφορά τις έκτακτες και βοηθητικές θέσεις εργασίας στα θεσμικά όργανα, υπηρεσίες και οργανισμούς της Κοινότητας και της Ένωσης.
Οι σχετικές προκηρύξεις πρέπει να δημοσιεύονται στην Επίσημη Εφημερίδα και τον Τύπο, καθώς και στο Διαδίκτυο για να εξασφαλίζεται μία γνήσια αίσθηση ανταγωνισμού.
Τα ανώτερα στελέχη πρέπει να εξασφαλίζουν ότι ανταμείβεται η αξία και ότι όλες οι κενές θέσεις, ακόμη και οι πιο υψηλές, δημοσιεύονται στην Επίσημη Εφημερίδα και το Διαδίκτυο.
Ακόμη, τα άτομα που προσλαμβάνονται στα ιδιαίτερα γραφεία των μελών της Επιτροπής πρέπει να υποχρεούνται να λάβουν μέρος σε μία γενική διαδικασία επιλογής πριν καταλάβουν οποιαδήποτε κενή θέση στο εν λόγω όργανο.
Σημειώνουμε, για παράδειγμα, ότι ο πρώην επικεφαλής του ιδιαιτέρου γραφείου του κ. Πρόντι μετατέθηκε σε άλλη θέση στην ιεραρχία της Επιτροπής.
Ελπίζουμε ότι θα καταλάβει πως πρέπει να παραιτηθεί όταν λήξει η θητεία της παρούσας Επιτροπής, εφόσον ουδέποτε συμμετέσχε σε διαγωνισμό της Επιτροπής.
Σε όλη την Ένωση, κυκλοφορεί η φήμη ότι είναι δύσκολο να προσληφθεί κανείς, αν δεν έχει καλές διασυνδέσεις.
Πρέπει να κάνουμε ό,τι μπορούμε , ούτως ώστε αυτή η φήμη όχι μόνον να είναι, αλλά και να φαίνεται ότι είναι εσφαλμένη.
Κύριε Πρόεδρε, ο κ. Bφsch παρουσίασε μια εξαιρετική έκθεση και πρέπει να τον ευχαριστήσουμε, όπως και την κ. Hautala από την Επιτροπή Νομικών Θεμάτων.
Στην υπόθεση αυτή, πρέπει να εκφράσουμε την ικανοποίησή μας προς όλους τους πρωταγωνιστές.
Το Διαμεσολαβητή για τη πρωτοβουλία του και την επιμονή του σε θέματα διαφάνειας και τη μεγάλη προσοχή που δίνει στις σχέσεις των πολιτών με την ευρωπαϊκή διοίκηση.
Εκφράζουμε επίσης την ικανοποίησή μας στην Ευρωπαϊκή Επιτροπή η οποία, ύστερα από κάποιους δισταγμούς, συνεργάστηκε πλήρως με τον Διαμεσολαβητή και ανταποκρίθηκε στις προτάσεις του τελευταίου, ιδίως στη σύσταση που αποτέλεσε το αντικείμενο της έκθεσης αυτής.
Θεωρούμε φυσιολογικό το να μπορεί ένας υποψήφιος να έχει πρόσβαση στο διορθωμένο του αντίγραφο, δεδομένου ότι η πρόσβαση στα έγγραφα είναι θεμελιώδες δικαίωμα που αναγνωρίζεται εξάλλου από το Χάρτη των Θεμελιωδών Δικαιωμάτων που θεσπίσαμε αυτή την εβδομάδα.
Με τον ίδιο τρόπο, θεωρούμε απολύτως δικαιολογημένο να μπορεί ο υποψήφιος να παίρνει στο τέλος της εξέτασης το κείμενο του ερωτηματολογίου που χρησιμοποιήθηκε στην εξέταση αυτή.
Είναι προφανές ότι τα μέτρα που αφορούν τις προσλήψεις πρέπει να είναι διαφανή ώστε να αποφεύγεται οποιαδήποτε κατάχρηση.
Ωστόσο, πιστεύουμε ότι μια κάποια ευελιξία είναι αναγκαία.
Δεν πρέπει να συμβάλουμε στο να καθιερώσουμε μηχανισμούς που θα εφαρμόζονται σε όργανα τόσο διαφορετικά όσο η Επιτροπή ή το Δικαστήριο.
Επίσης, δεν πιστεύω ότι πρέπει να επιβαρύνουμε ορισμένες διαδικασίες με πολυέξοδους μηχανισμούς, δυσανάλογους σε σχέση με τους πραγματικούς κινδύνους αντιδικίας.
Στο σημείο αυτό, αναφέρομαι σε μια τροπολογία σχετικά με την απαίτηση της αδιαφιλονίκητης απόδειξης της διεξαγωγής μιας προφορικής εξέτασης, για παράδειγμα.
Η Ομάδα μας ήταν πολύ ικανοποιημένη με την ψηφοφορία της Επιτροπής Αναφορών.
Ο εισηγητής πρότεινε νέες τροπολογίες στη σύνοδο.
Τις εξετάσαμε και μπορούμε να εγκρίνουμε τρεις που ευθυγραμμίζονται με την ψηφοφορία μας στην επιτροπή.
Πιστεύουμε ότι οι άλλες είναι ανέφικτες, ή ακόμη και άτοπες.
Συμπερασματικά θα έλεγα ότι είμαστε ικανοποιημένοι με το γεγονός ότι η Ευρωπαϊκή Επιτροπή ακολούθησε τις συστάσεις του Διαμεσολαβητή.
Ο διάλογος αυτός μεταξύ του Διαμεσολαβητή και της Επιτροπής αποτελεί την απόδειξη της βούλησης της τελευταίας να ακολουθήσει μια πολιτική διαφάνειας και ορθής διοίκησης.
Η βούληση αυτή θα ευνοήσει την προσέγγιση των ευρωπαϊκών οργάνων και των ευρωπαίων πολιτών, και είναι επίσης μια προφανής μαρτυρία της χρησιμότητας και της αποτελεσματικότητας του Διαμεσολαβητή.
Κύριε Πρόεδρε, η εντολή του Ευρωπαίου Διαμεσολαβητή θεσπίστηκε στη Συνθήκη του Μάαστριχ ταυτόχρονα με την υιοθέτηση της χρήσης της έννοιας της ευρωπαϊκής ιθαγένειας.
Ο Διαμεσολαβητής είναι ο υπερασπιστής των συμφερόντων των πολιτών έναντι της διοίκησης.
Ο Διαμεσολαβητής κ. Jacob Sφderman εργάζεται σύμφωνα με τις αρμοδιότητές του υπέρ των πολιτών και για την εδραίωση της χρηστής διοίκησης στην Ένωση.
Γνωρίζουμε όλοι μας ότι πρέπει ακόμη να γίνουν πολλά στο θέμα αυτό.
Η υιοθέτηση μιας χρηστής, διαφανούς και αποτελεσματικής διοίκησης είναι ωστόσο πρωταρχικής σημασίας, προκειμένου να επιτύχει η Ευρωπαϊκή Ένωση σε μεγαλύτερο βαθμό από ό,τι σήμερα την υποστήριξη και την εμπιστοσύνη των πολιτών.
Αυτή τη φορά εξετάζεται η έκθεση του Διαμεσολαβητή για το απόρρητο που χαρακτηρίζει τις διαδικασίες προσλήψεων της Επιτροπής.
Στην έκθεση περιέχονται συστάσεις, τις οποίες η Επιτροπή έχει μάλιστα ήδη αρχίσει να υλοποιεί.
Ο εισηγητής της Επιτροπής Αναφορών του Ευρωπαϊκού Κοινοβουλίου, κ. Herbert Bφsch, παρατηρεί στην αιτιολογική του έκθεση ότι οι αρχές που οδήγησαν στις συστάσεις του Διαμεσολαβητή είναι οι ίδιες με τις αρχές που ακολουθεί το Ευρωπαϊκό Κοινοβούλιο, ήτοι της εντιμότητας, της διαφάνειας και της βούλησης δημιουργίας εμπιστοσύνης.
Και έτσι πρέπει να είναι.
Το Κοινοβούλιο είναι θεσμικό όργανο άμεσα εκλεγμένο από τον λαό.
Εκτός του νομοθετικού, καθήκον του αποτελεί επίσης ο έλεγχος της δραστηριότητας του διοικητικού μηχανισμού εξ ονόματος των πολιτών.
Συνεπώς το Κοινοβούλιο και ο Διαμεσολαβητής πρέπει να καταβάλλουν κοινό αγώνα.
Στην έκθεση της Επιτροπής Αναφορών επισημαίνεται ότι η επιτροπή εγκρίνει την υπό εξέταση ειδική έκθεση και ειδικότερα το σημείο όπου εκφράζεται η επιθυμία να βελτιωθεί η εντύπωση που αποκομίζουν οι πολίτες για τα θεσμικά όργανα κατά τις διαδικασίες διαγωνισμών πρόσληψης.
Η κυριότερη από τις προτάσεις του Διαμεσολαβητή, κ. Sφderman, αφορά το δικαίωμα των υποψηφίων να έχουν εκ των υστέρων πρόσβαση στα δικά τους διορθωμένα γραπτά των εξετάσεων.
Η Επιτροπή Αναφορών επισημαίνει ότι η Επιτροπή ανακοίνωσε στον Διαμεσολαβητή ότι θα εφαρμόζει τη σχετική σύσταση από τις αρχές Ιουλίου του 2000.
Στην έκθεση ενθαρρύνονται επιπλέον όλα τα θεσμικά όργανα και οι οργανισμοί της Ευρωπαϊκής Κοινότητας να επιτρέπουν την πρόσβαση των υποψηφίων στα δικά τους διορθωμένα γραπτά των εξετάσεων κατά τους μελλοντικούς διαγωνισμούς πρόσληψης, εάν αυτοί υποβάλουν σχετική αίτηση.
Ο συνάδελφος κ. Bφsch ήδη παρουσίασε εδώ εν συντομία τις τροπολογίες που υπεβλήθησαν στην έκθεση.
Ευελπιστώ ότι θα έχουν την υποστήριξη της Ολομέλειας.
Κύριε Πρόεδρε, εάν η Ευρωπαϊκή Ένωση πρόκειται να έχει κάποιο μέλλον, χρειάζεται την υποστήριξη των πολιτών της και αυτό μπορεί να επιτευχθεί μόνον εάν ο κόσμος εμπιστεύεται την Ένωση και τους θεσμούς της.
Όπως έχουν τα πράγματα, τα θεσμικά όργανα συχνά γίνονται αντιληπτά ως απόμακρα και γραφειοκρατικά - κάτι που είχε αρνητικές επιπτώσεις για το Κοινοβούλιο όπως φάνηκε, για παράδειγμα, με τη μικρή προσέλευση στις τελευταίες εκλογές.
Η συμμετοχή σε διαγωνισμούς για θέσεις εργασίας στην Ευρωπαϊκή Ένωση είναι για πολλούς ανθρώπους η πρώτη στενή επαφή με τα ευρωπαϊκά θεσμικά όργανα.
Γι' αυτό, οποιεσδήποτε αμφιβολίες σχετικά με την ύπαρξη δίκαιων συνθηκών κατά τους διαγωνισμούς πρέπει να λαμβάνονται σοβαρά υπόψη.
Το γεγονός ότι οι διαγωνισμοί αυτοί περιβάλλονται από υπόνοιες για παρατυπίες και ευνοιοκρατία στα μέσα ενημέρωσης υπήρξε πολύ επιζήμιο για τον τρόπο με τον οποίο το κοινό αντιμετωπίζει τα θεσμικά όργανα.
Το να έχουμε καλό προσωπικό και στελέχη είναι προφανώς ουσιώδες αυτό καθεαυτό για την καλή λειτουργία των θεσμικών οργάνων και αυτό μπορεί να εξασφαλιστεί μόνον εάν η διαδικασία πρόσληψης είναι όσο το δυνατόν πιο αμερόληπτη και αντικειμενική.
Η διαφάνεια της διαδικασίας, με τον πρέποντα σεβασμό για την ανεξαρτησία των εξεταστικών επιτροπών, έχει κεντρική σημασία από αυτήν την άποψη.
Το να επιτρέπεται στους υποψήφιους να δουν τα βαθμολογημένα γραπτά τους είναι ένα απλό μέσο αύξησης της διαφάνειας και της εμπιστοσύνης στη διαδικασία πρόσληψης των Ευρωπαίων υπαλλήλων.
Η πρωτοβουλία και οι συστάσεις του Διαμεσολαβητή μπορούν έτσι να τύχουν θερμής υποδοχής, όπως και η απόφαση της Επιτροπής να τις ακολουθήσει.
Το παράδειγμά της πρέπει να ακολουθήσουν και όλα τα υπόλοιπα θεσμικά όργανα και οργανισμοί, όπως συνέστησε η Επιτροπή Αναφορών.
Έχει ζωτική σημασία για την οικοδόμηση και τη διοίκηση μιας πολυεθνικής κοινότητας όπως η ΕΕ να μην υπάρχει καμία υπόνοια διακρίσεων μεταξύ των υποψηφίων για διοικητικές θέσεις, είτε για εθνικούς, είτε για άλλους λόγους.
Γι' αυτό, ευχαριστώ το Διαμεσολαβητή για αυτήν του την έκθεση, την οποία υποστηρίζω πλήρως.
Ευχαριστώ επίσης την Επιτροπή που συμφώνησε να ακολουθήσει τις συστάσεις του Διαμεσολαβητή και να επιτρέψει την πρόσβαση των υποψηφίων στα βαθμολογημένα γραπτά τους σε μελλοντικές εξετάσεις.
Καλώ όλα τα υπόλοιπα θεσμικά όργανα να ακολουθήσουν αυτό το παράδειγμα.
Κύριε Πρόεδρε, οι βουλευτές του Καταλόγου Bonino υποστηρίζουν με πεποίθηση την έκθεση του κ. Bφsch και, καθώς δεν έχουμε εκείνες τις ιδεολογικές προκαταλήψεις που συχνά χαρακτηρίζουν τη στάση ορισμένων μελών της σοσιαλιστικής ομάδας απέναντί μας, θα ήθελα να ευχαριστήσω αυτή την ομάδα για τις τροπολογίες που κατέθεσε.
Είναι σαφέστατες, συνθετικές και ρεαλιστικές τροπολογίες που εκπροσωπούν την πραγματική μεταρρύθμιση, δηλαδή τη μόνη άξια αυτού του ονόματος μεταρρύθμιση που θα πρέπει να υιοθετήσουν τα ευρωπαϊκά όργανα όσον αφορά τη διαδικασία πρόσληψης.
Ωστόσο, ανάμεσα στα ευγενή λόγια και τις ευγενείς αρχές που εκφράζει ο Ευρωπαίος Διαμεσολαβητής και την πρακτική, τα πράγματα δεν είναι πάντοτε τόσο σύντομα και σαφή.
Αφού υπέβαλα δύο ερωτήσεις στην Επιτροπή σχετικά με τη διαχείριση και την οργάνωση του τελευταίου εσωτερικού διαγωνισμού, δεν έλαβα ακριβείς και λεπτομερείς απαντήσεις.
Από τις απαντήσεις αυτές προέκυπτε μια σαφής υπόθεση κακοδιαχείρισης, αν όχι κατάχρησης εξουσίας, από μέρους του Γενικού Διευθυντή Προσωπικού, ενώ στη δεύτερη απάντηση στην ερώτηση με την ευθύνη αυτή συνδεόταν ο Επίτροπος Kinnock.
Ενώπιον αυτού του γεγονότος υπέβαλα στον Ευρωπαίο Διαμεσολαβητή μια καταγγελία.
Στην απάντησή του, ο Διαμεσολαβητής αποφάσιζε να μην ξεκινήσει έρευνα, επειδή ο διαγωνισμός βρισκόταν σε προχωρημένη φάση.
Δυστυχώς δεν είχα, και δεν έχω, εκείνες τις μεταφυσικές ιδιότητες που επιτρέπουν τη γνώση των γεγονότων πριν να συμβούν.
Και όχι μόνο: το άρθρο 2, παράγραφος 4 της απόφασης του Ευρωπαϊκού Κοινοβουλίου σχετικά με το Καταστατικό και τους γενικούς όρους άσκησης των καθηκόντων του Ευρωπαίου Διαμεσολαβητή, προβλέπει ότι η καταγγελία πρέπει να υποβληθεί εντός δύο ετών από την ημερομηνία κατά την οποία τα γεγονότα που τη δικαιολογούν περιήλθαν εις γνώση του προσφεύγοντα.
Όσον αφορά τη θέση μου και τις πολιτικές μου ευθύνες, αυτή η απόφαση του Διαμεσολαβητή είναι αυτεπάγγελτη υπεράσπιση της Επιτροπής, αλλά δεν είναι αυτή η εντολή που έλαβε ο Διαμεσολαβητής Sφderman από το Ευρωπαϊκό Κοινοβούλιο.
Κύριε Πρόεδρε, πριν αρχίσω, θα μπορούσα να προτείνω, για όσο καιρό θα αντικαθίστανται τα καλώδια, να βαφούν όλοι οι μαύροι τοίχοι άσπροι ή κάποιο άλλο χρώμα.
Ας αρχίσω συγχαίροντας τον κ. Bφsch για μία εξαίρετη έκθεση και το Διαμεσολαβητή της Ευρωπαϊκής Ένωσης για το έργο που εκτελεί.
Ξέρω πως, αν και αυτό ήταν πριν από την εποχή μου, το Σώμα διατηρούσε ανησυχίες για το αν θα έπρεπε να υπάρχει Διαμεσολαβητής, γιατί θα δημιουργείτο η εντύπωση σύγκρουσης συμφερόντων.
Η ιστορία όμως απέδειξε ότι αυτό δεν ισχύει και ότι ένας Διαμεσολαβητής εργάζεται πολύ σκληρά για να προστατεύσει τα συμφέροντα των εκλογέων μας και αποτελεί σημείο πρόσβασης για τη νομιμοποίηση των καταγγελιών και για τη διερεύνηση του τι δεν έγινε σωστά.
Είχα το προνόμιο να είμαι μέλος της εξεταστικής επιτροπής του διαμεσολαβητή στη Βουλή των Κοινοτήτων.
Η επιτροπή αυτή ήταν πολύ ισχυρή.
Μπορούσαμε να καλέσουμε οποιονδήποτε ενώπιον της επιτροπής του διαμεσολαβητή και η διαδικασία της εξεταστικής επιτροπής, την οποία θα αναλύσω σε δύο λεπτά, είναι κάτι από το οποίο μπορούμε να αντλήσουμε διδάγματα.
Οι πολίτες της Ευρωπαϊκής Ένωσης πρέπει να σχηματίζουν θετική εντύπωση όταν έρχονται σε επαφή με τα κοινοτικά θεσμικά όργανα.
Το ερώτημα είναι: το επιτύχαμε αυτό;
Φοβάμαι ότι η λακωνική απάντηση σε αυτήν τη λακωνική ερώτηση είναι, "όχι" .
Προφανώς, όπως δείχνει η παρούσα έκθεση, γίνονται βελτιώσεις.
Συγχαίρω την Επιτροπή που αποδέχτηκε τις τέσσερις συστάσεις που διατυπώνονται στην ειδική έκθεση του Διαμεσολαβητή.
Η πρόσβαση των πολιτών της Ένωσης σε επίσημα έγγραφα είναι τεκμήριο μιας υπεύθυνης και πλήρως λειτουργούσας δημοκρατίας.
Το γεγονός ότι οι υποψήφιοι για κάποια θέση στα κοινοτικά θεσμικά όργανα μπορούν να δουν τα βαθμολογημένα γραπτά τους δείχνει ότι τα θεσμικά όργανα έχουν εμπιστοσύνη στον τρόπο με τον οποίο χειρίζονται τις αιτήσεις των υποψηφίων και τη διαδικασία επιλογής τους.
Το να γίνεται η διαδικασία επιλογής ανοικτά, χωρίς την προσφυγή σε απόρρητα ή εμπιστευτικά στοιχεία, αποτελεί ένδειξη μιας δημοκρατίας που έχει εμπιστοσύνη στον εαυτό της.
Στις εξεταστικές επιτροπές της Βουλής των Κοινοτήτων είχαμε το δικαίωμα να εισάγουμε ένα σύστημα ελέγχου κάθε επιπέδου της εκτελεστικής εξουσίας, όχι μόνον των υπουργών κατά τον τρόπο που ελέγχουμε την Επιτροπή μερικές φορές, με το να έρχεται εδώ και να απαντά σε ερωτήσεις, αλλά σε μία δίωρη συνεδρίαση με τον συγκεκριμένο υπουργό, παρουσία αξιωματούχων, όπου οι εκλεγμένοι βουλευτές μπορούσαν να υποβάλλουν ερωτήσεις και να είναι προετοιμασμένοι να υποβάλλουν λεπτομερείς ερωτήσεις και να λαμβάνουν λεπτομερείς απαντήσεις.
Έτσι αρχίζει να καθίσταται ανοικτή και διαφανής η διαδικασία διακυβέρνησης.
Στο ψήφισμά μας κάνουμε λόγο για διαφανή διακυβέρνηση και πρέπει να αρχίσουμε να την εφαρμόζουμε στο Ευρωπαϊκό Κοινοβούλιο.
Κύριε Πρόεδρε, θα ήθελα και εγώ να εκφράσω τα συγχαρητήριά μου τόσο στον εισηγητή, όσο και στην συντάκτρια της γνωμοδότησης της Νομικής Επιτροπής.
Ωστόσο, συγχαρητήρια πρωτίστως βέβαια αρμόζουν στον κ. Sφdermann ο οποίος, λειτουργώντας ως άριστος αποδέκτης πολλών καταγγελιών από ευρωπαίους πολίτες για κακή διοίκηση στη διαδικασία προσλήψεων της Επιτροπής, εκπόνησε έκθεση πρωτοβουλίας για να δώσει μια λύση στο πρόβλημα αυτό.
Είναι ευχάριστο ότι η Επιτροπή δέχθηκε πολλές από τις συστάσεις του Διαμεσολαβητή.
Ωστόσο, νομίζω ότι εξακολουθεί να υπάρχει ένα κενό διότι αρνείται να διαμορφώσει ένα σύστημα ολοκληρωμένων αρχών με σαφείς κατευθυντήριες γραμμές που θα οδηγήσουν σε μια πλήρη αντικειμενικοποίηση των διαγωνισμών προσλήψεως.
Μόνον έτσι όμως θα περιοριστούν οι αυθαιρεσίες και οι συνακόλουθες διαμαρτυρίες ­ αληθείς ή μη, αυτό δεν το ξέρουμε ­ για διαγωνισμούς με προκαθορισμένα αποτελέσματα;
Τα τεχνικά προβλήματα, όσο δύσκολα και αν είναι, δεν μπορούν να αποτελέσουν εμπόδιο στον πολιτικό στόχο για διαφάνεια.
Αν ήταν έτσι τα πράγματα, δεν θα υπήρχε λόγος να συζητούμε καθόλου για διαφάνεια.
Ο ίδιος ο Πρόεδρος της Επιτροπής κατα επανάληψη μας έχει υποσχεθεί ότι η διαφάνεια στη διαχείριση των ευρωπαϊκών θεμάτων αποτελεί απόλυτη προτεραιότητα.
Δεν νομίζω λοιπόν ότι όταν τα ανέφερε αυτά δεν ήταν γνώστης των δυσχερειών για την πραγματοποίηση του στόχου αυτού.
Κλείνοντας, θα ήθελα να πω ότι η Επιτροπή έχει υποχρέωση συμμόρφωσης με τις συστάσεις του Ευρωπαίου Διαμεσολαβητή, αλλά και υποχρέωση διαμόρφωσης ενός πλήρους συστήματος αντικειμενικών εξετάσεων, για δύο κύριους λόγους: πρώτον γιατί έχει νομική υποχρέωση από το άρθρο 255 της Συνθήκης, όπως αναθεωρήθηκε με τη Συνθήκη του Αμστερνταμ και το οποίο εισάγει την αρχή της διαφάνειας.
Για αυτό καλούμε το Συμβούλιο να συνεργαστεί με την Επιτροπή για την έκδοση σχετικού κανονισμού.
Δεύτερον, γιατί από καθαρά πολιτική άποψη αποτελεί μια βασική προϋπόθεση για να ενισχυθεί η ίδια η αξιοπιστία της.
Η Ευρωπαϊκή Ένωση, σε αντίθεση με τα κράτη που έχουν μακρόν παρελθόν, έχει μικρά ιστορία.
Και για αυτό πρέπει να δημιουργεί προσδοκίες για κάτι καινούργιο.
Και το καινούργιο σα αυτή την περίπτωση είναι ότι θα πρέπει να ακολουθεί τις βέλτιστες πρακτικές και να αποφεύγει κάθε τι που, σύμφωνα με τις εμπειρίες μας, θα θίγει την αξιοπιστία της στα ίδια τα κράτη μέλη.
Η Ευρωπαϊκή Ένωση έχει περισσότερο από τα κράτη ανάγκη να δείχνει ένα πρόσωπο αξιόπιστο γιατί, σε αντίθεση με τα κράτη, που έχουν και άλλους δεσμούς με τους πολίτες, όπως δεσμούς κοινής καταγωγής, η Ευρωπαϊκή Ένωση έχει ως κύριο συνεκτικό κρίκο μόνο την προσδοκία σεβασμού του ευρωπαίου πολίτη.
.
(ES) Κύριε Πρόεδρε, καταρχάς θα ήθελα να συγχαρώ τον κ. Bφsch για την έκθεσή του την οποία η Επιτροπή αντιμετωπίζει θετικά.
Μερικά από τα αιτήματά του έχουν ήδη τεθεί σε εφαρμογή.
Για παράδειγμα, ήδη επιτρέπεται να φέρουν μαζί τους οι υποψήφιοι τις ερωτήσεις των εξετάσεων, να ανακοινώνονται τα γενικά κριτήρια αξιολόγησης στους υποψηφίους εάν το επιθυμούν, να δημοσιεύεται η λίστα των επιτυχόντων στην Επίσημη Εφημερίδα, ή να κοινοποιείται η σύνθεση της εξεταστικής επιτροπής στην Επίσημη Εφημερίδα, στην περίπτωση γενικών διαγωνισμών ή στην ιστοσελίδα της Επιτροπής, στην περίπτωση εσωτερικών ή περιορισμένων διαγωνισμών.
Η Επιτροπή προσπαθεί να είναι όσο το δυνατόν αντικειμενική και σε σχέση τώρα με ορισμένα θέματα που ανέκυψαν από τη συζήτηση θα ήθελα να κάνω δύο σχόλια.
Πρώτον, στις εξετάσεις που γίνονται από την Επιτροπή, οι διορθώσεις γίνονται πάντα ανώνυμα.
Οι υποψήφιοι δεν είναι γνωστοί, δεν προσδιορίζονται από το όνομά τους αλλά από ένα μυστικό κωδικό.
Δεύτερον, σχετικά με τις γλώσσες, οι εξετάσεις διεξάγονται και διορθώνονται στις εθνικές γλώσσες και οι γραπτές δοκιμασίες δεν μεταφράζονται από μια γλώσσα στην άλλη πριν τη διόρθωση.
Έτσι, προσπαθούμε να εξασφαλίσουμε τη μεγαλύτερη ασφάλεια και εγγύηση για να πραγματοποιούνται οι εξετάσεις με τον πιο δίκαιο και αποδεκτό τρόπο για όλους.