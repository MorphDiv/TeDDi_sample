# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
DE) Κύριε Πρόεδρε, σε σχέση με τον Κανονισμό: Πιστεύω ότι το Συμβούλιο δεν σέβεται πλέον τις καθορισμένες προθεσμίες για να απαντά στις ερωτήσεις των βουλευτών.
Παρά τις δύο προειδοποιήσεις, το Συμβούλιο δεν έχει απαντήσει στις ερωτήσεις του Ευρωπαϊκού Κοινοβουλίου.
Θα ήθελα να σας παρακαλέσω να παρέμβετε, ώστε το Συμβούλιο να σέβεται τις υποχρεώσεις του επί του προκειμένου.
Ευχαριστώ, κύριε Rόbig.
Το αίτημα και η παρατήρησή σας θα προωθηθούν δεόντως.
Κύριε Πρόεδρε, θα ήθελα το λόγο επί της διαδικασίας.
Σχετικά με τις ερωτήσεις προς την Επιτροπή και το Συμβούλιο στη συνέχεια, γνωρίζετε ότι, έναντι της πετρελαϊκής κρίσης που πλήττει τη Γαλλία, όπως και ολόκληρη την Ευρώπη, η γαλλική κυβέρνηση έλαβε χθες μια σειρά μέτρων τα οποία διαταράσσουν ιδιαίτερα τους όρους του ανταγωνισμού και τις συνθήκες καταπολέμησης του φαινομένου του θερμοκηπίου και, συνεπώς, έχουν άμεσες και σοβαρότατες συνέπειες για την Ευρώπη.
Σήμερα το πρωί, η κ. Loyola de Palacio έκανε μια εξαιρετικά ενδιαφέρουσα παρέμβαση στο γαλλικό Τύπο σχετικά με την ευρωπαϊκή αυτή κρίση.
Θα ήταν δυνατόν κατά τη διάρκεια αυτής της συνεδρίασης να λάβει το λόγο η ίδια ή / και ο αρμόδιος για τον ανταγωνισμό Επίτροπος σχετικά με το πώς προτίθεται η Επιτροπή να αντιδράσει στην πετρελαϊκή κρίση και πώς σκοπεύει η Επιτροπή και το Συμβούλιο να εμποδίσουν την εκδήλωση φαινομένων φορολογικού ντάμπινγκ στην Ευρώπη και να προετοιμάσουν την Ευρώπη να αντιμετωπίσει αυτήν την πετρελαϊκή κρίση;
Βέβαια, κύριε βουλευτή, το σημείο που θίξατε είναι πολύ επίκαιρο και κατεπείγον, αλλά η ημερήσια διάταξη έχει ήδη καταρτιστεί και, κατά συνέπεια, θα είναι, κατά τη γνώμη μου, αρκετά δύσκολο να συζητηθεί, παρότι η Προεδρία θα κάνει ό,τι είναι δυνατό ώστε να ικανοποιήσει το αίτημά σας.
.
Κύριε Πρόεδρε, το αίτημα του αξιότιμου μέλους του Κοινοβουλίου είναι σημαντικό.
Ο Πρόεδρος είπε σαφέστατα ότι δεν θα είναι δυνατόν να προβλεφθεί συζήτηση για σήμερα το πρωί.
Θα διαβιβάσω στην κ. de Palacio και στον κ. Monti την επιθυμία του Κοινοβουλίου να τους ακούσει και μαζί με το προεδρείο θα κανονίσουμε πότε θα γίνει αυτό.
Ευχαριστώ πολύ, κυρία Επίτροπε, για τη διαθεσιμότητά σας.
Αθλητισμός
Η ημερήσια διάταξη προβλέπει την κοινή συζήτηση:
της δήλωσης του Συμβουλίου σχετικά με την καταπολέμηση του ντόπινγκ και τον κοινωνικό ρόλο του αθλητισμού·
της δήλωσης της Επιτροπής σχετικά με τις μεταγραφές των ποδοσφαιριστών·
της έκθεσης (A5-0203/2000) της κ. Zabell, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού σχετικά με την ανακοίνωση της Επιτροπής στο Συμβούλιο, στο Ευρωπαϊκό Κοινοβούλιο, στην Οικονομική και Κοινωνική Επιτροπή και στην Επιτροπή των Περιφερειών: Σχέδιο κοινοτικής στήριξης της καταπολέμησης του ντόπινγκ στον αθλητισμό [COM(1999) 643 - C5-0087/2000 - 2000/2056(COS)] ·
της έκθεσης (A5-0208/2000) του κ. Mennea, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού σχετικά με την έκθεση της Επιτροπής στο Ευρωπαϊκό Συμβούλιο με στόχο τη διαφύλαξη των σημερινών δομών του αθλητισμού και τη διατήρηση της κοινωνικής λειτουργίας του στο κοινοτικό πλαίσιο - Έκθεση του Ελσίνκι για τον αθλητισμό [COM(1999) 644 - C5-0088/2000 - 2000/2055(COS].
.
Κύριε Πρόεδρε, κυρία Επίτροπε, κυρίες και κύριοι βουλευτές, θα ήθελα καταρχάς να σας ευχαριστήσω που αφιερώνετε αυτό το πρωινό στον αθλητισμό.
Σε οκτώ ημέρες, θα ξεκινήσουν οι Ολυμπιακοί Αγώνες στο Σύδνεϋ.
Εκεί θα συναντηθούν αθλητές από κάθε γωνιά του πλανήτη.
Το αποτέλεσμα δεν είναι γραμμένο, δεν είναι προβλεπόμενο.
Όλα είναι αβέβαια.
Αυτός είναι ο αθλητισμός.
Οι πρωταθλητές και οι πρωταθλήτριες που ετοιμάζονται να σας κάνουν να ονειρευτείτε έχουν τις δικές τους πορείες.
Πολλοί συμβαδίζουν με τον επαγγελματικό αθλητισμό, αλλά, όπως γνωρίζετε, όλοι και όλες έχουν τουλάχιστον δύο κοινά σημεία: η επιλογή τους είναι αποτέλεσμα πολυετών προσπαθειών, σχολαστικών προπονήσεων.
Γύρω τους έχουν κινητοποιηθεί εθελοντές, προπονητές, κρατικοί και ιδιωτικοί πόροι.
Κυρίως όμως, ξεκίνησαν την αθλητική τους δραστηριότητα σε έναν σύλλογο ή σε μια σχολή.
Για να υποστηρίξουμε λοιπόν τον αθλητισμό, πρέπει συγχρόνως να υποστηρίξουμε, στην ίδια προσέγγιση, το τοπικό ερασιτεχνικό σωματείο, τον πρωταθλητισμό, στην ερασιτεχνική ή επαγγελματική του διάσταση.
Ο πρωταθλητισμός μας κάνει να ονειρευόμαστε.
Συμβάλλει στην ανάπτυξη ενός λαϊκού αθλητισμού με κοινωνικό παιδευτικό ρόλο.
Ο πρωταθλητισμός, ερασιτεχνικός ή επαγγελματικός, είναι σήμερα δημοφιλής σε παγκόσμια κλίμακα.
Όλο και περισσότεροι άνδρες και γυναίκες ασχολούνται με κάποιο άθλημα, ανεξαρτήτως ηλικίας και κατάστασης.
Ο αθλητισμός έχει προσλάβει μια διάσταση κοινωνικής συμμετοχής.
Κανείς λοιπόν εδώ δεν εκπλήσσεται από το γεγονός ότι αυτή η ανθρώπινη δραστηριότητα ενίοτε διολισθαίνει σε βίαιες ή ρατσιστικές ενέργειες, ή ανοίγει την όρεξη για οικονομικά οφέλη.
Σε καμία περίπτωση δεν θέλω να δαιμονοποιήσω την οικονομία στον αθλητισμό.
Ο αθλητισμός χρειάζεται πόρους, και αυτοί οι πόροι δεν μπορούν να είναι αποκλειστικά κρατικοί.
Το θέμα δεν είναι να κάνουμε διάκριση μεταξύ ενός αθλητισμού άνευ χρημάτων, που θα είναι ο καλός, και ενός αθλητισμού που θα επωφελείται του χρήματος, που θα είναι ο κακός.
Όχι, άλλο είναι το πραγματικό ζήτημα.
Εκφράζεται ως εξής: θα έχει άραγε το αθλητικό κίνημα τα μέσα για να διατηρήσει την αθλητική ηθική ελέγχοντας το χρήμα από το οποίο επωφελείται ο αθλητισμός και μην επιτρέποντας στο χρήμα να υπαγορεύει τους νόμους του στον αθλητισμό;
Ας είμαστε διαυγείς: αυτό το πρόβλημα δεν θα τεθεί σε είκοσι χρόνια, τίθεται σήμερα.
Το αθλητικό θέαμα έχει γίνει ένας τέτοιος πόλος έλξης, ώστε τα χρηματοοικονομικά συμφέροντα να θέλουν να το χρησιμοποιήσουν με στόχο την αποδοτικότητα, με κίνδυνο να θυσιαστεί η αθλητική ηθική και οι αθλητές να αντιμετωπίζονται ως εμπόρευμα.
Ποιος δεν έχει υπάρξει μάρτυρας της αγοραπωλησίας αθλητών, πολλές φορές μάλιστα νεότατων στην ηλικία;
Ποιος δεν έχει υποστεί σοκ από το ποσό ορισμένων συμβολαίων αναμετάδοσης ή ορισμένων μεταγραφών;
Ποιον δεν έχουν προβληματίσει τα τόσο βεβαρημένα προγράμματα των αθλητών;
Ποιον δεν έχει ανησυχήσει το σχέδιο ορισμένων ιδιωτικών ομίλων να δημιουργήσουν, εκτός των εθνικών και διεθνών αθλητικών ομοσπονδιών, ιδιωτικά πρωταθλήματα με ένα μόνο κριτήριο, δηλαδή τον προϋπολογισμό των ομάδων, όπως είδαμε πρόσφατα στο ποδόσφαιρο, και ύστερα στο μπάσκετ;
Τι αθλητισμό επιθυμούμε για τον εικοστό πρώτο αιώνα;
Η απάντηση σε αυτό το γενικό, θεμελιώδες ερώτημα εξαρτάται από τις απαντήσεις που θα δώσουμε σε καθημερινή βάση.
Δύο είναι οι πιθανές επιλογές: είτε, με αφετηρία την διαπίστωση της εκτροπής του αθλητισμού, θεωρούμε ότι ο αθλητισμός εξαρτάται πλέον μόνο από την αγορά, και οι αθλητές από την προστιθέμενη αξία τους.
Στην περίπτωση αυτή, πρέπει να εφαρμόσουμε στον αθλητισμό τους κανόνες του ανταγωνισμού, να προσθέσουμε την απορρύθμιση στον σημερινό παραλογισμό, να δεχθούμε, εν ονόματι της ελεύθερης κυκλοφορίας, την αγοραπωλησία νέων ηλικίας 18-20 ετών.
Είτε, με αφετηρία το οικοδόμημα του σύγχρονου αθλητισμού στην Ευρώπη, με τις ανθρωπιστικές του αξίες, τις συλλογικές του δομές, αποφασίζουμε, στα σημερινά πλαίσια, με τα οικονομικά και κοινωνικά διακυβεύματα, να δώσουμε και πάλι στο αθλητικό κίνημα τα νομικά και θεσμικά μέσα για την προστασία των αθλημάτων και της ποικιλομορφίας τους στα πλαίσια των ομοσπονδιών.
Αυτή η τελευταία επιλογή, που είναι η επιλογή της γαλλικής προεδρίας, δεν υποδηλώνει status quo, αλλά, αντίθετα, προϋποθέτει καινοτόμες προτάσεις από την πλευρά του αθλητικού κινήματος - και χαίρομαι που αυτό συμβαίνει τώρα με τις μεταγραφές - και από την πλευρά των κρατών, προκειμένου να καταπολεμήσουμε αυτές τις εκτροπές που παρατηρούμε στον αθλητισμό και να προαγάγουμε τα αθλήματα, να προστατεύσουμε τις συλλογικές δομές και τη συνοχή του κάθε αθλήματος.
Κυρίες και κύριοι βουλευτές, το Ευρωπαϊκό Κοινοβούλιο έχει ήδη επιτελέσει ένα τεράστιο έργο ως προς αυτήν την επιλογή και αρχίζουμε να σημειώνουμε πρόοδο και σε επίπεδο Συμβουλίου.
Τον Ιούνιο 1997, οι Yπουργοί αθλητισμού συναντήθηκαν στο Stade de France, ύστερα στη Γερμανία, στην Φινλανδία και στην Πορτογαλία.
Ακολούθησε το Παράρτημα στη Συνθήκη του Αμστερνταμ, τα συμπεράσματα του Συμβουλίου της Βιέννης, η έκθεση του Ελσίνκι σχετικά με τον αθλητισμό τον Δεκέμβριο.
Στη συνέχεια στη Feira, στην Πορτογαλία, κατά τη διάρκεια του Συμβουλίου του Ιουνίου 2000, διατυπώθηκε η σαφής έκκληση να λαμβάνονται πλέον υπόψη τα ειδικά χαρακτηριστικά του αθλητισμού στην εφαρμογή των κοινοτικών πολιτικών.
Επιθυμία της γαλλικής προεδρίας είναι να μπορέσουμε να εντοπίσουμε ποιες είναι συγκεκριμένα οι ιδιαιτερότητες του αθλητισμού και τι συνεπάγεται η αναγνώρισή τους.
Πολύ συγκεκριμένα λοιπόν, είναι σκόπιμο να αναγνωρίσουμε ότι ο αθλητισμός παραπέμπει καταρχήν στην καθημερινή άθληση εκατομμυρίων ανδρών, γυναικών, νέων, στη δέσμευση εκατοντάδων χιλιάδων εθελοντών, ότι είναι ένα αναντικατάστατο εργαλείο άτυπης εκπαίδευσης, ένταξης, πρόσβασης στα κοινά, ότι δηλαδή ο αθλητισμός αποτελεί πράγματι, πριν από καθετί άλλο, ένα μέσο προσωπικής ανέλιξης και συναντήσεων των ανθρώπων μέσα σε πνεύμα αλληλοσεβασμού.
Ο αθλητισμός αποτελεί ένα σύνολο.
Έχουμε ανάγκη την ομοσπονδιακή συνοχή.
Χαίρομαι που αυτό το υπογραμμίζει η έκθεση που ετοίμασε ο κ. Mennea και ενέκρινε η Επιτροπή.
Εν ονόματι αυτής ακριβώς της προσέγγισης, εργαστήκαμε από κοινού με τους ομολόγους μου των Δεκαπέντε, σε στενή συνεργασία με την Επίτροπο κ. Viviane Reding.
Ύστερα από δύο συναντήσεις των ομάδων εργασίας που συγκρότησε η πορτογαλική προεδρία, μια συνάντηση της Τρόικα και πολυαριθμότατες διμερείς συναντήσεις με τους ομολόγους μου των Δεκαπέντε, μπορώ να σας παρουσιάσω ορισμένους από τους στόχους με τους οποίους φαίνεται να συμφωνεί περισσότερο το Συμβούλιο.
Το πρώτο θέμα αφορά την προστασία των ανήλικων νεαρών αθλητών.
Πρέπει να επιτύχουμε να λάβουν τέλος οι εμπορικές συναλλαγές με αντικείμενο τους ανήλικους αθλητές.
Θα πρέπει να αναληφθούν συγκεκριμένες δράσεις για την προστασία της υγείας των νεαρών αθλητών, και ιδιαίτερα για την αποτροπή της χρήσης αναβολικών και την διασφάλιση των σχολικών τους σπουδών και της επαγγελματικής τους κατάρτισης.
Για τον στόχο αυτό, το θέμα της προστασίας των νεαρών αθλητών έχει συμπεριληφθεί στην ημερήσια διάταξη του Συμβουλίου Υπουργών Νεότητας, που θα λάβει χώρα στις 9 Νοεμβρίου.
Τρέφω βάσιμες ελπίδες ότι, αν αναφερθούμε στην οδηγία του 1994 σχετικά με την προστασία των νέων στην εργασία, θα υπάρξει προοπτική συγκεκριμένων συστάσεων επί του θέματος.
Δεύτερον, εύχομαι επίσης να ληφθούν μέτρα προκειμένου να διασφαλισθούν οι πολιτικές κατάρτισης των αθλητικών σωματείων.
Οι αθλητικές ομοσπονδίες και τα κράτη, εφόσον το επιθυμούν, θα πρέπει να είναι σε θέση να λάβουν τα κατάλληλα μέτρα για την προστασία των ομάδων που ασχολούνται με την κατάρτιση.
Θα πρέπει να είναι δυνατή η εφαρμογή ρητρών όπως είναι η υποχρέωση σύναψης του πρώτου επαγγελματικού συμβολαίου στην ομάδα κατάρτισης, που θα αντισταθμίζονται ενδεχομένως με μια αποζημίωση ανάλογη του κόστους κατάρτισης.
Συγχρόνως, οι διεθνείς αθλητικοί φορείς έχουν την ευθύνη της λήψης μέτρων για τον έλεγχο της διαχείρισης των συλλόγων, έτσι ώστε να αποφεύγονται ολισθήσεις, ιδίως στις μεταγραφές.
Τρίτον, γενικότερα, νομίζω ότι είναι επείγον να αναγνωριστεί ο μοναδικός κεντρικός ρόλος των ομοσπονδιών.
Πιστεύω ότι πρέπει να αναγνωρίσουμε έναν κεντρικό ρόλο στις αθλητικές ομοσπονδίες για την διοργάνωση αθλητικών συναντήσεων, την καθιέρωση των αθλητικών κανόνων και την απονομή των τίτλων.
Δεν πρόκειται να παραχωρήσω δικαιώματα στις ομοσπονδίες χωρίς αντάλλαγμα.
Συγχρόνως λοιπόν εξετάζω την πρόταση να αναγνωριστούν αποκλειστικά δικαιώματα για τις αθλητικές ομοσπονδίες και να ορισθούν σαφώς τα καθήκοντα και οι υποχρεώσεις τους στα πλαίσια της κοινωφελούς αποστολής τους, στα πλαίσια της επανακατανομής.
Η αναγνώριση των ιδιαιτεροτήτων του αθλητισμού είναι τεράστιο έργο.
Είναι επείγον να εξελιχθεί σημαντικά Πιστεύω ότι έχει ξεκινήσει ένας αγώνας ταχύτητας ενάντια στο χρόνο.
Η Γαλλία αποφάσισε να κάνει προτεραιότητα της προεδρίας της αυτό το θέμα.
Περιμένω πολλά από τη συμβολή του Κοινοβουλίου σας.
Εξάλλου, εκλαμβάνω την έκκλησή σας για συμπερίληψη ενός άρθρου στη Συνθήκη ως έκφραση της επιθυμίας σας να ληφθούν επαρκώς υπόψη αυτές οι ανησυχίες.
Θα αναφερθώ τώρα στην καταπολέμηση του ντόπινγκ, θέμα απόλυτης προτεραιότητας.
Διαπιστώνω μάλιστα ότι το Ευρωπαϊκό Κοινοβούλιο, με τις εκθέσεις ή τα ψηφίσματά του, συμμερίζεται αυτήν την ανησυχία.
Όπως γνωρίζετε, πρόκειται για έναν μακροχρόνιο και δύσκολο αγώνα.
Γιααυτό θα πρέπει ο αγώνας αυτός να είναι αδιάκοπος, στο όνομα της δημόσιας υγείας και της διατήρησης της αθλητικής ηθικής.
Πρόσφατες υποθέσεις δείχνουν ότι δεν έχουμε φθάσει στο τέρμα των προσπαθειών μας.
Παρ όλ' αυτά, αποκηρύσσω την μοιρολατρική γλώσσα - όλοι ντοπάρονται - που έχει στόχο να μας κάνει να εγκαταλείψουμε κάθε δράση.
Χρειαζόμαστε την κινητοποίηση του αθλητικού κινήματος, αλλά και των κρατών, και της Ευρωπαϊκής Ένωσης.
Ο Παγκόσμιος Οργανισμός για την καταπολέμηση του ντόπινγκ οφείλει την ύπαρξή του στη βούληση της Ευρωπαϊκής Ένωσης.
Αυτός ο οργανισμός, επί του παρόντος, υπάρχει.
Η ΔΟΕ έθεσε στόχους καταπολέμησης του ντόπινγκ κατά τους Ολυμπιακούς Αγώνες του Σίδνεϋ.
Παρόλ' αυτά, όπως γνωρίζετε, τα κράτη μέλη της Ευρωπαϊκής Ένωσης συζητούν τη σκοπιμότητα άμεσης συμμετοχής της Ευρωπαϊκής Ένωσης στα όργανα του Παγκόσμιου Οργανισμού για την καταπολέμηση του ντόπινγκ, με επιστέγασμα την χρηματοδότησή του.
Θα ήθελα να επιμείνω ιδιαίτερα σ' αυτό το σημείο, διότι οι συζητήσεις με την Ευρωπαϊκή Επιτροπή δείχνουν ότι δεν θα δεσμευθεί προς την κατεύθυνση της συμμετοχής της Ευρωπαϊκής Ένωσης, παρά μόνο εάν λάβει ένα ισχυρό και ομόφωνο πολιτικό σήμα.
Από την δική μου πλευρά, πιστεύω ότι υπάρχουν οι νομικές βάσεις για μια τέτοια συμμετοχή.
Πράγματι, το ντόπινγκ είναι θέμα δημόσιας υγείας.
Αρκεί να δει κανείς την διάδοση της κατανάλωσης αναβολικών στους νέους ερασιτέχνες αθλητές.
Είναι επίσης θέμα καταπολέμησης της παράνομης διακίνησης, και άρα θέμα δικαστικής και τελωνειακής συνεργασίας.
Τέλος, η καταπολέμηση του ντόπινγκ έχει σχέση με την ανάπτυξη της έρευνας.
Όπως λοιπόν προτείνει η έκθεση που ετοίμασε η κ. Zabell και ενέκρινε η κοινοβουλευτική επιτροπή, ο επιδιωκόμενος στόχος θα είναι να καταφέρει η Ευρωπαϊκή Ένωση να μιλήσει με μια φωνή, με επιθετικό τρόπο, έτσι ώστε να εξασφαλισθεί η αποτελεσματικότητα του Οργανισμού.
Όσο περιμένουμε την επίλυση των νομικών πτυχών της συμμετοχής της Ευρωπαϊκής Ένωσης στον Οργανισμό, συγκροτήσαμε μόλις, μαζί με τους ομολόγους μου από την Τρόικα, μια επιτροπή σύνδεσης που θα αποδειχθεί ιδιαίτερα χρήσιμη.
Θα χρειαστεί επίσης να εξελιχθεί το καθεστώς του Οργανισμού έτσι ώστε να έχει τα μέσα να δραστηριοποιείται σε όλες τις χώρες.
Η κοινή γνώμη, οι αθλητές και οι αθλήτριες, όλοι όσοι ενδιαφέρονται για τους αγώνες, περιμένουν αυτές τις αποφάσεις.
Είναι θέμα που αφορά την αξιοπιστία της καταπολέμησης του ντόπινγκ.
Κυρίες και κύριοι βουλευτές, ο ευρωπαϊκός αθλητισμός βρίσκεται σε καμπή.
Εύχομαι να συνεχίσει να μας προσφέρει όνειρα, όπως επίσης εύχομαι να συνεχίσει να προσφέρει στους νέους το πλαίσιο εκπαίδευσης και ένταξης που έχουν ανάγκη.
Εύχομαι να παραμείνει, τελικά, για τα παιδιά μας ένα σχολείο της ζωής.
Ωστόσο, πρέπει να λάβουμε σοβαρά υπόψη τις ορέξεις που ανοίγει και οι οποίες τον απειλούν.
Είμαι πεπεισμένη ότι οι σαφείς θέσεις που ετοιμάζεστε να υιοθετήσετε με την έγκριση των δύο εκθέσεων θα ωφελήσουν ιδιαίτερα αυτήν τη συζήτηση.
Θέλω να σας ευχαριστήσω γι' αυτό και εύχομαι να μπορέσουμε να συνεχίσουμε να εργαζόμαστε από κοινού.
(Χειροκροτήματα)
.
Κύριε Πρόεδρε, το Κοινοβούλιο μου ζήτησε να κάνω μια δήλωση σχετικά με το σύστημα των μεταγραφών και όλον αυτόν τον πανικό που έχει κυριεύσει τον αθλητικό κόσμο και τον οποίο μεταφέρει ο Τύπος.
Ασφαλώς σημείωσα τις δηλώσεις της κ Buffet.
Την ευχαριστώ εξάλλου από βάθους καρδίας για το έργο που επιτελεί με αφοσίωση η γαλλική προεδρία υπέρ του αθλητισμού και για την αλληλεγγύη που επιδεικνύει προς την Επιτροπή και προς το Κοινοβούλιο.
Ελπίζω με όλη μου την καρδιά ότι η γαλλική προεδρία θα καταλήξει σ' ένα πολύ θετικό αποτέλεσμα για τον αθλητισμό σε ευρωπαϊκό επίπεδο.
Κύριε Πρόεδρε, αν μου επιτρέπετε, θα απαντήσω στην έκθεση σχετικά με το ντόπινγκ και την διάσταση του αθλητισμού στο τέλος της συζήτησης.
Τώρα λοιπόν θα περιοριστώ σε μια δήλωση σχετικά με το πρόβλημα των μεταγραφών.
Η προσέγγιση που υιοθέτησε η Επιτροπή ως προς τον αθλητισμό ορίζεται στην έκθεση του Ελσίνκι.
Επιθυμία μας είναι κοινωνική λειτουργία του αθλητισμού.
Η έκθεση αυτή καλεί το αθλητικό κίνημα, τα κράτη μέλη και την Ευρωπαϊκή Ένωση να συγκλίνουν ως προς τις προσπάθειές τους, προκειμένου να μπορέσει ο αθλητισμός, στο νέο οικονομικό του περιβάλλον, να διαδραματίζει το ρόλο ενός μέσου εκπαίδευσης και ολοκλήρωσης με βάση τις αρχές του τίμιου παιχνιδιού, της ισότητας των ευκαιριών και της αξιοκρατίας.
Εξυπακούεται ότι οι διατάξεις της κοινοτικής νομοθεσίας, και, συγκεκριμένα, οι αρχές της μη διάκρισης και της ελεύθερης κυκλοφορίας των προσώπων, όπως και οι κανόνες του ανταγωνισμού, ισχύουν για τον αθλητισμό.
Είναι επίσης προφανές ότι - όπως υπογραμμίζει η δήλωση που προσαρτάται στη Συνθήκη του Αμστερνταμ - η ευρωπαϊκή κοινότητα αναγνωρίζει την κοινωνική διάσταση του αθλητισμού και τη σημασία του διαλόγου με το αθλητικό κίνημα.
Υπ' αυτό το πρίσμα, κυρίες και κύριοι, και υπό την άμεση ευθύνη του συναδέλφου μου Mario Monti, η Επιτροπή εξετάζει πολλές περιπτώσεις ανταγωνισμού που έχουν σχέση με τον αθλητισμό.
Η Επιτροπή αναγνωρίζει ότι το αθλητικό κίνημα είναι ελεύθερο να καθορίσει τους κανόνες του παιγνιδιού που είναι απαραίτητοι για την καλή του λειτουργία.
Η Επιτροπή αναγνωρίζει την ιδιαιτερότητα του αθλητισμού, ότι δηλαδή χρειάζεται ένας ορισμένος βαθμός ισότητας στον ανταγωνισμό μεταξύ παικτών και ομάδων, έτσι ώστε η αβεβαιότητα των αποτελεσμάτων να είναι εγγυημένη, πράγμα που συνιστά την ίδια την ουσία του αθλητισμού, όπως μόλις υπογράμμισε και η Υπουργός.
Η Επιτροπή εξετάζει μόνο τις υποθέσεις που έχουν κοινοτική και οικονομική διάσταση.
Σχετικά με την τωρινή υπόθεση των μεταγραφικών κανόνων της FIFA, θα ήθελα να υπενθυμίσω ότι ήδη το έτος 1998, κατόπιν ορισμένων προσφυγών, η Επιτροπή είχε αμφισβητήσει τη συμβατότητα των μεταγραφικών κανόνων της FIFA με τους κανόνες του ανταγωνισμού και της είχε απευθύνει έναν κατάλογο αιτιάσεων.
Η Επιτροπή εκτιμά ότι οι κανονισμοί της FIFA δυσχεραίνουν τις μεταγραφές κατά τρόπο καταχρηστικό.
Αυτό ισχύει στην περίπτωση κατά την οποία οι εν λόγω κανόνες καθορίζουν τους όρους μιας μεταγραφής στο πέρας του συμβολαίου ενός παίκτη, και μάλιστα ακόμα και όταν, βάσει της εθνικής νομοθεσίας για την απασχόληση και βάσει των ρητρών του συμβολαίου, έχει λήξει το συμβόλαιο του παίκτη και έχει οριστεί και καταβληθεί η προβλεπόμενη χρηματική αποζημίωση.
Αντίθετα με όσα υποστηρίζουν ορισμένα άρθρα στον Τύπο, η Επιτροπή ουδόλως έχει την πρόθεση να καταργήσει ωραία και καλά το σύστημα των μεταγραφών ή να δημιουργήσει μια κατάσταση που θα επέτρεπε στους παίκτες να τερματίζουν επιπόλαια το συμβόλαιό τους.
Η Επιτροπή, ως θεματοφύλακας των Συνθηκών, επιθυμεί η FIFA να εφαρμόσει ένα σύστημα μεταγραφών που θα σέβεται τόσο τις αρχές του κοινοτικού δικαίου, όσο και τις αρχές της ιδιαιτερότητας του αθλήματος.
Όμως, το ισχύον σύστημα δεν ανταποκρίνεται σε καμία από αυτές τις απαιτήσεις.
Δυσχεραίνει τον ανταγωνισμό μεταξύ των ομάδων και την ελεύθερη κυκλοφορία των παικτών, δεν απέτρεψε την υπερβολική εμπορευματοποίηση του αθλητισμού, τη μεγέθυνση του χάσματος μεταξύ των πλούσιων ομάδων και αυτών που διαθέτουν περιορισμένα δημοσιονομικά μέσα, ούτε απέτρεψε την μετατροπή των παικτών - ιδιαίτερα των πιο νέων σε ηλικία - σε αντικείμενα κερδοσκοπίας.
Επί σειρά ετών, κυρίες και κύριοι, η Επιτροπή περίμενε "υπομονετικά" να παρουσιάσει η FIFA τρόπους αντικατάστασης του ισχύοντος συστήματος που θα καθιστούσαν εφικτή την από κοινού εξεύρεση μιας ικανοποιητικής και ίσης για όλους λύσης.
Ο Mario Monti και εγώ προσωπικά ήλθαμε σε επαφή με τον κόσμο του ποδοσφαίρου.
Είπαμε ότι, σύμφωνα με την εθνική νομοθεσία για την απασχόληση, δικαιολογείται η τάδε ή δείνα μορφή αποζημίωσης, όταν ένας παίκτης διακόπτει το συμβόλαιό του με μια ομάδα για να ενταχθεί στους κόλπους μιας άλλης.
Υπογραμμίσαμε ότι, για να μην νοθευτεί η διεξαγωγή των πρωταθλημάτων, η Επιτροπή ήταν φυσικά διατεθειμένη να δεχθεί κανονισμούς που θα περιορίζουν τις μεταγραφές σε συγκεκριμένες χρονικές περιόδους και κυρίως δηλώσαμε ότι πρέπει να υποστηριχθούν οι προσπάθειες που είναι αφιερωμένες στην κατάρτιση των νεαρών αθλητών, έτσι ώστε το οικονομικό αντιστάθμισμα - που θα αντικατοπτρίζει τα έξοδα που επωμίζεται μια ομάδα για την κατάρτιση των νεαρών αθλητών - να είναι αποδεκτό, εκτός βέβαια αν προκαλεί μια κατάσταση καταχρηστικής εξάρτησης των νεαρών αθλητών από τις ομάδες.
Μέχρι πριν από μερικές ημέρες, δεν είχαμε λάβει καμία απάντηση.
Είναι βέβαιο ότι η Επιτροπή δεν μπορεί να περιμένει αιώνια, και για τον λόγο αυτό ο Mario Monti και εγώ προσωπικά είχαμε δηλώσει σαφέστατα τους τελευταίους μήνες ότι η FIFA οφείλει να προτείνει άλλες λύσεις, ειδάλλως - κάτι το οποίο ουδείς θα επιθυμούσε - δέχεται να διακινδυνεύσει μια απόφαση απαγόρευσης.
Ο Mario Monti και εγώ με ικανοποίηση πληροφορηθήκαμε ότι η έκκλησή μας φαίνεται αυτήν τη φορά να εισακούστηκε.
Την προηγούμενη εβδομάδα, η FIFA παραδέχθηκε ότι οι κανόνες της σε θέματα μεταγραφών δεν είναι σύμφωνοι με την κοινοτική νομοθεσία και ανακοίνωσε ότι προτίθεται να θεσπίσει ένα διαφορετικό σύστημα.
Επειδή οι λεπτομέρειες αυτού του συστήματος δεν έχουν οριστικοποιηθεί ακόμα, δεν είμαι σε θέση να κάνω σχόλια αυτήν τη στιγμή.
Λάβαμε πάντως ένα πρώτο σχέδιο προτάσεων.
Σήμερα το απόγευμα, θα έχω συνάντηση με τους επικεφαλής της UEFA και μια αντιπροσωπία των εθνικών πρωταθλημάτων.
Θα διατυπώσουν και αυτοί προτάσεις.
Οι υπηρεσίες του Mario Monti είναι έτοιμες να εξετάσουν τις προτάσεις αυτές το συντομότερο δυνατό, με τη συνδρομή των δικών μου υπηρεσιών και των υπηρεσιών της Αννας Διαμαντοπούλου.
Οι πόρτες μας λοιπόν είναι πάντοτε ανοικτές σε κάθε μορφής διάλογο, σε κάθε μορφής διαπραγμάτευση που θα βοηθήσει να επιτύχουμε συναίνεση.
Ολοκληρώνοντας, επιτρέψατέ μου να επιμείνω στη δέσμευση της Επιτροπής υπέρ του ευρωπαϊκού αθλητικού μοντέλου και των αξιών του.
Το Ευρωπαϊκό Κοινοβούλιο - το οποίο ευχαριστώ από βάθους καρδίας - έχει επανειλημμένως βεβαιώσει ότι συμφωνεί με τη δέσμευση αυτή.
Πιστεύω ότι θα το επιβεβαιώσει εκ νέου, εγκρίνοντας την έκθεσή του επί της ανακοίνωσης του Ελσίνκι.
Η γαλλική προεδρία - όπως ήδη είπα στην αρχή της παρέμβασής μου - επέδειξε την ίδια αφοσίωση στον αθλητισμό και στις αρχές του, και μάλιστα εξ ονόματος του Συμβουλίου.
Αν λοιπόν δεν απατώμαι, βρισκόμαστε όλοι στο ίδιο μήκος κύματος.
Η Κοινότητα ενεργεί προς το συμφέρον του αθλητισμού, για την ομορφιά του αθλήματος, και είμαι ήδη πεπεισμένη ότι, αν συνεργαστούμε όλοι, σύντομα θα διαφανεί μια ικανοποιητική λύση για το καλό του αθλητισμού, για το καλό του ποδοσφαίρου και για το καλό της Ευρώπης.
(Χειροκροτήματα)
.
(ES) Κύριε Πρόεδρε, το ντόπινγκ δεν είναι καινούριο πρόβλημα, ούτε εμφανίζεται για πρώτη φορά αυτόν τον αιώνα, αλλά προϋπάρχει από τον προηγούμενο .
Πράγματι, το 1896 παρουσιάστηκε το πρώτο κρούσμα θανάτου προερχόμενου από το ντόπινγκ, όταν ένας ποδηλάτης είχε πάρει αναβολικές ουσίες.
Τα πρώτα μέτρα για την καταπολέμηση του ντόπινγκ άρχισαν να λαμβάνονται έπειτα από τους Ολυμπιακούς Αγώνες του Ελσίνκι το 1952, αλλά στο "Tour" του 1998 το ποτήρι ξεχείλισε και άρχισε η σοβαρή καταπολέμηση του προβλήματος.
Όντως, σήμερα το πρωί ακούσαμε ότι αποτελεί προτεραιότητα της γαλλικής Προεδρίας, του Συμβουλίου καθώς και της Επιτροπής.
Πρέπει να αναλύσουμε το λόγο για τον οποίο υπάρχει το ντόπινγκ και γιατί έχει αυξηθεί τόσο πολύ τα τελευταία χρόνια.
Αφενός, αξίζει να αναφέρουμε την υπερ-εμπορευματοποίηση του αθλητισμού, καθώς επίσης και τα πιεστικά προγράμματα των αθλητικών αγώνων και τις μεγαλύτερες απαιτήσεις για τη φυσική όσο και την πνευματική κατάσταση των αθλητών.
Βέβαια πριν, το σλόγκαν του αθλητισμού ήταν αυτό του Pierre de Coubertin, "το σημαντικό είναι να συμμετέχεις".
Ωστόσο, σήμερα φαίνεται πως ο πρώτος κερδίζει, ο δεύτερος χάνει και οι υπόλοιποι απλά συμμετέχουν.
Από την άλλη, δεν θα πρέπει να ξεχνάμε ότι τελευταία γίνονται ολοένα και περισσότερoi έλεγχοι αντι-ντόπινγκ, πολλοί από αυτούς εκτός αγωνιστικής περιόδου, και λογικά και αυτό συμβάλλει στην ανακάλυψη περισσότερων περιπτώσεων ντόπινγκ.
Εν τούτοις, είναι σημαντικό να διακρίνουμε τα δύο είδη ντόπινγκ: από τη μια πλευρά υπάρχει το εκούσιο ή προγραμματισμένο ντόπινγκ, ήτοι μια ομάδα προγραμματίζει τις ουσίες που θα λάβει ο αθλητής και πότε, προκειμένου να βελτιώσει την φυσική απόδοσή του.
Λογικά, κάτι τέτοιο είναι περισσότερο συνηθισμένο στα αθλήματα με μεγαλύτερα οικονομικά οφέλη.
Από την άλλη υπάρχει και το ακούσιο ντόπινγκ που πολλές φορές ούτε καν βελτιώνει την απόδοση του αθλητή.
Το δεύτερο αυτό είδος είναι συνηθέστερο σε αθλήματα με μικρότερα οικονομικά οφέλη, και κατά συνέπεια συχνά η κοινή γνώμη δεν αντιλαμβάνεται καν τι έχει συμβεί.
Είναι προφανές ότι πρέπει να καταπολεμηθούν και τα δύο είδη, παρότι η εστίαση σε κάθε ένα από τα δύο είδη θα πρέπει να είναι πολύ διαφορετική.
Η καταπολέμηση του εκούσιου ή προγραμματισμένου ντόπινγκ είναι κατά πολύ δυσκολότερη.
Η συνεργασία των αστυνομικών αρχών διαδραματίζει πολύ σημαντικό ρόλο, γιατί δεν θα πρέπει να ξεχνάμε ότι το παράνομο εμπόριο αναβολικών ουσιών επιφέρει 1 δισεκατομμύριο ευρώ ετησίως.
Είναι σημαντικό επίσης να λαμβάνεται υπόψη ο λόγος των αθλητών κατά την κατάρτιση των χρονοδιαγραμμάτων των αθλητικών διοργανώσεων ή κατά τον προγραμματισμό ενός αγώνα ή δοκιμασίας: συχνά απαιτούμε από τους αθλητές περισσότερα από όσα μπορεί να δώσει το σώμα χωρίς να χρειαστεί η χρήση ενίσχυσης προερχόμενης από εξωτερικούς παράγοντες.
Κυρίως, θα πρέπει να καταπολεμήσουμε το ντόπινγκ σφαιρικά.
Δεν πρόκειται για κάποιο μεμονωμένο πρόβλημα ενός κράτους μέλους, συνεπώς η παρουσία της Ευρωπαϊκής Ένωσης στον Παγκόσμιο Οργανισμό για την Καταπολέμηση του Ντόπινγκ είναι άκρως απαραίτητη.
Η καταπολέμηση του ακούσιου ντόπινγκ είναι πολύ ευκολότερη.
Οφείλεται κυρίως στην έλλειψη ενημέρωσης των αθλητών και για αυτόν το λόγο η έκθεση προτείνει στις συσκευασίες των φαρμακευτικών προϊόντων να υπάρχει ένδειξη αποτελούμενη από πέντε ολυμπιακούς δακτυλίους και έναν φωτεινό σηματοδότη.
Έτσι, κατά την αγορά του φαρμάκου οι αθλητές θα μπορούν να βλέπουν εύκολα το κόκκινο φως του σηματοδότη που θα σημαίνει τον κίνδυνο θετικού αποτελέσματος στον έλεγχο αντί-ντόπινγκ ή το πράσινο φως που σημαίνει ότι δεν διατρέχουν τέτοιον κίνδυνο ή το πορτοκαλί φως που σημαίνει ότι ενδεχομένως να υφίσταται ο κίνδυνος αυτός και ότι θα πρέπει να επικοινωνήσουν με τον γιατρό τους ή κάποιον ειδικό, ούτως ώστε να τους συμβουλεύσει σχετικώς.
Αυτό είναι πολύ σημαντικό, γιατί τώρα έχουμε δεκαπέντε κράτη μέλη με δεκαπέντε καταλόγους απαγορευμένων ουσιών και σε κάθε χώρα το ίδιο φάρμακο μπορεί να έχει διαφορετική εμπορική ονομασία.
Σχετικά με αυτό, ζητείται η παρέμβαση της Ευρωπαϊκής Υπηρεσίας Φαρμάκων.
Εν τούτοις, παρότι τα δύο είδη ντόπινγκ είναι διαφορετικά, η αντιμετώπιση των αθλητών είναι η ίδια και από τη στιγμή που το αποτέλεσμα κάποιου ελέγχου είναι θετικό θεωρούνται ένοχοι, χωρίς να έχουν το δικαίωμα να αποδείξουν την αθωότητά τους και να αξιολογηθεί η ύπαρξη ή μη πρόθεσης σε κάθε περίπτωση ντόπινγκ, όπως συμβαίνει και στις υπόλοιπες πτυχές της ζωής.
Κάνουμε επίσης έκκληση στην Ευρωπαϊκή Επιτροπή προκειμένου να αιτηθεί ώστε στα πλαίσια του πέμπτου προγράμματος-πλαισίου να διενεργηθούν έρευνες σχετικά με τις αναβολικές ουσίες, τις μεθόδους εντοπισμού τους και τα φυσικά όρια των ορμονών που μπορεί να παράγει το ανθρώπινο σώμα.
Όσον αφορά τα εργαστήρια, είναι πολύ σημαντικό να τηρούν τις προδιαγραφές ISO όσον αφορά την ομοιογένεια στη λήψη και τον έλεγχο δειγμάτων, καθώς επίσης να υπάρχει προστασία και εμπιστευτικότητα τόσο στη λήψη των δειγμάτων όσο και στη διεκπεραίωση των φακέλων, διαφυλάσσοντας το δικαίωμα της ιδιωτικής ζωής και την τιμή του αθλητή.
Τέλος θα αναφερθώ στις κυρώσεις.
Στις περιπτώσεις που στο ντόπινγκ, πέραν του αθλητή, έχει συμμετάσχει και άλλο άτομο, όπως κάποιος αθλητικός όμιλος, ένωση, ομοσπονδία, γιατρός, προπονητής κλπ., θα πρέπει επίσης να του επιβάλλονται κυρώσεις ακριβώς ίδιες με αυτές που επιβάλλονται στον αθλητή, γιατί ας μην ξεχνάμε ότι η ζωή του αθλητή είναι αυτή που είναι πάντα συντομότερη.
εισηγητής.
(IT) Κύριε Πρόεδρε, όσον αφορά τον αθλητισμό, η Ευρωπαϊκή Ένωση θα πρέπει να μεριμνήσει ώστε να αποκτήσει τον δέοντα ρόλο και τη δέουσα προσοχή και να ρυθμίζεται από σαφείς και σταθερούς κανόνες.
Το αθλητικό σύστημα, το οποίο θα πρέπει να επιδιώξει η Ευρώπη, θα πρέπει να παρέχει πραγματικό δικαίωμα στον αθλητισμό σε όλους τους πολίτες, στοχεύοντας στη διατήρηση της κοινωνικής του λειτουργίας και των παραδοσιακών του αξιών, λαμβάνοντας όμως υπόψη την οικονομική και νομική εξέλιξη της αθλητικής δραστηριότητας.
Για το λόγο αυτό, η δήλωση για τον αθλητισμό που επισυνάπτεται στη Συνθήκη του Αμστερνταμ δεν επαρκεί πλέον για να εγγυηθεί την επίτευξη των προκαθορισμένων στόχων.
Ο αθλητισμός χρειάζεται έναν νέο ορισμό: θα πρέπει να θεωρείται, πράγματι, δραστηριότητα αναπόσπαστα συνδεδεμένη με την εκπαίδευση και την κατάρτιση των νέων, με τον ελεύθερο χρόνο και με την κοινωνική επανένταξη των περιθωριοποιημένων και των ατόμων με ειδικές ανάγκες.
Ο αθλητισμός πρέπει, ουσιαστικά, να αποτελεί θεμελιώδες στοιχείο για την προώθηση της εκπαίδευσης και της ολοκλήρωσης όλων των κοινωνικών τάξεων.
Θα πρέπει, εκτός των άλλων, να είναι σε θέση να προσαρμόζεται στο νέο οικονομικό περιβάλλον, στο πλαίσιο του οποίου πρέπει να εξελίσσεται χωρίς να χάνει τον αυτόνομο χαρακτήρα του.
Για να μπορέσει η Ευρωπαϊκή Ένωση να είναι χρήσιμη στο μετασχηματισμό και την εξέλιξη του αθλητικού κόσμου είναι αναγκαίες ορισμένες καινοτομίες.
Η κεντρική επιτροπή έχει υποστηρίξει πολλάκις ότι δεν μπορεί πλέον να εγγυηθεί την πυραμιδοειδή δομή με βάση την οποία διαρθρώνονται σήμερα οι αθλητικοί οργανισμοί και η κοινωνική λειτουργία του αθλητισμού.
Μια νομική βάση είναι, επομένως απαραίτητη, διότι ελλείψει αυτής κινδυνεύουν να ματαιωθούν όλοι οι μέχρι σήμερα κεκτημένοι στόχοι.
Η Ευρώπη πρέπει να είναι περισσότερο αποφασιστική στον αγώνα για την καταπολέμηση του ντόπινγκ, ενός φαινομένου που δυστυχώς έχει λάβει μεγάλες διαστάσεις και δεν αφορά πλέον μόνο τον κόσμο του αθλητισμού: η εξάπλωση αυτής της μάστιγας έχει προξενήσει αύξηση των παράνομων και λίαν επικερδών δραστηριοτήτων, στις οποίες επιδίδονται πολλές εγκληματικές οργανώσεις, και πρέπει να αναγνωριστεί πως ο αγώνας κατά του ντόπινγκ, που έχει ανατεθεί μόνο στις αθλητικές οργανώσεις, υπήρξε πλήρης αποτυχία.
Η Ευρώπη θα πρέπει, συνεπώς, να εξετάσει τη δυνατότητα έκδοσης κοινοτικής ποινικής νομοθεσίας που θα ισχύει σε όλα τα κράτη μέλη, όπως θα πρέπει να εξετάσει και τη σύσταση ενός ανεξάρτητου και διαφανούς Ευρωπαϊκού Οργανισμού για την Καταπολέμηση του Ντόπινγκ.
Επιπλέον, όλες οι οικονομικές δραστηριότητες που συνδέονται με τον αθλητισμό θα πρέπει να υπόκεινται στους κανόνες της Συνθήκης.
Η δραστηριότητα που ασκούν οι αθλητικοί οργανισμοί σε καθεστώς μονοπωλίου έχει δημιουργήσει πολυάριθμα προβλήματα και πρέπει, επομένως, να υποβληθεί σε προσεκτικό έλεγχο και ενδεχομένως να περιορισθεί.
Πρέπει να ενθαρρύνουμε τη δημιουργία αθλητικών σωματείων, που θα θέτουν σαν σκοπό τους την αλληλεγγύη υπέρ των φτωχότερων αθλητικών δραστηριοτήτων, καθώς επίσης και των λιγότερο ευνοημένων από τις κοινωνικές συνθήκες ατόμων και ιδιαίτερα υπέρ των ατόμων με ειδικές ανάγκες.
Θα πρέπει να προσπαθήσουμε να βελτιώσουμε τον ρόλο που διαδραματίζουν ο αθλητισμός και η διδασκαλία της φυσικής αγωγής στα πλαίσια των σχολικών προγραμμάτων.
Επίσης, θα πρέπει να προστατευθούν επαρκώς και να εξετασθούν από τα κράτη μέλη οι εργασιακές δραστηριότητες και η θέση των αθλητών.
Πιστεύω πως είναι καθήκον της Ευρωπαϊκής Ένωσης να βοηθήσει την επανένταξη στον κόσμο της εργασίας εκείνων των αθλητών που, όταν σταματήσουν τις αθλητικές τους δραστηριότητες, δεν έχουν μεριμνήσει για το μέλλον τους.
Η Ευρώπη πρέπει, ακόμη, να ζητήσει την αναγνώριση, σε ευρωπαϊκό επίπεδο, των επαγγελματικών προσόντων των αθλητών και να ενθαρρύνει την επαγγελματική τους κατάρτιση.
Θα πρέπει να διεξαχθεί αποφασιστικός και σθεναρός αγώνας κατά του εμπορίου νέων αθλητών, ζητώντας να καθυστερεί όσο το δυνατόν περισσότερο η είσοδος των νέων στον επαγγελματικό αθλητισμό και η απόκτηση της σχετικής κάρτας.
Επίσης, τα καταστατικά των εθνικών και των διεθνών αθλητικών ομοσπονδιών θα πρέπει να προβλέπουν σαφή και βέβαια καθήκοντα και να περιέχουν σαφείς και σταθερούς κανόνες.
Πρέπει να καταπολεμήσουμε τη βία που εκδηλώνεται κατά τη διάρκεια της διεξαγωγής αθλητικών εκδηλώσεων και να εγγυηθούμε την προστασία των πολιτών μας.
Επίσης, θα πρέπει να καταργηθεί η αθλητική δέσμευση αορίστου χρόνου που ισχύει σε πολλές αθλητικές ομοσπονδίες, διότι παραβιάζει τις πλέον στοιχειώδεις αρχές των συνταγμάτων των κρατών μελών.
Τελειώνοντας, χωρίς νομική βάση της λέξης "αθλητισμός" , η Ευρώπη ελάχιστα πράγματα θα καταφέρει σα αυτόν τον τομέα και, συνεπώς, θα πρέπει να εξετάσει τη δυνατότητα ανάληψης ορισμένης αυτονομίας στο συγκεκριμένο πεδίο, όχι βέβαια για να την αφαιρέσει από άλλους οργανισμούς, αλλά για να παράσχει μιαν απαραίτητη συμβολή στη διαφύλαξη των αξιών και των λειτουργιών του αθλητισμού.
(Χειροκροτήματα)
.
( DE) Κύριε Πρόεδρε, αξιότιμες κυρίες και κύριοι, για την Επιτροπή Νομικών Θεμάτων και Εσωτερικής Αγοράς προείχε να τηρηθούν και από την μελλοντική πολιτική της Ευρωπαϊκής Ένωσης οι συμβατικές διατάξεις που έχουν συγκεκριμενοποιηθεί με την Απόφαση Bosman.
Εμείς για το λόγο αυτό, ευχαριστούμε την αρμόδια επιτροπή που συμπεριέλαβε τις σχετικές απαιτήσεις στην Έκθεσή της.
Υποστηρίζουμε ανεπιφύλακτα την στάση της Ευρωπαϊκής Επιτροπής επί του θέματος.
Το δίκαιο περί ανταγωνισμού και η ελευθερία διακίνησης των εργαζομένων, το καθιστούν απαραίτητο.
Η κ. Reding έχει ήδη εκθέσει το θέμα καταλλήλως.
Περισσότερο λυπούμαι για την έλλειψη ικανοτήτων εκμάθησης και διαλόγου, σε ορισμένους παράγοντες ποδοσφαιρικών και άλλων παρόμοιων αθλητικών συλλόγων, γεγονός που είναι εμφανές το τελευταίο διάστημα.
Οι εκδηλώσεις των τελευταίων ημερών επιβεβαιώνουν την προκατάληψη ότι οι πραγματικές ικανότητες κάποιων ποδοσφαιριστών βρίσκονται περισσότερο στα πόδια από ό,τι στο μυαλό τους.
Όταν λοιπόν ορισμένοι απαιτούν πλέον την παρέμβαση των αρχηγών των κυβερνήσεων, για να αντιστραφεί, τρόπος του λέγειν, το Ευρωπαϊκό δίκαιο, το μόνο που μπορώ να πω είναι πως προφανώς κανείς δεν γνωρίζει τη νόμιμη κατάσταση.
Οι αρχηγοί των κρατών και των κυβερνήσεων δεν είναι καθόλου αρμόδιοι.
Αρμόδια για την τήρηση των Συνθηκών είναι η Ευρωπαϊκή Επιτροπή, η οποία και εκπληρώνει τα καθήκοντά που εμπίπτουν στην αρμοδιότητά της.
Για άλλη μία φορά θα ήθελα να δηλώσω ότι υποστηρίζω ανεπιφύλακτα την θέση της Επιτροπής.
(Χειροκροτήματα)
/NGL), Εισηγητής της γνωμοδότησης της Επιτροπής Περιβάλλοντος, Δημόσιας Υγείας και Προστασίας των Καταναλωτών.
Κύριε Πρόεδρε, δέκα ημέρες πριν αρχίσουν οι Ολυμπιακοί Αγώνες, το φάντασμα του ντόπινγκ πλανάται πάνω από το Σίδνεϋ.
Η Διεθνής Ολυμπιακή Επιτροπή μας κοροϊδεύει, νομίζω, και κάνει λόγο για "καθαρούς" Ολυμπιακούς Αγώνες, όταν γνωρίζουμε ότι ένα μήνα πριν 1.000 σύριγγες ερυθροποιητίνης εκλάπησαν από το νοσοκομείο του Σίδνεϋ· όταν ο ένας μετά τον άλλο οι θρύλοι του Ολυμπιακού Πνεύματος υποστηρίζουν, ανοικτά πια, ότι τα τεστ αντί-ντόπινγκ μπορούν να γίνουν για κάθε απαγορευμένη ουσία, αλλά η Διεθνής Ολυμπιακή Επιτροπή δεν το κάνει, υποκύπτοντας στις πιέσεις μεγάλων οικονομικών συμφερόντων.
Η υπουργός κ. Buffet, που μας μίλησε σήμερα τόσο όμορφα, δήλωνε στις 4 Αυγούστου στη "Monde": "εκείνο που λείπει κυρίως στον αγώνα εναντίον του ντόπινγκ είναι μια ισχυρή πολιτική βούληση".
Και είναι δύσκολο να ασκηθεί αυτή η βούληση, κ. Πρόεδρε, ως φαίνεται, κάτω από την πίεση της εμπορευματοποίησης, αλλά και κάτω από την πίεση του άκριτου και επιπόλαιου συνθήματος των Ολυμπιακών Αγώνων: "Πιο γρήγορα, πιο ψηλά, πιο δυνατά".
Πιο δύσκολο ακόμα να ασκηθεί αυτή η πολιτική βούληση όταν η προσφορά των απαγορευμένων ουσιών ζητάει κάτι παραπάνω, ζητάει πιο πολλά, σε ένα τζίρο, όπως ακούσαμε, του ενός δις ευρώ, ο οποίος τζίρος είναι πολύ μεγαλύτερος, πολύ-πολύ μεγαλύτερος, αν λάβουμε υπόψη μας και το ήπιο ντόπινγκ, που εξαπλώνεται συνέχεια στα γυμναστήρια, στα κέντρα ομορφιάς και δεν ξέρω κια εγώ πού αλλού.
Πρέπει να ασκήσουμε τον πολιτικό μας ρόλο το ταχύτερο δυνατό, να εναρμονίσουμε τους καταλόγους των επικίνδυνων ουσιών, τις μεθόδους ανάλυσης των νέων ουσιών που παράγει συνέχεια η βιομηχανία, να εναρμονίσουμε τις κυρώσεις, την αναζήτηση των υπευθύνων και την εφαρμογή των κυρώσεων.
Και, βεβαίως, η Ευρωπαϊκή Ένωση να μετάσχει πιο ενεργά στον Παγκόσμιο Οργανισμό Αντι-ντόπινγκ, με όλα όσα μας είπε ακριβώς η Πρόεδρος του Συμβουλίου, με τα οποία συμφωνώ.
Και θα ήθελα να πω, κ. Πρόεδρε, τελειώνοντας, ότι αυτός ο Παγκόσμιος Οργανισμός για την Καταπολέμηση του Ντόπινγκ στο Σίδνεϋ είναι σήμερα απλός παρατηρητής.
Ε, όσο θα είμαστε παρατηρητές, δεν πρόκειται να γίνει τίποτα στον αγώνα κατά του ντόπινγκ.
Πρόεδρε, ο αθλητισμός είναι δημοφιλής.
Το ευρωπαϊκό πρωτάθλημα του 2000 μόλις τέλειωσε.
Σύντομα θα διεξαχθούν οι Ολυμπιακοί Αγώνες και ολοένα και περισσότεροι άνθρωποι αθλούνται στον ελεύθερο χρόνο τους.
Ο αθλητισμός κάνει καλό στην υγεία.
Φέρνει κοντά ανθρώπους κάθε κατηγορίας, κοινωνικής θέσης, ηλικίας και φυλής.
Αυτό βεβαίως είναι ιδιαίτερα σημαντικό σε μια τόσο εξατομικευμένη κοινωνία, όπως η δική μας.
Ταυτόχρονα, όπως ειπώθηκε, υπάρχουν και πάμπολλες αρνητικές πλευρές: βία στα γήπεδα, χρήση απαγορευμένων ουσιών και μάλιστα ολοένα και πιο συχνά στον ερασιτεχνικό αθλητισμό, μεγάλη πίεση που ασκείται στους αθλητές λόγω σημαντικών οικονομικών συμφερόντων.
Γι αυτό και επιδοκιμάζουμε την πρωτοβουλία της Επιτροπής να τονίσει την κοινωνική λειτουργία του αθλητισμού και να εξετάσει με ποιον τρόπο μπορεί να εναρμονιστεί η οικονομική με την εκπαιδευτική του διάσταση κα.
Το ΕΛΚ υποστηρίζει ένθερμα το στόχο και κατέθεσε τροπολογίες για να ενισχύσει αυτήν την προσπάθεια.
Προτάσεις για την περαιτέρω ενίσχυση των αθλητικών οργανώσεων, για την πραγματοποίηση και άλλων επενδύσεων στο ανθρώπινο δυναμικό, στο ομαδικό πνεύμα, και για τη βελτίωση του νομοθετικού πλαισίου για τον αθλητισμό.
Το μόνο που υπάρχει σήμερα είναι η δήλωση στη Συνθήκη του Αμστερνταμ.
Όσον αφορά ορισμένα προβλήματα του αθλητισμού θα ήθελα να πω τα εξής: Η προβληματική των μεταγραφών.
Μετά την απόφαση Bosman, κυρίως οι μικροί σύλλογοι αντιμετωπίζουν μεγάλα προβλήματα, ο Επίτροπος το τόνισε ήδη, ιδιαίτερα στις μικρότερες χώρες, όπως η Ολλανδία από την οποία και κατάγομαι.
Δεν υποστηρίζονται ούτε αποζημιώνονται αρκετά για τις συχνά μεγάλες επενδύσεις που κάνουν στο χώρο της άσκησης και της εκπαίδευσης.
Ελπίζω ότι η Επιτροπή και οι αθλητικές οργανώσεις θα συνεργαστούν για να υποβάλουν σύντομα προτάσεις για την αντιμετώπιση των προβλημάτων αυτών.
Σχετικές προτάσεις έχουν υποβληθεί ήδη από αθλητικούς οργανισμούς όπως η UEFA και η FIFA.
Η χρήση απαγορευμένων ουσιών είναι ένα μεγάλο πρόβλημα διεθνών διαστάσεων.
Ο εισηγητής συνέταξε μια καταπληκτική έκθεση και ανάφερε ότι η διεθνής συνεργασία στο χώρο αυτό είναι απολύτως απαραίτητη.
Πρέπει να επιτύχουμε συμφωνία σε διεθνή κλίμακα σχετικά με τι εννοούμε όταν μιλάμε για ντοπάρισμα και να διασυνδεθούμε με το Παγκόσμιο Γραφείο για τη χρήση απαγορευμένων ουσιών.
Η επισήμανση φαρμακευτικών προϊόντων με την ένδειξη "απαλλαγμένα απαγορευμένων ουσιών" θα ήταν μια καλή κίνηση ενώ το ίδιο ισχύει και για την άσκηση μιας δραστήριας πολιτικής που θα στηρίζεται στην πρόληψη.
Κύριε Πρόεδρε, κυρία Προεδρεύουσα του Συμβουλίου, κυρία Επίτροπε, η Ομάδα του Ευρωπαϊκού Σοσιαλιστικού Κόμματος είχε ζητήσει από την Επιτροπή να προβεί σε δήλωση σχετικά με το επίκαιρο θέμα των μεταγραφών των ποδοσφαιριστών και να προστεθεί σε αυτήν την κοινή συζήτηση.
Χαιρετίζω τη δήλωση της κυρίας Επιτρόπου, την οποία υποστηρίζουμε.
Της συνιστώ στο μέλλον να έρχεται στο Κοινοβούλιο πριν αυξηθεί ο αριθμός των φιλτραρισμάτων της διοίκησης της Επιτροπής, κάτι που υποχρέωσε την κυρία Επίτροπο να βγει με μπρίο και τόλμη ενώπιον του Tύπου και να πει σκληρές αλήθειες.
Ωστόσο, θα ήταν καλύτερο να περνούσαν πρώτα από το Κοινοβούλιο και να είχαν την υποστήριξή μας.
Το θέμα των μεταγραφών ίσως να παρουσιάζει κατά τρόπο παραδειγματικό την κατάσταση στην οποία βρίσκεται ο αθλητισμός σήμερα.
Υπάρχουν δύο εκθέσεις, η έκθεση Zabell και η έκθεση Mennea, που έχουν καταρτιστεί από ολυμπιονίκες.
Την παραμονή της Ολυμπιάδας του Σίδνεϋ, θα ήθελα να υπενθυμίσω πως η πρώτη και ίσως η καλύτερη συμβολή της Ευρώπης, της Αρχαίας Ελλάδας, στην ειρήνη, ήταν ακριβώς αυτή των Ολυμπιακών Αγώνων.
Γίνεται λόγος για τον αθλητισμό ως δικαίωμα των πολιτών, με κοινωνικό και πολιτισμικό ρόλο.
Στις μεταγραφές υπάρχει μια συνιστώσα που δικαιολογείται βάσει της συνεισφοράς στην κατάρτιση και την προετοιμασία των αθλητών.
Αυτό έχει νόημα και θα πρέπει να αποτελέσει αντικείμενο ρυθμίσεων, και θα πρέπει να παρασχεθεί υποστήριξη στη νεολαία και στους μικρούς αθλητικούς ομίλους, ούτως ώστε να μπορέσουν να προωθηθούν.
Μια άλλη διάσταση είναι αυτή του big business, μιας εμπορευματοποίησης που σε πολλές χώρες μετατρέπεται στον δεύτερο μεγαλύτερο οικονομικό τομέα.
Βρισκόμαστε ενώπιον μιας υπερβολικής κερδοσκοπίας, η οποία μακροπρόθεσμα θα καταστεί αβάσταχτη.
Ένας σημαντικός αθλητικός όμιλος της πόλης καταγωγής μου προέβη στη σημαντικότερη μεταγραφή στην ιστορία του ευρωπαϊκού ποδοσφαίρου, αξίας 70 εκατομμυρίων ευρώ.
Ο ενδιαφερόμενος είπε πως αυτό ήταν παράλογο και ο πρόεδρος της ομάδας είπε ότι βρίσκεται σε πολύ άσχημη οικονομική κατάσταση.
Αν εφαρμόζαμε τους νόμους της οικονομίας, θα έπρεπε να ενεργήσουμε με άλλον τρόπο.
Συνεπώς, πιστεύω πως η Επιτροπή πρέπει να αναλάβει δράση.
Επέτυχε να αρχίσει η FIFA να λογικεύεται.
Η Ομάδα μου και εγώ εκφράζουμε την υποστήριξή μας και πιστεύουμε ότι θα πρέπει να συνεχιστεί μια δράση που πραγματικά να εκφράζει και να εξασφαλίζει αυτό το δικαίωμα των πολιτών της Ευρώπης.
Τέλος, θα ήθελα να επισημάνω πως έγινε λόγος για κατάρρευση του κόσμου του ποδοσφαίρου.
Τη δεκαετία του 1940 στις Ηνωμένες Πολιτείες, κατ' εφαρμογή της νομοθεσίας κατά των συμπράξεων, ελήφθησαν στο Hollywood μέτρα σαν αυτά που προτείνει η Επιτροπή.
Ωστόσο, το Hollywood δεν κατέρρευσε, τουναντίον.
Σήμερα αντιμετωπίζουμε ένα σημαντικό οικονομικό πρόβλημα για να μπορέσουμε να αντιμετωπίσουμε την ισχύ της αμερικανικής κινηματογραφικής βιομηχανίας.
Για αυτό λοιπόν, κυρία Επίτροπε συνεχίστε το έργο σας.
Χαιρετίζω το γεγονός, ότι η έκθεση Zabell επιχειρεί να προσεγγίσει το πρόβλημα του σκόπιμου ντόπινγκ ενώ απορρέει από το τεκμήριο της αθωότητας, βάσει του Χάρτη των Ανθρωπίνων Δικαιωμάτων.
Δυστυχώς οι αθλητές από τη Μεγάλη Βρετανία Linford Christie, Dougie Walker και Gary Cadogan, δε θεωρήθηκαν αθώοι από τη Διεθνή Ένωση Αθλητών.
Παρόλες τις αποδείξεις, με βάση την έρευνα που διεξήγαγε το Πανεπιστήμιο του Aberdeen, ότι η ναντρολίνη μπορεί να παραχθεί από το συνδυασμό συμπληρωμάτων διατροφής και εντατικής προπόνησης, ο Mark Ritchardson περιμένει ακόμα στο Ολυμπιακό Χωριό, οκτώ ημέρες πριν από την έναρξη της Ολυμπιάδας, χωρίς να γνωρίζει αν πρόκειται να αγωνιστεί ή όχι.
Ο Linford Christie έχει αγωνιστεί ενάντια στο ντόπινγκ στον αθλητισμό καθ' όλη τη διάρκεια της καριέρας του.
Δεν θα έκανε τώρα κάτι που θα μπορούσε να τη θέσει σε κίνδυνο.
Οι υποθέσεις αυτές αποδεικνύουν την ανάγκη εναρμόνισης, από την πλευρά του Παγκόσμιου Οργανισμού για την καταπολέμηση του Ντόπινγκ (WADA), της πειθαρχικής διαδικασίας, γεγονός που θα εξασφάλιζε τα δικαιώματα των αθλητών, αλλά και άμεσης τιμωρίας εκείνων που εσκεμμένα κάνουν χρήση αναβολικών ουσιών και είναι ένοχοι για αυτό.
Kύριε Πρόεδρε, θα ήθελα πρώτον να υπογραμμίσω όσα είπε ο κύριος Mennea και στην συνέχεια να θέσω το ερώτημα εάν ο κοινωνικός ρόλος του αθλητισμού εννοείται ως το παλαιό "Αρτος και Θεάματα" ή "Αθλητισμός και Θεάματα" ή ως φροντίδα της υγείας ως μεσολαβητή αξιών.
Δεν έχει διευκρινισθεί τι εννοούμε ως κοινωνικό ρόλο.
Γενικά, θα πρέπει να αναφέρω ότι ο αθλητισμός υψηλού επιπέδου για τον οποίο και συζητάμε δεν είναι οπωσδήποτε μία υγιής ενασχόληση, όπως δεν είναι και τα ακραία αθλήματα, τα οποία προωθώ ή έχω προωθήσει.
Κατά πόσον ο κορυφαίος αθλητισμός βοηθά την υγεία το γνωρίζουν μόνον οι Θεοί του Ολύμπου.
Εμείς δεν το γνωρίζουμε!
Ας δούμε όμως την πραγματικότητα.
Μέσω της παγκόσμιας διαδικτύωσης, αυξάνεται διαρκώς στην καταναλωτική κοινωνία μας η ανάγκη για αστέρες, εντυπώσεις και ρεκόρ.
Έτσι, οι παράγοντες και οι έμποροι έχουν μετατρέψει την έννοια "Αθλητισμός και Θεάματα" στην μεγαλύτερη showbusiness επάνω στη γη και η εμπορευματικοποίηση φυσικά συνεχίζεται.
Επίσης, η συστηματική χρήση αναβολικών για εμπορικούς λόγους επιδεινώνει το πρόβλήμα.
Αυτή είναι η πραγματικότητα.
Δεν είναι δυνατόν να αλλάξουμε αυτά τα δεδομένα, εάν δεν υπάρξει μεγαλύτερη διαφάνεια και δεν δημιουργηθεί ένας ανεξάρτητος Οργανισμός για την Καταπολέμηση του Ντόπινγκ, τον οποίο να αποδέχονται και να κατανοούν όλοι.
(Χειροκροτήματα)
Κύριε Πρόεδρε, αγαπητοί συνάδελφοι.
Θα ήθελα να τονίσω ένα κοινό σημείο που έχουν μεταξύ τους οι δύο εκθέσεις, το οποίο αφορά το κατά πόσον είναι θεμιτή η ιδιαιτερότητα του αθλητισμού, όπου θα ήθελα σήμερα να επιμείνουμε.
Η ιδιαιτερότητα του αθλήματος έγκειται καταρχάς στο αθλητικό σύστημα, σ' αυτήν την κοινωνική πυραμίδα που ξεκινά από τη δημιουργία των μικρών σωματείων σε μια περιοχή ή σε μια πόλη, και καταλήγει στις μεγάλες αθλητικές εκδηλώσεις.
Αυτή η πυραμίδα πρέπει να λαμβάνεται υπόψη, με διάφορους τρόπους.
Με την αποκλειστική αρμοδιότητα των ομοσπονδιών, με το ρόλο της οικοδόμησης κοινωνικών και αστικών δεσμών, ρόλο που μπορούν οι αθλητικές ομοσπονδίες να υποσχεθούν και να προσφέρουν σε μια κοινωνία.
Αυτό βέβαια θα απαιτήσει τον αλληλέγγυο καταμερισμό των κονδυλίων μέσα σ' αυτήν την πυραμίδα των ομοσπονδιών και, επίσης, τη λεγόμενη αθλητική ηθική στο επίπεδο των εκδηλώσεων του αθλητικού θεάματος.
Ας θυμηθούμε ότι μπορεί να γίνει σύγχυση μεταξύ αυτών που παράγουν τις εκδηλώσεις και αυτών που τις μεταφράζουν σε θέαμα.
Στο σημείο αυτό πιστεύω ότι πρέπει να κάνουμε μια προσπάθεια στη δημιουργία του αθλήματος, όπως αναφέρει η έκθεση του κ. Mennea, έτσι ώστε να μην είναι πλέον δυνατή η σύγχυση μεταξύ των παραγωγών και αυτών που μας προσφέρουν συγχρόνως ενημέρωση, θέαμα, αναψυχή, ευχαρίστηση και όνειρο.
Υπάρχει το σύστημα και, έπειτα, υπάρχει και το άτομο.
Και υπάρχει φυσικά το θέμα του ντόπινγκ - ένα ευχαριστώ στην κ. Zabell για την εξαιρετική έκθεσή της - που σχετίζεται με την υγεία στον αθλητισμό.
Υπάρχει η εκπαίδευση των αθλητών.
Τι συμβαίνει όμως μετά το τέλος της αναμέτρησης για το άτομο;
Μας υπενθύμισαν ότι οι αθλητές δεν αποτελούν εμπόρευμα, ότι ο αθλητισμός δεν είναι αγαθό.
Πρέπει να κυκλοφορεί ελεύθερα στην Ευρώπη, αλλά δεν είναι ένα προϊόν, είναι ένα άτομο.
Τι συμβαίνει μετά τον αθλητισμό;
Αυτό που ζητούν οι εν λόγω εκθέσεις για τα δύο αυτά θέματα, το σύστημα και το άτομο, είναι το εξής: να οικοδομηθεί η ιδιαιτερότητα του αθλητισμού στην Ευρώπη μας.
Οι δύο εκθέσεις τονίζουν τον εποχιακό χαρακτήρα, το πρόγραμμα των εκδηλώσεων ως ημερολόγιο της ζωής ενός αθλητή και ευχαριστώ τους δύο εισηγητές που επέμειναν ότι πρέπει κανείς να ζει πριν, κατά και μετά τον αθλητισμό, και ολόκληρο το χρόνο.
Επομένως, καταλαβαίνετε ότι στην Επιτροπή Πολιτισμού, Νεότητας και Αθλητισμού, ζητήσαμε ο αθλητισμός να εγγραφεί στο άρθρο 151 της Συνθήκης, έτσι ώστε να είναι δικαιολογημένη η ιδιαιτερότητά του και να μην χρειάζεται να αναζητούμε ένα κομμάτι του στην υγεία, ένα κομμάτι του στην εκπαίδευση, ένα κομμάτι του στην απασχόληση για να διατηρείται αυτή η ιδιαιτερότητα του αθλητικού βίου.
Κύριε Πρόεδρε, το ντόπινγκ είναι αποκαλυπτικό της αντιστροφής των αξιών στις κοινωνίες μας, όπου ο σκοπός αγιάζει τα μέσα.
Πάνω απ' όλα είναι εξαπάτηση, εξαπάτηση του εαυτού μας και των άλλων.
Και γι' αυτόν το λόγο πρέπει να δημιουργήσουμε ένα τεράστιο εκπαιδευτικό πρόγραμμα για να προβάλουμε και πάλι τις πραγματικές αξίες του αθλητισμού: "αθλητισμός, σχολείο ζωής", "αθλητισμός, παράδειγμα για τους νεότερους".
Ο αθλητισμός, σε όλα τα επίπεδα, ακόμη και στο πιο υψηλό, θα πρέπει να αποτελεί την ευκαιρία να διδάξουμε τις αρετές της προσπάθειας, του ρίσκου, του ομαδικού πνεύματος και του σεβασμού προς τον πλησίον.
Η Επιτροπή σωστά υπενθύμισε ότι μια από τις πρώτες αιτίες της εξάπλωσης του ντόπινγκ εντοπίζεται στα εμπορικά διακυβεύματα με τα οποία συνδέεται πλέον ο αθλητισμός.
Γι' αυτόν το λόγο, θα πρέπει όλο και περισσότερο να εξετάζουμε το ενδεχόμενο επιβολής βαρύτερων κυρώσεων στους διάφορους οικονομικούς παράγοντες που επωφελούνται από το ντόπινγκ ή το ενθαρρύνουν.
Τέλος, ο λόγος για τον οποίο ο αθλητισμός έχει λάβει σημαντική και δη κεντρική θέση στις σύγχρονες κοινωνίες μας, είναι ίσως το ότι έχει καταστεί ο μόνος τρόπος κατά τον οποίο δείχνει ένα έθνος το μεγαλείο του.
Θα έπρεπε ίσως τα έθνη να εξεύρουν άλλους τρόπους για να προβάλουν στον κόσμο το μεγαλείο και την υπερηφάνεια τους, και δεν μπορώ να μην σκεφθώ αυτήν την στιγμή τα εθνικά νομίσματα, που αποτελούν απαραίτητο γνώρισμα της κυριαρχίας και του μεγαλείου μιας χώρας.
Σήμερα που καταρρέει το ευρώ, το νόμισμα των μακαρίων φιλευρωπαϊστών, είναι επείγον για κάθε έθνος να διατηρήσει ένα εθνικό νόμισμα, όπως και να διατηρήσει την εθνική αθλητική του ομάδα, για την οποία είναι τόσο υπερήφανο, χωρίς ντόπινγκ.
Κύριε Πρόεδρε, τις παραμονές των αγώνων του Σύδνεϋ, τι απομένει από το ολυμπιακό ιδεώδες και τις μεγάλες αρχές του Πιερ ντε Κουμπερτέν;
Προφανώς όχι και πολλά, εφόσον ορισμένοι αθλητές, η μειοψηφία ευτυχώς, αρνούνται να καταλύσουν στο ολυμπιακό χωριό που θεωρούν κατώτερο του αναστήματός τους.
Αλλοι διατυμπανίζουν, ιδίως οι δρομείς ταχύτητας, ότι τρέχουν μόνο και μόνο για να προωθήσουν τη μάρκα των υποδημάτων που φορούν.
Αυτό είναι ανησυχητικό για την αφρόκρεμα, που κίνητρό της είναι περισσότερο το δόλωμα του κέρδους απ' ό,τι η αθλητική ηθική, ενώ ο λαϊκός αθλητισμός, που εγγυάται την καλή σωματική και πνευματική υγεία, αποτελεί ένα πραγματικό σχολείο της ζωής καθώς αναπτύσσει το ομαδικό πνεύμα, το πνεύμα της αλληλεγγύης, της ανεκτικότητας και της υγιούς άμιλλας.
Ο αθλητισμός, μέσο εκπαίδευσης και παράγων κοινωνικής συνοχής και ένταξης, συμβάλλει στην καταπολέμηση του ρατσισμού, του αποκλεισμού και της βίας, δυστυχώς όμως μολύνεται όλο και περισσότερο από το ντόπινγκ, γιατί αυτό απαιτούν οι επιχειρήσεις!
Πράγματι, ο επαγγελματικός αθλητισμός έχει μετατραπεί σε κανονική οικονομική δραστηριότητα με υποχρέωση αποδοτικότητας.
Ορισμένοι ποδοσφαιρικοί σύλλογοι έχουν ήδη εισαχθεί στο Χρηματιστήριο.
Ωστόσο, όσο περισσότερο προοδεύουν οι επενδύσεις, τόσο περισσότερο το διακύβευμα επικρατεί του παιγνιδιού.
Έτσι όλα είναι θεμιτά για το κέρδος, και ιδίως το ντόπινγκ, που γίνεται όλο και πιο δύσκολο να ανιχνευθεί.
Πώς θα επιστρέψουμε στην αθλητική ηθική;
Καταρχάς, ο αγώνας κατά του ντόπινγκ πρέπει να γενικευθεί.
Το ντόπινγκ βλάπτει σοβαρά την υγεία των αθλητών, αλλά και τις σημαντικές αρετές του αθλητισμού, δηλαδή την πίστη, το τίμιο παιχνίδι, τον σεβασμό του αντιπάλου, την φιλία, κτλ.
Μ' αυτήν την έννοια, πρέπει να χαιρετίσουμε τη δημιουργία, το 1999, ενός Παγκόσμιου Οργανισμού για την Καταπολέμηση του Ντόπινγκ, κατόπιν πρωτοβουλίας της Διεθνούς Ολυμπιακής Επιτροπής.
Ας ελπίσουμε ότι θα παραμείνει ανεξάρτητο και ότι θα είναι σύντομα επιχειρησιακό.
Σε εμάς εναπόκειται να του παράσχουμε τα μέσα λειτουργίας που θα είναι στο ύψος του καθήκοντος που θα πρέπει να επιτελέσει.
Πράγματι το ντόπινγκ εξακολουθεί να είναι παγκόσμιο πρόβλημα, και όχι ευρωπαϊκό.
Όσον αφορά την επιβολή κανόνων, η Ευρώπη δεν πρέπει να επιβάλει τους δικούς της κανόνες παιγνιδιού.
Πρέπει να εμπιστευθεί τον κόσμο των συλλόγων και των σωματείων και να δεχθεί τις προτάσεις των ομοσπονδιών και των άλλων ολυμπιακών επιτροπών.
Η απόφαση Bosman, για παράδειγμα, που ελήφθη εν ονόματι των μεγάλων αρχών, αποσταθεροποίησε τους επαγγελματικούς συλλόγους και έκανε χειρότερο τον αντίκτυπο του χρήματος στο ευρωπαϊκό ποδόσφαιρο.
Αποκαλυπτική είναι η πιο πρόσφατη μεταγραφή ρεκόρ, η μεταγραφή του Figo στην Ρεάλ Μαδρίτης.
Οι σύλλογοι ορισμένων χωρών εξελίσσονται ουσιαστικά μόνο με ξένους παίκτες.
Αυτό συμβαίνει κυρίως στη Βαρκελώνη, όπου συμβαίνει να υπάρχουν σύλλογοι χωρίς Ισπανούς παίκτες, πράγμα που έχει ως αποτέλεσμα οι νέοι παίκτες της χώρας να μην έχουν τη δυνατότητα να αγωνιστούν στο υψηλότερο επίπεδο.
Μια ακόμη συνέπεια είναι η λεηλάτηση των σωματείων που καταρτίζουν παίκτες.
Οι μεταγραφές αφορούν πλέον όλο και νεότερους παίκτες: ένας παίκτης είναι δυνατόν να μεταγραφεί από την ηλικία των 15 ετών.
Η Ευρώπη προσπαθεί τώρα να νομοθετήσει σχετικά με τους μεταγραφικούς κανονισμούς.
Μιλήσατε γι' αυτό, κυρία Επίτροπε.
Αν συγκεκριμενοποιηθεί το υπό μελέτη σχέδιο, πράγμα το οποίο απεύχομαι, θα καταλήξουμε σε πλήρη απελευθέρωση του συστήματος, με αποτέλεσμα να επωφεληθούν και πάλι οι πλουσιότεροι σύλλογοι, να λεηλατηθούν τα σωματεία που καταρτίζουν παίκτες και έτσι να καταδικασθούν σε τελική εξαφάνιση.
Η θεραπεία θα είναι χειρότερη από το κακό.
Είναι λοιπόν σκόπιμο να αναπτύξουμε όσο το δυνατόν περισσότερο τον λαϊκό αθλητισμό, τα επαρχιακά σωματεία, έτσι ώστε κάθε πολίτης να μπορεί να έχει πρόσβαση στον αθλητισμό και κάθε αθλητής που ενδιαφέρεται για πρωταθλητισμό να μπορεί να προοδεύσει και να φθάσει μέχρι την κορυφή, στο πλαίσιο υγιούς και έντιμου συναγωνισμού.
Αυτή η συζήτηση είναι σημαντική και θα ήθελα να υποστηρίξω τις ιδέες που απορρέουν από τις δυο εκθέσεις, ιδιαίτερα από αυτή της κας Zabell στο θέμα του ντόπινγκ, καθώς και από τις παρατηρήσεις της κυρίας Lynne σχετικά με το τεκμήριο της αθωότητας, καθώς αυτό αποτελεί σημαντικό στοιχείο.
Όλοι γνωρίζουμε ότι ο αθλητισμός στις μέρες μας είναι μια μεγάλη επιχείρηση.
Αυτό συμβαίνει ιδιαίτερα στο ποδόσφαιρο με τα υπέρογκα ποσά που δαπανώνται στις μεταγραφές, τα υψηλά επίπεδα μισθών, που συχνά αγγίζουν τα όρια του γελοίου και τις χρηματιστηριακές συμφωνίες - όμως αυτό δεν ισχύει μόνο για το ποδόσφαιρο.
Μεγάλα χρηματικά ποσά παίζονται και σε άλλα αθλήματα.
Η Φόρμουλα 1 αποτελεί ένα καλό παράδειγμα, αφού στη Μεγάλη Βρετανία μπορούσε να διαθέσει 1 εκατομμύριο λίρες για το Εργατικό Κόμμα.
Ο αθλητισμός φέρνει πολλά κέρδη και δεν είναι δυνατό να εξαιρεθεί από τους κανόνες της ελεύθερης αγοράς
.
Ωστόσο διαφωνώ με τις εκθέσεις στο σημείο που προτείνουν τη δημιουργία ρήτρας στη Συνθήκη για τον αθλητισμό.
Πιστεύω πως ο Jacques Santer είχε απόλυτο δίκιο, όταν είπε ότι η Ευρώπη πρέπει να επικεντρωθεί στην ποιότητα και όχι στην ποσότητα.
Ας προσπαθήσουμε λοιπόν με τα μέσα που διαθέτουμε.
Ας λειτουργήσουμε στο πλαίσιο των δυνατοτήτων που ήδη έχουμε.
Αυτό που χρειάζεται όσον αφορά τα ποσά των μεταγραφών, είναι μια υγιής δόση πραγματικότητας και κοινής λογικής.
Υποστηρίζω τις παρατηρήσεις που εκφράστηκαν από την Επίτροπο σήμερα το πρωί.
Εμπιστεύομαι απόλυτα τις ικανότητες και τη στάση της και της εύχομαι το καλύτερο για τις επόμενες συζητήσεις.
Ωστόσο, δεν υπάρχει βιασύνη, η FIFA ενεργεί με πολύ αργούς ρυθμούς και θα πρέπει να επικριθεί για αυτό, όμως η Επίτροπος πρέπει να είναι προετοιμασμένη να ακούσει και τη φωνή των μικρών ομάδων, των οργανώσεων των παικτών και των θεατών.
Ας δουλέψουμε για μια καλή λύση που θα μπορούμε να υπερασπιστούμε, αντί να προσπαθούμε να βρούμε μια λύση σήμερα το απόγευμα, αυτή την εβδομάδα ή αυτό το μήνα.
Είναι κάτι που πρέπει να διευθετηθεί, ώστε να γίνει κατανοητό από τους πολίτες της Ευρώπης.
Η Ευρώπη χρειάζεται φίλους, όχι εχθρούς.
Ας μην αυξήσουμε τον αριθμό των θεατών στο ποδόσφαιρο για εκείνους που δεν καταλαβαίνουν τι σημαίνει Ευρώπη.
Βρείτε μια αποτελεσματική λύση και θα έχετε την υποστήριξη αυτού του Σώματος και των φίλων του ποδοσφαίρου σε όλη την Ευρώπη.
Κύριε Πρόεδρε θα ήθελα επίσης να ευχαριστήσω τον κ. Mennea και την κ. Zabell για το γεγονός ότι τόνισαν τον κρίσιμο ρόλο του αθλητισμού στις μέρες μας για τη ζωή όλων μας.
Θα ξεκινήσω λέγοντας ότι είναι ήδη γνωστή η σπουδαιότητα του αθλητισμού ως επιχείρηση, θα ήταν όμως λάθος και μεγάλη απώλεια για την κοινωνία μας να γίνει ο αθλητισμός απλά μια ακόμη επιχείρηση.
Με τον αθλητισμό ζούμε περισσότερο, ενώ καταλαμβάνει ολοένα και μεγαλύτερο μέρος του χρόνου μας.
Στόχος του είναι να αναζωογονεί όχι μόνο το σώμα μας, αλλά και το μυαλό και τη ψυχή μας και πρέπει να αναγνωρίσουμε τη σημασία αυτού του γεγονότος στην ευρωπαϊκή νομοθεσία.
Συνεπώς υποστηρίζω την έκκληση για μια νομική βάση, η οποία θα μας δώσει εξουσίες ισοδύναμες με αυτές της πολύ σημαντικής διεθνούς οργάνωσης αθλητισμού.
Όσον αφορά το ποδόσφαιρο οι Ευρωπαίοι, από το Νιούκαστλ μέχρι το Ντόρτμουντ και τη Βαρκελώνη, αγαπούν αυτό το άθλημα, τόσο να το παρακολουθούν όσο και να συμμετέχουν σε αυτό, είναι όμως σημαντικό να δοθεί το έναυσμα στους κατοίκους των διαφόρων περιοχών να γίνουν μέλη των τοπικών αθλητικών οργανώσεων.
Θα έλεγα λοιπόν, ότι οι πιο ισχυρές ομάδες θα πρέπει να δημιουργηθούν από την αρχή και όχι απλά να αγοραστούν.
Το σύστημα έχει ανάγκη από μηχανισμούς που να λειτουργούν σωστά και να αποτελούνται από ομάδες διαφόρων μορφών, μεγεθών, και διαβαθμίσεων επαγγελματισμού και χρειαζόμαστε την ευκαιρία να πραγματοποιήσουμε αυτές τις αλλαγές.
Για το λόγο αυτό υποστηρίζω τις δηλώσεις της Επιτροπής και τη δράση της Επιτρόπου στο συγκεκριμένο θέμα.
Ο αθλητισμός έχει τεράστια δυναμική.
Έχει αποδείξει ότι μπορεί να δημιουργήσει κατανόηση και να παλέψει ενάντια στο ρατσισμό.
Ας δουλέψουμε περισσότερο στον αθλητισμό για να φέρουμε πιο κοντά τις κοινωνίες μας.
Ο αθλητισμός έχει δείξει ότι έχει τη δύναμη να ενθαρρύνει τους ανάπηρους αθλητές προς την επιτυχία.
Ας αποδείξουμε ότι είμαστε και εμείς υπερήφανοι για αυτούς και ας δημιουργούμε κοινά αθλητικά γεγονότα, για αυτούς και για τους αρτιμελείς αθλητές.
Η βία σε αυτό το χώρο είναι η αρνητική πλευρά.
Ας εργαστούμε για να εξασφαλίσουμε αθλητισμό χωρίς βία.
Το ντόπινγκ είναι τελικά ένα σύμπτωμα της υπερβολικής εμπορευματοποίησης του αθλητισμού.
Καθώς οι ομάδες μας κατευθύνονται προς το Σίδνεϋ, οι συνθήκες πίεσης κάτω από τις οποίες βρίσκονται είναι δυσκολότερες από ποτέ άλλοτε.
Πρέπει να δημιουργήσουμε τις συνθήκες εκείνες που θα βοηθήσουν στην καταπολέμηση του ντόπινγκ σε διεθνές επίπεδο, καθώς, όπως έχουμε δει, μια λανθασμένη κατηγορία μπορεί να καταστρέψει μια καριέρα ή να αλλοιώσει την εικόνα μιας υποδειγματικής καριέρας, όπως αυτής του Linford Christie.
Υποστηρίζουμε λοιπόν αυτές τις εκθέσεις και ελπίζουμε ότι θα αποτελέσουν το θεμέλιο λίθο για να περάσουμε στην επόμενη φάση του ευρωπαϊκού αθλητισμού, ένα ομαδικό πνεύμα για να δομήσουμε τη 'βιομηχανία' του αθλητισμού και τη δυναμική του στην Ευρώπη.
Κυρία Επίτροπε, συνάδελφοι, θα ήθελα να συγχαρώ τον εισηγητή, κ. Mennea, γι αυτή την πολύ σημαντική έκθεση.
Είναι γνωστό ότι ο αθλητισμός έχει μεγάλη κοινωνική σημασία στην κοινωνία μας.
Το ίδιο ισχύει και για τον επαγγελματικό αθλητισμό.
Κατέθεσα, με τη σύμφωνη γνώμη του κ. Mennea, μια τροπολογία επί της έκθεσης για να προτείνω ένα, ενδεχομένως, εναλλακτικό σύστημα μεταγραφών.
Είμαι της γνώμης ότι η απόδοση στον αγωνιστικό χώρο, δηλαδή η εργασιακή απόδοση, δεν έχει πλέον σχέση με την αξία που έχει και τα ποσά που κυκλοφορούν.
Για το λόγο αυτό, πιστεύω ότι πρόκειται για μια οικονομική δραστηριότητα που πρέπει να διαχωριστεί.
Θα ήθελα να σας ρωτήσω αν έχετε μια απάντηση στο σημείο αυτό.
Κατά δεύτερον, ζήτησα εξ ονόματος πάρα πολλών συναδέλφων να αναβληθεί η οριστική απόφαση για την μεταρρύθμιση του συστήματος μεταγραφών, θέμα για το οποίο κάνατε προηγουμένως ορισμένες παρατηρήσεις, επειδή η UEFA, μαζί με πολλές εθνικές ομοσπονδίες, διοργανώνει ακρόαση στην επόμενη περίοδο συνόδου στην οποία σας καλώ να παρευρεθείτε μαζί με το συνάδελφό σας, κ. Monti.
Κύριε Πρόεδρε, κυρία Επίτροπε, κυρίες και κύριοι βουλευτές, κανένας αθλητής δεν ντοπάρεται, αν δεν έχει οικονομικό συμφέρον.
Αναμφιβόλως, το ντόπινγκ αλλάζει τον αθλητισμό και ο αθλητισμός θα αλλάξει από το ντόπινγκ, κάτι που θα μας οδηγήσει σε πραγματικό αδιέξοδο αν δεν κάνουμε κάτι για να το εμποδίσουμε.
Η συγκέντρωση τεράστιων και ανυπέρβλητων οικονομικών και δημοσιογραφικών συμφερόντων, καθώς και συμφερόντων χορηγίας γύρω από τον αθλητή, ασκεί τέτοιες πιέσεις και η ένταση του αθλητισμού λαμβάνει τέτοιες διαστάσεις που προκειμένου ο αθλητής να μπορέσει να διατηρήσει το αθλητικό του επίπεδο και τον ρυθμό που επιβάλλουν τα χρονοδιαγράμματα, τείνει να κάνει χρήση απαγορευμένων ουσιών.
Αν δεν περιοριστεί η διάρκεια των αγώνων και δεν καταστεί υποχρεωτική η ξεκούραση, θα είναι πολύ δύσκολο να εξαλείψουμε το ντόπινγκ.
Ωστόσο, δεν μπορούμε να ξεχάσουμε ότι ο αθλητής είναι επίσης άνθρωπος που μπορεί να αρρωστήσει και να τραυματιστεί και να χρειαστεί για αυτόν τον λόγο να λάβει κάποια φάρμακα ή κάποια συμπληρωματική ενίσχυση για την αντιμετώπιση του στρες στο οποίο υποβάλλει το σώμα του, και για αυτόν τον λόγο τα "ψευδή θετικά αποτελέσματα" των ελέγχων αντι-ντόπινγκ είναι πολύ συνηθισμένα και στιγματίζουν για πάντα τον αθλητή.
Αυτό που χρειάζεται είναι η ενοποίηση των κριτηρίων, ένας κατάλογος απαγορευμένων ουσιών, προειδοποιήσεις στις συσκευασίες των φαρμάκων και περισσότερη έρευνα.
Κυρίες και κύριοι, θα πρέπει να ανακαλύψουμε εκ νέου τον αθλητισμό, γιατί ο αθλητισμός που έχουμε σήμερα είναι μια μάχη για τη νίκη, αλλά επίσης μια μάχη για το χρήμα και τη χορηγία.
Για να μην εξαφανιστεί, θα πρέπει να επιστρέψουμε σε έναν αθλητισμό με παραδοσιακές αξίες, έναν αθλητισμό που έχει μια και μόνο ανταμοιβή: ένα μετάλλιο.
Κύριε Πρόεδρε, ζούμε στην εποχή που η Ευρώπη κινείται προς την ομοσπονδιοποίηση.
Μπορούμε να πούμε ότι ο αθλητισμός είχε προηγηθεί, ότι ο αθλητισμός έκανε δομές πολύ πριν μπορέσουμε να τις κάνουμε εμείς σε πολιτικό, σε οικονομικό ή σε άλλο επίπεδο.
Γιατί;
Γιατί υπήρχε η αρχαιοελληνική κληρονομιά της Ολυμπίας, γιατί υπήρχαν προφήτες όπως ο Ντε Κουμπερτέν και γιατί ο αθλητισμός είναι ένα πεδίο ειρηνικής συνάντησης των λαών.
Η Ευρώπη είχε πολέμους και την ίδια στιγμή είχε δομές κοινές και κοινούς κανόνες για τον αθλητισμό.
Σήμερα ζούμε το εξής παράδοξο: πηγαίνουμε σε νέα αναθεώρηση της Συνθήκης, αυξάνουμε τους κοινούς κανόνες και τις κοινές αρχές και τις δομές και τα έργα που έχουμε και βλέπουμε τις δομές του αθλητισμού να διαλύονται.
Γιατί;
Γιατί κυριαρχούν τα μεγάλα οικονομικά συμφέροντα, γιατί υπάρχουν οι μεγάλοι χρηματοδότες, γιατί υπάρχουν τα ισχυρά κέντρα εξουσίας πίσω από τα μέσα μαζικής ενημέρωσης και γιατί υπάρχει μια, κατά τη γνώμη μου, ελλιπής και στραβή παρέμβαση της Ευρωπαϊκής Ένωσης.
Η Ευρωπαϊκή Ένωση, παρεμβαίνοντας μέχρι τώρα στα ζητήματα του αθλητισμού μόνο από την άποψη του ανταγωνισμού, ουσιαστικά ενίσχυσε αυτή την τάση και αυτό το ρεύμα.
Πιστεύω ότι βρισκόμαστε σε σημείο καμπής.
Είναι πάρα πολύ θετικό που έχουμε την γαλλική Προεδρία και την Πρόεδρο κ. Buffet, η οποία νομίζω ότι έχει συλλάβει και έχει πρωταγωνιστήσει στην υπόθεση της ενοποίησης και της ανάπτυξης και της ενίσχυσης των δομών του αθλητισμού.
Νομίζω έχει μια θετική παρέμβαση και η κ. Reding εκ μέρους της Επιτροπής, για να τροποποιηθεί ο ρόλος της παρέμβασης της Επιτροπής.
Με την έννοια αυτή, νομίζω ότι μπορούμε να αποτρέψουμε αυτά που γίνονται στην ομοσπονδία μπάσκετ και αυτά που βλέπουμε να γίνονται αύριο σε όλους τους άλλους χώρους και να διαφυλάξουμε την ενότητα και την επαφή του αθλητισμού με την κοινωνία.
Κύριε Πρόεδρε, θα ήθελα κατα αρχάς να συγχαρώ τους εισηγητές για την εργασία τους, την οποία εξάλλου συμμερίζομαι ευρύτατα.
Πιστεύω ότι όλοι μας συμφωνούμε για τη σημασία και τον ρόλο του αθλητισμού, ο οποίος, είτε σε αγωνιστικό ή ερασιτεχνικό επίπεδο, είτε σαν αθλητική πρακτική ή σαν θέαμα, αποτελεί εξαιρετικό μέσο παιδείας και κοινωνικής ολοκλήρωσης.
Βέβαια, ο αθλητισμός είναι και οικονομικό φαινόμενο μεγάλης σημασίας και, ως εκ τούτου, οφείλει να ακολουθεί και να σέβεται ορισμένους κανόνες της αγοράς, όπως άλλωστε αναφέρει και η γνωστή απόφαση Bosman.
Όπως όμως ελέχθη και σήμερα το πρωί, ο αθλητισμός πρέπει να διατηρήσει τον ιδιάζοντα χαρακτήρα του, που είναι κυρίως κοινωνικός και πολιτιστικός.
Ακριβώς για να μην καταντήσει ο αθλητισμός σκέτη business, οφείλουμε να ζητήσουμε με δυνατή φωνή από την επόμενη Διακυβερνητική Διάσκεψη της Νίκαιας να συμπεριλάβει ρητώς στο άρθρο 151 της Συνθήκης μια σημαντική αναφορά στη θεσμική αναγνώριση του αθλητισμού.
Κύριε Πρόεδρε, αγαπητοί συνάδελφοι, στην ημερήσια διάταξη της σημερινής συνεδρίασης υπάρχουν τρία θέματα πολύ στενά συνδεδεμένα μεταξύ τους.
Το πρόβλημα είναι ;0 ότι τα μέσα ενημέρωσης θα ενδιαφερθούν σήμερα λιγότερο για τις εκθέσεις Mennea και Zabell, και περισσότερο για όσα ανέφερε η κ. Επίτροπος.
Πιστεύω ότι αυτό είναι λυπηρό.
Σήμερα υπάρχει μεγαλύτερη ανησυχία για το αγαπημένο παιδί της Γερμανίας, δηλαδή το ποδόσφαιρο, από ότι για όλα όσα συμβαίνουν γύρω μας.
Δεν θα μπορούσα να υποστηρίξω την πλευρά των δύο Επιτρόπων, οι οποίοι έχουν καθήκον να εφαρμόσουν τη απόφαση Bosman.
Εάν η FIFA είχε εκπληρώσει τις υποχρεώσεις της δεν θα ήταν απαραίτητο να ασχοληθεί η Επιτροπή με το θέμα.
Ελπίζω η FIFA να το έχει αναγνωρίσει αυτό και επιτέλους να δραστηριοποιηθεί, ώστε η Επιτροπή να έχει τη δυνατότητα να συνεκτιμήσει τις προτάσεις τις, εφόσον αυτές δεν έρχονται σε αντίθεση με την απόφαση Bosman.
Έτσι θεωρώ ότι ο καθένας θα πρέπει να κάνει τη δουλειά του!
Σχετικά με τις εκθέσεις θα ήθελα να δηλώσω ότι πρέπει να τονιστεί ο κοινωνικός και εκπαιδευτικός ρόλος των δημοφιλών αθλημάτων έναντι αυτής της μεγάλης αθλητικής επιχείρησης.
Διατρέχουμε κίνδυνο να καταστεί ο αθλητισμός θύμα των κανόνων του ανταγωνισμού.
Αυτό θα θέλαμε να το εμποδίσουμε.
Για αυτόν το λόγο, ορθώς ζητά η έκθεση Mennea να συμπεριληφθεί ο Αθλητισμός στο πλαίσιο του Πολιτισμού στο άρθρο 151.
Το ίδιο έχω ζητήσει και εγώ στην έκθεσή μου του 1996.
Το θέμα απέφερε μια δήλωση στο Αμστερνταμ.
Δεν αρκεί όμως!
Για τον λόγο αυτό υποστηρίζω ότι πρέπει επιτέλους να συμπεριληφθεί.
Εκείνη η έκθεση ζητούσε επίσης από την Επιτροπή να ανακηρύξει ένα Έτος Αθλητισμού.
Το Έτος Αθλητισμού θα πρόσφερε πολλά κίνητρα.
Θα ήθελα να ζητήσω από την νέα Επίτροπο να διευθετήσει το θέμα.
Ευχαριστώ την κ. Zabell που παρουσίασε εκτενώς την έκθεση για την χρήση αναβολικών, επισημαίνοντας την κατάχρηση που γίνεται από νέους αθλητές και αναφέροντας νέες πρωτοβουλίες μέσα από τις οποίες μπορεί να καταπολεμηθεί από κοινού η χρήση αναβολικών.
Συγχαίρω την Επιτροπή γιατί αποφάσισε πραγματικά να προχωρήσει στην δημιουργία Οργανισμού Καταπολέμησης του Ντόπινγκ και ελπίζω ότι στο όνομα των Δεκαπέντε, θα συντελέσει στην εναρμονισμένη καταπολέμηση του ντόπινγκ.
Της εύχομαι καλή τύχη!
Κύριε πρόεδρε, κυρία Επίτροπε, με την έναρξη των Ολυμπιακών Αγώνων στο Σύδνεϋ, το θέμα του Αθλητισμού θα συζητηθεί από διάφορες πλευρές και κοινωνικές ομάδες.
Οι εκθέσεις που έχουν κατατεθεί αποτελούν την βάση της σχετικής συζήτησης.
Το ερώτημα που τίθεται είναι τι απέγινε, στην πραγματικότητα, η ιδανική εικόνα του αθλητισμού, με την οποία προωθείται ακόμη σήμερα ο τομέας;
Στις λεγόμενες ομιλίες της Κυριακής αποκαθίσταται ο σημαντικός κοινωνικός και ενοποιημένος ρόλος του αθλητισμού και το δίκαιο παιχνίδι ισχύει ως παράδειγμα συναναστροφής στο εργασιακό περιβάλλον, την πολιτική κ.λπ.
Οι δύο εκθέσεις διευκρινίζουν όμως το γεγονός ότι ο αθλητισμός σήμερα έχει μετατραπεί σε ισχυρή και πράγματι πλήρως εξοπλισμένη οικονομική δύναμη, της οποίας τα εργαλεία είναι οι αθλήτριες και οι αθλητές.
Προγραμματίζονται ώστε να έχουν τις υψηλότερες δυνατές επιδόσεις σε συγκεκριμένες μέρες και εβδομάδες, όλο και με λιγότερα ενδιάμεσα διαλείμματα, και πρέπει να αποδίδουν.
Για να αποφεύγονται οι ανθρώπινες αδυναμίες, οι οποίες δεν είναι πάντοτε γνωστές, και για να μπορούν οι αθλητές να αποδίδουν τέλεια, χρησιμοποιούνται μέσα ντόπινγκ τα οποία είναι σήμερα όλο και πιο δύσκολο να ανιχνευθούν.
Οι νέες αθλήτριες και αθλητές βλάπτουν με τον τρόπο αυτόν την υγεία τους, την προσωπική τους εξέλιξη και τελικά την εικόνα του αθλητισμού.
Οι κορυφαίες αθλήτριες και αθλητές αποτελούν παράδειγμα για χιλιάδες νέους και ασκούν έτσι μια έντονη επιρροή ακόμη και στα δημοφιλή αθλήματα, που κατά την άποψή μου βρίσκονται στο υψηλότερο επίπεδο.
Το δίκαιο παιχνίδι και η κοινωνική επικοινωνία δεν γίνονται πολύ αισθητά σε αυτό το επίπεδο.
Το επίπεδο αυτό υποβιβάζεται επίσης και από άσχημα παραδείγματα όπως οι πράξεις βίας, τα σκάνδαλα ντόπινγκ, οι συμφωνίες εκατομμυρίων και οι πτωχεύσεις.
Θα πρέπει να δημιουργηθούν νομικές βάσεις, ώστε να μπορέσουμε να αντιμετωπίσουμε αυτές τις αρνητικές εξελίξεις.
Χαίρομαι που ο Παγκόσμιος Οργανισμός για την Καταπολέμηση του Ντόπινγκ πρόκειται πλέον να δραστηριοποιηθεί και να προσφέρει ότι είναι απαραίτητο για την καταπολέμηση του ντόπινγκ.
Θα πρέπει να σταματήσουν οι πράξεις βίας και ο ρατσισμός στον αθλητισμό, ώστε να προστατεύονται οι αθλήτριες και οι αθλητές καθώς και οι φίλαθλοι, από τις ορδές βανδάλων και ρατσιστών.
Ακόμη και οι ίδιοι οι κορυφαίοι αθλητές θα μπορούσαν από την πλευρά τους να συνεισφέρουν και να προβάλουν περισσότερο το θέμα, κρατώντας τους οπαδούς αυτού του τύπου σε απόσταση.
Στόχος μας πρέπει να είναι η ένταξη του αθλητισμού σε μια αλλαγμένη κοινωνία με νέες, σύγχρονες, τεχνικές και ιατρικές δυνατότητες, για να διαφυλαχθεί η αξία του.
Πιστεύω ότι η ανακήρυξη ενός Έτους Αθλητισμού θα μπορούσε να επιλύσει αυτά τα προβλήματα και να συνεισφέρει σημαντικά στην προσπάθεια.
FR) Κύριε Πρόεδρε, συγχαίρω τους συναδέλφους μας Zabell και Mennea για τις εκθέσεις τους με τις συστάσεις των οποίων σε μεγάλο βαθμό συμφωνώ, και θα περιοριστώ σε δύο παρατηρήσεις.
Η πρώτη: θα ήθελα να επιμείνω στην ανάγκη κοινοτικής συμμετοχής στον Παγκόσμιο Οργανισμό για την Καταπολέμηση του Ντόπινγκ, για να μπορέσει η Ευρωπαϊκή Ένωση να συμβάλει αποφασιστικά και με συνεκτικό τρόπο στην καταπολέμηση του ντόπινγκ.
Δεύτερον, σήμερα όπως χθες, υποστηρίζω την εγγραφή στη Συνθήκη μιας νομικής βάσης ειδικά για τον αθλητισμό.
Αναφέρομαι σε μια ρήτρα συμβατότητας του τύπου πολιτισμός ή περιβάλλον, με την οποία θα ληφθεί υπόψη με τον κατάλληλο τρόπο, και τονίζω με τον κατάλληλο τρόπο, η ιδιαιτερότητα του αθλητισμού στην κοινοτική πολιτική ή στις κοινοτικές πολιτικές.
Πρόεδρε, Κυρία Επίτροπε, ο λόγος που η Επιτροπή υπέβαλε την πρόταση, την οποία υποστηρίζω αμέριστα, είναι ότι επιθυμεί να βάλει τέλος σε μια κατάσταση κατά την οποία οι παίκτες αντιμετωπίζονται ως εμπόρευμα και αγοράζονται από τις ομάδες τους επειδή είναι πολύ καλοί ποδοσφαιριστές, κυρίως όμως επειδή μπορούν να πουληθούν σε άλλες ομάδες για πολύ περισσότερα χρήματα.
Η κατάσταση αυτή δημιουργεί, βεβαίως, προβλήματα, ιδιαιτέρως βραχυπρόθεσμα, στους μικρότερους συλλόγους σε μικρές ποδοσφαιρόφιλες χώρες, όπως η Ολλανδία.
Όμως, το πρόβλημα δεν λύνεται με τη διατήρηση του σημερινού συστήματος.
Μια πιο διαρθρωτική λύση θα ήταν η καλύτερη διανομή των εκατομμυρίων που πληρώνουν τα μέσα μαζικής ενημέρωσης.
Ελπίζω ολόθερμα ότι οι μεγάλοι σύλλογοι θα αντιληφθούν ότι δεν θα έχουν ούτε οι ίδιοι μέλλον αν εξαφανιστούν οι μικροί σύλλογοι.
Όσον αφορά το σύστημα μεταγραφών έχω να πω τα εξής: Υποστηρίζω την πρόταση της Επιτροπής, ελπίζω όμως ολόψυχα ότι θέλει να αφήσει περιθώρια για την αποζημίωση των εκπαιδευτικών δαπανών, όπως προτείνουν η FIFA, η παγκόσμια οργάνωση ποδοσφαίρου, και η FIFPRO, η οργάνωση των παικτών, για τους αθλητές μεταξύ 18 και 24 ετών.
Ελπίζω ολόψυχα ότι η UEFA, η ευρωπαϊκή οργάνωση ποδοσφαίρου, θα υποστηρίξει το αίτημα και δεν θα παραμείνει ο τελευταίος υποστηρικτής ενός συστήματος με τέτοιες εξωφρενικές συνέπειες.
Κύριε Πρόεδρε, ο αθλητισμός, όπως ο πολιτισμός, η παιδεία και η υγεία, βρίσκεται κάτω από καθεστώς προϊούσας εμπορευματοποίησης και υποταγής στους λεγόμενους νόμους της αγοράς.
Ο χορός τρισεκατομμυρίων γύρω από τις μείζονες αθλητικές εκδηλώσεις, τα τεράστια κέρδη του κεφαλαίου έχουν αντικαταστήσει το αθλητικό ιδεώδες.
Η αγωγή υγείας και η άθληση ως καθημερινή πρακτική, ο λαϊκός αθλητισμός, δεινοπαθούν.
Όσο αυτοί που κερδίζουν βλέπουν την επιχείρηση "αθλητισμός" να πηγαίνει καλά, τόσο θα εντείνεται ακόμη περισσότερο το ντόπινγκ, τόσο θα αυξάνουν τα ποσά που διατίθενται για απόκτηση αθλητών, που είναι μια μορφή εμπορίας ανθρώπων στον σύγχρονο καπιταλισμό, τόσο θα αυξάνεται το πρόβλημα της βίας στα γήπεδα, η διαφθορά και άλλα εκφυλιστικά φαινόμενα.
Μολονότι η Επιτροπή αναγνωρίζει ότι ένα από τα κύρια αίτια της ανάπτυξης του ντόπινγκ είναι η υπερβολική εμπορευματοποίηση, δεν κάνει τίποτε για να την καταπολεμήσει.
Πώς θα μπορούσε άλλωστε, αφού το όλο οικοδόμημα της Ευρωπαϊκής Ένωσης στηρίζεται στην αρχή του "όλα πουλιούνται και όλα αγοράζονται";
Περιορίζεται σε ημίμετρα.
Μελέτες, δεοντολογίες με ακροθιγή αναφορά σε ελέγχους.
Εάν είχαν σκοπό και πραγματικά ήθελαν να καταπολεμήσουν το ντόπινγκ, θα το είχαν κάνει ήδη.
Δεν συμφέρει αυτό όμως τη Διεθνή Ολυμπιακή Επιτροπή, τις διεθνείς ομοσπονδίες, τους σπόνσορες που επενδύουν στον αθλητισμό, ούτε τις βιομηχανίες φαρμάκων.
Οι δύο εκθέσεις, παρά τα ορισμένα θετικά στοιχεία που περιέχουν, φθάνουν στο σημείο η μεν έκθεση Zabell να θεωρεί ότι η φαρμακευτική βιομηχανία νοιάζεται για την υγεία των αθλητών, ενώ η έκθεση Mennea να προτείνει στα κράτη μέλη να εγκρίνουν νομοθεσίες με πρακτικά μέτρα που θα ευνοούν τις ιδιωτικές επενδύσεις.
Εάν δεν χτυπηθεί η εμπορευματοποίηση, αν δεν μπουν φραγμοί στη κερδοσκοπία του μεγάλου κεφαλαίου, αν δεν ληφθούν μέτρα ουσιαστικού και αποτελεσματικού ελέγχου, δεν θα έχουμε κάτι διαφορετικό στο χώρο του αθλητισμού.
Δεν περιμένουμε κάτι τέτοιο από την Ευρωπαϊκή Ένωση, αγωνιζόμαστε όμως για την ανάπτυξη λαϊκού κινήματος που θα παλέψει ώστε ο σύγχρονος αθλητισμός να επανέλθει στη αρχή "νους υγιής εν σώματι υγιεί".
Κύριε Πρόεδρε, η υπερβολική εμπορευματοποίηση του αθλητισμού έχει οδηγήσει σαφώς στην εκμετάλλευση πολλών νέων αθλητών.
Αποδεδειγμένες περιπτώσεις ντόπινγκ σε αθλητικούς αγώνες έχουν αμαυρώσει τη φήμη πολλών αθλημάτων στα μάτια του κοινού.
Επιτέλους η Διεθνής Ολυμπιακή Επιτροπή (ΔΟΕ) ανταποκρίθηκε στην υποχρέωσή της να παλέψει ενάντια στη διαδεδομένη χρήση των αναβολικών ουσιών στον αθλητισμό.
Περίπου 2 000 τεστ ντόπινγκ θα διεξαχθούν κατά τη διάρκεια των αγώνων στο Σίδνεϋ.
Χαιρετίζω την ανακοίνωση της ΔΟΕ, σύμφωνα με την οποία θα επιβληθούν βαριές ποινές στους αθλητές και τις αθλήτριες που θα συλληφθούν να κάνουν χρήση αναβολικών ουσιών αυτό το μήνα στο Σίδνεϋ και στο μέλλον.
Οι ενέργειες για την πάταξη της χρήσης αναβολικών ουσιών στον αθλητισμό πρέπει να είναι συντονισμένες σε παγκόσμια βάση.
Η Ένωση οφείλει να συνεχίσει τις προσπάθειές της μέσω του Παγκόσμιου Οργανισμού για την Καταπολέμηση του Ντόπινγκ (WADA) ώστε να διασφαλίσει την εφαρμογή ενιαίων και δομημένων κατευθυντήριων γραμμών σε όλες τις αθλητικές δραστηριότητες.
Τελειώνοντας πρέπει να υπενθυμίσουμε ότι, ενώ η Συνθήκη του Αμστερνταμ δίνει έμφαση στη σημασία του αθλητισμού ως κοινωνικό γεγονός, η Ευρωπαϊκή Ένωση δεν έχει αρμοδιότητες να δράσει στον τομέα του αθλητισμού με βάση αυτή τη Συνθήκη.
Είναι ένα θέμα που πρέπει να προσεγγιστεί στις τρέχουσες συζητήσεις πάνω στο θέμα της τροποποίησης των πολιτικών και των πρωτοβουλιών της Ένωσης.
Κύριε Πρόεδρε, κυρία Επίτροπε, Κυρίες και Κύριοι, οι συζητήσεις και οι εκθέσεις ακολουθούν κατά την άποψη μου τη σωστή κατεύθυνση.
Υπάρχουν 700 000 αθλητικοί σύλλογοι που είναι πυλώνες της Ευρωπαϊκής κοινωνίας.
Η προεδρία του Συμβουλίου θεωρεί ότι ο αθλητισμός είναι μια δια βίου εκπαίδευση, μέρος των εργασιών των νέων, μέρος της εκπαιδευτική πολιτικής, μέρος της δομής του ελεύθερου χρόνου, μέρος της πολιτικής για την υγεία, μέρος της κατανόησης μεταξύ εθνών, μέρος της βιομηχανίας της πληροφορίας, μέρος της οικονομίας και μέρος του ανταγωνισμού.
Τονίζω την λέξη, μέρος.
Η μείωση του αθλητισμού σε παράγοντα της οικονομίας και του ανταγωνισμού δίνει στον αθλητισμό έναν αρνητικό κοινωνικό ρόλο.
Στο σημείο αυτό θα πρέπει να αναφερθεί ότι το κοινωνικό δικαίωμα στην άθληση έχει χρησιμοποιηθεί χωρίς διαφοροποίηση, λόγω του ότι ο αθλητισμός έχει θεωρηθεί κυρίως οικονομική δραστηριότητα.
Για το λόγο αυτό δεν έχουν ληφθεί υπόψη επαρκώς οι συγκεκριμένες ιδιότητες των αθλημάτων και των 700 000 συλλόγων, που έχουν παρουσιάσει αξιέπαινη δράση, όπως για παράδειγμα στην εργασία και εκπαίδευση των παιδιών και της νεολαίας.
Χωρίς επιτυχημένη εργασία με παιδιά και νέους, χωρίς λειτουργική συνεργασία στην Ευρώπη, δεν θα μπορέσουμε να πραγματοποιήσουμε τις φιλοδοξίες μας για τα δημοφιλή αθλήματα.
Η κ. Doris Pack έχει ήδη αναφερθεί πολλές φορές στην ανάγκη για ενσωμάτωση του αθλητισμού στις Ευρωπαϊκές Συμβάσεις και την συμπερίληψή του στη Συνθήκη του Αμστερνταμ.
Επίσης ο ρόλος του αθλητισμού αναφέρεται μεταξύ των συμπερασμάτων της Διάσκεψης Κορυφής της Φέιρα.
Το λογικό και επιθυμητό αποτέλεσμα αυτής της εξέλιξης, θα είναι λοιπόν να δοθεί στον Αθλητισμό μια νομική βάση μέσω μιας συνθήκης.
Δεν έχουμε την πρόθεση να επέμβουμε στις υποθέσεις των κρατών μελών.
Ο αθλητισμός είναι μέρος της αρχής της επικουρικότητας.
Επιθυμούμε μόνον να υιοθετηθεί ο αθλητισμός με αυτόν τον κοινωνικό ρόλο από την Επιτροπή και το Ευρωπαϊκό Δίκαιο και ίσως να υπάρξει ένας προϋπολογισμός και να μην γίνεται απλώς λόγος για πρότυπα πειραματικά προγράμματα.
(Χειροκροτήματα)
Κύριε Πρόεδρε, αγαπητοί μου συνάδελφοι, όλοι αναγνωρίζουν ότι ο αθλητισμός αντιπροσωπεύει ένα μέσο προσωπικής ανέλιξης και προνομιακές στιγμές συναντήσεων των ανθρώπων.
Βλέπουμε όμως, αναγνωρίζουμε τους διαφορετικούς στόχους της αθλητικής δραστηριότητας;
Για ορισμένους, ενδέχεται να είναι η διατήρηση σε καλή φυσική κατάσταση.
Για άλλους, είναι μέρος της εκπαίδευσης του ατόμου και για κάποιους άλλους είναι θέαμα ή ακόμα η επιδίωξη των καλύτερων αποτελεσμάτων με κάθε τίμημα.
Όλοι αναγνωρίζουμε ότι ο αθλητισμός είναι ένα καταπληκτικό μέσο συνοχής των λαών και πρόσβασης στα κοινά.
Γνωρίζουμε όμως επίσης ότι ο αθλητισμός μπορεί κάποτε να συνοδεύεται από ανήκουστες βιαιότητες, από ανεπίτρεπτες εκδηλώσεις ρατσισμού ή απαράδεκτου οξυμένου εθνικισμού.
Και για όλους αυτούς τους λόγους, δεν μπορούμε να δεχθούμε την θεώρηση του αθλητισμού μόνο στην οικονομική του διάσταση.
Οι σύλλογοι και τα σωματεία, οι εθελοντές ανήκουν εξ ολοκλήρου στον αθλητικό κόσμο, και πραγματικά χάρη σ' αυτούς ζει ο αθλητισμός στις χώρες μας και μπορεί να έχει μέλλον ο λαϊκός αθλητισμός.
Δεν μπορεί κάθε ανθρώπινη ενέργεια να υπολογίζεται με μια αριθμομηχανή.
Δεν μπορούμε να παραμείνουμε σιωπηλοί μπροστά σ' αυτήν την τόσο επικίνδυνη πρακτική για τις ανθρώπινες σχέσεις.
Όταν δεν υπάρχουν χρηματικά κέρδη, όταν δεν υπάρχει η υποχρέωση για οικονομικά αποτελέσματα, μπορεί απλά να υπάρχει η επιθυμία να μοιραστεί κανείς σημαντικές στιγμές και είναι γεγονός ότι ο αθλητισμός έχει τη θέση του σ' αυτές τις στιγμές, μια θέση σημαντική.
Αυτή η αναζήτηση δεσμών σε μια όλο και πιο εμπορεύσιμη κοινωνία φέρει το σπόρο της αντίστασης στην εμπορευματοποίηση του κόσμου και των ανθρώπινων σχέσεων.
Δεν μπορούμε να δεχθούμε αυτές τις ολισθήσεις αναζήτησης χρηματικού κέρδους σε βάρος της ανθρώπινης ανέλιξης.
Η προστασία των νεαρών αθλητών αποτελεί προτεραιότητα της γαλλικής προεδρίας.
Είναι δική μας προτεραιότητα και οφείλουμε να ζητήσουμε την απαγόρευση των εμπορικών συναλλαγών με αντικείμενο τους εν λόγω παίκτες.
Πρέπει βέβαια, από την άλλη πλευρά, να μελετήσουμε οπωσδήποτε την συμπερίληψη του αθλητισμού στη Συνθήκη, αν όχι βραχυπρόθεσμα, τουλάχιστον μεσοπρόθεσμα.
Είναι σίγουρα μια πρόκληση, αλλά οφείλουμε να την αντιμετωπίσουμε για τις επόμενες γενιές.
Κύριε Πρόεδρε, αγαπητοί συνάδελφοι, και οι δύο εισηγητές γνωρίζουν από πείρα για τι μιλάνε και αυτό προκύπτει σαφέστατα από τις έξοχες εκθέσεις τους.
Όσον αφορά ιδιαίτερα την έκθεση του φίλου μου, κ. Mennea, κατέθεσα μερικές τροπολογίες οι οποίες ευτυχώς θα συμπεριληφθούν στην τελική πρόταση ψηφίσματος.
Στις τροπολογίες αυτές επιθυμώ να τονίσω τα εξής: Πρώτον, την πνευματική σημασία του αθλητισμού για την εκμάθηση ορισμένων κοινωνικών αξιών.
Δεύτερον, την εκτίμηση των αφιλοκερδών δραστηριοτήτων όσον αφορά την εργασία με μειονοτικές ομάδες στο χώρο του αθλητισμού, η οποία αξίζει να υποστηριχθεί περισσότερο και σε ευρωπαϊκή κλίμακα.
Τρίτον, να απευθύνω προειδοποίηση για τις μεγάλες διαφορές που μπορεί να προκύψουν μεταξύ κορυφαίων και μικρών αθλητικών συλλόγων και μεταξύ επαγγελματικού και ερασιτεχνικού αθλητισμού.
Και στις δύο περιπτώσεις, οι μεν δεν μπορούν χωρίς τους δε.
Η απάντησή μου στο ερώτημα αν ο αθλητισμός πρέπει να αναχθεί σε ευρωπαϊκή αρμοδιότητα είναι απερίφραστα ναι.
Με τη σημερινή έκθεση ο αγώνας δεν έληξε.
Αντιθέτως.
Ο ρόλος και οι επιδράσεις και η εξέλιξη του αθλητισμού έχουν προσλάβει τέτοιες διαστάσεις που θα μπορούσα να πω ότι εμείς ευρισκόμαστε μόλις στην προκριματική φάση με την κοινωνική συζήτηση.
Ως Ευρωπαϊκό Κοινοβούλιο, πρέπει να μεριμνήσουμε να μην παραμείνουμε θεατές της συζήτησης αλλά να μπορέσουμε να καθορίσουμε και εμείς σημαντικά την πορεία της.
Κύριε Πρόεδρε, αγαπητοί συνάδελφοι, τρεις είναι οι δυνατότητες δράσης.
Κυρίως και προπάντων, πρέπει να καταπολεμήσουμε με αποφασιστικότητα το ντόπινγκ.
Η δημοσιονομική και πολιτική ένταξη όλων των χωρών της Ευρωπαϊκής Ένωσης στον Παγκόσμιο Οργανισμό για την Καταπολέμηση του Ντόπινγκ αποτελεί απαραίτητη προϋπόθεση, αλλά δεν αρκεί.
Πρέπει κυρίως τα κράτη να αποκτήσουν πραγματικές δομές καταπολέμησης του ντόπινγκ.
Η Γαλλία χάραξε το δρόμο και είμαι περίεργος να μάθω ποια είναι η άποψη της Προεδρίας του Συμβουλίου σχετικά με την αλληλεπίδραση μεταξύ του Οργανισμού και των εθνικών δράσεων.
Πρέπει επίσης να αγωνιστούμε ενάντια στις εκτροπές του συστήματος των μεταγραφών, ιδίως στο θέμα των ανταλλαγών νεαρών επαγγελματιών.
Τέλος θα πρέπει να ενισχύσουμε τους πραγματικούς αθλητικούς φορείς, τις ομοσπονδίες και τον αθλητισμό στα σχολεία.
Υποστηρίζω τις προσπάθειες που στοχεύουν στην αναγνώριση του κεντρικού ρόλου των ομοσπονδιών και στην προστασία τους από τις επιθέσεις των μεγάλων χρηματοπιστωτικών και επικοινωνιακών ομίλων.
Οι νέοι πρέπει να είναι ο κεντρικός στόχος της αποκατάστασης του αθλητισμού.
Υποστηρίζω την έκκληση του εισηγητή κ. Mennea να ενισχυθεί το καθεστώς του αθλητισμού στα σχολεία, όπως επίσης την έκκλησή του να εγγραφεί η ιδιαιτερότητα του αθλητισμού στις Συνθήκες, ειδάλλως θα δώσουμε υπερβολική βαρύτητα στην διάσταση "ελεύθερος ανταγωνισμός" του αθλητισμού.
Μήπως η ανθρωπότητα οπισθοδρομεί σε μια εποχή ρωμαϊκής παρακμής;
Μήπως τα αγωνιστικά αθλήματα μετατραπούν και πάλι σε μια αναμέτρηση μονομάχων όπου τώρα θα είναι αντιμέτωποι άνθρωποι ρομπότ που θα διαθέτουν τα τελευταία ατού της βιοτεχνολογίας και της τεχνολογίας του κυβερνοχώρου και θα χρηματοδοτούνται από πολιτικό-οικονομικά συμφέροντα;
Η πολιτική και οι αθλητικοί φορείς οφείλουν να αναλάβουν τις ευθύνες τους.
) Κύριε Πρόεδρε, κυρία Επίτροπε, κυρία Υπουργέ, λαμβάνω σήμερα το λόγο επί των εκθέσεων Zabell και Mennea υπό διπλή ιδιότητα, ως ευρωβουλευτής αλλά και ως πρόεδρος μιας επαγγελματικής ομάδας καλαθοσφαίρισης που συμμετέχει στις μεγάλες ευρωπαϊκές αναμετρήσεις.
Θα ήθελα καταρχάς να συγχαρώ και να ευχαριστήσω τους δύο εισηγητές για την εξαιρετική δουλειά τους και θα ήθελα επίσης να τονίσω τη δράση της συναδέλφου μας Doris Pack που έκανε δυνατή τη διαπραγμάτευση ενός πρωτοκόλλου σχετικά με τον αθλητισμό που προσαρτάται στη Συνθήκη του Αμστερνταμ.
Το ντόπινγκ είναι μια μάστιγα από την οποία πρέπει να προστατευθεί ο αθλητισμός.
Θέτει υπό αμφισβήτηση τόσο το τίμιο παιχνίδι όσο και την αληθοφάνεια της αναμέτρησης, και θέτει σε κίνδυνο τους αθλητές που ασχολούνται μ' αυτόν.
Προσωπικά έχω σοκαριστεί από την ευκολία με την οποία μπορούν να εφοδιάζονται οι νεαροί αθλητές, χωρίς κανέναν έλεγχο, στο Διαδίκτυο ή σε ορισμένες χώρες μέλη της Ευρωπαϊκής Ένωσης.
Η κ. Buffet καταπιάστηκε με το θέμα αυτό στη Γαλλία και την συγχαίρω γι' αυτό.
Ωστόσο, η μάστιγα αυτή δεν είναι δυνατό να καταπολεμηθεί παρά μόνο σε ευρωπαϊκό και παγκόσμιο επίπεδο και ενθαρρύνω την Ένωση να συνεργαστεί με τον Παγκόσμιο Οργανισμό.
Η Ευρωπαϊκή Ένωση πρέπει επίσης να αντιμετωπίσει την πρόκληση του εκσυγχρονισμού του αθλητισμού.
Η Ευρωπαϊκή Επιτροπή θέτει υπό αμφισβήτηση το σύστημα των μεταγραφών μεταξύ συλλόγων εκτιμώντας ότι αντιβαίνουν στην ελευθερία κυκλοφορίας των αθλητών.
Ωστόσο, παραβλέπει εντελώς τη στρέβλωση του ανταγωνισμού μεταξύ κρατών μελών, την κοινωνική και φορολογική ανισότητα μεταξύ των επαγγελματιών αθλητών, η οποία ευνοεί την διαφυγή των καλύτερων αθλητών προς συγκεκριμένες χώρες.
Στη Γαλλία το γνωρίζουμε καλά αυτό, εφόσον 20 από τους 22 παίκτες του Ευρωπαϊκού πρωταθλήματος έφυγαν για να αγωνιστούν σε άλλες χώρες της Ένωσης.
Αυτές οι πρακτικές συνιστούν κοινωνικό και φορολογικό ντάμπινγκ, ωστόσο δεν καταπολεμώνται από την Επιτροπή, παρότι τόσο ενδιαφέρεται για τις αρχές.
Οι επαγγελματίες αθλητές είναι επίσης θύμα πολλών μεσαζόντων οι οποίοι έχουν την αποκλειστικότητα διαπραγμάτευσης των εργασιακών τους συμβολαίων.
Οι μεσάζοντες δεν αμείβονται μόνο από τους παίκτες, αλλά και από τις ομάδες από τις οποίες αποσπούν προμήθειες και είμαι σε καλή θέση για να το γνωρίζω.
Αυτοί οι μεσάζοντες παραχωρούν τους αθλητές τους σ' αυτούς που προσφέρουν τα περισσότερα - σαν απλά εμπορεύματα - αφού πρώτα ανεβάσουν την τιμή της "δημοπρασίας".
Η κατάργηση των μεταγραφών θα ωθήσει τους μεσάζοντες να διακόπτουν πολλές φορές κατά τη διάρκεια του έτους τα εργασιακά συμβόλαια των αθλητών, έτσι ώστε με κάθε νέα πρόσληψη να κερδίζουν νέες προμήθειες.
Η Ένωση οφείλει να παρακολουθεί το σύστημα των μεσαζόντων, και δη να το καταργήσει.
Θα ολοκληρώσω προσθέτοντας ότι ο αθλητισμός πρέπει να περιληφθεί στο πεδίο εφαρμογής της Συνθήκης της Ευρωπαϊκής Ένωσης.
Απευθύνω λοιπόν έκκληση σε όλους τους ιθύνοντες, ιδίως στη γαλλική κυβέρνηση που διευθύνει τις εργασίες της Ευρωπαϊκής Ένωσης, προκειμένου η Διακυβερνητική Διάσκεψη που θα ολοκληρωθεί το Δεκέμβριο στη Νίκαια να παραχωρήσει στην Ευρωπαϊκή Ένωση κοινή αρμοδιότητα για το θέμα, και να δώσει στο Κοινοβούλιο τη δυνατότητα να συμμετέχει στην εκτέλεσή της μέσω της διαδικασίας της συναπόφασης.
Κύριε Πρόεδρε, ο αθλητισμός έχει γίνει λαμπερή διεθνής διασκέδαση.
Ενθουσιάζει μεγάλα πλήθη και διακινεί τεράστια ποσά χρημάτων.
Οι Φινλανδοί ταξιδεύουν κατά χιλιάδες στην Ουγγαρία για να παρακολουθήσουν τον αγώνα του Μika Hδkkisen, ο υπάλληλος υποδοχής ενός βιετναμέζικου ξενοδοχείου ρωτάει να μάθει πως προφέρεται σωστά το όνομα του Jari Litmasen.
Η σημασία του αθλητισμού και της σωματικής άσκησης τόσο για την κοινωνία όσο και για τον ιδιώτη δεν πρέπει να λησμονηθεί πίσω από όλον αυτόν τον επαγγελματισμό και την εμπορικότητα.
Ο αθλητισμός έχει σημαντικό ρόλο για την εκπαίδευση και την υγεία.
Η λειτουργία των αθλητικών συλλόγων ενώνει τους ανθρώπους, που θυσιάζουν τον χρόνο τους για έναν αγαθοεργό σκοπό.
Μαζί με τις θετικές αυτές πτυχές, δεν πρέπει να ξεχνάμε και την άλλη όψη του νομίσματος: το ντόπινγκ, τη βία στις αθλητικές εκδηλώσεις και τα αρνητικά φαινόμενα που συνδέονται με τις μεταγραφές των παικτών.
Για την καταπολέμηση αυτών των φαινομένων, χρειάζονται κοινά μέτρα σε κοινοτικό επίπεδο και ένα νομικό πλαίσιο για τον αθλητισμό.
Κατά τη χάραξη της κοινοτικής πολιτικής για τον αθλητισμό πρέπει να ληφθούν υπψη οι διαφορές διαρθρώσεις του αθλητισμού.
Επίσης, πρέπει να φροντίσουμε να συνεχισθεί η ακρόαση των αθλητικών ΜΚΟ και μετά από τη διάσκεψη για τον αθλητισμό που πραγματοποιήθηκε στην Ολυμπία το 1999.
Τελειώνοντας, θα ήθελα να επιστήσω την προσοχή στην ανάγκη βελτίωσης της ισότητας ανδρών και γυναικών στον αθλητισμό και την άσκηση.
Η διάσκεψη του Ευρωπαϊκού Δικτύου Γυναικών και Αθλητισμού, που πραγματοποιήθηκε τον περασμένο Ιούνιο στο Ελσίνκι, διατύπωσε ορισμένες συστάσεις που θα ήθελα να ληφθούν υπόψη στο εθνικό και στο κοινοτικό επίπεδο.
Θέλω να ευχαριστήσω θερμά τους εισηγητές των εκθέσεων για την επιμελή εργασία τους και επίσης θέλω να ευχαριστήσω θερμά την Προεδρεύουσα του Συμβουλίου και την κυρία Επίτροπο για τις εξαίρετες παρεμβάσεις τους στην αρχή αυτής της συνόδου.
Κύριε Πρόεδρε, η σημασία του αθλητισμού ως οικονομικού, κοινωνικού, υγειονομικού και πολιτισμικού παράγοντα είναι αναμφισβήτητη.
Για αυτόν το λόγο, είναι αδιανόητο το γεγονός ότι ο αθλητισμός δεν έχει καμία νομική βάση στην Ευρωπαϊκή Ένωση.
Ας το πούμε ξεκάθαρα: το Ευρωπαϊκό Κοινοβούλιο πρέπει να αναγκάσει την Επιτροπή και το Συμβούλιο να εξετάσουν τα λάθη τους.
Το καθεστώς του αθλητισμού πρέπει να τεθεί σε στέρεα θεμέλια στην επόμενη διακυβερνητική διάσκεψη, ώστε να μπορούν οι ίδιοι οι αθλητικοί σύλλογοι να λάβουν μέρος στις σχετικές αποφάσεις.
Επειδή ο αθλητισμός υψηλού επιπέδου διακινεί τεράστια χρηματικά ποσά, οι γενικοί κανόνες του παιχνιδιού πρέπει να συνταχθούν λαμβάνοντας υπόψη τα συμφέροντα των πυλώνων του συστήματος, δηλαδή των αθλητών και των οργανωτών των αθλητικών εκδηλώσεων.
Τα συμφέροντα των παικτών ομαδικών αθλημάτων πρέπει να διασφαλίζονται με σεβασμό της ελεύθερης κυκλοφορίας του εργατικού δυναμικού, χωρίς να λησμονούνται οι οικονομικές αποζημιώσεις των λεγόμενων συλλόγων "κατάρτισης" .
Όσον αφορά τη διοργάνωση σημαντικών αθλητικών εκδηλώσεων, πρέπει να διασφαλισθεί η ισορροπία μεταξύ του οικονομικού συμφέροντος των διοργανωτών και της αρχής της δημόσιας υπηρεσίας.
Όταν μιλάμε για το ντόπινγκ, πρέπει, όπως και στις άλλες συζητήσεις που έχουν σχέση με τον αθλητισμό, να γίνει ξεκάθαρος διαχωρισμός μεταξύ της άσκησης που αποσκοπεί στη διατήρηση καλής φυσικής κατάστασης και του αθλητισμού υψηλού επιπέδου.
Τα ηθικά προβλήματα του αθλητισμού υψηλού επιπέδου είναι γνωστά σε όλους.
Στην χρήση των ουσιών ντόπινγκ ανάμεσα στους ερασιτέχνες αθλητές, από την οποία έχουμε ως στοιχεία το εμπόριο απαγορευμένων ουσιών στα γυμναστήρια, δεν έχει δοθεί αρκετή σημασία.
Το πρόβλημα μπορεί να συγκριθεί με το πρόβλημα των ναρκωτικών, ιδίως των συνθετικών, οπότε και μόνο για λόγους δημόσιας υγείας, η Ευρωπαϊκή Ένωση πρέπει να βάλει και αυτή το λιθαράκι της στην επίλυση του προβλήματος.
.
Κύριε Πρόεδρε, κυρία Επίτροπε, κυρίες και κύριοι Βουλευτές, ύστερα από αυτήν την πλουσιότατη συζήτηση, θα διατυπώσω απλά ορισμένες παρατηρήσεις.
Προφανώς, επειδή όλοι και όλες ανησυχούμε λόγω των εκτροπών που παρατηρούνται στον αθλητισμό, επιμένουμε σ' αυτές τις εκτροπές.
Πρέπει, ωστόσο, να υπογραμμίσουμε ότι η μεγάλη πλειοψηφία των αθλουμένων, των αθλητών και των αθλητριών, των εθελοντών ιθυνόντων των αθλητικών συλλόγων και σωματίων, είναι άνδρες και γυναίκες οι οποίοι διαπνέονται από τις αξίες του αθλητισμού, υπεραμύνονται της ηθικής του και επιθυμούν να καταστήσουν τον αθλητισμό προσωπική και συλλογική ανέλιξη.
Διαφωνώ με το ότι "όλοι ντοπάρονται", αποκηρύσσω την ιδέα, που προτάθηκε πριν από λίγο, ότι οι ποδοσφαιριστές έχουν μόνο πόδια και δεν είναι σε θέση να σκεφθούν.
Οι αθλήτριες και οι αθλητές είναι πολίτες.
Ίσως πρέπει να τους δώσουμε λίγο περισσότερο το λόγο για να μπορέσουν να εκφράσουν οι ίδιοι τις ανησυχίες και τις προσδοκίες τους.
Βέβαια, πέραν των διολισθήσεων, πρέπει επίσης να επισημάνουμε ότι, λαμβάνοντας ως παράδειγμα μόνο το ποδόσφαιρο, το επαγγελματικό άθλημα αντιπροσωπεύει μόνο το 1% των όσων κατέχουν άδεια της Διεθνούς Ποδοσφαιρικής Ομοσπονδίας.
Συνεπώς, οφείλουμε να υποστηρίξουμε το σύνολο της δραστηριότητας και όχι να σταματήσουμε απλά σε μια από τις πτυχές της.
Πιστεύω ότι αυτό είναι εξαιρετικά σημαντικό.
Όσον αφορά το ντόπινγκ, συμφωνώ απόλυτα με την ιδέα ότι πρέπει να αντιμετωπίσουμε τα βαθύτερα αίτιά του.
Μιλήσαμε για ημερολόγια αθλητών, θα μιλήσω επίσης για την εξάρτηση ορισμένων αθλητών από τα αποτελέσματα και τους χορηγούς.
Θα έπρεπε επίσης να αναφέρουμε τις πιέσεις που ασκούν οι μεγάλοι όμιλοι των μέσων ενημέρωσης που πάντοτε θέλουν να προσθέτουν αναμέτρηση στην αναμέτρηση.
Επομένως, πρέπει να καταπολεμήσουμε τα βαθύτερα αίτια, πιστεύω όμως ότι, χωρίς καθυστέρηση, πρέπει να ενισχύσουμε τους ελέγχους, τις αθλητικές κυρώσεις και τη δράση ενάντια στα κυκλώματα.
Σε επίπεδο Ευρωπαϊκής Ένωσης δεν υπάρχει αρκετή δράση για την εξάρθρωση αυτών των κυκλωμάτων που προτείνουν τα εν λόγω προϊόντα ντόπινγκ στους αθλητικούς κύκλους.
Ως προς τη συγκεκριμένη ερώτηση που τέθηκε, πιστεύω ότι είναι απολύτως απαραίτητο να επεξεργαστούμε, κράτος προς κράτος, και σε επίπεδο Ευρωπαϊκής Ένωσης, ένα είδος σύμβασης που θα υπογραφεί από τα κράτη και τον ΑΜΑ, τον Παγκόσμιο Οργανισμό για την Καταπολέμηση του Ντόπινγκ, έτσι ώστε να διευκολυνθεί το έργο του ΑΜΑ σε όλα τα κράτη, όποια και αν είναι η ισχύουσα νομοθεσία τους.
Σχετικά με τις μεταγραφές, επιτρέψτε μου να αναφέρω τη δική μου θέση και τη θέση της γαλλικής προεδρίας.
Δεν είμαι υπέρ της διατήρησης της υπάρχουσας κατάστασης, διότι διαπιστώνουμε εξαιρετικά σοβαρές ολισθήσεις, που δεν έχουν καμία οικονομική, κοινωνική ή αθλητική βάση.
Δεν θα επιθυμούσα ούτε την πλήρη εξαφάνιση του συστήματος, διότι αυτό θα μας οδηγούσε σε ακόμα μεγαλύτερη απορύθμιση απ' αυτήν που επικρατεί σήμερα, όπου οι μισθοί θα γίνονταν το πιο σημαντικό διακύβευμα μεταξύ των ομάδων.
Τις τελευταίες 48 ώρες, η FIFA διατύπωσε εξαιρετικά ενδιαφέρουσες και εποικοδομητικές προτάσεις για την προστασία της εκπαίδευσης και των δικαιωμάτων των ατόμων, όπως επίσης της ανάγκης των σωματείων να καταρτίζουν και να σχηματίζουν ομάδες.
Αυτή θα είναι μάλλον μια ενδιαφέρουσα βάση συζήτησης με την Επιτροπή, όπως είπε μόλις πριν η κ. Reding.
Έχουμε λοιπόν τη δυνατότητα να έχουμε καινοτόμες προτάσεις στον τομέα αυτό.
Δεν θα πρέπει ωστόσο ορισμένοι μεγάλοι σύλλογοι, που, από την δική τους πλευρά, θα ήθελαν να εφαρμοστεί μια πραγματική απορύθμιση, με στόχο τη διοργάνωση ιδιωτικών πρωταθλημάτων, να παρεμβληθούν στο διάλογο που θα καθιερωθεί τώρα μεταξύ FIFA και Επιτροπής.
Κάποιος έκανε λόγο για τον "κοινωνικό ρόλο του αθλητισμού" ρωτώντας αν αυτό σημαίνει όπιο για το λαό;
Όχι, πιστεύω ότι ο κοινωνικός ρόλος του αθλητισμού συνίσταται απλά στο ότι προσφέρει σε κάθε άτομο τη δυνατότητα να βρίσκει την ταυτότητά του μέσω μιας αθλητικής δραστηριότητας, να ανελίσσεται, να συναντά άλλους ανθρώπους και από κοινού να κάνουν κάτι θετικό για τη ζωή τους.
Πρέπει τέλος να πιστέψετε ότι η γαλλική προεδρία, αφού σας άκουσε, θα προχωρήσει με μεγάλη αποφασιστικότητα στην υλοποίηση συγκεκριμένων βάσεων αναγνώρισης της ιδιαιτερότητας του αθλητισμού και της καταπολέμησης του ντόπινγκ.
(Χειροκροτήματα)
.
Κύριε Πρόεδρε, αγαπητοί συνάδελφοι, κυρία Υπουργέ, θα ήθελα καταρχάς να ευχαριστήσω όλες τις πολιτικές ομάδες για την υποστήριξη που παρέχουν στη δράση της Επιτροπής σχετικά με τους κανόνες. μεταγραφής, Θα αρχίσουμε τώρα διάλογο έτσι ώστε, μαζί με τους υπεύθυνους του ποδοσφαίρου στην Ευρώπη, να εξεύρουμε μια αποδεκτή λύση για ένα νέο σύστημα μεταγραφών που θα ωφελεί το ποδόσφαιρο και θα σέβεται τις ευρωπαϊκές Συνθήκες.
Κύριε Πρόεδρε, ίσως αυτό είναι συμβολικό, αλλά ακριβώς πριν από την έναρξη των αγώνων του Σύδνεϋ αρχίζουμε τη συζήτηση σχετικά με την μελλοντική αθλητική πολιτική στην Ευρώπη, με δύο εισηγητές που υπήρξαν ολυμπιονίκες.
Δεν υπάρχει ωραιότερο σύμβολο για να δείξουμε την ενότητα, τη συνεργασία μεταξύ πολιτικού και αθλητικού κόσμου, από αυτό που συνέβη σήμερα το πρωί σ' αυτήν την αίθουσα!
Επιτρέψτε μου να συγχαρώ τους εισηγητές, την κ. Zabell και τον κ. Mennea, για τη σημαντική συνεισφορά τους.
Επιτρέψτε μου επίσης να ευχαριστήσω τον πρόεδρο και τα μέλη της αρμόδιας επιτροπής για τη συνεργασία όλων τους σε κάθε στιγμή, να ευχαριστήσω το Κοινοβούλιο, που είναι ο πραγματικός εκπρόσωπος των αθλητών στην Ευρώπη και που επιδεικνύει πάντοτε εξαιρετική αλληλεγγύη προς τις δράσεις που αναλαμβάνουν η Επιτροπή και οι Υπουργοί Αθλητισμού για την ενίσχυση του αθλητισμού στην Ευρώπη.
Με ικανοποίηση διαπιστώνω επίσης, κύριε Πρόεδρε, ότι οι δύο ανακοινώσεις που δημοσιεύθηκαν το Δεκέμβριο 1999 προκάλεσαν ζωηρότατο ενδιαφέρον και ευρύτατη συναίνεση.
Οι απόψεις της Επιτροπής και του Κοινοβουλίου συμπίπτουν μεταξύ τους και συμπίπτουν επίσης με τις απόψεις των πολιτών.
Ακουσα επίσης με μεγάλη προσοχή την ομιλία της κ. Buffet, η οποία διασαφήνισε με χρήσιμο τρόπο τις σκέψεις μας.
Αν δεν το γνώριζα ήδη, θα με ανακούφιζε η ιδέα ότι βαδίζουμε προς την ίδια κατεύθυνση, ότι εργαζόμαστε από κοινού προς το συμφέρον του αθλητισμού.
Οι ανησυχίες που εξέφρασε η ασκούσα την προεδρία του Συμβουλίου είναι και ανησυχίες του Κοινοβουλίου, είναι επίσης οι ανησυχίες που εκφράζονται στις δύο ανακοινώσεις της Επιτροπής.
Θα αναφέρω μόνο τέσσερις από αυτές, στις οποίες και θα επανέλθω αργότερα: προστασία των νεαρών αθλητών, αφοσίωση στον κοινωνικό ρόλο του αθλητισμού, διατήρηση της αθλητικής ηθικής και αρχή της αλληλεγγύης.
Έχουμε εδώ κοινές κατευθύνσεις δράσης και οφείλουμε, ο καθένας από τη δική του πλευρά αλλά και όλοι μαζί, να συνεχίσουμε τις προσπάθειές μας ώστε αυτές οι προσπάθειες να καταλήξουν σε συγκεκριμένες δράσεις.
Η δήλωση που σκοπεύει να κάνει η γαλλική Προεδρία με την ευκαιρία του Ευρωπαϊκού Συμβουλίου στην Νίκαια, εύχομαι να μπορέσει να συμβάλει στο να καταστεί καλύτερα διακριτή η ιδιαιτερότητα του αθλητισμού.
Πέραν των παρατηρήσεων που διατύπωσαν οι εισηγητές - τις οποίες ασπάζομαι - είναι απαραίτητο να κάνω και εγώ ορισμένα συμπληρωματικά σχόλια για τα δύο σχέδια ψηφίσματος.
Θα ξεκινήσω με λίγα λόγια για το σχέδιο καταπολέμησης του ντόπινγκ.
Το ντόπινγκ στον αθλητισμό δεν είναι μόνο πρόβλημα ηθικής.
Έχει καταστεί ζήτημα δημόσιας υγείας, που απαιτεί την κινητοποίηση όλων των φορέων: γι' αυτόν το λόγο, ύστερα από την πρόσκληση που απεύθυνε το Συμβούλιο της Βιέννης και το Κοινοβούλιο, οι αρμόδιοι για τον αθλητισμό υπουργοί στρώθηκαν στη δουλειά.
Το σχέδιο στήριξης που εξετάσατε αποτελεί ως ένα βαθμό το αποτέλεσμα αυτών των εργασιών, προσωρινό αποτέλεσμα βέβαια, διότι αποτελεί μόνο ένα στάδιο.
Ωστόσο, αποσκοπεί στον καθορισμό μιας σφαιρικής στρατηγικής καταπολέμησης αυτής της μάστιγας και η Επιτροπή, εξάλλου, στην ανακοίνωσή της επέλεξε για τον στόχο αυτό μια τριπλή προοπτική: καταρχάς, να συγκεντρώσει τις απόψεις ειδικών περί της ηθικής, νομικής και επιστημονικής σημασίας του φαινομένου.
Δεύτερον, να συνεισφέρει στην Παγκόσμια Διάσκεψη για το ντόπινγκ και να συνεργαστεί με το ολυμπιακό κίνημα, πριν από την ίδρυση του Παγκόσμιου Οργανισμού για την Καταπολέμηση του Ντόπινγκ.
Και τρίτον, να κινητοποιήσει τα κοινοτικά μέσα με στόχο να συμπληρώσει τις δράσεις που έχουν ήδη αναληφθεί στα κράτη μέλη και να τους προσδώσει κοινοτική διάσταση.
Έκτοτε, έχω αναλάβει την εφαρμογή αυτού του σχεδίου, και θα ήθελα σήμερα να σας παρουσιάσω σύντομα τις πρώτες πρωτοβουλίες που ανέλαβε η Επιτροπή για την καταπολέμηση του ντόπινγκ.
Καταρχάς, σχετικά με τον πρώτο στόχο, η Επιτροπή προσέφυγε στην Ευρωπαϊκή Ομάδα Δεοντολογίας που εξέδωσε την απόφασή της στις 11 Νοεμβρίου 1999, και προτάθηκαν ορισμένα μέτρα τα οποία θα λάβει υπόψη η Επιτροπή στις μελλοντικές της δράσεις.
Ας έλθουμε τώρα στον Παγκόσμιο Οργανισμό για την Καταπολέμηση του Ντόπινγκ.
Όπως γνωρίζετε, το υπενθύμισε μόλις η κ. Buffet, αυτός ο Οργανισμός γεννήθηκε χάρη στην βολονταριστική δράση της Ευρωπαϊκής Ένωσης.
Ύστερα από την επιτυχημένη γέννηση, πρέπει τώρα η κοινοτική παρουσία σ' αυτόν τον Οργανισμό να είναι ισχυρή και συντονισμένη.
Γι' αυτό παρουσίασα, στις αρχές Απριλίου, μια ανακοίνωση στο σώμα των Επιτρόπων σχετικά με ενδεχόμενη κοινοτική συμμετοχή στην υπηρεσία.
Η Επιτροπή εξέτασε στη συνέχεια το θέμα και υιοθέτησε μια πολύ αποφασιστική και σαφή θέση.
Μια κοινοτική συμμετοχή μπορεί να εξεταστεί μόνο αν η Επιτροπή λάβει την ομόφωνη υποστήριξη των κρατών μελών.
Ελπίζω, αγαπητοί συνάδελφοι, ότι οι προσπάθειες που καταβάλλει η γαλλική προεδρία θα έχουν ως αποτέλεσμα να υπάρξει αυτή η ομοφωνία και να μπορέσει η Κοινότητα να συμμετέχει στον Οργανισμό όχι μόνο χρηματοοικονομικά, αλλά κυρίως σε επίπεδο ιδεών και πολιτικής ώθησης.
Περιμένουν από εμάς έναν ρόλο κινητήριας δύναμης: είμαστε έτοιμοι να το πράξουμε.
Πρέπει μάλιστα να σας πω ότι αναμένοντας αυτήν την χρηματοδότηση των δαπανών λειτουργίας του Οργανισμού από τα κονδύλια που χορηγούνται στην Επιτροπή, η Επιτροπή αποδέσμευσε 1,5 εκατομμύρια ευρώ για τη χρηματοδότηση συγκεκριμένων δράσεων του Παγκόσμιου Οργανισμού για την Καταπολέμηση του Ντόπινγκ.
Τέλος, η Επιτροπή πρέπει να κινητοποιήσει τα μέσα που διαθέτει στον αγώνα κατά του ντόπινγκ.
Σκόπιμο είναι, για παράδειγμα, να διασφαλίσουμε τον μέγιστο βαθμό συντονισμού των πολιτικών και των κανονιστικών μέτρων.
Οι συνάδελφοί μου Byrne για την υγεία και Busquin για την έρευνα, επεξεργάζονται αυτήν τη στιγμή σημαντικές πρωτοβουλίες, σε στενή συνεργασία με τις δικές μου υπηρεσίες.
Για το φθινόπωρο, εξάλλου, προβλέπεται η έγκριση μιας σύστασης σχετικά με τον αθλητισμό και το ντόπινγκ.
Επίσης, η Επιτροπή χρηματοδοτεί ένα ερευνητικό σχέδιο με στόχο την τυποποίηση των ευρωπαϊκών εργαστηρίων που έχουν ειδικευτεί στην καταπολέμηση του ντόπινγκ.
Έχουμε, επίσης, έλθει σε επαφή με τις νέες υπηρεσίες της Επιτροπής που είναι αρμόδιες για τη δικαιοσύνη και τις εσωτερικές υποθέσεις, διότι, όπως σωστά λέγεται στην έκθεσή σας, παρουσιάζονται νέες ευκαιρίες για να αντιμετωπίσουμε το ζήτημα του ντόπινγκ από την οπτική γωνία της καταστολής της διακίνησης των αναβολικών ουσιών.
Τέλος, εύκολα θα καταλάβετε ότι στα δικά μου χαρτοφυλάκια, την εκπαίδευση, την επαγγελματική κατάρτιση και τη νεότητα, τα προετοιμαζόμενα προγράμματα θα ασχοληθούν σε μεγάλο βαθμό με την πληροφόρηση, την ευαισθητοποίηση και την καταπολέμηση του ντόπινγκ στους νεανικούς κύκλους.
Ωστόσο, κύριε Πρόεδρε, ο συντονισμός υπερβαίνει τις δράσεις που μπορούμε να αναλάβουμε εδώ.
Στο πνεύμα της έκθεσης του Ελσίνκι, ξεκίνησα διάλογο τόσο με τις κυβερνήσεις όσο και με τις ευρωπαϊκές αθλητικές ομοσπονδίες σχετικά με την καταπολέμηση του ντόπινγκ.
Κατά τη διάρκεια της επίσκεψής μου στο Σύδνεϋ, στους Ολυμπιακούς Αγώνες, θα προσπαθήσω να συναντήσω, μαζί με την κ. Buffet, τους υπουργούς Αθλητισμού των άλλων ηπείρων για να μπορέσουμε να διευρύνουμε τη δράση μας και να εξεύρουμε δεσμούς αλληλεγγύης μεταξύ των πολιτικών υπευθύνων σε παγκόσμιο επίπεδο.
Θα ήθελα να εκμεταλλευθώ αυτήν την ευκαιρία για να ευχαριστήσω το Ευρωπαϊκό Κοινοβούλιο που συμφώνησε και επέτρεψε την έναρξη πιλοτικών δράσεων.
Διατέθηκαν πέντε εκατομμύρια ευρώ.
1,5 εκατομμύριο διατέθηκε στον Οργανισμό για την Καταπολέμηση του Ντόπινγκ: τα υπόλοιπα θα χρηματοδοτήσουν δεκαπέντε ευρωπαϊκά σχέδια.
Θα πραγματοποιηθούν ενημερωτικές εκστρατείες όπως και ορισμένες μελέτες - ιδίως για την ανάλυση των βαθύτερων αιτίων του ντόπινγκ - σε πλήρη συνεργασία με τον πανεπιστημιακό κόσμο, τους ερευνητές και τον αθλητικό κόσμο.
Κυρίες και κύριοι βουλευτές, μπορείτε έτσι να διαπιστώσετε ότι έχει ήδη ξεκινήσει η παρακολούθηση της έκθεσης και τα συμπεράσματα των εργασιών σας είναι, κατά την άποψή μου, ιδιαίτερα ενθαρρυντικά.
Πιστεύω ότι όλα αυτά αποτελούν μόνο ένα στάδιο, ότι περιμένουμε ακόμα περισσότερα από σας, και είμαι πεπεισμένη ότι η έκθεση Zabell θα χρησιμεύσει στην Επιτροπή ως κατευθυντήρια γραμμή και ως αναφορά, τόσο για τις τωρινές δραστηριότητές της όσο και για τις μελλοντικές της δράσεις.
Κύριε Πρόεδρε, επιτρέψατέ μου τώρα να επιμείνω στην έκθεση του Ελσίνκι, στην κοινωνική διάσταση του αθλητισμού.
Για πρώτη φορά, η Επιτροπή χάρη στην έκθεση αυτή διαθέτει ένα "δόγμα" στον τομέα του αθλητισμού.
Μ' αυτήν την έννοια, αυτή η έκθεση είναι θεμελιώδης, και ευχαριστώ το Κοινοβούλιο γιατί διαδραμάτισε κεφαλαιώδη ρόλο στην εξέλιξη αυτή.
Πράγματι, το 1997, το Κοινοβούλιο κάλεσε την Επιτροπή να προετοιμάσει μια κοινοτική δράση στον τομέα του αθλητισμού και την ίδια χρονιά, προσαρτήθηκε στη Συνθήκη μια δήλωση για τον αθλητισμό, η οποία καλεί τα θεσμικά όργανα να διαβουλεύονται με τις αθλητικές ενώσεις όποτε πρέπει να εξεταστούν σημαντικά θέματα που σχετίζονται με τον αθλητισμό.
Η Επιτροπή ξεκίνησε έτσι μια μακρά διαδικασία διαβουλεύσεων με τις αθλητικές οργανώσεις που ενέπνευσαν την έκθεση του Ελσίνκι.
Είχα προσωπικά την τύχη να επωφεληθώ της ουσιαστικής υποστήριξης τριών προεδριών, δηλαδή της φινλανδικής, της πορτογαλικής και τώρα της γαλλικής προεδρίας.
Ελπίζω αυτή η ευνοϊκή συγκυρία των περιστάσεων να επιτρέψει να προχωρήσουμε έτσι ώστε να δώσουμε στον αθλητισμό τη θέση που του αρμόζει μέσα στην κοινοτική δραστηριότητα.
Κυρίες και κύριοι, κατά την άποψή μου, ο αθλητισμός τα πηγαίνει καλά, και μάλιστα πολύ καλά.
Αν λάβουμε υπόψη τα ποσά των τηλεοπτικών δικαιωμάτων ή τις πωλήσεις αθλητικών ειδών, η οικονομική κατάσταση του αθλητισμού είναι πιο στερεή από ποτέ.
Όμως, είναι προφανές ότι αυτή η οικονομική απόδοση δεν πρέπει να αμαυρώνεται από τις απειλές που όλοι μας εντοπίσαμε: το φαινόμενο του ντόπινγκ, την έλλειψη προστασίας των νεαρών αθλητών, την υπερβολική εμπορευματοποίηση, τη βία εντός ή εκτός γηπέδων.
Ενώπιον αυτών των προβλημάτων, πρέπει να εφαρμοστεί μια κοινή προσέγγιση και η Επιτροπή επισήμανε με σαφήνεια στην έκθεση του Ελσίνκι ότι δεν μπορεί να επιλύσει μόνη της όλα αυτά τα προβλήματα.
Υπάρχουν τρία επίπεδα δράσης: ο αθλητικός κόσμος, οι εθνικές αρχές και η κοινοτική διάσταση.
Καταρχάς, ο αθλητικός κόσμος.
Η Επιτροπή διακηρύσσει τακτικά, από το 1989, το ενδιαφέρον της για το σεβασμό της αυτονομίας των αθλητικών οργανώσεων.
Αυτονομία όμως σημαίνει επίσης υπευθυνότητα, προθυμία και δυνατότητα ενσωμάτωσης του νέου οικονομικού πλαισίου και προσαρμογής των δομών στις καινούργιες πραγματικότητες του αθλητικού κόσμου.
Πράγματι, οι ομοσπονδίες οφείλουν να καταβάλλουν πρόσθετες προσπάθειες για εσωτερικό εκδημοκρατισμό, όπως και για προσαρμογή των δομών στις απαιτήσεις του ερασιτεχνικού αθλητισμού, αφ' ενός, και του επαγγελματικού αθλητισμού, αφ' ετέρου.
Πρέπει να φροντίσουν να υπάρχει μεγαλύτερη διαφάνεια στον τρόπο με τον οποίο διαχειρίζονται τη χορηγία και τα τηλεοπτικά δικαιώματα.
Και αν αποδειχθεί ότι σέβονται τις αρχές της αλληλεγγύης και της κοινωνικής λειτουργίας που έχει υπογραμμίσει το Ευρωπαϊκό Κοινοβούλιο, μπορούμε να προβλέψουμε μια κατά περίπτωση εξαίρεση από τους κανόνες του ανταγωνισμού, για παράδειγμα όσον αφορά τη συλλογική πώληση τηλεοπτικών δικαιωμάτων.
Πρέπει όμως να είναι σαφές ότι ποτέ δεν θα δικαιολογήσουμε μια γενική εξαίρεση από τους κανόνες αυτούς.
Εξάλλου υπολογίζουμε στη διαφάνεια και στο διάλογο.
Έτσι στις 17 Απριλίου δέχθηκα όλες τις ευρωπαϊκές αθλητικές ομοσπονδίες στις Βρυξέλλες και θα τις δεχθώ μαζί με την κ. Buffet στις 26 και 27 Οκτωβρίου.
Θα διοργανώσουμε ένα μεγάλο ευρωπαϊκό αθλητικό φόρουμ στη Lille, όπου θα έχουμε και πάλι διάλογο μεταξύ του πολιτικού κόσμου και των ευρωπαϊκών ομοσπονδιών.
Το δεύτερο επίπεδο είναι το επίπεδο των εθνικών αρχών.
Ενώ η ομοσπονδιακή οργάνωση του αθλητισμού είναι πανομοιότυπη παντού στην Ευρώπη, ο τρόπος διοικητικής αντιμετώπισης ποικίλλει ριζικά σε συνάρτηση με τις πολιτισμικές και πολιτικές παραδόσεις του κάθε κράτους, ακόμα και της κάθε περιοχής.
Ορισμένα προβλήματα πρέπει να επιλυθούν σε εθνική κλίμακα, βάσει της εθνικής νομοθεσίας και του πολιτικού οράματος του συγκεκριμένου κράτους για τον αθλητισμό.
Θα πρόσθετα εδώ τη σημασία των τοπικών αρχών και των δήμων και κοινοτήτων, που είναι φορείς αποφασιστικής σημασίας και είναι ανάγκη να ενισχυθούν.
Θα πρόσθετα, με την ίδια έννοια, τον σεβασμό που οφείλουμε στα μικρά σωματεία και στους αναρίθμητους εθελοντές τους, που προσδίδουν στον αθλητισμό μια πραγματική διάσταση κοινωνικής συμμετοχής.
(Χειροκροτήματα)
Το τρίτο επίπεδο είναι το κοινοτικό, το οποίο πρέπει να χρησιμοποιείται αποκλειστικά για την επίλυση των προβλημάτων που τίθενται σε σχέση με το κοινοτικό δίκαιο και για την ενίσχυση της εθνικής δράσης, όπως καταπολέμηση του ντόπινγκ, για παράδειγμα.
Το Ευρωπαϊκό Συμβούλιο της Feira κάλεσε την Επιτροπή και το Συμβούλιο να λάβουν υπόψη τα ειδικά χαρακτηριστικά του αθλητισμού και την κοινωνική του διάσταση.
Στην Ευρώπη υπάρχουν σχεδόν 600 000 αθλητικοί όμιλοι και μεταξύ των νέων που συμμετέχουν σ' έναν όμιλο, το 60% είναι γραμμένοι σε ένα αθλητικό σωματείο.
Αυτοί είναι ψηφοφόροι, κύριε Πρόεδρε, και θα ήθελα αυτοί που εκπροσωπούν αυτούς τους ψηφοφόρους να ακούσουν αυτά που έχω να πω γιατί τους αφορούν όλους.
(Χειροκροτήματα)
Ούτε το Ευρωπαϊκό Κοινοβούλιο, ούτε η Επιτροπή, ούτε το Συμβούλιο μπορούν να αγνοήσουν την κοινωνική δύναμη που λέγεται αθλητικό κίνημα.
Μπορούμε να διεξάγουμε αποτελεσματικές κοινές πολιτικές χωρίς να λαμβάνουμε υπόψη τον ρόλο των αθλητικών οργανώσεων της βάσης;
Δεν το νομίζω.
Και μεταξύ των προσεγγίσεων που θεωρώ ότι παρουσιάζουν μείζον ενδιαφέρον, ο ρόλος και η ποιότητα της διδασκαλίας της σωματικής αγωγής στα σχολεία είναι πρωταρχικός.
Η προστασία της εκπαίδευσης και της επαγγελματικής επανένταξης των νεαρών αθλητών δεν είναι ευκαταφρόνητη και η προβολή του αθλητισμού στο πρόγραμμα "Νεότητα" γίνεται πραγματικότητα.
Συμμερίζομαι την άποψή σας ότι ο αθλητισμός και η σωματική δραστηριότητα αντιπροσωπεύουν ένα εξαιρετικό αντίβαρο σε άλλες δραστηριότητες.
Και είμαι πεπεισμένη ότι θα πρέπει να καταβληθεί ιδιαίτερη προσπάθεια για την καλύτερη προστασία των νεαρών αθλητών.
Γνωρίζω ότι η κ. Buffet συμφωνεί πλήρως με τις απόψεις της Επιτροπής και γνωρίζω επίσης τις απόψεις του Κοινοβουλίου έπ' αυτού του θέματος.
Για το στόχο αυτό, η Επιτροπή απέστειλε ένα ερωτηματολόγιο στα κράτη μέλη, με ερωτήσεις για τις μεθόδους προστασίας της υγείας και της εκπαίδευσης των νεαρών αθλητών, και σκοπεύω να παρουσιάσω μια πρόταση σύστασης προς τα κράτη μέλη, έτσι ώστε να ενισχυθεί η προστασία της εκπαίδευσης και της υγείας των νεαρών αθλητών.
Τέλος, εκτός από το πρόγραμμα "Νεότητα", ο αθλητισμός πρέπει να λαμβάνεται υπόψη και σε άλλα κοινοτικά προγράμματα, για παράδειγμα "καταπολέμηση της διάκρισης με ισότητα των δύο φίλων", "άτομα με ειδικές ανάγκες", "μειονότητες", όπως και στα προγράμματα "ανάπτυξη".
Αυτό με οδηγεί, κύριε Πρόεδρε, σε μια τελευταία σκέψη, σημαντική για το μέλλον.
Είναι απαραίτητο ένα άρθρο, ή ένα πρωτόκολλο, σε μια νέα Συνθήκη για να προχωρήσουν τα πράγματα;
Όπως σας έχω πει πολλές φορές, προς το παρόν κάνω ακροβασία χωρίς δίκτυ ασφαλείας και ένα άρθρο θα μπορούσε να είναι αυτό το δίκτυ που ονειρεύομαι.
Ωστόσο, πρέπει να είμαστε ρεαλιστές.
Ούτε ένα άρθρο ούτε ένα πρωτόκολλο θα μπορέσουν, από μόνα τους, να δώσουν λύσεις σε όλα τα προβλήματα του αθλητισμού.
Δεν υπάρχει μαγική λύση.
Πρέπει πρώτα να σκεφθούμε το όφελος αυτών των αναφορών και τι επιδιώκουμε.
Θα σας μεταφέρω την προσωπική μου άποψη.
Δεν είμαι υπέρ ενός πρωτοκόλλου που θα εξαιρούσε τις ομοσπονδίες από τις μεγάλες κοινοτικές αρχές.
Εξάλλου, μ' ένα τέτοιο πρωτόκολλο δεν θα λαμβανόταν καθόλου υπόψη η κοινωνική διάσταση του αθλητισμού.
Θα ήμουν επίσης αντίθετη προς ένα άρθρο στη Συνθήκη που θα προσπαθούσε να εναρμονίσει τον αθλητισμό στην Ευρώπη.
Δεν είναι αυτός ο στόχος μας.
Όπως όμως τονίζουν οι εισηγητές σας, όπως τονίζουν πολλοί ομιλητές, ένα άρθρο όπως το σκέφτεστε, ανάλογο με αυτό της εκπαίδευσης και του πολιτισμού, με πλήρη σεβασμό στην επικουρικότητα νομίζω ότι αξίζει να το σκεφθούμε σε βάθος.
Κύριε Πρόεδρε, αγαπητοί συνάδελφοι, η έκθεση της κ. Pack το 1997 πρότεινε τη διοργάνωση ενός Ευρωπαϊκού έτους για τον αθλητισμό.
Ακουσα καλά τα μηνύματά σας σήμερα το πρωί.
Επανέρχεστε, επιμένετε, σας ακολουθώ.
Σκοπεύω να παρουσιάσω μια ανακοίνωση στην Επιτροπή, έτσι ώστε το έτος 2004 να ανακηρυχθεί Ευρωπαϊκό έτος αθλητισμού.
(Χειροκροτήματα)
Γιατί το 2004;
Γιατί για πρώτη φορά στη χιλιετία, οι Ολυμπιακοί Αγώνες θα διεξαχθούν στην Ευρώπη, και ακόμα καλύτερα, επιστρέφουν στο λίκνο τους.
Μπορούμε λοιπόν να ονειρευτούμε καλύτερη ευκαιρία για να ενθαρρύνουμε την αθλητική δραστηριότητα, για να προωθήσουμε τις πραγματικές αξίες του αθλητισμού, για να δώσουμε έμφαση στις ηθικές του αρχές, για να ξαναζωντανέψουμε το πνεύμα της ολυμπιακής εκεχειρίας;
Ένα Ευρωπαϊκό έτος θα ενίσχυε το έργο που θα επιτελέσουν οι ελληνικές αρχές, θα τόνιζε την αφοσίωση της Ευρώπης στον αθλητισμό και θα υπενθύμιζε σε ολόκληρο τον πλανήτη την αξία του συνδετικού ρόλου που πρέπει να έχει ο αθλητισμός.
Θα καταδείκνυε επίσης ότι η Ευρώπη είναι η πραγματική κινητήρια δύναμη όταν μιλούμε για τίμιο παιγνίδι για όλους, για αθλητισμό των πολιτών.
Μ' αυτήν την προοπτική, κυρίες και κύριοι, μαζί με τους ολυμπιονίκες εισηγητές σας, επιτρέψατέ μου να ευχηθώ σε όλες εκείνες και σε όλους εκείνους που σε λίγες μέρες θα καταβάλλουν υπεράνθρωπες προσπάθειες στο Σύδνεϋ, να βγουν όλοι νικητές, διότι ο πραγματικός αθλητισμός, το τίμιο παιγνίδι δεν είναι ο αγώνας εκείνου που είναι στην πρώτη θέση, αλλά ο αγώνας εκείνου που υπερβάλλει εαυτόν.
Ας υπερβάλλουμε και εμείς εαυτούς στη δράση μας για την ενίσχυση του ευρωπαϊκού αθλητισμού.
(Χειροκροτήματα)
(ΙΤ) Ευχαριστώ, κυρία Επίτροπε.
Αναφερόμενος στα όσα ελέχθησαν προ ολίγου, θλίβομαι αλλά - όπως είχατε την ευκαιρία να διαπιστώσετε και η ίδια - είναι πολύ δύσκολο να εκφωνήσει κανείς την ομιλία του, όταν οι συνάδελφοι βρίσκονται στην Αίθουσα για ψηφοφορία.
Λυπάμαι, αλλά εν πάση περιπτώσει πολλοί σας παρακολούθησαν με προσοχή.
Κάποιος μάλιστα μου ζήτησε με χειρονομίες να καταφύγω σε ένα ολυμπιακό άθλημα - τη σφυροβολία - για να κάνω ορισμένους συναδέλφους, που δημιουργούσαν σύγχυση, να σιωπήσουν.
Δυστυχώς, όμως, διαθέτω μία και μόνη σφύρα: θα μου χρειάζονταν ογδόντα ή εκατό για να τις εκτοξεύσω εναντίον όσων δεν πρόσεχαν την παρέμβασή σας.
Η συζήτηση έληξε.
Η ψηφοφορία θα διεξαχθεί στις 12.00.
Κύριε Πρόεδρε, χθες στο Δυτικό Τιμόρ, δηλαδή στο Ινδονησιακό τμήμα της Νήσου Τιμόρ, δέχθηκαν βίαιη επίθεση και σκοτώθηκαν τρεις τουλάχιστον υπάλληλοι των Ηνωμένων Εθνών οι οποίοι ανήκαν στο Τμήμα Βοήθειας προς Πρόσφυγες.
Μπροστά σε αυτή την βδελυρή πραγματικότητα, που σύμφωνα με ορισμένες εκθέσεις μαρτύρων οφείλεται στην συνενοχή ή την παθητικότητα των στρατιωτικών αρχών της Ινδονησίας, αποτελεί καθήκον αυτού του Ευρωπαϊκού Κοινοβουλίου να καταδικάσει αυτή την απάνθρωπη πράξη.
Δεύτερον, η ενέργεια αυτή συμβαίνει την ίδια ημέρα που οι περισσότεροι αρχηγοί κρατών και κυβερνήσεων συναντιούνται στη Νέα Υόρκη στο Γύρο της Χιλιετίας που οργανώθηκε ακριβώς από τα Ηνωμένα Έθνη, γεγονός που αποδεικνύει την αδυναμία του οργανισμού και των μέσων του να προστατέψουν άνδρες και γυναίκες που, μακριά από τις χώρες τους, αγωνίζονταν για την υπεράσπιση των ανθρωπίνων δικαιωμάτων και για τα δικαιώματα των προσφύγων.
Κύριε Πρόεδρε, σας ζητώ να εκφράσετε προς τα Ηνωμένα Έθνη την αλληλεγγύη μας.
Και προς τις αρχές της Ινδονησίας την αγανάκτηση των βουλευτών του Ευρωπαϊκού Κοινοβουλίου, επιμένοντας στην απαίτηση να επιδείξουν σεβασμό προς τα άτομα τα οποία έχουν ένα και μοναδικό στόχο: να υπερασπίζουν την ειρήνη, τα ανθρώπινα δικαιώματα και την αξιοπρέπεια του λαού του Τιμόρ, είτε πρόκειται για το λαό της Ινδονησίας είτε για το λαό του Τιμόρ Lorosae.
(Χειροκροτήματα)
Είμαι βέβαιος, ότι η Πρόεδρος θα είναι έτοιμη να μεταφέρει τις απόψεις της στις αρμόδιες αρχές κατά τον τρόπο που υποδείξατε.
Στη σύνοδο των αρχηγών κυβερνήσεων και κρατών στα Ηνωμένα Έθνη τηρήθηκε ενός λεπτού σιγή προς τιμήν των μελών της ειρηνευτικής δύναμης που έχασαν τη ζωή τους και πιστεύω πως θα ήταν πρέπον να έκανε το ίδιο και αυτό το Σώμα.
(Το Σώμα τηρεί ενός λεπτού σιγή)
Κύριε Πρόεδρε, συμφωνώ και εγώ με την παρέμβαση του συναδέλφου μου Antσnio Josι Seguro και εφιστώ την προσοχή της Επιτροπής όσον αφορά το θέμα αυτό.
Πολλές φορές, κατά τη διάρκεια του έτους αυτού, επέστησα την προσοχή στον ενδεχομένως πρώιμο χαρακτήρα της νέας πολιτικής της ΕΕ σχετικά με την Ινδονησία, στο βαθμό που οι παράγοντες αβεβαιότητας είναι ιδιαιτέρως σαφείς.
Και δυστυχώς, κατά τις τελευταίες εβδομάδες, αυτό κατέστη προφανές.
Έχω απευθύνει πολλές ερωτήσεις προς την Επιτροπή σχετικά με το θέμα αυτό, και η σοβαρότητα των χθεσινών αυτών γεγονότων, σε συνδυασμό με άλλους παράγοντες, όπως η διείσδυση παραστρατιωτικών ομάδων στο Ανατολικό Τιμόρ, υποδεικνύουν σαφώς ότι υπάρχει ακόμη κίνδυνος.
Η Ευρωπαϊκή Ένωση, κυρίως μέσω της Επιτροπής, πρέπει να το εκφράσει αυτό και πάλι και κατά τρόπο ιδιαιτέρως αυστηρό προς την κυβέρνηση της Ινδονησίας.
Κατανοούμε τη δυσκολία της κατάστασης στην Ινδονησία, αλλά είναι απαραίτητο να απαιτήσουμε από την κυβέρνησή της να ασκήσει την εξουσία της στην επικράτειά της.
Μόνο όταν πράγματι διασφαλιστεί η δημοκρατία στην Ινδονησία και η αυτοδιάθεση και η ειρήνη στο Τιμόρ, θα μπορέσουμε να έχουμε μια διαφορετική στάση προς τη χώρα αυτή.
(ΡΤ) Κύριε Πρόεδρε, θα ήθελα και εγώ να συμφωνήσω με τα όσα ήδη εξέφρασαν οι πορτογάλοι βουλευτές σχετικά με την κατάσταση στο Τιμόρ, και να ζητήσω από την Επιτροπή, το Συμβούλιο και το Προεδρείο του Κοινοβουλίου να καταβάλουν κάθε δυνατή προσπάθεια προκειμένου να κάνουν την Ινδονησία να σεβαστεί τα ψηφίσματα που εγκρίθηκαν σχετικά με το ζήτημα αυτό και τις δεσμεύσεις που ανέλαβε για την προστασία του λαού του Ανατολικού Τιμόρ και των προσφύγων στο Δυτικό Τιμόρ.
Θα ήθελα επίσης να ευχαριστήσω το Κοινοβούλιο αυτό για τις θέσεις που έχει λάβει σχετικά με την υπεράσπιση του λαού του Ανατολικού Τιμόρ.
Κύριε Πρόεδρε, σπανίως αναφέρομαι σε τυπικά θέματα, πόσο μάλλον τώρα που πρέπει να διεξαχθούν εξαιρετικά σημαντικές ψηφοφορίες, το κάνω όμως για θέματα που θεωρώ εξαιρετικής σημασίας.
Ο προκάτοχός σας στην έδρα μόλις ζήτησε συγγνώμη από την Επίτροπο κ. Reding και πιστεύω ότι ολόκληρο το Σώμα θα επιθυμούσε να επιδοκιμάσει αυτήν την προφορική συγγνώμη.
Αυτήν την εβδομάδα αποδείξαμε εδώ στο Κοινοβούλιο, ότι όταν θέλουμε να επαναφέρουμε στην Επιτροπή τους τύπους μπορούμε να το κάνουμε, ενώ η Επιτροπή ανταποκρίνεται με τον κατάλληλο τρόπο.
Όταν όμως μια Επίτροπος εκφωνεί έναν εξαιρετικά σημαντικό λόγο, όπου παρουσιάζεται η εργασία της και οι προσπάθειες που έχει καταβάλει πάνω σε ένα συγκεκριμένο θέμα, το οποίο μπορεί να ενδιαφέρει τους ανθρώπους που εκπροσωπούμε όσο τίποτε άλλο, επικρατεί χάος στην Αίθουσα.
Δεν αποδέχομαι αυτό που είπε ο προκάτοχός σας, ότι δηλαδή ήταν δύσκολο να επαναφέρει το Σώμα σε τάξη αυτό είναι πάντα δυνατό και πρέπει να γίνεται.
Αίτημά μου είναι να απευθύνουμε τώρα γραπτώς μια συγνώμη στην Επίτροπο Reding εξ ονόματος του Κοινοβουλίου και ελπίζω κάτι τέτοιο να μην επαναληφθεί.
(Χειροκροτήματα)
Γνωρίζω πως η Viviane Reding είναι ένα πολύ ισχυρό μέλος του Κοινοβουλίου, τώρα και Επίτροπος και είμαι σίγουρος ότι χειρίστηκε το θέμα σωστά, όμως καταλαβαίνω τι εννοείτε.
Είναι απόλυτα πρέπον να εκφράσουμε τη συγγνώμη μας προς αυτήν γραπτώς.
ΨΗΦΟΦΟΡIΕΣ
Κύριε Πρόεδρε, σύμφωνα με τη συνήθη πρακτική θα έπρεπε να είχα προεδρεύσει στη συζήτηση εχθές το βράδυ, δυστυχώς όμως αυτό δε στάθηκε δυνατό εξαιτίας κάποιου προβλήματος στο πρόγραμμα.
Θα ήθελα να σχολιάσω αυτό το αποτέλεσμα συνδιαλλαγής στο Σώμα.
Ήταν μάλλον η πιο δύσκολη προσπάθεια συνδιαλλαγής και γενικά η δυσκολότερη οδηγία-πλαίσιο που έπρεπε ποτέ να χειριστεί το Σώμα.
Είναι πραγματικά αξιοθαύμαστος ο τρόπος με τον οποίο η κα Lienemann χειρίστηκε το θέμα στο σύνολό του συντονίζοντας όλες τις πολιτικές ομάδες.
Τη συγχαίρω θερμά για αυτό.
(Χειροκροτήματα)
Έχουμε τώρα μπροστά μας μια νομικά δεσμευτική οδηγία για την οποία το Κοινοβούλιο μπορεί να είναι περήφανο.
Αυτό δεν συνέβαινε με την αρχική οδηγία.
Έχουμε μια νομικά εκτελεστή οδηγία, γεγονός που σημαίνει ότι στα επόμενα είκοσι χρόνια το περιβάλλον της Κοινότητας έχει πραγματικά την ευκαιρία να βελτιωθεί.
Το μόνο μου παράπονο, και για αυτό έλαβα το λόγο, είναι το γεγονός ότι κατά τη διάρκεια της διαδικασίας συμβιβασμού δημιουργήθηκε μια κατάσταση όπου μη κυβερνητικές οργανώσεις προσπαθούσαν να επηρεάσουν το Σώμα, παρά το γεγονός ότι το Κοινοβούλιο είχε συμφωνήσει στη δεύτερη ανάγνωση.
Διάφορα έγγραφα ήταν συχνά διαθέσιμα σε αυτές τις οργανώσεις πριν να είναι διαθέσιμα στα μέλη της Επιτροπής Συνδιαλλαγής.
Αυτό δε μπορεί να γίνει δεκτό.
Σε μια περίπτωση προσπάθειας συμβιβασμού, όπου επιβάλλεται να δημιουργηθεί κλίμα εμπιστοσύνης ανάμεσα στο Συμβούλιο των Υπουργών και το Κοινοβούλιο, χρειαζόμαστε εμπιστευτικότητα.
Αυτό είναι κάτι που πρέπει να αντιμετωπίσουμε στο μέλλον με σοβαρότητα.
Συγχαίρω την πορτογαλική Προεδρία για τον τρόπο με τον οποίο διεξήγαγε τη συνδιαλλαγή, ελπίζω ωστόσο ότι το Κοινοβούλιο θα είναι σε θέση μελλοντικά να βελτιώσει αυτήν την κατάσταση σε εσωτερικό επίπεδο.
(Χειροκροτήματα)
(Το Σώμα εγκρίνει την κοινή θέση) Έκθεση (Α5-0212/2000) του κ Florenz, εξ ονόματος της Αντιπροσωπείας του Ευρωπαϊκού Κοινοβουλίου προς Επιτροπή Συνδιαλλαγής για το κοινό σχέδιο που εγκρίθηκε από την Επιτροπή Συνδιαλλαγής σχετικά με μια οδηγία του Ευρωπαϊκού Κοινοβουλίου και του Συμβουλίου που αφορά τα οχήματα στο τέλος του κύκλου ζωής τους (C5-0258/2000-1997/0194(COD)).
(Το Σώμα εγκρίνει την κοινή θέση)
Σύσταση για δεύτερη ανάγνωση (Α5-0218/2000) από τον κ. de Roo, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση που υιοθετήθηκε από το Συμβούλιο με σκοπό την έγκριση μιας οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 92/23/EEC που αφορά τα ελαστικά των οχημάτων με κινητήρα και των ρυμουλκούμενων τους καθώς και την προσαρμογή τους σε αυτά (5347/2/00 -C5-0220/2000-1997/0348(COD)).
.
Κύριε Πρόεδρε, όπως εξήγησε κατά τη διάρκεια της χθεσινής βραδινής συζήτησης ο συνάδελφός μου κ. Liikanen, η Επιτροπή δεν είναι σε θέση να δεχθεί τις τροπολογίες 1, 2, 3 και 4.
(Η Πρόεδρος αναγγέλλει την έγκριση της κοινής θέσης όπως τροποποιήθηκε)
Έκθεση (Α5-0168/2000) του κ. Μπακόπουλου, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί για δέκατη ένατη φορά την οδηγία 76/769/EEC του Συμβουλίου που αφορά σε περιορισμούς της κυκλοφορίας στην αγορά και της χρήσης κάποιων επικίνδυνων ουσιών και παρασκευασμάτων (αζωχρωστικές) (COM(1999)620-C5-0312/1999-1999/0269(COD)).
(Το Σώμα εγκρίνει το ψήφισμα νομοθετικού περιεχομένου)
Κοινή πρόταση ψηφίσματος στη διεθνή Διάσκεψη για το AIDS στο Ντουρμπάν (Νότιος Αφρική).
(Το Σώμα εγκρίνει το ψήφισμα)Κοινή πρόταση ψηφίσματος σχετικά με τις συγχωνεύσεις στον τομέα των τηλεπικοινωνιών.
(Το Σώμα εγκρίνει τον ψήφισμα)
Κοινή πρόταση ψηφίσματος σχετικά με την κλωνοποίηση ανθρώπινων εμβρύων για θεραπευτικούς σκοπούς..
(Το Σώμα απορρίπτει την πρόταση ψηφίσματος)
Πρόταση ψηφίσματος (B5-0702/2000) που κατατέθηκε από τα παρακάτω μέλη:
Gebhardt και Mc Nally εξ ονόματος της ομάδας ΕΣΚ.
De Clercq, Wallis και Plooij - van Gorsel, εξ ονόματος της ομάδας ΦΙΛ,
Bonini, Cappato, Turco, Dell' Alba, Della Vedova, Dupuis και Pannella
(Το Σώμα απορρίπτει την πρόταση ψηφίσματος)
(Το Σώμα εγκρίνει το ψήφισμα)
Έκθεση (Α5-0187/2000) της κ. Lucas, εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών - Αεροπορικές μεταφορές και Περιβάλλον: Για να ανταποκριθούμε στις Προκλήσεις της Αειφόρου Ανάπτυξης (COM(1999)640-C5-0086/2000-2000/2054(COS)).
(Το Σώμα εγκρίνει το ψήφισμα)
Έκθεση (Α5-0203/2000) της κ. Zabell, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών: Σχέδιο κοινοτικής υποστήριξης για την καταπολέμηση του ντόπινγκ στον αθλητισμό (COM(1999)643-C5-0087/2000-2000/2056(COS)).
(Το Σώμα εγκρίνει το ψήφισμα)
Έκθεση (Α5-0208/2000) από τον κ. Mennea, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού σχετικά με την έκθεση της Επιτροπής προς το Ευρωπαϊκό Συμβούλιο με στόχο τη διαφύλαξη των σημερινών δομών του αθλητισμού και τη διατήρηση της κοινωνικής λειτουργίας του στο κοινοτικό πλαίσιο - Έκθεση του Ελσίνκι για τον Αθλητισμό (COM(1999) 644 - C5-0088/2000 - 2000/2055(COS)).
(Το Σώμα εγκρίνει το ψήφισμα)
Πρόεδρος.
Η ψηφοφορία ολοκληρώθηκε.
Αιτιολογήσεις ψήφου
Έκθεση Lienemann (Α5-0214/2000)
) Η έκθεση αυτή περιέχει ορισμένα θετικά στοιχεία, ιδίως την επιβεβαίωση του δεσμευτικού χαρακτήρα των προβλεπόμενων μέτρων για την προστασία της ποιότητας του ύδατος.
Ωστόσο, με την παραχώρηση προθεσμιών, και συγκεκριμένα εικοσαετούς προθεσμίας, για την απαγόρευση των απορρίψεων επικίνδυνων ουσιών, η έκθεση ακυρώνει το ίδιο της το ψήφισμα.
Αυτή η προθεσμία ισοδυναμεί με χορήγηση 20ετούς άδειας στις επιχειρήσεις να απορρίπτουν τις τοξικές τους ουσίες.
Εξάλλου, δεν προβλέπεται ξεκάθαρα ότι οι ρυπαίνουσες επιχειρήσεις είναι αυτές που θα πρέπει να πληρώνουν τις ζημίες που προκαλούν.
Ως προς την κοστολόγηση του ύδατος, η μόνη απόφαση που θα ικανοποιούσε τα συμφέροντα του πληθυσμού, θα ήταν η απαγόρευση κάθε ατομικού κέρδους από την προμήθεια και διανομή του ύδατος.
Ούτε λόγος όμως δεν γίνεται γι' αυτό στην έκθεση, η οποία, καθίζοντας την Ιρλανδία στο εδώλιο του κατηγορουμένου επειδή ακολουθεί την πρακτική της κρατικής χρηματοδότησης του ύδατος, επιθυμεί αντίθετα να προβάλει τον εμπορικό χαρακτήρα αυτής της ζωτικής ουσίας.
Έτσι, ψηφίσαμε αποχή.
.
(ΕΝ) Αν και υποστηρίζω την έκθεση, επιθυμώ να εκφράσω ορισμένες επιφυλάξεις σχετικά με αυτήν.
Η παρέκκλιση από την πλευρά της Ιρλανδίας όσον αφορά τις χρεώσεις ύδατος οικιακής χρήσης δεν είναι αρκετά ισχυρή.
Οι βασικές διατάξεις - Αρθρο 9, παράγραφος 4 - αναφέρουν ότι ένα κράτος-μέλος "δεν παραβιάζει αυτή την οδηγία" , εάν η απόφαση μη επιβολής χρέωσης στα ύδατα οικιακής χρήσης που βασίζεται "σε καθιερωμένες εθνικές πρακτικές δε θέτει σε κίνδυνο τους σκοπούς και την επίτευξη των στόχων αυτής της οδηγίας" .
Από αυτήν την παράγραφο συνεπάγεται ότι η απόφαση μη επιβολής χρεώσεων ύδατος θα παραβίαζε την οδηγία, εάν μπορεί να συσχετιστεί με την αποτυχία της ιρλανδικής κυβέρνησης να ανταποκριθεί στα νέα πρότυπα.
Δεν είμαι πεπεισμένος, δεδομένου της αποτυχίας της ιρλανδικής κυβέρνησης μέχρι σήμερα, ότι θα καταφέρει να ανταποκριθεί στις προδιαγραφές αυτές.
.
(ΕΝ) Υποστηρίζω τη Συμφωνία Συνδιαλλαγής που επιτεύχθηκε ανάμεσα στο Ευρωπαϊκό Κοινοβούλιο και το Ευρωπαϊκό Συμβούλιο σχετικά με την οδηγία - πλαίσιο για τα ύδατα.
Αυτή η οδηγία παρέχει ένα ενιαίο νομοθετικό πλαίσιο που υφίσταται σε εθνικό και ευρωπαϊκό επίπεδο, και αφορά γενικά τον τομέα της ασφάλειας των επιφανειακών και υπόγειων υδάτων.
Τα βασικά στοιχεία αυτής της οδηγίας εξασφαλίζουν την προστασία των επιφανειακών υδάτων, των υδάτων κολύμβησης και των υπόγειων υδάτων τώρα και στο μέλλον.
Το Ευρωπαϊκό Συμβούλιο που αντιπροσωπεύει τις 15 κυβερνήσεις της ΕΕ δεν συμπεριέλαβε αρχικά σε αυτήν τη νέα οδηγία για τα ύδατα διατάξεις σχετικά με την εξάλειψη επικίνδυνων ουσιών.
Υποστηρίζω αυτή τη Συμφωνία Συνδιαλλαγής, που εγγυάται ότι η εξάλειψη των επικίνδυνων ουσιών θα συμπεριλαμβάνεται σε αυτή την οδηγία και προσεγγίζει το πρόβλημα.
Όσον αφορά την Ιρλανδία, υποθέτουμε ότι η εξάλειψη των επικίνδυνων ουσιών συμπεριλαμβάνει την απαγόρευση απόρριψης ραδιενεργών ουσιών.
Ήταν αναμενόμενο ότι η τιμολόγηση των υδάτων θα αποτελούσε πάντα ευαίσθητη πλευρά αυτής της οδηγίας.
Η οδηγία αναθέτει στα κράτη μέλη να λάβουν υπόψη την αρχή της ανάκτησης του κόστους των υπηρεσιών ύδατος, συμπεριλαμβανομένου του κόστους για το περιβάλλον και τους φυσικούς πόρους, σύμφωνα με την αρχή "ο ρυπαίνων πληρώνει".
Τα κράτη μέλη πρέπει να εξασφαλίσουν ότι έως το 2010 οι πολιτικές για την τιμολόγηση του ύδατος θα παρέχουν επαρκή κίνητρα στους χρήστες ώστε να χρησιμοποιούν αποδοτικά τις πηγές ύδατος.
Τα κράτη μέλη θα έχουν τη δυνατότητα, κατ' εξαίρεση, να μην επιλέγουν την υποχρέωση της ανάκτησης του κόστους εφόσον αυτό θα βασίζεται σε καθιερωμένες εθνικές πρακτικές.
Η πολιτική της τιμολόγησης των υδάτων αποτελεί επίσης και φορολογικό θέμα.
Σύμφωνα με τις υπάρχουσες Συνθήκες της ΕΕ, τέτοιου είδους φορολογικές τροποποιήσεις απαιτούν την ομόφωνη υποστήριξη όλων των ευρωπαϊκών κυβερνήσεων.
Το θέμα της φορολόγησης αρμόζει να παραμείνει στην αρμοδιότητα των κρατών-μελών, τα οποία πρέπει να έχουν τον τελευταίο λόγο σχετικά με τις πολιτικές φορολόγησης που επιθυμούν να ακολουθήσουν, είτε σε τοπικό είτε σε εθνικό επίπεδο.
Η υλοποίηση της οδηγίας αυτής θα έχει σαν αποτέλεσμα την ουσιαστική βελτίωση της ασφάλειας των προδιαγραφών ποιότητας των υδάτων Ευρώπη.
.
(DE) Η Επιτροπή της Ευρωπαϊκής Ένωσης, με την ανακοίνωσή της, αποσκοπεί με την "τιμολόγηση ως πολιτικό μέσο για την αειφόρο εκμετάλλευση των υδάτινων πόρων" να μορφοποιήσει και να ενοποιήσει τις οικονομικές διατάξεις της οδηγίας-πλαισίου της Ευρωπαϊκής Κοινότητας για τα ύδατα.
Η πρόταση της Ευρωπαϊκής Επιτροπής για την τήρηση της αρχής της κάλυψης του κόστους μέσω του ελέγχου των τιμών, αφορά τα Κράτη Μέλη της Ευρωπαϊκής Ένωσης, τα οποία έως σήμερα επιδοτούν με υψηλά ποσά τον τομέα ύδρευσης της χώρας τους.
Ωστόσο, στην Γερμανία τηρείται ήδη η αρχή της κάλυψης του κόστους όπως και ο έλεγχος κατάχρησης από τα καρτέλ εκ μέρους δημοσίων υπηρεσιών και της τοπικής αυτοδιοίκησης.
Βάσει αυτού δεν επιτρέπεται να χρησιμοποιηθούν η οδηγία-πλαίσιο για τα ύδατα και η σχετική πρόταση της Επιτροπής για να δημιουργηθούν και άλλες ελεγκτικές υπηρεσίες στην Γερμανία.
Επίσης, η έρευνα για το κόστος στο περιβάλλον και τους υδάτινους πόρους από την χρήση αφορά τα κράτη της ΕΕ που κάνουν υπερβολική χρήση και ρυπαίνουν τους υδάτινους πόρους και όχι την Γερμανία όπου γίνονται ήδη ειδικά έργα.
Οι διατάξεις της οδηγίας-πλαισίου, σε αυτό το σημείο, δεν δικαιολογούν την εισαγωγή υπερβολικών φόρων για τα ύδατα ή τα λύματα στην Γερμανία για παράδειγμα.
Με δεδομένο τον εθελούσιο χαρακτήρα των οικονομικών διατάξεων της οδηγίας για τα ύδατα και της ανακοίνωσης της Επιτροπής, υπάρχει φόβος ότι αυτές ακριβώς οι διατάξεις θα καθυστερήσουν σχετικά να εφαρμοστούν από τα κράτη τα οποία και αφορούν, εάν τελικά εφαρμοστούν ποτέ.
Όταν η Γερμανία "το παιδί-υπόδειγμα" ακολουθεί άλλους δρόμους, όπως άλλωστε συμβαίνει και με την εφαρμογή άλλων Οδηγιών, θα εντείνονταν οι στρεβλώσεις στον ανταγωνισμό μεταξύ των εθνικών οικονομιών υδάτων στην ΕΕ και έτσι θα έρχονταν σε αντίθεση με τον στόχο της οδηγίας, για ένα ενιαίο πλαίσιο οικονομίας υδάτων στην Ευρώπη.
Η Γερμανία θα πρέπει να μάθει να εφαρμόζει τις διατάξεις της ΕΕ, σύμφωνα με το στόχο της οδηγίας, και όχι σύμφωνα με τις προτιμήσεις μεμονωμένων ομόσπονδων κρατιδίων.
Για άλλη μια φορά θα γίνουν μεμονωμένες εθνικές προσπάθειες όσον αφορά την οδηγία- πλαίσιο για τα ύδατα της ΕΕ.
.
(FR) Η οδηγία πλαίσιο για τα ύδατα επιτέλους εγκρίθηκε και δεν μπορώ παρά να εκφράσω την ικανοποίησή μου γι' αυτό.
Από το 1997, το Ευρωπαϊκό Κοινοβούλιο ζητεί να λάβει τέλος ο κατακερματισμός που χαρακτηρίζει τη νομοθεσία για τα ύδατα στην Ευρώπη.
Ύστερα από τέσσερα σχεδόν χρόνια, αυτές οι εργασίες εξορθολογισμού κατέληξαν, τελικά, σε αποτέλεσμα.
Η συνδιαλλαγή μεταξύ του Κοινοβουλίου μας και του Συμβουλίου Υπουργών, έσχατο στάδιο της νομοθετικής διαδικασίας, επέτρεψε την επίτευξη ενός συμβιβασμού τον οποίο θεωρώ ισορροπημένο και ικανοποιητικό.
Οι συζητήσεις υπήρξαν δύσκολες, χαίρομαι, ωστόσο, που το Συμβούλιο δέχθηκε τελικά να καταστήσει δεσμευτικούς τους πρωταρχικούς στόχους αυτής της νέας ρύθμισης.
Το Κοινοβούλιό μας δεν θα μπορούσε να υποστηρίξει ένα αμιγώς εξαγγελτικό κείμενο.
Η ομάδα ΕΛΚ-ΕΔ ανέκαθεν υποστήριζε μια φιλόδοξη και ρεαλιστική θέση.
Κατά την άποψή μου, είχε μεγάλη σημασία να εγγυάται αυτό το νέο κείμενο-πλαίσιο την βελτίωση της ποιότητας των ευρωπαϊκών υδάτων, για το μέλλον και για τις μελλοντικές γενιές.
Η διαχείριση του ύδατος στην Ευρώπη θα βασίζεται στο εξής στην υδρολογική περιοχή.
Αυτή η ενότητα, που υπερβαίνει το διοικητικό πλαίσιο των κρατών μελών, λαμβάνει υπόψη τις υδρολογικές πραγματικότητες της ευρωπαϊκής επικράτειας.
Ως στόχος ορίζεται η προοδευτική εξάλειψη των απορρίψεων επικίνδυνων ουσιών, το αργότερο 20 χρόνια αφού χαρακτηριστούν επικίνδυνες.
Αυτό αποτελεί έναν ρεαλιστικό συμβιβασμό μεταξύ, αφενός, της αρχικής θέσης της κ. Lienemann, που ήταν υπέρ ενός μηδενικού επιπέδου απορρίψεων στο νερό και, αφετέρου, της θέσης του Συμβουλίου, που ήταν αντίθετο προς οποιονδήποτε δεσμευτικό στόχο.
Σύντομα θα υποβληθεί στο Ευρωπαϊκό Κοινοβούλιο ένας κατάλογος των ουσιών που αποτελούν "προτεραιότητες".
Αυτή η φάση θα είναι σημαντική, και εύχομαι να μπορέσει το Κοινοβούλιό μας να ακολουθήσει την ίδια γραμμή πλεύσης, όπως σήμερα.
Σύμφωνα με την αρχή "ο ρυπαίνων πληρώνει", τα κράτη μέλη θα πρέπει να συμπεριλάβουν το περιβαλλοντικό κόστος στην τιμή του νερού.
Αυτό συνιστά πραγματική πρόοδο.
Το νερό είναι ένας εύθραυστος φυσικός πόρος με ανεκτίμητη σημασία.
Αυτό που διακυβεύεται είναι τόσο η δημόσια υγεία και ο μακροπρόθεσμος εφοδιασμός σε πόσιμο νερό, όσο και η βιολογική ποικιλότητα και η διατήρηση των τοπίων.
Για όλους αυτούς τους λόγους υπερψήφισα το παρόν κείμενο.
Λυπούμαι ωστόσο διότι δεν κατέστη δυνατό να εγκριθεί το άρθρο σχετικά με την δυνατότητα που προσφέρεται στα κράτη μέλη να προβαίνουν σε μεταφορές νερού, όπως το είχαμε ψηφίσει στη δεύτερη ανάγνωση.
Το σχέδιο αυτού του τύπου ανταποκρίνεται στην αρχή της περιφερειακής συνοχής και αλληλεγγύης, τις οποίες ανέκαθεν προασπίζαμε.
Μ' αυτό το πνεύμα, πρέπει να τύχει της ευρείας υποστήριξης της Ευρωπαϊκής Ένωσης, στα πλαίσια της προώθησης των διευρωπαϊκών δικτύων και της περιφερειακής πολιτικής.
.
(FR) Πρέπει να επικροτήσουμε όλες τις προτάσεις που αποσκοπούν στην αναβάθμιση του περιβάλλοντος στην Ευρώπη.
Η προσπάθεια συγκέντρωσης σε μία οδηγία-πλαίσιο των διάσπαρτων πολιτικών που έχουν σχέση με το νερό αποτελεί σημαντική πρόκληση.
Η δέσμευση που ανέλαβε η Ευρωπαϊκή Ένωση, μέσω των κρατών μελών της, να καταργήσει, εντός 20ετίας, τις απορρίψεις επικίνδυνων προϊόντων στο νερό, είναι μια κάποια πρόοδος, αν και, για ορισμένα χημικά προϊόντα, 3 έτη είναι αρκετά.
Ενώ μπορούμε να εκφράσουμε την ικανοποίησή μας για την εφαρμογή μιας διαχείρισης των υδάτων ανά λεκάνη απορροής, πρέπει να εξακολουθήσουμε να επαγρυπνούμε για την εφαρμογή των πολιτικών αυτών, και αναφέρομαι κυρίως στο σχέδιο εκβολής των υδάτων του Ροδανού στην Ισπανία.
Στην συγκεκριμένη αυτή περίπτωση, προτού προταθούν τεράστια έργα μεταφοράς από μία υδρολογική λεκάνη σε μια άλλη, θα πρέπει πρώτα να ληφθεί υπόψη η διαχείριση του ύδατος και η ενδεχόμενη εξοικονόμηση ύδατος.
Η Ευρωπαϊκή Ένωση πρέπει τώρα να εξετάσει επίσης την τιμή του ύδατος.
Δεν μπορούμε να δεχθούμε να καθορίζουν μόνο οι πολυεθνικές εταιρίες την τιμή του ύδατος, με το πρόσχημα ότι παρέχουν τεχνική υπηρεσία διαχείρισης του ύδατος.
Αυτή η οδηγία βαδίζει προς τη σωστή κατεύθυνση, θα χρειαστούν όμως πιο συγκεκριμένοι κανόνες για να μειωθεί ανάντη η ρύπανση του ύδατος.
Έκθεση Florenz (Α5-0212/2000)
(ΙΤ) Κύριε Πρόεδρε, ψήφισα υπέρ αυτής της τελικής απόφασης της Επιτροπής Συνδιαλλαγής σχετικά με την οδηγία που αφορά τα οχήματα στο τέλος του κύκλου ζωής τους.
Ψήφισα υπέρ, όχι μόνο επειδή οι συνταξιούχοι και οι ηλικιωμένοι μιας κάποιας ηλικίας αισθάνονται κοντά στον ίδιο προορισμό με αυτό που συμβαίνει και στα αυτοκίνητα, αλλά προπαντός επειδή είναι πολύ ορθό και πολύ δίκαιο, επιτέλους, με πρωτοβουλία της Ευρώπης να δοθεί μια λύση στο πρόβλημα της εναπόθεσης των οχημάτων όταν παύουν να κυκλοφορούν.
Θα πρότεινα, ωστόσο, να βελτιώσουμε ακόμη περισσότερο αυτήν την απόφασή μας, προβλέποντας μια προκαταβολή κατά την αγορά ενός νέου αυτοκινήτου, η οποία θα επιστρέφεται κατά τη στιγμή της επιστροφής του παλιού οχήματος.
Χαιρετίζω τη συμφωνία που επιτεύχθηκε ανάμεσα στο Ευρωπαϊκό Κοινοβούλιο και το Ευρωπαϊκό Συμβούλιο, το οποίο αντιπροσωπεύει τις δεκαπέντε Κυβερνήσεις της Ευρωπαϊκής Ένωσης, όσον αφορά τη συγκεκριμένη οδηγία.
Γνωρίζουμε ότι στα πλαίσια της Ευρωπαϊκής Ένωσης κάθε χρόνο αχρηστεύονται (σε 'παλιοσίδερα' ) περίπου εννέα εκατομμύρια οχήματα.
Η οδηγία αυτή, που θα ισχύσει τώρα για όλα τα κράτη της Ευρωπαϊκής Ένωσης, θα διασφαλίσει μια πιο φιλική προς το περιβάλλον αχρήστευση οχημάτων.
Όλα τα οχήματα μέσα στην Ευρωπαϊκή Ένωση πρέπει να είναι πλήρως ανακυκλώσιμα έως το έτος 2015.
Αυτό είναι απόλυτα σωστό καθώς η Ευρωπαϊκή Ένωση έχει υποχρεώσεις τόσο σε εθνικό όσο και σε διεθνές επίπεδο, να υλοποιήσει μια πιο φιλική προς το περιβάλλον νομοθεσία.
Μέχρι και το 75% όλων των μεταλλικών εξαρτημάτων των νέων οχημάτων μπορεί να ανακυκλωθεί με τη μορφή 'παλιοσίδερων' .
Αυτή η διαδικασία πρέπει να συνεχιστεί σε μια προσπάθεια προώθησης υψηλότερων περιβαλλοντικών προδιαγραφών .
Αυτή η οδηγία στοχεύει στη διεύρυνση του φάσματος ανακύκλωσης οχημάτων και στην ενθάρρυνση της επαναχρησιμοποίησης των εξαρτημάτων των αυτοκινήτων.
Αυτό μπορεί να επιτευχθεί με τη βελτίωση της κατασκευής διαφόρων καταναλωτικών μηχανοκίνητων οχημάτων και με τη δημιουργία εγκαταστάσεων αποσυναρμολόγησης σε όλη την Ευρωπαϊκή Ένωση.
Η κοινή θέση καθιέρωσε το δικαίωμα ο τελευταίος κάτοχος να επιστρέφει το όχημά του σε εγκαταστάσεις επεξεργασίας οχημάτων χωρίς επιβάρυνση.
Οι κατασκευαστές υποχρεούνται να αναλαμβάνουν όλο ή ένα μεγάλο μέρος της δαπάνης υλοποίησης αυτών των μέτρων και να πάρουν πίσω οχήματα που έχουν φτάσει στο τέλος του κύκλου ζωής τους, χωρίς επιβάρυνση για τον τελευταίο κάτοχο.
Συμφωνήθηκε στη διαδικασία συνδιαλλαγής ανάμεσα στο Ευρωπαϊκό Κοινοβούλιο και τις 15 κυβερνήσεις της ΕΕ, ότι αυτή η διάταξη θα τεθεί σε εφαρμογή από την 1η Ιανουαρίου 2007.
Ωστόσο, οποιοδήποτε κράτος μέλος της ΕΕ είναι ελεύθερο να εφαρμόσει αυτή τη διάταξη της συγκεκριμένης οδηγίας νωρίτερα από την ημερομηνία που αναφέραμε.
Οι κατασκευαστές των οχημάτων, οι προμηθευτές των υλικών και οι κατασκευαστές των εξαρτημάτων πρέπει να καταβάλλουν προσπάθειες να περιορίσουν τη χρήση των επικίνδυνων ουσιών.
Πρέπει όλοι να διασφαλίσουμε τη δυνατότητα χρήσης ανακυκλώσιμων υλικών στην κατασκευή των αυτοκινήτων στο στάδιο του σχεδιασμού.
Το Ευρωπαϊκό Κοινοβούλιο και το Ευρωπαϊκό Συμβούλιο συμφώνησαν επίσης στη συνδιαλλαγή ότι όλα τα οχήματα που θα προωθηθούν στην αγορά μετά την 1η Ιουλίου 2003, δεν πρέπει να περιέχουν βαριά μέταλλα, όπως το κάδμιο ή ο μόλυβδος.
Οι κατασκευαστές των αυτοκινήτων πρέπει επίσης να παρέχουν πληροφορίες για το ρυθμό της επαναχρησιμοποίησης, της ανακύκλωσης και της ανάκτησης των μεταχειρισμένων αυτοκινήτων που θα πραγματοποιηθεί μέσα στα επόμενα χρόνια.
Εν κατακλείδι, είχα μεγάλη υποστήριξη στην Ιρλανδία σχετικά με την ανάγκη να λάβουμε επισήμως γνώση της ειδικής βιομηχανίας σπάνιων αυτοκινήτων ( "αντικών" ) στην Ευρώπη.
Κατόπιν αιτήσεως του Ευρωπαϊκού Κοινοβουλίου, τα οχήματα των συλλεκτών θα εξαιρεθούν σαφώς από το πεδίο εφαρμογής αυτής της οδηγίας.
Αυτό είναι πολύ σημαντικό όσον αφορά στον σημαντικό κοινωνικό και οικονομικό ρόλο που έχει ο τομέας των αυτοκινήτων "αντικών" στην προώθηση του τουρισμού σε ολόκληρη την Ευρώπη.
.
(SV) Οι σουηδοί βουλευτές του ΕΛΚ πολύ σπάνια καταψηφίζουν συμφωνίες που έχουν επιτευχθεί στα πλαίσια της διαδικασίας συνδιαλλαγής.
Ωστόσο δεν μπορούμε να συμφωνήσουμε με τη συμβιβαστική λύση που επιτεύχθηκε στην ομάδα συνδιαλλαγής σχετικά με την αντιμετώπιση των οχημάτων που έχουν φθάσει στο τέλος του κύκλου της ζωής τους.
Η συμβιβαστική αυτή πρόταση περιέχει αναδρομικά μέτρα και δεν μπορούμε να συμφωνήσουμε με ένα νομοθετικό κείμενο το οποίο αλλάζει εκ των υστέρων τους κανόνες του παιχνιδιού.
Ένα αναδρομικό νομοθετικό κείμενο δεν είναι ουδέτερο προς τον ανταγωνισμό, ενώ είναι απαράδεκτο από νομικής άποψης.
.
(FR) Είχα ήδη την ευκαιρία να μιλήσω πολλές φορές γι' αυτό το περίπλοκο θέμα, όπου διακυβεύονται οικονομικά συμφέροντα καθόλου ευκαταφρόνητα, αλλά επίσης, και προπαντός, η προστασία του περιβάλλοντος.
Η πρόταση οδηγίας σχετικά με τα οχήματα στο τέλος του χρόνου ζωής τους, που παρουσιάστηκε το 1997, έχει στόχο να προλάβει την δημιουργία προερχόμενων από τα οχήματα απορριμμάτων και να προωθήσει την επαναχρησιμοποίηση, την ανακύκλωση και την αξιοποίηση των οχημάτων και των ανταλλακτικών τους.
Έτσι θα περιοριστούν οι ποσότητες απορριμμάτων που προέρχονται από οχήματα στο τέλος του χρόνου ζωής τους τα οποία εγκαταλείπονται σε χώρους διάθεσης απορριμμάτων ή αποτεφρώνονται χωρίς ανάκτηση ενέργειας.
Η στρατηγική της Ευρωπαϊκής Επιτροπής βασίζεται σε μέτρα όπως αύξηση του ποσοστού των ανακυκλώσιμων ανταλλακτικών, διάθεση επαρκούς αριθμού κέντρων συλλογής μεταχειρισμένων οχημάτων, εφαρμογή στόχων σχετικά με την επαναχρησιμοποίηση και την αξιοποίηση των μεταχειρισμένων οχημάτων, έλεγχος της χρήσης ορισμένων βαρέων μετάλλων στο στάδιο της κατασκευής των οχημάτων και εγγύηση ότι το κόστος της καταστροφής των μεταχειρισμένων οχημάτων δεν θα βαραίνει τον τελευταίο ιδιοκτήτη.
Οι διαπραγματεύσεις προσέκρουσαν σε πολλά σημεία.
Οι δυσκολίες εντοπίστηκαν στην ευθύνη των παραγωγών και την εξαφάνιση των βαρέων μετάλλων.
Μετά από πολλές ώρες συνδιαλλαγής, οι διαπραγματευτές κατέληξαν σε συμφωνία.
Σε ό,τι αφορά την ευθύνη των κατασκευαστών, η οδηγία προέβλεπε ότι η παράδοση των μεταχειρισμένων οχημάτων θα πρέπει να μπορεί να γίνεται χωρίς κόστος για τον τελευταίο κάτοχο και ότι ο κατασκευαστής είναι αυτός που θα πρέπει να επωμιστεί ένα σημαντικό μέρος του κόστους επεξεργασίας των παλαιών οχημάτων.
Ο επιτευχθείς συμβιβασμός προβλέπει ότι, για τα καινούργια οχήματα, δηλαδή γι' αυτά που θα κυκλοφορήσουν στην αγορά από 1ης Ιουλίου 2002, η ευθύνη του κατασκευαστή θα αρχίσει να ισχύει από 1ης Ιουλίου 2002.
Σχετικά με τα υπάρχοντα οχήματα, δηλαδή τα οχήματα που θα έχουν κυκλοφορήσει στην αγορά πριν από την 1η Ιουλίου 2002, η ευθύνη του κατασκευαστή μετατίθεται χρονικά από το 2006 στο 2007.
Εξάλλου, το κείμενο της οδηγίας διευκρινίζει ότι τα κράτη μέλη έχουν τη δυνατότητα να εφαρμόσουν τις σχετικές διατάξεις πριν από τις καθορισθείσες ημερομηνίες.
Σχετικά με τα βαρέα μέταλλα, το Συμβούλιο και το Κοινοβούλιο συμφώνησαν ότι όλα τα οχήματα που θα κυκλοφορήσουν στην αγορά μετά από την 1η Ιουλίου 2003 δεν θα πρέπει να περιέχουν πλέον βαρέα μέταλλα, όπως κάδμιο, μόλυβδο και εξασθενές χρώμιο.
Οι δύο αντιπροσωπείες συμφώνησαν επί των εξαιρέσεων που αναφέρονται στο παράρτημα ΙΙ της οδηγίας.
Εξάλλου, με ικανοποιεί το γεγονός ότι έτυχε θετικής υποδοχής το αίτημα του Ευρωπαϊκού Κοινοβουλίου να εξαιρεθούν τα συλλεκτικά οχήματα από το πεδίο εφαρμογής της οδηγίας.
.
(FR) Ο συμβιβασμός που προέκυψε από τη διαδικασία της συναπόφασης, που είναι η έσχατη νομοθετική φάση, αποτελεί καρπό δύσκολων διαπραγματεύσεων μεταξύ Ευρωπαϊκού Κοινοβουλίου και Συμβουλίου Υπουργών.
Συμβιβασμός κάθε άλλο παρά ικανοποιητικός, δεν αποτελεί κατά την άποψή μου παρά ένα πρώτο βήμα που, ωστόσο, βαδίζει προς τη σωστή κατεύθυνση σε ορισμένες πτυχές.
Ενώ πρέπει να εκφράσουμε την ικανοποίησή μας για τους αριθμητικούς στόχους που καθορίστηκαν (85% του βάρους των οχημάτων που κατασκευάστηκαν μετά το 1980 θα πρέπει να ανακυκλώνονται, να επαναχρησιμοποιούνται ή να αξιοποιούνται μέχρι το 2006, και 95% μέχρι το 2015), εκφράζω ωστόσο τη λύπη μου για την υποκρισία ορισμένων διατάξεων που πρότεινε το ΕΣΚ και υποστήριξαν οι σοσιαλιστικές και σοσιαλδημοκρατικές κυβερνήσεις.
Πράγματι, το Συμβούλιο Υπουργών παρέμεινε ανένδοτο στο θέμα της δωρεάν, για τον ιδιοκτήτη, παράδοσης του οχήματός του που είναι στο τέλος του χρόνου ζωής του.
Αυτή η διάταξη είναι δημαγωγική.
Εκκινείται βέβαια από μια καλή πρόθεση προς τους καταναλωτές, αλλά είναι εντελώς ανεδαφική.
Πράγματι, η οδηγία προβλέπει ότι το κόστος της επεξεργασίας θα βαρύνει εξ ολοκλήρου τους κατασκευαστές, οι οποίοι το μόνο που θα μπορούν να κάνουν είναι να ανακτήσουν ένα μέρος τουλάχιστον του κόστους αυτού με την αγορά καινούργιων οχημάτων.
Έτσι αυτό το μέτρο, αντί να ενθαρρύνει την αγορά λιγότερο ρυπογόνων οχημάτων νέας τεχνολογίας, είναι μια συγκαλυμμένη πριμοδότηση προς αυτούς που έχουν τα πιο ρυπογόνα παλαιά αυτοκίνητα.
Το Συμβούλιο Υπουργών συντάχθηκε τελικά με τη βούληση των ευρωπαίων βουλευτών που ζητούσαν από την πρώτη ανάγνωση να εξαιρεθούν τα οχήματα εποχής από το πεδίο εφαρμογής της οδηγίας.
Πράγματι, η τροπολογία που κατέθεσα και υποστήριξα συμπεριλήφθηκε στο ακέραιο στο τελικό κείμενο.
Γενικότερα, η εν λόγω οδηγία στερείται φιλοδοξίας.
Για παράδειγμα, δημιουργεί πλήρες αδιέξοδο στο πρόβλημα των σκελετών των εγκαταλειμμένων οχημάτων που αλλοιώνουν την εικόνα των τοπίων.
Παρά την αρχή του "ο ρυπαίνων πληρώνει", το κόστος απομάκρυνσής τους εξακολουθεί να βαραίνει το σύνολο των φορολογουμένων.
Είναι λυπηρό ότι αυτό το πρόβλημα δεν αντιμετωπίζεται ούτε στην εν λόγω οδηγία ούτε στην οδηγία σχετικά με τη διάθεση των απορριμμάτων, παρότι έχει καταστροφικές συνέπειες για το περιβάλλον σε μεγάλο μέρος της Ευρώπης.
Έκθεση De Roo (Α5-0218/2000)
(ΙΤ) Κύριε Πρόεδρε, μετά από αυτήν την οδηγία τα ελαστικά των οχημάτων θα είναι πιο αθόρυβα: τα αυτοκίνητα, τα φορτηγά, τα οχήματα τρέιλερ θα κυκλοφορούν στους δρόμους και τους αυτοκινητόδρομους πιο αθόρυβα.
Πολύ ωραία, διότι οι συνταξιούχοι χαίρονται που δε θα ενοχλούνται υπερβολικά από το θόρυβο.
Εντούτοις, πριν από τέσσερις εβδομάδες, κύριε Πρόεδρε, κοντά στο Gare du Nord, στις Βρυξέλλες, διέσχισα το δρόμο και αμέσως μετά ένοιωσα μια ανατριχίλα, γιατί ήταν νύχτα, υπήρχε απόλυτη ησυχία και είδα ένα τραμ να περνάει πίσω μου μέσα σε απόλυτη σιγή.
Ευτυχώς ο Μεγαλοδύναμος θέλησε να βρίσκομαι εδώ για την αιτιολόγηση της ψήφου μου και δε μου συνέβη τίποτα.
Είμαστε όμως σίγουροι ότι λιγότερος θόρυβος από τα ελαστικά των οχημάτων είναι καλύτερος για όλους μας;
Δεν μπορούμε παρά να συγχαρούμε τον συνάδελφό μας κ. de Roo και να τον υποστηρίξουμε στην προσέγγισή του που αποσκοπεί στη συμπερίληψη των ηχητικών οχλήσεων στο πλαίσιο της προστασίας του περιβάλλοντος.
Πράγματι, η εντατικοποίηση της οδικής κυκλοφορίας δυστυχώς δεν περιορίζεται ούτε στη μόλυνση που προέρχεται από τα οχήματα στο τέλος του χρόνου ζωής τους και κατά την ανακύκλωσή τους, που δεν έχει ακόμα επιλυθεί παρά τον πλανητικό της χαρακτήρα, ούτε στη βλάβη και τη νοσηρότητά τους για τον αέρα που αναπνέουμε, ούτε στην υπερθέρμανση που είναι συνέπεια και επακόλουθο του κλίματος σε παγκόσμια κλίμακα.
Η οδική κυκλοφορία προκαλεί επίσης σημαντικές και αδιάκοπες ηχητικές οχλήσεις τις οποίες οφείλουν να υφίστανται καθημερινά εκατομμύρια οδηγοί στην πόλη ή στους αυτοκινητοδρόμους, όπως και ο κάθε πεζός.
Οι προτάσεις του κ. de Roo έχουν λοιπόν ως στόχο να δώσουν έμφαση σε μια κατά κανόνα λανθάνουσα μορφή ρύπανσης, και για τον λόγο αυτό τον υποστηρίζουμε πλήρως.
Ωστόσο ας μην λησμονούμε ότι οι διεκδικήσεις μας πρέπει να αφορούν γενικότερα το πρόβλημα των οχλήσεων που οφείλονται στο αυτοκίνητο, στην όλο και μεγαλύτερη θέση που καταλαμβάνει στις αναπτυγμένες κοινωνίες και στις πόλεις μας, και να ασκήσουμε πίεση στην Επιτροπή έτσι ώστε να εφαρμοστούν πολιτικές μετατόπισης των οδικών μεταφορών προς το σιδηρόδρομο και τις συνδυασμένες μεταφορές.
Το τραμ στο Στρασβούργο αποτελεί εύγλωττο παράδειγμα.
.
(NL) Η χρήση του αυτοκινήτου για τη μεταφορά προσώπων και εμπορευμάτων ήταν για πολύ καιρό αυτονόητη.
Έτσι, δεν σκεφτήκαμε όπως θα έπρεπε τις επιπτώσεις που έχει το αυτοκίνητο για πολλούς ανθρώπους και για το περιβάλλον στον τόπο διαβίωσής τους.
Αυτό που μετρούσε ήταν μόνο το οικονομικό όφελος και η ευκολία που προσέφερε η χρήση του αυτοκινήτου.
Τα καυσαέρια, τα τροχαία και ο θόρυβος που προξενούσαν τα αυτοκίνητα εθεωρούντο δευτερεύουσας σημασίας.
Ευτυχώς, τα τελευταία χρόνια η στάση αυτή αλλάζει.
Σε αρκετές πόλεις αυξάνεται η χρήση του ποδηλάτου και του τραμ, ενώ παράλληλα περιορίζεται η ελευθερία του αυτοκινήτου.
Βεβαίως, αυτό δεν λύνει τα προβλήματα που προκαλούν τα ΙΧ και τα φορτηγά οχήματα.
Ο αριθμός των αυτοκινήτων αυξάνει διαρκώς ενώ το ίδιο ισχύει και για το μερίδιο των οδικών μεταφορών με φορτηγά οχήματα.
Κατ' αυτόν τον τρόπο αυξάνεται και η ηχορύπανση.
Από την πλευρά της βιομηχανίας αυτοκινήτων θεωρείται εύλογο να υποδεικνύονται άλλοι ως υπεύθυνοι.
Για την αύξηση της οδικής ασφάλειας και τον περιορισμό της επιβάρυνσης του περιβάλλοντος μας παραπέμπουν στη διαχείριση του οδικού δικτύου και γενικότερα στο Δημόσιο.
Όσο θα μπορούν να το κάνουν αυτό με επιτυχία δεν θα χρειάζεται να υποστούν οι ίδιοι τα έξοδα για τον περιορισμό των προβλημάτων που προξενούν τα οχήματα που κατασκευάζουν.
Κατά τη γνώμη τους, το πρόβλημα της ηχορύπανσης πρέπει να καταπολεμηθεί με τη χρήση "υδροπερατού ασφαλτομείγματος" , ένα είδος οδοστρώματος το οποίο γίνεται εύκολα ολισθηρό σε περίπτωση παγετού.
Τώρα πρέπει να γίνει μια επιλογή μεταξύ των συμφερόντων της βιομηχανίας κατασκευής αυτοκινήτων και ελαστικών, αφενός, και της ευημερίας του ανθρώπου και του περιβάλλοντος, αφετέρου.
Πάρα πολύ συχνά βλέπουμε να επικρατούν τα βραχυπρόθεσμα συμφέροντα ισχυρών βιομηχανικών συγκροτημάτων, τη στιγμή που η πλειοψηφία των ψηφοφόρων μας απαιτεί άλλες πολιτικές αποφάσεις.
Η προστασία της ποιότητας της ζωής μας έναντι της κοντόφθαλμης κερδοσκοπίας καθίσταται ολοένα και πιο σημαντική.
Η αντίθεση αυτή είναι σαφής και στη συζήτηση για τα ελαστικά αυτοκινήτων οχημάτων.
Ο κ. De Roo υπέδειξε ορθώς ότι η ρύθμιση που προτείνεται από την Επιτροπή δεν επιφέρει επαρκή βελτίωση και ότι από τεχνική άποψη η ηχορύπανση μπορεί να περιοριστεί κατά μερικά ντεσιμπέλ περισσότερο.
Για να ρυθμιστεί το θέμα αυτό, να ελεγχθεί η εφαρμογή των κανόνων και να μην επιτραπούν άσκοπα όρια υπέρβασης, το μόνο που χρειάζεται είναι πολιτική βούληση.
Η πολιτική ομάδα της Ευρωπαϊκής Ενωτικής Αριστεράς υποστήριξε σταθερά αυτή την άποψη του κ. De Roo.
Λυπόμαστε που οι λογικές και αυτονόητες προτάσεις του δεν θα υποστηριχθούν ομόφωνα από το Σώμα, όπως θα έπρεπε.
.
(FR) Ο άνθρωπος κινείται και κάνει τα πράγματα να κινούνται.
Η κίνηση δημιουργεί τον θόρυβο.
Η καταπληκτική εποχή μας, εποχή της μετακίνησης, με την οποία εξάλλου συνδέουμε το συναίσθημα της ελευθερίας μας, είναι θορυβώδης.
Αρα η ελευθερία προκαλεί θόρυβο.
Τα κράτη όπως και η βιομηχανία εργάζονται προκειμένου να καταπολεμήσουν αυτήν την ηχητική ρύπανση που μπορεί να προκαλέσει ασθένειες.
Η βιομηχανία συμφωνεί με τη βούληση του νομοθέτη να καταστήσει τις μεταφορές, τη μετακίνηση των ανθρώπων και των εμπορευμάτων, ακρογωνιαίο λίθο της ελευθερίας κυκλοφορίας, ασφαλέστερες και λιγότερο ρυπογόνες.
Γνωρίζουμε τις προόδους που επιτελέστηκαν όσον αφορά την συμπεριφορά των οχημάτων στο δρόμο, την αντοχή στη φθορά, την μείωση της κατανάλωσης καυσίμου, αλλά οι επενδύσεις στην έρευνα και την ανάπτυξη δεν μπορούν ακόμη, για αποδεδειγμένους τεχνικούς λόγους, να συμφιλιώσουν όλες τις απαιτήσεις του εισηγητή.
Η συνολική επίδοση υπολογίζεται με βάση ένα σύνολο από κριτήρια που συχνά είναι αντίθετα μεταξύ τους, όπως γνωρίζουν οι ειδικοί των ελαστικών.
Ωστόσο, δεν θελήσαμε να υποστηρίξουμε τον εισηγητή διότι οι προτεινόμενες τροποποιήσεις γίνονται σε βάρος της ασφάλειας, της δικής μας ασφάλειας, σε βάρος της διάρκειας ζωής των ελαστικών και της σύμφυσής τους.
Καταγγέλλουμε αυτές τις τροπολογίες που θα προκαλούσαν εξάλλου αυτό που θα ονομάσω "βιομηχανικό παράλογο".
Εδώ η Ένωση βάζει πάλι το δαίμονα στις λεπτομέρειες.
Ποτέ μάλιστα δεν θα πάψω να εκπλήσσομαι με αυτούς τους τομείς που ψάχνει και βρίσκει η Επιτροπή για να νομοθετήσει.
Μπορεί ο θόρυβος σε όλες του τις μορφές να είναι πράγματι μια μάστιγα στην καρδιά των πόλεών μας, κοντά στα αεροδρόμιά μας, στις οδικές μας αρτηρίες, αλλά προτιμότερη από αυτόν είναι η οδική ασφάλεια!
Εξάλλου, τι μας εκνευρίζει περισσότερο στην καθημερινή μας ζωή;
Ο βουβός θόρυβος της αντίστασης της κύλισης του ελαστικού στο δρόμο ή οι απότομες επιταχύνσεις των οχημάτων και ο θόρυβος των δίτροχων με τους πειραγμένους κινητήρες;
Καλύτερα θα ήταν να ερευνήσουμε σε βάθος τον θόρυβο και την επικινδυνότητα των επενδύσεων των οχημάτων.
Ας μην χάνουμε την έννοια των προτεραιοτήτων και της νομοθετικής αποτελεσματικότητας, όπως θα την χαρακτήριζα.
Έκθεση Μπακόπουλου (Α5-0168/2000)
Κύριε Πρόεδρε, υπερψήφισα και την εισήγηση του κ. Μπακόπουλου, διότι είναι ασφαλώς ορθό να επιδεικνύουμε ορισμένη σύνεση κατά τη θέση σε κυκλοφορία προϊόντων που ενδέχεται να αποβούν βλαβερά για όλους μας.
Μήπως όμως υπερβάλλουμε πολύ με αυτές τις οδηγίες;
Μήπως απασχολούμε υπερβολικά το Κοινοβούλιό μας με τη συζήτηση τόσο τεχνικών θεμάτων, που είναι τόσο σημαντικά από τεχνικής απόψεως;
Δεν θα ήταν καλύτερα αν με μία και μόνη οδηγία εξουσιοδοτούσαμε την Επιτροπή να αποφασίζει ποια νέα βλαβερά στοιχεία μπορούν να διατεθούν στο εμπόριο, αποφεύγοντας έτσι να αναλώνουμε τόσο πολύ από τον χρόνο μας, κάθε φορά, και να επαναλαμβάνουμε τις διαδικασίες που απαγορεύουν την είσοδο στην αγορά νέων προϊόντων;
AIDS:
Ψηφίσαμε το κοινό ψήφισμα για το AIDS, διότι αν είχε πρακτική εφαρμογή, πράγμα που τίποτα δεν εγγυάται, θα συνιστούσε πρόοδο.
Ωστόσο, δεν συμφωνούμε με όλες τις διατυπώσεις, συγκεκριμένα να αμφισβητούμε μόνο τις αφρικανικές κυβερνήσεις, ή τις πολιτισμικές και θρησκευτικές παραδόσεις που αποτελούν τροχοπέδη στην αποτελεσματική εφαρμογή των μέτρων καταπολέμησης της νόσου, το οποίο αληθεύει μεν, αλλά είναι και ένας τρόπος συγκάλυψης της ευθύνης ολόκληρου του συστήματος υγείας, στο οποίο κυριαρχούν τα φαρμακευτικά τραστ και ο αγώνας ταχύτητας για το κέρδος.
Διότι, αν πεθαίνει κόσμος στην Αφρική, όπως και σε πολλές φτωχές χώρες, από ελονοσία, βιλαρζίωση, φυματίωση ή, πολύ απλά, από ιλαρά, ο λόγος δεν είναι τα θρησκευτικά εμπόδια αλλά το ότι οι άρρωστοι δεν μπορούν να πληρώσουν ούτε τα φάρμακα ούτε την περίθαλψη.
Τηλεπικοινωνίες:
.
(FR) Καταψηφίσαμε το κοινό ψήφισμα σχετικά με τις συγχωνεύσεις στον τομέα των τηλεπικοινωνιών.
Στο ψήφισμα αυτό, ουσιαστικά διαγράφεται κάθε ιδέα δημόσιας υπηρεσίας, καθότι θεωρείται ότι αυτός ο τομέας, όπως οι άλλοι, πρέπει να αφεθεί σε "μια ανοικτή οικονομία της αγοράς, συνοδευόμενη από ελεύθερη κυκλοφορία".
Εξάλλου, η αόριστη αναφορά σε "μια εγγύηση σχετικά με την ανάπτυξη και την απασχόληση" δεν θα προστατεύσει σε καμία περίπτωση τους εργαζομένους από τις αναμενόμενες απολύσεις λόγω των μελλοντικών συγχωνεύσεων.
Διότι δεν προβλέπεται τίποτε δεσμευτικό που θα εμποδίσει τις επιχειρήσεις να προβούν σε απολύσεις με το πρόσχημα της αναδιάρθρωσης, ενώ ο πραγματικός λόγος είναι για να αυξήσουν τα κέρδη τους.
Επιπλέον, είναι προφανές ότι δεν έχουμε την πρόθεση να συμμετάσχουμε στην ωδή προς την "αποτελεσματικότητα του ανταγωνισμού" που περιέχεται στο ψήφισμα αυτό.
.
(FR) Για μια ακόμα φορά, η επικοινωνία αντιμετωπίζεται ως απλό εμπόρευμα από το οποίο επιδιώκουμε να αντλήσουμε τα μεγαλύτερα δυνατά οφέλη.
Διαμαρτυρόμαστε κατά αυτής της λογικής, που αγνοεί το ζήτημα των κοινωνικών αναγκών των πληθυσμών.
Λόγω της ολοένα και αυξανόμενης εισροής ιδιωτικών κεφαλαίων στους δημόσιους οργανισμούς που έχουν γίνει πολυεθνικές, οι οργανισμοί αυτοί διεξάγουν σήμερα έναν ανελέητο οικονομικό πόλεμο.
Αυτός ο πόλεμος συνεπάγεται το μοίρασμα των παγκόσμιων αγορών που αποβαίνει σε όφελος των πιο επικερδών ζωνών και θεσπίζει μια άνιση κοστολόγηση, χωρίς να υπολογίσουμε τις καταργήσεις θέσεων απασχόλησης και την ανασφάλεια για εκατοντάδες χιλιάδες μισθωτούς.
Γι' αυτό, οι ευρωπαϊκές εθνικές και πολιτικές αρχές οφείλουν να επιβάλουν περιορισμούς δημόσιας υπηρεσίας στο σύνολο των φορέων, ανεξαρτήτως της προέλευσής τους, για παράδειγμα:
για τις σταθερές τηλεπικοινωνίες: φθηνότερη συνδρομή και φθηνότερες τοπικές επικοινωνίες, που στη Γαλλία αντιπροσωπεύουν το 83% του μέσου λογαριασμού των ιδιωτών,
για τις κινητές επικοινωνίες: εκτός από την μείωση των τιμών, πλήρη κάλυψη της επικράτειας, ακόμα και αν χρειαστεί να χρησιμοποιηθούν δορυφορικές συνδέσεις στα δυσπρόσιτα σημεία,
για την ταχεία πρόσβαση στο Διαδίκτυο: εκτός από ριζική μείωση των τιμών, ένα χρονοδιάγραμμα για την πλήρη κάλυψη της επικράτειας.
Την εποχή των ανήθικων κερδών ρεκόρ, με αυτόν τον τρόπο τοποθετούμε την επικοινωνία στην κατηγορία των θεμελιωδών δικαιωμάτων που είναι σεβαστά από μια δημόσια υπηρεσία ποιότητας.
Ανθρώπινη κλωνοποίηση:
(Πράσινοι/ALE).
(SV) Κύριε Πρόεδρε, η πλειοψηφία της ομάδας των Πρασίνων/Ευρωπαϊκής Ελεύθερης Συμμαχίας υπερψήφισε το ψήφισμα αυτό.
Κατά τη σημερινή συζήτηση για την κλωνοποίηση ορισμένοι ομιλητές μίλησαν, άλλος περισσότερο και άλλος λιγότερο ανοικτά, υπέρ της κλωνοποίησης για ιατρικούς λόγους, καθώς αυτή, λένε, είναι εντελώς διαφορετική από την κλωνοποίηση για αναπαραγωγή.
Υπάρχουν δυστυχώς κάποιες τάσεις υπέρ μιας νέας εννοιολογικής συζήτησης ή στρατηγικής, η οποία θα μπορούσε να καταλήξει στην απίσχνανση του ηθικού περιεχομένου της κλωνοποίησης ανθρώπων.
Ισχυρίζονται ορισμένοι ότι όλοι εμείς, οι οποίοι αντιτιθέμεθα σε οιαδήποτε μορφή κλωνοποίησης, είμαστε τάχα ανήθικοι καθώς επιτρέπουμε σε ανθρώπους να υποφέρουν από ασθένειες όπως η Πάρκινσον, οι οποίες θα μπορούσαν να αντιμετωπισθούν εάν αφήναμε ελεύθερη την έρευνα στη βιοτεχνολογία.
Πρόκειται για ένα απαράδεκτο επιχείρημα, το οποίο πιστεύω ότι δεν θα πρέπει να ξανακουστεί.
Οι ερευνητές σε όλο τον κόσμο έχουν υπογραμμίσει ότι η Πάρκινσον και άλλες σοβαρές ασθένειες μπορούν να αντιμετωπισθούν με άλλες μεθόδους.
Η Emma Bonino δήλωσε ότι οι πολιτικοί θα πρέπει κάποτε να διακινδυνεύουν, η ομάδα μου ωστόσο πιστεύει ότι ως αιρετοί αντιπρόσωποι οφείλουμε με κάθε τρόπο να εντοπίζουμε τους κινδύνους και να επιδεικνύουμε την μέγιστη προσοχή.
Στα πλαίσια αυτά θα ήθελα να ρωτήσω επίσης την ομάδα του ΕΣΚ γιατί δεν κάλεσε τον Tony Blair να αποσύρει την πρότασή του, αλλά αρκείται στο να ζητά τη σύσταση μιας επιτροπής βιοτεχνολογίας.
Οφείλουμε να λαμβάνουμε σοβαρά υπόψη την αρχή της σύνεσης, τώρα μάλιστα περισσότερο από ποτέ.
Ας αναλογισθούμε για το σημαντικότερο ερώτημα από όλα: Για ποιο σκοπό θα πρέπει να κλωνοποιήσουμε ανθρώπους;
Πιστεύω ότι θα πρέπει να καταλάβουμε ότι διεξάγεται ένας αγώνας δρόμου στον τομέα της βιοτεχνολογίας με αποτέλεσμα να διατρέχουμε ένα σοβαρό κίνδυνο εάν ξεπερασθούν τα όρια και η κατάσταση τεθεί εκτός ελέγχου.
Καθημερινά έχουμε νέες εξελίξεις.
Η σημερινή συζήτηση δεν αρκεί.
Οφείλουμε να συνεχίσουμε τις σχετικές συζητήσεις επιταχύνοντάς τες μάλιστα, πάντοτε λαμβάνοντας υπόψη την αρχή της σύνεσης.
) Ήμουν ένας από τους 237 ευρωβουλευτές που υπερψήφισαν το ψήφισμα που κατέθεσε η ομάδα του Ευρωπαϊκού Λαϊκού Κόμματος-Ευρωπαίων Δημοκρατών για την κλωνοποίηση.
Η επιστήμη είχε ανέκαθεν δύο όψεις: όλα όσα ανακαλύπτονται μπορούν να χρησιμοποιηθούν είτε προς όφελός μας είτε εναντίον μας, ανέκαθεν: ο τροχός χρησιμεύει για να κινούμαστε ταχύτερα ή για να σκοτώνουμε κάποιον, το περίστροφο χρησιμεύει για να αμυνθούμε ή για να δολοφονήσουμε, η ατομική ενέργεια χρησιμεύει για να βελτιώνει τη ζωή μας ή για να κατασκευάζουμε ατομικές βόμβες.
Στην προκειμένη περίπτωση της έρευνας για την κλωνοποίηση αναρωτιέμαι: μήπως έχει ήδη προκαταβολικά αποφασισθεί να γίνει κάτι εναντίον της ανθρωπότητας αντί να αναμείνουμε από την ουδέτερη έρευνα κάποια επιστημονικά αποτελέσματα και μόνο τότε να αποφασίσουμε πώς θα τα χρησιμοποιήσουμε;
Θα ήταν καλύτερα αν αποφάσιζε η Ευρώπη και όχι ένας μεμονωμένος Πρωθυπουργός.
Πρόεδρε, με βάση τις συγκρουόμενες απόψεις που υπάρχουν για την κλωνοποίηση για θεραπευτικούς σκοπούς, πιστεύουμε ότι πρέπει να τηρήσουμε μια ιδιαίτερα επιφυλακτική στάση έναντι της εφαρμογής αυτής της νέας τεχνικής.
Ορθώς απορρίπτουν όλοι ως απαράδεκτη την κλωνοποίηση για εμπορικούς και βιομηχανικούς λόγους ή για τη δημιουργία ανθρώπων με ορισμένα χαρακτηριστικά.
Ωστόσο, βλέπουμε σήμερα να υπάρχουν δύο αλληλοσυγκρουόμενες απόψεις.
Τα μέλη της πολιτικής ομάδας GUE/NGL θα ψηφίσουν κατά συνείδηση.
Η διαφορά μεταξύ των απόψεων των Χριστιανοδημοκρατών και των Πρασίνων, αφενός, και των Σοσιαλδημοκρατών και των Φιλελευθέρων, αφετέρου, είναι κατά τη γνώμη μου ότι οι πρώτοι δίνουν έμφαση στην ποινική δίωξη των γιατρών και οι δεύτεροι στην ανάγκη περαιτέρω μελέτης των συνεπειών.
Προσωπικά, προτίμησα τη δεύτερη άποψη.
Πρέπει να βρεθεί μια λύση για τους ανθρώπους που χρειάζονται μια νέα καρδιά, ένα νέο νεφρό ή συκώτι καθώς και για αυτούς που υποφέρουν από Parkinson.
Και αυτό είναι ένα ηθικό θέμα.
Το κόμμα μου, το Σοσιαλιστικό κόμμα των Κάτω Χωρών, τρέφει ιδιαίτερες επιφυλάξεις όσον αφορά την κλωνοποίηση και τη γενετική τροποποίηση.
Από την άποψη αυτή υποστήριξα τη θέση των Σοσιαλδημοκρατών και των Φιλελευθέρων και όχι την εντελώς αρνητική θέση των Χριστιανοδημοκρατών και των Πρασίνων.
Παρεμπιπτόντως, φαίνεται ότι σε λίγα χρόνια θα μπορούμε να παράγουμε από τα εγκεφαλικά κύτταρα ενός ανθρώπου, όργανα τα οποία δεν θα αποβάλλονται από το σώμα του.
Προτιμώ χωρίς άλλο αυτήν την τεχνική από τη μέθοδο των Βρετανών, που χρησιμοποιούν την τεχνική της γονιμοποίησης.
) Κύριε Πρόεδρε, ψήφισα υπέρ όλων των σημείων του ψηφίσματος της ομάδας του ΕΛΚ από κοινού με άλλες ομάδες.
Χαίρομαι ιδιαίτερα για την απόφαση αυτή.
Μου προκαλεί συγχρόνως ανησυχία ωστόσο η ισχνή πλειοψηφία με την οποία υιοθετήθηκε το ψήφισμα: 237 υπέρ, 230 κατά και 43 αποχές.
Είχα κατά το παρελθόν υποβάλει ένα έγγραφο σχετικά με τη μοναδική, καθολική και απαράβατη αξία του ανθρώπου ως απάντηση στο Χάρτη για τα Θεμελιώδη Ανθρώπινα Δικαιώματα στην Ευρωπαϊκή Ένωση, ο οποίος υιοθετήθηκε σχεδόν ομόφωνα από το Κοινοβούλιο.
Είναι σημαντικό να καταλάβουμε τι σημαίνει η εικόνα του ανθρώπου η οποία επικρατεί εδώ και περισσότερα από χίλια χρόνια στην Ευρώπη μας.
Ο πολιτισμός και η ανθρωπότητα καταδεικνύουν το περιεχόμενό τους από το πώς αντιμετωπίζουν την ανυπεράσπιστη ζωή.
Οφείλουμε να απορρίψουμε την κλωνοποίηση ανθρώπων.
Ο άνθρωπος αποτελεί υποκείμενο, όχι αντικείμενο.
Κύριε Πρόεδρε, πιστεύω ότι αποτελεί μεγάλη επιτυχία για τα ανθρώπινα δικαιώματα, το ότι κατορθώσαμε με αυτό το ψήφισμα να απευθύνουμε ένα μήνυμα στο οποίο δηλώνουμε ότι δεν επιτρέπεται να δημιουργούνται έμβρυα για να χρησιμοποιούνται σε έρευνες.
Πιστεύω ότι με το ψήφισμα αυτό διευκρινίσαμε ότι η ανθρώπινη ζωή δεν είναι εμπόρευμα.
Είμαι όμως συγχρόνως ανήσυχος για την μικρή πλειοψηφία που προέκυψε από αυτό το ψήφισμα.
Ελπίζω ότι οφείλεται μόνο στα παιχνίδια τακτικής της Ομάδας των Σοσιαλιστών.
Θα πρέπει να αναφέρω ότι θεωρώ ντροπή αυτό που γίνεται.
Απαιτείται λοιπόν μια προσωρινή επιτροπή, χωρίς όμως να αναφερθεί το γεγονός ότι ο κ. Tony Blair μέχρι σήμερα έχει αναβάλει την απόφασή του περιμένοντας τα αποτελέσματα αυτής της επιτροπής.
Εδώ εμφανίζεται η αντίφαση.
Θεωρώ ακόμη περισσότερο απρεπές το γεγονός ότι στο όνομα της εμπιστοσύνης προς τον κ. Blair, αγνοούνται όλες οι αντιρρήσεις.
Θα ήθελα να τονίσω για άλλη μία φορά ότι, όπως έχουμε ήδη αναφέρει, πρόκειται για την επονομαζόμενη θεραπευτική κλωνοποίηση.
Υπάρχει όμως και η εναλλακτική δυνατότητα να λάβουμε τα ίδια αποτελέσματα από κύτταρα ενηλίκων.
Ελπίζω όμως, επίσης, ότι η Επιτροπή είναι πλέον πρόθυμη να εφαρμόσει όσα έχουμε αξιώσει με αυτό το ψήφισμα, δηλαδή να μην επιδοτήσει ιδρύματα που άμεσα ή έμμεσα κάνουν τέτοιες έρευνες.
Κύριε Πρόεδρε, η ομάδα μας συζήτησε σήμερα το πρωί σχετικά με τη θέση μας για το σημείο 5 της πρότασης ψηφίσματος, όπου δηλώνεται ότι δεν μπορεί να γίνει διαχωρισμός μεταξύ της κλωνοποίησης για λόγους αναπαραγωγής και των άλλων τύπων κλωνοποίησης.
Για το σημείο αυτό δεν υπάρχει ομοφωνία και η θέση καθενός εξαρτάται έντονα από τη σκοπιά που το βλέπει.
Υπάρχουν δυο απόψεις, μεταξύ των οποίων δεν υπάρχει ουσιαστικά διαφορά.
Κατ' αρχάς, σε τεχνικό επίπεδο, δηλαδή σε επίπεδο πρακτικής υλοποίησης, πρόκειται για τον ίδιο τύπο πράξης.
Δεύτερον, σε φιλοσοφικό επίπεδο, αν δούμε την επέμβαση από την πλευρά του εμβρύου, και πάλι δεν υπάρχει διαφορά.
Χρησιμοποιείται σε κάθε περίπτωση ως μέσο, ως αντικείμενο, και όχι ως ζωντανό ον με εγγενή αξία.
Επικρατεί μια συγκινητική ομοφωνία όσον αφορά το γεγονός ότι η κλωνοποίηση με σκοπό την αναπαραγωγή αντίκειται στην ηθική.
Αυτό που προβληματίζει εμένα προσωπικά είναι τα επιχειρήματα που επικαλούμαστε για την απαγόρευση της κλωνοποίησης.
Και αυτό επειδή έχω φιλοσοφική κατάρτιση.
Θα μπορέσουμε αργότερα να απορρίψουμε αυτά τα επιχειρήματα με το πρόσχημα ότι στην πράξη, τεχνικά, κάνουμε ήδη κλωνοποίηση ;
Μήπως τελικά μόνο ο στόχος έχει σημασία, αφού η πράξη είναι η ίδια ;
Ψήφισα κατά της τροπολογίας 5, μόνο επειδή κατά την άποψή μου χρειαζόταν περισσότερες επεξηγήσεις.
Είμαι όμως της άποψης ότι δεν μπορεί να γίνει διάκριση της κλωνοποίηση ούτε από τεχνικής πλευράς ούτε από την πλευρά του εμβρύου.
Για αυτόν το λόγο, μια τέτοια διάκριση δεν μπορεί να γίνει δεκτός χωρίς μια πραγματική συζήτηση εις βάθος.
.
Η Ομάδα μου της Ενωτικής Ευρωπαϊκής Αριστεράς δεν συνυπέγραψε καμία από τις δύο προτάσεις ψηφίσματος.
Δεν συμφωνούμε με την πρόταση του Ευρωπαϊκού Λαϊκού Κόμματος, γιατί πίσω από την πλήρη αντίθεσή του στην ανθρώπινη κλωνοποίηση λανθάνει η γνωστή θέση ενάντια στις αμβλώσεις.
Από την άλλη, δεν μας καλύπτει ούτε η θέση των Σοσιαλιστών γιατί δεν παίρνει θέση απέναντι στην τοποθέτηση της βρετανικής κυβέρνησης, που άνοιξε τον δρόμο της κλωνοποίησης για ιατρικούς λόγους, δίνοντας έτσι το πράσινο φως και στην αμερικάνικη διοίκηση να προχωρήσει σε ανάλογες ενέργειες, όπως απαιτούσαν οι βιοτεχνολογικές βιομηχανίες.
Πιστεύουμε ότι, χωρίς να χάσουμε χρόνο, αυτό που μπορούμε να κάνουμε σήμερα σε ένα τόσο περίπλοκο και δύσκολο θέμα, είναι να εγκαθιδρύσουμε μια προσωρινή επιτροπή του Ευρωπαϊκού Κοινοβουλίου για την Βιοηθική, προκειμένου να μας παρέχει τη βάση για μια τεκμηριωμένη και σε βάθος συζήτηση του προβλήματος της ιατρικής έρευνας με βάση το έμβρυο που έχει προκύψει από ανθρώπινη κλωνοποίηση.
.
(FR) Η θεραπευτική κλωνοποίηση συνίσταται στη δημιουργία ενός εμβρύου με κλωνοποίηση το οποίο καταστρέφεται στη συνέχεια για να αποσπάσει τα κύτταρα που προορίζονται για την ιατρική έρευνα και, ενδεχομένως μεταγενέστερα, για τη θεραπεία ορισμένων ανίατων ασθενειών.
Δεν μπορούμε να πούμε λοιπόν ότι οι προθέσεις είναι κακές.
Η μέθοδος όμως είναι ιδιαίτερα αμφισβητήσιμη, για δύο τουλάχιστον λόγους: πρώτον δημιουργούμε μια ζωή (είτε χρησιμοποιώντας ένα υπεράριθμο έμβρυο, που αρχικά προοριζόταν για την γέννηση ενός νέου ανθρώπινου όντος, είτε χρησιμοποιώντας ένα κλωνοποιημένο έμβρυο), και στη συνέχεια το καταστρέφουμε για να σώσουμε ένα άλλο.
Έχουμε το δικαίωμα να δημιουργούμε έτσι μια κατηγορία υπανθρώπων που τους μεταχειριζόμαστε χωρίς έλεος;
Πιστεύω φυσικά πως όχι.
Δεύτερον, ενώ όλοι συμφωνούν και καταδικάζουν την κλωνοποίηση ανθρώπινων όντων γενικά, ορισμένοι θα ήθελαν να υπάρξει μια διάκριση μεταξύ της "αναπαραγωγικής κλωνοποίησης" (που στοχεύει στην αναπαραγωγή ενός ακέραιου όντος) η οποία θα απαγορεύεται, και της "θεραπευτικής κλωνοποίησης" που θα μπορούσε υπό παρακολούθηση να επιτρέπεται, εντός ορισμένων ορίων, και με τον όρο να μην είναι εμπόριο.
Αυτή όμως η διάκριση είναι τεχνητή, διότι στηρίζεται στην πρόθεση της κλωνοποίησης, ενώ η ίδια η πράξη είναι πανομοιότυπη και στις δύο περιπτώσεις: η θεραπευτική κλωνοποίηση έχει, και αυτή, ως βάση την αναπαραγωγή εμβρύων μέσω κλωνοποίησης.
Κάθε κλωνοποίηση είναι εξ ορισμού αναπαραγωγική.
Η κλωνοποίηση εμβρύων για ερευνητικούς σκοπούς ή ακόμα και η απλή χρήση, για τους σκοπούς αυτούς, υπεράριθμων εμβρύων θα μας έκανε να υπερβούμε ένα αόρατο όριο πέραν του οποίου θα ήταν επιτρεπτό να κάνουμε εργαλείο την ανθρώπινη ζωή.
Θα μπαίναμε σε μια άλλη κοινωνία, αντίθετη με τις αξίες μας.
Μια λύση για να εξέλθουμε από αυτό το δίλημμα θα ήταν να επιταχύνουμε την έρευνα σχετικά με τη δυνατότητα λήψης αρχέγονων κυττάρων, από ενήλικα όργανα, διαφοροποιήσιμων για θεραπευτικούς σκοπούς, όπως ζητεί το ψήφισμα που κατέθεσαν οι συνάδελφοί μας Elisabeth Montfort και Nicole Thomas-Mauro.
Αυτή η διαδικασία θα ήταν αποδεκτή, εφόσον θα αναλογούσε σε δωρεά οργάνου.
Μια τέτοια προοπτική μας επιτρέπει να διαβλέψουμε ότι οι σημερινές μας αναζητήσεις ίσως συνδέονται απλά με ένα μεταβατικό στάδιο της έρευνας.
Το ελπίζουμε τουλάχιστον.
Δυστυχώς, η ομάδα εργασίας, που αυτοανακηρύχθηκε "Συνέλευση", και η οποία προετοιμάζει μια πρώτη σύνταξη ενός Χάρτη των Θεμελιωδών Δικαιωμάτων της Ευρωπαϊκής Ένωσης, παίρνει λάθος κατεύθυνση σχετικά με το εν λόγω θέμα.
Το άρθρο 3 του σχεδίου, στην παρούσα του μορφή, περιορίζεται στο να απαγορεύει "την αναπαραγωγική κλωνοποίηση ανθρώπινων όντων", δηλαδή υποπίπτει πλήρως στο σφάλμα αυτής της διάκρισης που καταγγέλλουμε.
Επ' αυτού του σημείου έχω υποβάλει μια τροπολογία, από κοινού με ορισμένους βουλευτές, αλλά αν και η πρότασή μας είναι διατυπωμένη με πολύ μετριοπαθή τρόπο, δεν έχει γίνει μέχρι σήμερα δεκτή.
Πραγματικά, απ' όποια πλευρά και αν εξετάσει κανείς αυτόν τον Χάρτη, δεν καταφέρνει να του βρει ούτε ένα θετικό στοιχείο.
.
(FR) Σε κάθε εποχή, η ανθρωπότητα χρειάστηκε να αξιολογήσει τον προσανατολισμό που θα έπρεπε να δώσει στις επιστημονικές εξελίξεις ώστε να συμφωνούν με τις ηθικές και κοινωνικές της επιλογές.
Αυτό που διακυβεύεται είναι ακόμα πιο λεπτό όταν πρόκειται για τον άνθρωπο και τις γενετικές βάσεις.
Ως εκ τούτου απαιτείται άκρα σύνεση, χωρίς να φθάσουμε στο σκοταδισμό.
Με τις παρούσες γνώσεις μας και τον διάλογο περί ηθικής, και σχετικά με την απαράδεκτη άδεια που έδωσε η βρετανική κυβέρνηση όσον αφορά την ανθρώπινη κλωνοποίηση, το πρώτο πράγμα που πρέπει να επιτύχουμε είναι μια πλήρης και απόλυτη απαγόρευση όλων των πειραμάτων ανθρώπινης κλωνοποίησης.
Το δεύτερο είναι να καθορίσουμε, αφού ακούσουμε την άποψη του Ευρωπαϊκού Συμβουλίου Ηθικής, μια σαφή κατευθυντήρια γραμμή, που θα εγγυάται την ανθρώπινη αξιοπρέπεια.
Με την τωρινή μορφή των κειμένων, δεν μπορώ να συμφωνήσω με κανένα από τα ψηφίσματα που υπέβαλαν οι ομάδες.
Η σοσιαλιστική ομάδα δεν είναι απαιτητική όσο θα έπρεπε για την άμεση διακοπή κάθε ανθρώπινης κλωνοποίησης.
Η ομάδα ΕΛΚ φαίνεται να παίρνει οριστική θέση σε λεπτά θέματα, όπως είναι διάκριση μεταξύ αναπαραγωγικής και άλλης κλωνοποίησης.
Όμως, κατά τη γνώμη μου, η ανάλυση της Ευρωπαϊκής Επιτροπής Ηθικής θα ήταν χρήσιμη στο σημείο αυτό για να ξεκαθαρίσει τις αυθαιρεσίες.
Το επείγον του θέματος υπαγορεύει μια αποτελεσματική αντιμετώπιση:
άμεση και πλήρη απαγόρευση
προβληματισμό σε βάθος και εκτεταμένο διάλογο επί της ουσίας πριν από μια οδηγία που θα ορίζει τους συμφωνηθέντες κανόνες.
Δεν είναι τέτοια η σημερινή ψηφοφορία.
Θα δηλώσω λοιπόν αποχή σχετικά με αυτά τα σχέδια ψηφίσματος..
.
(FR) Υπάρχουν ζητήματα ενώπιον των οποίων οι πολιτικοί θα έπρεπε να κρατούν το στόμα τους κλειστό, όχι για να δώσουν την εντύπωση ενδεχόμενης συναίνεσης, αλλά διότι επιβάλλονται οριζόντια σε όλους.
Και αν έπρεπε να επιλέξουμε μόνο ένα από αυτά, αυτό θα ήταν αναμφίβολα η προστασία και η προαγωγή της ανθρώπινης ζωής και αξιοπρέπειας.
Τις τελευταίες δεκαετίες, η επιστημονική έρευνα σημείωσε αξιοθαύμαστες και ελπιδοφόρες προόδους για όσους υποφέρουν από νόσους ή αναπηρίες και για τις οικογένειές τους.
Συγχρόνως όμως, μέρος αυτής της έρευνας και των επιστημόνων που είναι αφιερωμένοι σ' αυτήν, φαίνεται να έχουν απωλέσει αυτό που θα ονόμαζα σωστή και υγιή κλίμακα αξιών.
Και είναι επομένως καθήκον των υπευθύνων για το κοινό καλό, ιδίως των ηθικολόγων και των πολιτικών, να διορθώσουν ορισμένες ολισθήσεις.
Αναφέρομαι στην βρετανική και στην αμερικανική απόφαση που επιτρέπουν η μεν την κλωνοποίηση και η δε τη χρήση των λεγομένων "υπεράριθμων" και "χωρίς γονικό σχέδιο" εμβρύων, και στις δύο περιπτώσεις για θεραπευτικούς σκοπούς.
Τα προβλήματα που τίθενται εδώ είναι πολλά, αλλά συνδέονται στενά μεταξύ τους.
Δεν υπάρχουν δύο είδη κλωνοποίησης, αναπαραγωγική και θεραπευτική: η δημιουργία ανθρώπινων εμβρύων προικισμένων με την ίδια γενετική σύνθεση όπως και ένα άλλο ανθρώπινο ον πρέπει να παραμείνει απαγορευμένη, όποιος και αν είναι ο σκοπός της.
Πράγματι, κανένας ανθρώπινος νόμος δεν θα μπορέσει ποτέ, χωρίς να είναι εγκληματικός, να αρνηθεί το γεγονός ότι το έμβρυο αποτελεί την αρχή της ζωής.
Επομένως, η καταστροφή ενός εμβρύου είναι σε κάθε περίπτωση αδικαιολόγητη, ακόμα και για να θεραπευθεί ένας ασθενής.
Πώς μπορούμε να δικαιολογήσουμε αξιοπρεπώς την καταστροφή μιας ζωής για την θεραπεία μιας άλλης;
Επίσης, γενικότερα, η ζωή είναι ένα αδιαίρετο σύνολο, είναι παρούσα ήδη από τη σύλληψη και έκτοτε δεν υπόκειται πλέον σε καμία ανθρώπινη βούληση.
Μήπως η αναγνώριση της ζωής εξαρτάται από ένα "γονικό σχέδιο";
Βέβαια, πριν από τη σύλληψη, οι δυνητικοί γονείς πρέπει να σκεφθούν, ως υπεύθυνα άτομα, την άφιξη ενός παιδιού.
Αφού όμως συλληφθεί, αυτό το παιδί είναι παρόν και κάθε χειραγώγησή του, πόσο μάλλον ο προγραμματισμός της εξαφάνισής του, όποιοι και αν είναι οι λόγοι, συνιστά προσβολή στα θεμελιώδη του δικαιώματα και, στις χειρότερες περιπτώσεις, έγκλημα.
Ήταν καλό που το Κοινοβούλιό μας τοποθετήθηκε με σαφήνεια ως προς τις διολισθήσεις αυτές και έτσι, αν και ενάντια στη θέληση ορισμένων μελών του, επέλεξε τη ζωή.
- (DE) Στην ψηφοφορία για το ψήφισμα της πολιτικής ομάδας ΕΛΚ/Πράσινοι/ΕΕΑ σχετικά με την κλωνοποίηση, απέσχον.
Θεωρώ θετικό να υπάρξει αντίδραση στην απόφαση του Βρετανικού Κοινοβουλίου.
Υπογραμμίζεται ότι το Ευρωπαϊκό Κοινοβούλιο εμμένει στην απόφασή του να απαγορευθεί η κλωνοποίηση (και φυσικά δεν υποστηρίζει την χρηματοδότηση έρευνας για την κλωνοποίηση).
Πιστεύω, ωστόσο, ότι τα σημεία 6 και 8 είναι πολύ επικίνδυνα.
Ο λόγος είναι ότι δεν δίνεται βαρύτητα στις ιατρικές υποσχέσεις της βιοτεχνολογίας, παρόλο που τα αποτελέσματα έως σήμερα μπορούν να χαρακτηρισθούν, στην καλύτερη των περιπτώσεων, διφορούμενα.
Μια απαίτηση για περαιτέρω έρευνα γενετικής θεραπείας και άλλων γενετικών μεθόδων επαναφέρει το Ευρωπαϊκό Κοινοβούλιο σε ιδιαίτερα γλιστερό έδαφος και χειρότερα ακόμη, δεν αναφέρονται με κανέναν τρόπο οι κίνδυνοι και τα αποτυχημένα πειράματα και ούτε υποβάλλονται σε πολιτική αξιολόγηση, ώστε να τεθούν τα θετικά αποτελέσματα υπό αμφισβήτηση.
Η άποψη του Ευρωπαϊκού Κοινοβουλίου σχετικά με την κλωνοποίηση εμβρύων μπορεί να έχει βραχυπρόθεσμα επιτυχή αποτελέσματα.
Ωστόσο, ανησυχώ διότι οι εντελώς πρόχειρες απαιτήσεις για περισσότερη γενετική μηχανική στην ιατρική, μπορεί να υπονομεύσει την επιτυχία αυτή μακροπρόθεσμα και, έτσι, να καταλήξουμε στο αντίθετο αποτέλεσμα.
Γιατί υπάρχει φόβος να ανοιχτεί περισσότερο η πόρτα σε μία τεχνολογία της οποίας τα επακόλουθα δεν είναι καθόλου προβλέψιμα.
.
Η πρόσφατη απόφαση των κυβερνήσεων του Ηνωμένου Βασιλείου και των ΗΠΑ να επιτρέψουν την κλωνοποίηση ανθρώπινων εμβρύων, τα οποία θα χρησιμοποιηθούν ως "αποθήκες ανταλλακτικών" ιστών και ζωτικών οργάνων, εγείρει τεράστια ερωτήματα και προβλήματα.
H απόφαση αυτή λήφθηκε ενώ πολλά και κρίσιμα ιατρικά, ηθικά και κοινωνικά ζητήματα παραμένουν αναπάντητα.
Κανείς δεν μπορεί να αμφισβητήσει το γεγονός ότι οι ραγδαίες εξελίξεις στον τομέα της γενετικής και της μοριακής βιολογίας ανοίγουν νέους δρόμους στην επιστήμη, μειώνουν την απόσταση μεταξύ του αδύνατου και του εφικτού, δίνοντας ελπίδες για την καταπολέμηση παθήσεων και ασθενειών που μαστίζουν την ανθρωπότητα.
Ταυτόχρονα όμως, και ακριβώς επειδή oι δυνατότητες των βιοιατρικών επιστημών είναι ανυπολόγιστες και η ικανότητά τους να διεισδύσουν στις λεπτομέρειες της ανθρώπινης ζωής κι εξέλιξης τεράστια, μετατρέποντας εύκολα το όνειρο σε εφιάλτη, τίθεται επιτακτικά το καίριο ερώτημα που πρέπει να απασχολήσει όχι μόνο την επιστημονική κοινότητα αλλά και το σύνολο της κοινωνίας σε όλα τα επίπεδα: Για ποιους λόγους και στα χέρια ποιου θα περιέλθει το νέο πανίσχυρο αυτό επιστημονικό "όπλο" ;
Υπό το καθεστώς του πιο άκρατου και στυγνού καπιταλισμού και της ανελέητης οικονομίας της αγοράς, είναι δυσδιάκριτα και επισφαλή τα όρια μεταξύ των επιστημονικών κινήτρων και της κερδοσκοπικής μανίας των φαρμακευτικών πολυεθνικών και μονοπωλίων.
Είναι εγκληματικό ζητήματα που αφορούν την ίδια την ανθρώπινη υπόσταση, τη ζωή και το θάνατο, να γίνονται αντικείμενο εμπορευματοποίησης πέρα από κάθε κοινωνικό και πολιτικό έλεγχο.
Οι ταχύτατοι ρυθμοί προώθησης του θέματος, με εκκρεμή κρίσιμα ερωτήματα και ανοιχτά κεφαλαιώδους σημασίας ζητήματα, εγκυμονεί ανυπολόγιστους κινδύνους αν αναλογιστεί κανείς τα τεράστια οικονομικά συμφέροντα που κρύβονται πίσω από αυτή την προσπάθεια.
Το δρομολογούμενο σχέδιο "θεραπευτικής κλωνοποίησης" ανοίγει τους "ασκούς του Αιόλου" , αφού κανείς δεν μπορεί να εγγυηθεί την περιορισμένη ή συγκεκριμένη χρήση της κλωνοποίησης.
Η κλωνοποίηση εμβρύων μπορεί να γίνει "δούρειος ίππος" για την αναζωπύρωση της προσπάθειας κλωνοποίησης ή ·παρά-ποίησης ανθρώπων, με απρόβλεπτες και ίσως δραματικές συνέπειες για το ανθρώπινο είδος, και πρέπει να αποτραπεί.
Ο μεγαλύτερος κίνδυνος έγκειται όχι στη δύναμη της επιστήμης, αλλά στην λανθασμένη και ανεξέλεγκτη αξιοποίηση και εφαρμογή της.
Όταν, επιπλέον, οι συντεταγμένες τους εντοπίζονται στους νόμους του κέρδους και των σκοτεινών συμφερόντων τους, πρέπει να είμαστε ιδιαίτερα προσεκτικοί και σε συνεχή επαγρύπνηση.
Έκθεση Lucas (Α5-0187/2000)
).
(ΙΤ) Κύριε Πρόεδρε, είναι η δεύτερη φορά που συζητούμε σήμερα για μία έκθεση που διευκολύνει τον ύπνο όλων μας, ιδιαίτερα δε των ηλικιωμένων.
Πώς να μην είμαι υπέρ αυτής της έκθεσης, που στοχεύει να μειώσει τον θόρυβο των αεροσκαφών που προσγειώνονται και απογειώνονται στα αεροδρόμια, πέριξ των οποίων ζουν πολλοί άνθρωποι, οι οποίοι τη νύχτα, αλλά και την ημέρα, ασφαλώς ενοχλούνται;
Επιτρέψτε μου, εντούτοις, να καταθέσω μία πρόταση επί του θέματος: στο μέλλον να προσπαθούμε να κατασκευάζουμε πολλά μικρά αεροδρόμια σε απομονωμένες και ακατοίκητες περιοχές αντί για λίγα και πολύ μεγάλα αεροδρόμια στις πρωτεύουσες των χωρών.
.
(FR) Εκφράζω την ικανοποίησή μου για την ανακοίνωση της Επιτροπής που υπογραμμίζει ότι οι επιπτώσεις των εναέριων μεταφορών στο περιβάλλον αυξάνονται ταχέως σε τοπική, περιφερειακή και παγκόσμια κλίμακα.
Είναι προφανές ότι δεν θα πρέπει να αφήσουμε την τάση αυτή να διαρκέσει και ότι πρέπει σύντομα να εγκρίνουμε μέτρα για την αναστροφή της.
Αυτό που διακυβεύεται είναι πράγματι η διατήρηση του περιβάλλοντος, της ποιότητας της ζωής και της υγείας των Ευρωπαίων.
Σημαντικές πρόοδοι θα μπορούσαν να επιτευχθούν με την υλοποίηση της πρότασης της Επιτροπής που έχει στόχο να εφαρμόσει στις εναέριες μεταφορές στην Ευρώπη την αρχή της "ανταμοιβής των καλύτερων και τιμωρίας των χειρότερων" χαράσσοντας μια πιο σαφή διαχωριστική γραμμή μεταξύ των δραστηριοτήτων σε συνάρτηση με την ποιότητά τους, από περιβαλλοντικής πλευράς.
Στην ανακοίνωση της Επιτροπής περιγράφονται ορισμένα υπό εξέταση μέτρα, όπως οικονομικά κίνητρα και αυστηρότερα πρότυπα, αλλά ελλείπουν μετρήσιμοι στόχοι και χρονοδιαγράμματα.
Ελάχιστα είναι επίσης τα συγκεκριμένα μέτρα έτσι ώστε η αεροπορία να σέβεται περισσότερο το περιβάλλον.
Είναι συνεπώς απαραίτητο να καθορίσουμε στόχους και να σεβαστούμε τις προθεσμίες προκειμένου η αεροπορική βιομηχανία, οι αεροπορικές εταιρίες και οι χρήστες να μπορέσουν να προσαρμοστούν, σε εύθετο χρόνο, στα νομοθετικά μέτρα.
Αυτό είναι το εγχείρημα με το οποίο καταπιάστηκε το Ευρωπαϊκό Κοινοβούλιο.
Η έκθεσή του ασχολείται με διάφορα προβλήματα που δημιουργούν οι εναέριες μεταφορές.
Ασχολείται συγκεκριμένα με το πρόβλημα του θορύβου.
Το πρόβλημα αυτό ανησυχεί όλο και περισσότερο τους ευρωπαίους πολίτες.
Σύμφωνα με μελέτη που πραγματοποιήθηκε στα πλαίσια του πέμπτου προγράμματος δράσης της ΕΕ για το περιβάλλον, 80 εκατομμύρια άνθρωποι στην Ευρώπη εκτίθενται σε ηχητικά επίπεδα που κρίνονται ανυπόφορα από τους επιστήμονες, ενώ άλλα 170 εκατομμύρια άνθρωποι εκτίθενται σε ενοχλητικά ηχητικά επίπεδα.
Πρόσφατες μελέτες καταδεικνύουν επίσης ότι υπάρχει σχέση μεταξύ του θορύβου των αεροσκαφών και των διαταραχών του ύπνου, της υγείας και της ικανότητας εκμάθησης.
Τα άτομα που διαμένουν κοντά σε αεροδρόμια υποφέρουν ιδιαίτερα από τον θόρυβο των αεροσκαφών τη νύκτα.
Η ΔΟΠΑ ξεκίνησε μια διαδικασία αναθεώρησης του επιπέδου των θορύβων.
Η Ευρωπαϊκή Ένωση οφείλει να υποστηρίξει αυτήν την διαδικασία.
Και αν χρειαστεί, η Επιτροπή θα πρέπει να λάβει πρόσθετα μέτρα εάν η ΔΟΠΑ δεν καταλήξει σε ικανοποιητική συμφωνία.
Ο θόρυβος των αεροσκαφών μπορεί να περιοριστεί με δύο τρόπους: στην πηγή, με αυστηρότερα πρότυπα πιστοποίησης, με προγράμματα προοδευτικής απόσυρσης των μη συμμορφουμένων αεροσκαφών, και με μέτρα χωροταξικής διευθέτησης στα αεροδρόμια.
Τίθεται επίσης το πρόβλημα της εκπομπής αερίων.
Έτσι, είναι δεκτό ότι οι εκπομπές λόγω των εναέριων μεταφορών συμμετέχουν με ποσοστό 3,5 % στην υπερθέρμανση του πλανήτη που προκαλεί η ανθρώπινη δραστηριότητα.
Βάσει προβολών, αυτές οι εκπομπές θα αυξάνονται κατά 3% ετησίως στην διάρκεια της περιόδου 1992-2015.
Ως εκ τούτου, η ανάληψη πρωτοβουλιών με στόχο τη μείωση των εκπομπών των αεροσκαφών είναι και επείγουσα και πρωταρχικής σημασίας.
Ο κατάλογος των οχλήσεων που προκαλεί η αεροπορία είναι μακρύς.
Αυτή η ανησυχητική διαπίστωση πρέπει να μας οδηγήσει στην άμεση λήψη μέτρων.
Γι' αυτό, τα κράτη μέλη πρέπει να εμπιστευθούν στην Επιτροπή μια σαφή διαπραγματευτική εντολή έτσι ώστε, με την ευκαιρία της 33ης συνόδου της συνέλευσης της ΔΟΠΑ το 2001, να είναι σε θέση να επιδιώξει ενεργητικά τους στόχους που αφορούν την πολιτική περιβάλλοντος και μεταφορών.
.
(FR) Τη στιγμή που η Γαλλία έχει έλθει σε σύγκρουση με τους βασικούς χρήστες πετρελαίου (οδηγούς φορτηγών, αγρότες, οδηγούς ασθενοφόρων), που κινδυνεύει να εξαπλωθεί ωσάν πετρελαιοκηλίδα στην Ευρώπη με την ανάφλεξη των τιμών των καυσίμων, τη στιγμή που ξεκίνησαν στη Λυών οι διαπραγματεύσεις για την εφαρμογή του πρωτοκόλλου του Κιότο, προτάσεων που θα πρέπει να εγκριθούν μαζικά στη Χάγη για την καταπολέμηση των εκπομπών αερίων του θερμοκηπίου, αντιλαμβανόμαστε ότι έχουμε δρόμο να διανύσουμε σε όλα τα επίπεδα προκειμένου να αλλάξουμε άρδην τους τρόπους μεταφοράς που ρυπαίνουν και υποβαθμίζουν το περιβάλλον, προς οικολογικά βιώσιμες μεταφορές που συμβάλλουν πραγματικά στην καταπολέμηση των εκπομπών αερίων του θερμοκηπίου.
Με την έννοια αυτή, η έκθεση της κ. Lucas σημειώνει τα θετικά μέτρα που θα συμβάλουν στη μείωση των οχλήσεων στις εναέριες μεταφορές, όπως, συγκεκριμένα, την προοδευτική απόσυρση των πλέον θορυβωδών αεροσκαφών.
Επίσης, θέτει τα συγκεκριμένα πολιτικά προβλήματα, δηλαδή τις αδυναμίες των πολιτικών των εναέριων μεταφορών και τις αρνητικές επιπτώσεις τους για το περιβάλλον.
Η Ευρώπη καρκινοβατεί μεταξύ των μέτρων μείωσης των αερίων του θερμοκηπίου αποκλείοντας τις εναέριες μεταφορές, μεγάλους παραγωγούς CO2, από το πρωτόκολλο του Κιότο και από τα σχέδια μείωσης των ρύπων.
Φορολόγηση της κηροζίνης, περιβαλλοντικές εισφορές, μηδενικός συντελεστής ΦΠΑ για τα αεροπορικά εισιτήρια, είναι σημεία που πρέπει να ληφθούν όλα υπόψη προκειμένου να καθιερωθεί ένας ισότιμος ανταγωνισμός μεταξύ των διαφόρων τρόπων μεταφοράς.
.
(DE) Η Ομάδα μου μόλις υπερψήφισε την Έκθεση Lucas, επειδή φρονεί τα ακόλουθα: Η σημαντική υπερθέρμανση της ατμόσφαιρας της γης τα επόμενα χρόνια, που προέβλεψε πρόσφατα o Παγκόσμιος Οργανισμός για την Φύση, λόγω της εκπομπής διοξειδίου του άνθρακα και άλλων βλαβερών αερίων, απαιτεί άμεση αντίδραση μέσω μιας σώφρονος πολιτικής και μιας οικονομίας ή οποία δεν αποβλέπει μόνον σε βραχυπρόθεσμο κέρδος.
Η αερομεταφορές υπολογίζεται ότι είναι υπεύθυνες για το 15% της ρύπανσης της ατμόσφαιρας και σαφώς δεν είναι ο κύριος υπεύθυνος.
Εάν σκεφθεί όμως κανείς τον προβλεπόμενο διπλασιασμό της εναέριας κίνησης μέχρι το έτος 2015, μόνον εντός της Ευρωπαϊκής Ένωσης, απαιτείται να ληφθούν από κοινού, προκαταβολικά μέτρα για τον περιορισμό των βλαβερών για το περιβάλλον επιπτώσεων των αερομεταφορών, από το Συμβούλιο, την Επιτροπή και το Ευρωπαϊκό Κοινοβούλιο.
Τα μέτρα θα πρέπει να καλύπτουν ολόκληρο το φάσμα των ζημιών, θορύβου, λανθασμένη διαχείριση της εναέριας κίνησης και της χωροταξίας κ.α. και να ενοποιούν με ισορροπημένο τρόπο τα οικονομικά συμφέροντα των αερομεταφορέων.
Υποστηρίζουμε τον ορισμό αυστηρών οριακών τιμών για τις εκπομπές και την ηχορύπανση και τις απαιτούμενες πρωτοβουλίες της ΕΕ για το τριακοστό τρίτο συνέδριο του Παγκόσμιου Οργανισμού Διεθνούς Πολιτικής Αεροπορίας (ICAO).
Για το λόγο αυτό είμαστε υπέρ των βημάτων της ΕΕ για την εφαρμογή δικών της περιορισμών, για την περίπτωση που το συνέδριο του ICAO δεν αποφέρει καθόλου ή μόνον δυσάρεστα αποτελέσματα.
Τα μέτρα αυτά μπορούν και πρέπει να παροτρύνουν τη βιομηχανία αεροσκαφών να αναπτύξει νέες τεχνολογικές λύσεις για να κατασκευάζονται πιο αποτελεσματικοί πιο καθαροί και πιο αθόρυβοι κινητήρες.
.
(NL) Ο εικοστός αιώνας απέφερε μια τεράστια πρόοδο της τεχνολογίας, ιδιαίτερα στον τομέα των μεταφορών και άλλων μέσων συγκοινωνίας για μεγάλες αποστάσεις.
Η ιερές αγελάδες της εξέλιξης αυτής ήταν το αυτοκίνητο και το αεροπλάνο.
Όσοι προσδοκούν υλικά οφέλη από την κατάσταση αυτή είναι πρόθυμοι να θυσιάσουν τα πάντα στην ελεύθερη χρήση αυτών των μέσων μεταφοράς.
Λησμονούν, όμως, τις επιπτώσεις που έχει αυτό για τους συνανθρώπους τους και το περιβάλλον.
Στο μεσοδιάστημα, οι αερομεταφορές και οι αερολιμένες χαίρουν προνομιακής μεταχείρισης και απαλλάσσονται κατά μεγάλο μέρος από την υποχρέωση καταβολής φόρων και τήρησης των περιβαλλοντικών κανόνων.
Έτσι, μπορούν να διατηρούν σε σχετικά χαμηλά επίπεδα τις τιμές για τις υπηρεσίες που προσφέρουν, παρόλο που σε ορισμένες διαδρομές όπου υφίσταται μια σχεδόν μονοπωλιακή κατάσταση οι τιμές είναι υψηλές.
Μόνον έτσι μπορούν οι αερομεταφορείς να υπερισχύουν στον άνισο ανταγωνισμό τους με τους σιδηροδρόμους, που έχουν χάσει ένα μεγάλο μέρος του μεριδίου που κατείχαν στις διεθνείς μεταφορές προσώπων προς όφελος άλλων μέσων μεταφοράς για μεγάλες αποστάσεις και κυρίως του αεροπλάνου.
Έτσι, οι διασυνοριακοί σιδηρόδρομοι εξαρτώνται ολοένα και περισσότερο από σχέδια ιδιωτικοποιήσεων και από μεγάλες επενδύσεις στο δίκτυο τρένων υψηλής ταχύτητας.
Τα μέτρα αυτά έχουν με τη σειρά τους ορισμένες επιπτώσεις για τον άνθρωπο και το περιβάλλον, επιπτώσεις οι οποίες δεν θα υπήρχαν χωρίς το ανταγωνισμό με τις αερομεταφορές.
Είναι πλέον καιρός οι αερομεταφορές να συμμορφωθούν με τις κανονικές περιβαλλοντικές απαιτήσεις, με πρότυπα που έχουμε επιβάλει σε άλλους κλάδους για την προστασία του ανθρώπου και του περιβάλλοντος από το θόρυβο, την εκπομπή βλαβερών ουσιών και τον κίνδυνο δυστυχημάτων.
Το ότι κατ' αυτόν τον τρόπο θα μειωθεί η κερδοφορία και η τεράστια αύξηση των αερομεταφορών δεν αποτελεί πρόβλημα αλλά μάλλον ανάγκη.
Η κ. Lucas έκανε ορισμένα προσεκτικά βήματα προς την ορθή κατεύθυνση, βήματα τα οποία βρίσκουν σύμφωνο το κόμμα μου, το Σοσιαλιστικό κόμμα των Κάτω Χωρών.
.
(SV) Απήσχαμε της τελικής ψηφοφορίας για την έκθεση Lucas.
Συμφωνούμε με τα περισσότερα σημεία στην έκθεση σχετικά με την ανάγκη για αποφασιστικότερη πολιτική κατά των αρνητικών περιβαλλοντικών συνεπειών του αεροπλάνου, ωστόσο δεν μπορούμε να συμφωνήσουμε με τα σημεία 20 και 23 του κειμένου.
Εκεί προτείνεται ένα άμεσο δικαίωμα φορολόγησης της ΕΕ καθώς και η εναρμόνιση των εθνικών χωροταξικών πολιτικών.
Είμαστε κατηγορηματικά αντίθετοι στην πρόταση αυτή.
.
Θεωρούμε επείγον και απαραίτητο να ληφθούν άμεσα και ριζικά μέτρα για την προστασία του περιβάλλοντος κατά των αρνητικών συνεπειών που έχει η διαρκώς αυξανόμενη χρήση των αεροπορικών μεταφορών.
Η πρόταση όμως της Επιτροπής αντιμετωπίζει το πρόβλημα στη βάση του ανταγωνισμού και των κερδών της αεροπορικής βιομηχανίας και των αεροπορικών εταιριών.
Έτσι, δεν καλύπτει, όπως θα έπρεπε, θέματα άμεσης προτεραιότητας, και κυρίως παραμένει γενικόλογη και ασαφής στο θέμα των επιτρεπόμενων ορίων παραγωγής αερίων που συμβάλλουν στη διαμόρφωση του φαινομένου του θερμοκηπίου, στον καθορισμό νέων, τουλάχιστον, βελτιωμένων προτύπων και κανόνων που πρέπει να εφαρμοστούν σε τοπικό και περιφερειακό επίπεδο και να προωθηθούν σε διεθνές επίπεδο.
Παραμένει επίσης ασαφής και με ανεπαρκείς προτάσεις σχετικά με τη μείωση των επιτρεπόμενων επιπέδων θορύβου, κυρίως στις περιοχές των αεροδρομίων κατά τη διάρκεια της ημέρας και ιδιαίτερα της νύχτας.
Μία σειρά από θέματα όπως η χρήση γής γύρω από τα αεροδρόμια, η βελτίωση της εναέριας κυκλοφορίας κ.α. ουσιαστικά παραμένουν χωρίς αντιμετώπιση, ενώ αποτελούν σημαντικούς παράγοντες στην αντιμετώπιση των συνεπειών που προκαλούν στο περιβάλλον οι αεροπορικές μεταφορές.
Η πρόταση της Επιτροπής έχει ουσιαστικά εισπρακτικό χαρακτήρα.
Αντί να υποχρεώσει τις αεροναυπηγικές εταιρίες να αναπτύξουν την έρευνα και τις εφαρμογές νεότερων και πιο φιλικών προς το περιβάλλον τεχνολογιών, προωθεί μέτρα αύξησης των εσόδων μέσω της εισαγωγής καινούργιων φορολογιών στις αγορές αεροπλάνων, ή της αλλαγής του καθεστώτος ΦΠΑ για τις αεροπορικές εταιρίες, ή της φορολόγησης της κηροζίνης, που μπορούν εύκολα να μετακυλιστούν στους τελικούς καταναλωτές.
Οι όποιες προσπάθειες μείωσης του αριθμού και των ωρών πτήσεων μέσω της αύξησης του κόστους των εισιτηρίων, σε συνδυασμό με τις συνεχείς προσπάθειες μείωσης του εργατικού κόστους και των προδιαγραφών ασφαλείας, αποτελούν μέσο για τη διατήρηση αν όχι αύξηση των κερδών της αεροπορικής βιομηχανίας και όχι μέτρα για τη μείωση των αρνητικών συνεπειών των αεροπορικών μεταφορών στο περιβάλλον.
Είναι χαρακτηριστικό ότι καμία αναφορά δεν γίνεται στην απελευθέρωση της αγοράς των εναέριων μεταφορών, που πολλαπλασιάζει τις επιπτώσεις στο περιβάλλον λόγω του περιορισμένου ελέγχου των αεροπλάνων, της παλαιότητάς τους, της ελλιπούς συντήρησης κλπ, συντελεστών που δεν έχουν επιπτώσεις μόνο στο περιβάλλον, αλλά και στην ίδια την ασφάλεια των πτήσεων και των επιβατών.
Έκθεση Zabell (Α5-0203/2000)
) Κύριε Πρόεδρε, αυτή η έκθεση αναφέρεται στον αγώνα κατά του ντόπινγκ στον αθλητισμό.
Δυστυχώς, οι διεθνείς αθλητικές αρχές δεν κατάφεραν να εμποδίσουν και να καταπολεμήσουν τη σοβαρότατη αυτή μάστιγα.
Το ντόπινγκ στον αθλητισμό είναι σαν έναν ιερέα που αμαρτάνει ή σαν ένα μουσικό που είναι παράφωνος.
Δεν είναι δυνατόν στο χώρο του αθλητισμού, που εξ ορισμού σημαίνει ειλικρίνεια και άμιλλα, να υπάρχουν αθλητές που νικούν επειδή υποβάλλονται στην πρακτική του ντόπινγκ.
Ψήφισα λοιπόν για αυτόν ακριβώς το λόγο ετούτο το μέτρο, γιατί δεν προστατεύεται επαρκώς μια πραγματική αλλαγή στον αγώνα κατά του ντόπινγκ.
Θα έπρεπε να δημιουργηθεί ένας ευρωπαϊκός οργανισμός για την καταπολέμηση του ντόπινγκ και όχι να αναμένουμε από έναν παγκόσμιο φορέα να κάνει ό,τι δεν καταφέρνει να κάνει ένα μεμονωμένο κράτος.
Πώς είναι δυνατόν να συμφωνήσουν τόσοι πολλοί μεταξύ τους;
) Κύριε Πρόεδρε, θα ήθελα να διευκρινίσω ότι σχετικά με την έκθεση Zabell υπερψήφισα μόνο ορισμένες τροπολογίες που ζητούν τη νομική βάση, ενώ καταψήφισα το σύνολο της έκθεσης.
Καταδεικνύεται, πράγματι, από τα υφιστάμενα στοιχεία ότι η πολιτική που έχει υιοθετήσει ο Παγκόσμιος Οργανισμός για την Καταπολέμηση του Ντόπινγκ είναι μια αποτυχημένη πολιτική, στην οποία δεν έπρεπε να συμμετάσχει η Ευρώπη, διότι είναι μια πολιτική που έχει διαμορφωθεί από άλλους και για την οποία δεν πρέπει να έχουμε καμία ευθύνη.
Είναι κρίμα που η Ευρώπη δεν το κατάλαβε αυτό και που σήμερα και κατά τα επόμενα χρόνια θα υποχρεωθεί να διεξάγει έναν σκληρότατο αγώνα, τον οποίο θα πρέπει να αντιμετωπίσει με πολύ πιο αποφασιστικά, ισχυρά και σκληρά μέσα.
Εγώ προσπάθησα, με βάση την πείρα μου, να το εξηγήσω στους συναδέλφους ευρωβουλευτές.
Λυπάμαι αν πολλοί από αυτούς δεν συνέλαβαν την ουσία αυτού που όλες τούτες τις μέρες προσπάθησα να τους εξηγήσω.
.
(NL) Ο αθλητισμός ωφελεί τον άνθρωπο.
Το παιχνίδι είναι ιδίωμα του ανθρώπου.
Ευνοεί την υγεία και την ευεξία.
Δυστυχώς, όμως, το αθλητικό νεύμα δέχεται πιέσεις εδώ και δεκαετίες.
Ο έντονος και μονόπλευρος προσανατολισμός στις επιδόσεις και η ανάμιξη ολοένα και μεγαλύτερων οικονομικών συμφερόντων είναι οι κύριοι υπαίτιοι της κατάστασης.
Αυτό είναι και το πλαίσιο εντός του οποίου πρέπει να θεωρήσουμε τη χρήση απαγορευμένων ουσιών στον αθλητισμό.
Κατά τη γνώμη μου, δεν πρόκειται για κάποιο αυτόνομο φαινόμενο, αλλά για μια εξέλιξη που ταιριάζει στο φαινόμενο της εμπορευματικοποίησης του ελεύθερου χρόνου.
Έτσι, η διαφορά μεταξύ ερασιτεχνικού και επαγγελματικού αθλητισμού έχει γίνει τεράστια.
Στην έκθεση του Ελσίνκι, η Επιτροπή δίνει ιδιαίτερη σημασία στον αθλητισμό.
Και στο ψήφισμα υπάρχουν προτάσεις οι οποίες εξυμνούν τον αθλητισμό ως μια κοινωνική ενασχόληση που προάγει την ενσωμάτωση και τη συναδέλφωση.
Δυστυχώς, η εικόνα που παρουσιάζουν πολλές μεγάλες αθλητικές εκδηλώσεις είναι εντελώς αντίθετη.
Υπήρχαν λόγοι που ο Ολλανδός chef de mission, Andrι Bolhuis, αποκάλεσε τους Ολυμπιακούς της Ατλάντα, Ολυμπιακό Πόλεμο.
Θα το είπε αυτό λόγω της παρουσίας χιλιάδων αστυνομικών και του εχθρικού κλίματος που δημιουργήθηκε από το αμερικανικό κοινό και τα εκεί μέσα μαζικής ενημέρωσης έναντι αθλητών από άλλες χώρες.
Αν θέλουμε να πάψουν αυτές οι εκδηλώσεις, τις οποίες συναντάμε και σε διεθνείς αθλητικές εκδηλώσεις και στις χώρες μας, πρέπει να αποκατασταθεί το αθλητικό πνεύμα.
Πρέπει να περιοριστεί σημαντικά ο προσανατολισμός στις επιδόσεις και τα οικονομικά συμφέροντα.
Έτσι θα δημιουργηθεί ένα πολύ καλύτερο κλίμα για την όσο το δυνατό πιο αποτελεσματική καταπολέμηση της χρήσης απαγορευμένων ουσιών.
Η Συνθήκη δεν εκχωρεί στα θεσμικά όργανα της ΕΕ άμεσες αρμοδιότητες στο χώρο του αθλητισμού.
Συνεπώς, η συμβολή της Κοινότητας στην καταπολέμηση της χρήσης απαγορευμένων ουσιών πρέπει να είναι περιορισμένη.
Ο αθλητικός κλάδος είναι οργανωμένος με εντελώς ιδιαίτερο τρόπο και ο ρόλος των εθνικών ομοσπονδιών και συλλόγων εξακολουθεί να είναι μεγάλος.
Διαφωνώ, συνεπώς, με την πρόταση να συμπεριληφθεί στο άρθρο 151 της Συνθήκης για την ΕΕ παραπομπή στον αθλητισμό.
Η πρόταση της κοινοτικής πολιτικής για το αθλητισμό δεν εναρμονίζεται με την αρχή της επικουρικότητας.
Παρότι υπάρχουν ορισμένα θετικά σημεία στο ψήφισμα για το οποίο ψηφίσαμε πριν λίγο, δεν μπορώ να το υποστηρίξω κυρίως για τους θεσμικούς λόγους που προανέφερα.
.
(FR) Είμαι πολύ ικανοποιημένος που καταφέραμε να συζητήσουμε στο ημικύκλιο αυτό το σοβαρό πρόβλημα της δημόσιας υγείας, δηλαδή το ντόπινγκ στον αθλητισμό.
Θέλω να συγχαρώ την Ευρωπαϊκή Επιτροπή για το σχέδιο δράσης που μας πρότεινε, καθώς και την κυρία εισηγήτρια και την κ. Buffet, ασκούσα την προεδρία του Συμβουλίου.
Σύμφωνα με τα λόγια του Ολυμπιακού Χάρτη, ο αθλητισμός πρέπει να ενσαρκώνει "ένα πνεύμα φιλίας, αλληλεγγύης και τίμιου παιγνιδιού".
Το ντόπινγκ στον αθλητισμό έρχεται σε πλήρη αντίθεση με αυτό το ιδεώδες.
Ωστόσο, η χρήση προϊόντων ντόπινγκ είναι πολύ διαδεδομένη μεταξύ των επαγγελματιών αθλητών, αλλά και στους ερασιτέχνες.
Αυτή η μάστιγα, της οποίας το εύρος δύσκολα μπορεί να μετρήσει κανείς , είναι ένα περίπλοκο φαινόμενο που απειλεί σοβαρά τη σωματική και ψυχολογική ακεραιότητα των αθλητών.
Είναι επίσης απάτη που προσβάλλει την αθλητική ηθική.
Αυτή η διαπίστωση πρέπει να μας δώσει ώθηση ώστε να ενισχύσουμε τη δράση της Ευρωπαϊκής Ένωσης για την καταπολέμηση αυτού του φαινομένου.
Υποστηρίζω λοιπόν τη συμπερίληψη μιας νομικής βάσης στις Συνθήκες, που θα επιτρέπει κοινοτική δράση στον τομέα του αθλητισμού.
Γνωρίζω ότι η απόφαση αυτή προκαλεί πολλές συζητήσεις που θα τροφοδοτήσουν άλλωστε τη συζήτηση που θα λάβει χώρα στο Ευρωπαϊκό Αθλητικό Φόρουμ στη Lille στις 26 και 27 Οκτωβρίου, όπου φυσικά θα συμμετάσχω, για να εκθέσω την προσωπική μου άποψη.
Εγκρίνω επίσης το αίτημα που καλεί την Επιτροπή να αναλύσει τα αίτια του ντόπινγκ στα διάφορα αθλήματα, ακόμα και αν είναι γνωστό ότι ένα από τα πρώτα αίτια της εξάπλωσης του ντόπινγκ είναι τα εμπορικά διακυβεύματα που συνδέονται πλέον με τον αθλητισμό.
Στα πλαίσια του πέμπτου ερευνητικού προγράμματος- πλαισίου, η Ευρωπαϊκή Ένωση θα πρέπει να εντείνει τις έρευνες για τις αναβολικές ουσίες, για τις μεθόδους ανίχνευσης και για τις επιπτώσεις της χρήσης αναβολικών ουσιών στην υγεία.
Θεωρώ επίσης ότι είναι πρωτίστως σημαντικό να ξεκινήσουν ενημερωτικές εκστρατείες σχετικά με τους κινδύνους που συνδέονται με τα προϊόντα ντόπινγκ.
Αυτές οι εκστρατείες θα πρέπει να απευθύνονται κατά προτεραιότητα στους νέους και να διεξάγονται με τη συνδρομή διάσημων αθλητών.
Επειδή η καταπολέμηση του ντόπινγκ πρέπει να γίνει σε διεθνές επίπεδο, η σύσταση ενός Παγκόσμιου Οργανισμού για την Καταπολέμηση του Ντόπινγκ (ΑΜΑ) αποτελεί χωρίς καμιά αμφιβολία ένα σημαντικό βήμα προς τα εμπρός.
Ο εν λόγω οργανισμός, που ιδρύθηκε το 1999, λειτουργεί επί του παρόντος με μεταβατική μεθοδολογία, που δεν είναι ικανοποιητική από πλευράς διαφάνειας και ανεξαρτησίας.
Η γαλλική Προεδρία ανέλαβε τη δέσμευση να βελτιώσει τη λειτουργία του, πράγμα που με χαροποιεί!
Ας ξαναδώσουμε στον αθλητισμό την αληθινή του αξία!
Ο αθλητισμός πρέπει, πάνω απ' όλα, να θεωρείται εκπαιδευτική και κοινωνική δραστηριότητα που ενθαρρύνει το ομαδικό πνεύμα, το πνεύμα αλληλεγγύης και πίστης, και συνεισφέρει στην καταπολέμηση του ρατσισμού και της ξενοφοβίας!
(Πράσινοι/ALE), γραπτώς.
(SV Ψηφίζουμε κατά στα σημεία Θ, Ι και Κ και απέχουμε της ψηφοφορίας στο σημείο 2.
Στα σημεία αυτά καλείται η Ευρωπαϊκή Επιτροπή με διάφορους τρόπους να περιλάβει την πολιτική για τον αθλητισμό στα κείμενα της Συνθήκης.
Η πολιτική για τον αθλητισμό αποτελεί ένα τομέα πολιτικής ο οποίος χαρακτηρίζεται από την πολιτιστική του συνδιάρθρωση και το πολιτιστικό πλαίσιό του και γι' αυτό δεν θα πρέπει να περιλαμβάνεται στα κείμενα της Συνθήκης.
Η πολιτική για τον αθλητισμό αποτελεί έναν τομέα όπου προφανώς η Ευρωπαϊκή Επιτροπή δεν θα πρέπει να έχει αρμοδιότητες.
Καλύπτεται, πιστεύουμε, από την αρχή της επικουρικότητας και οι σχετικές αποφάσεις θα πρέπει να λαμβάνονται σε εθνικό ή κατώτερο επίπεδο.
Για τους λόγους αυτούς επιλέξαμε την αποχή από την τελική ψηφοφορία.
(ΙΤ) Θα ήθελα να υπογραμμίσω τον βασικό λόγο που με ώθησε, στο πλαίσιο της κοινής πρόθεσης της ομάδας του Ευρωπαϊκού Σοσιαλιστικού Κόμματος, να υπερψηφίσω την έκθεση Zabell.
Ο λόγος αυτός αφορά την προτεραιότητα που αποδίδω στην πρόληψη.
Είναι, πράγματι, ορθό να στοχεύουμε πρώτα απ' όλα στην πρόληψη.
Στο σχολείο και στην κοινωνία πρέπει να διαλύσουμε τον μύθο ότι μπορεί κανείς να είναι "ωραίος, δυνατός και υπερδραστήριος" χωρίς προσπάθεια.
Πρέπει να διδάξουμε στους νέους ότι δεν υπάρχουν σύντομοι δρόμοι, παρά μόνο τρομερά επιβλαβείς, για την επιτυχία και την πραγμάτωση των σχεδίων τους.
Προς αυτήν ακριβώς την κατεύθυνση όδευε το πιλοτικό σχέδιο που αποφασίσθηκε από το Ευρωπαϊκό Κοινοβούλιο στον προϋπολογισμό του 2000, για μια μεγάλη εκστρατεία κατά του ντόπινγκ.
Τι απέγινε όμως αυτό το σχέδιο;
Κανένα από τα προβλεπόμενα χρονοδιαγράμματα δεν έχει τηρηθεί μέχρι σήμερα.
Ο κατάλογος των υποψήφιων έργων θα έπρεπε να επιλεγεί ακριβώς τώρα, τον Σεπτέμβριο.
Θα πρέπει, λοιπόν, να αρχίσουμε να προσδίδουμε συνέπεια στις προθέσεις μας, διαφορετικά θα καταλήξουμε στην άσκηση ωραίων θεωρητικών πονημάτων, εντελώς εφήμερων έξω από αυτήν την Αίθουσα.
Έκθεση Mennea (Α5-0208/2000)
) Κύριε Πρόεδρε, υπερψήφισα την εισήγηση Mennea για τον αθλητισμό λόγω των πολυάριθμων θετικών στοιχείων που περιέχει και ιδιαίτερα επειδή υπογραμμίζει πόσο σημαντικό είναι να συνεχίσουμε να διοργανώνουμε αθλητικές συναντήσεις για άτομα με ειδικές ανάγκες, πράγμα που ήδη γίνεται.
Εύχομαι μετά από αυτό το μέτρο να υπάρξει και ορισμένη υποστήριξη της διοργάνωσης αθλητικών αγώνων για τους ηλικιωμένους.
Αφού κατηγοριοποιηθούν οι αθλητές με βάση την ηλικία τους, όπως γίνεται με βάση το βάρος στους αγώνες πυγμαχίας, θα μπορούσαμε να διοργανώσουμε αθλητικούς αγώνες για άτομα άνω των τριάντα, των σαράντα, των πενήντα, των εξήντα ετών.
Ο συνάδελφος Mennea θα ξαναγινόταν ασφαλώς ολυμπιονίκης, αν θα γινόντουσαν αγώνες με βάση την ηλικία.
) Κύριε Πρόεδρε, θα ήθελα να ευχαριστήσω τους συναδέλφους που υπερψήφισαν την έκθεσή μου.
Πιστεύω πως η Ευρώπη σήμερα έκανε ένα βήμα μπροστά στην προσέγγιση του αθλητικού κόσμου.
Πρέπει να διανύσουμε πολύ δρόμο ακόμη, αφού ο αθλητισμός εξελίσσεται συνεχώς και η Ευρώπη δεν μπορεί παρά να παρακολουθεί αυτή την εξέλιξη.
Εύχομαι στο εγγύς μέλλον να ολοκληρωθεί η εργασία που ξεκίνησε σήμερα εδώ στο Ευρωπαϊκό Κοινοβούλιο.
Θα ήθελα να διευκρινίσω ότι ορισμένα θέματα που είχα προτείνει δεν εγκρίθηκαν, όπως το καταστατικό των αθλητών, η αθλητική δέσμευση και μερικά άλλα ακόμα.
Εύχομαι στο εγγύς μέλλον η Ευρώπη να ωριμάσει περισσότερο από αυτήν την άποψη και να εξετάσει εκείνα τα σημεία που δεν συζητήθηκαν.
Κύριε Πρόεδρε, καταψήφισα την έκθεση Mennea, γεγονός το οποίο δεν έχει καμία σχέση με το πρόσωπο του κ. Mennea.
Θυμούμαι το παρελθόν αυτού του μεγάλου δρομέα και τη χαρά που είχα νιώσει που ένας Ευρωπαίος μπόρεσε να σπάσει την αμερικανική κυριαρχία.
Καταψήφισα την έκθεση Mennea διότι πιστεύω απόλυτα ότι στα πλαίσια της αρχής της επικουρικότητας ο αθλητισμός δεν θα πρέπει να συζητάται στο Ευρωπαϊκό Κοινοβούλιο.
Είναι κατά της ιδέας του αθλητισμού και της ιδέας για την προσέγγιση των λαών της Ευρώπης το να συζητούμε ζητήματα του αθλητισμού σα να ήταν πολιτικά προβλήματα.
Πιστεύω στην αρχή της επικουρικότητας, στην εικόνα του ανθρώπου για την οποία αγωνίζομαι και στην ικανότητα του αθλητικού κινήματος να αντιμετωπίσει αυτά τα ζητήματα σε εθνικά και διεθνή πλαίσια.
Ας υποστηρίξουμε όλοι αυτές τις αρχές!
Θεωρώ εξάλλου ότι η απόφαση Bosman έπληξε σημαντικά το ποδόσφαιρο και ότι το αθλητικό κίνημα θα έχει δίκιο να ζητά από το Ευρωπαϊκό Κοινοβούλιο και την Ευρωπαϊκή Ένωση να μην επεμβαίνουν σε αυτό.
Ας αφήσουμε τα κράτη μέλη και το ίδιο το αθλητικό κίνημα να αντιμετωπίσουν μόνα τους τα προβλήματα του αθλητισμού.
.
(FR) Ο Zbigniew Brzezinski, σύμβουλος του προέδρου Carter, σε μια σύνοδο κορυφής του Davos, είχε περιγράψει την ανάγκη να χρησιμοποιηθεί ο αθλητισμός, τα μεγάλα θεάματα και η κοινωνία της ψυχαγωγίας ως βαλβίδα αποσυμπίεσης για τα εκατομμύρια αποκλεισμένων που κατασκευάζει κάθε χρόνο ο άναρχος φιλελευθερισμός, στα πλαίσια της οικονομίας της γενικευμένης αγοράς.
Είχε μάλιστα εφευρεθεί και ένας όρος για τη νέα αυτή εκδοχή του "άρτος και θεάματα".
Είναι η λέξη "tittytainment", μείγμα της αμερικανικής αργκό και της λέξης ψυχαγωγία.
Το μάθημα έπιασε τόπο και έτσι ο αθλητισμός θέαμα, βιομηχανία και πλανητικό ναρκωτικό των στερημένων, γνώρισε εκρηκτική ανάπτυξη.
Τα παγκόσμια πρωταθλήματα πολλαπλασιάζονται, τα ευρωπαϊκά πρωταθλήματα, τα γκραν πρι, οι αγώνες του Ελσίνκι, του Σύδνεϋ, της Ολυμπίας, το ποδόσφαιρο, το τένις, οι αγώνες ταχύτητας, τα αυτοκίνητα, τα άλογα.
Όλα αυτά γίνονται εν ονόματι της κοινωνικής λειτουργίας του αθλητισμού, "νους υγιή εν σώματι υγιεί", σε σημείο τέτοιο ώστε η Συνθήκη του Αμστερνταμ να συμπεριλάβει μια δήλωση σχετικά με τον αθλητισμό όπου υπογραμμίζεται ο "ρόλος διαμόρφωσης ταυτότητας και προσέγγισης των ανθρώπων".
Εξάλλου, όλοι γνωρίζουν ότι χάρη στον αθλητισμό και στους Ολυμπιακούς Αγώνες δεν έγινε ποτέ ο Πελοποννησιακός πόλεμος, ότι η Αθήνα λάτρευε τη Σπάρτη και αντίστροφα, ότι το θέαμα ενώνει όπως ένωνε τους μονομάχους, όπως στο γήπεδο του Heysel με τους νεκρούς του, όπως με τους βρετανούς χούλιγκαν στο ευρωπαϊκό κύπελλο ποδοσφαίρου στην Κοπεγχάγη ή αλλού, όπως με τον γάλλο αστυνομικό Nivel που δολοφονήθηκε από τους γερμανούς οπαδούς, για να μην αναφερθώ στους τούρκους "τουρίστες", τη γαλλική ομάδα PSG και τις άλλες ομάδες.
Είναι προφανές ότι ο αθλητισμός αυξάνει την κοινωνικότητα, την ανοχή, τη συνεργασία και όλες τις άλλες αρετές που καλλιεργούνται στα γαλλικά προάστια και τις εστίες, υπό το φως των φλεγόμενων αυτοκινήτων για τον πανηγυρισμό της κατάκτησης του παγκόσμιου πρωταθλήματος ποδοσφαίρου.
Εξάλλου, ο πρωταθλητισμός δεν έφερε δεκάδες βιασμούς και σεξουαλικές επιθέσεις στο ολυμπιακό χωριό της Ατλάντα και η Γαλλίδα πρωταθλήτρια του τένις Nathalie Tauziat, που κατήγγειλε σε βιβλίο την ιδιαίτερα θερμή ατμόσφαιρα στα παρασκήνια των γηπέδων του τένις, αποκλείστηκε από τη γαλλική ομάδα στο Σύδνεϋ, εν ονόματι ασφαλώς του ομαδικού πνεύματος και των σημαντικών κοινωνικών αξιών που αναπτύσσει ο αθλητισμός, σύμφωνα με τον εισηγητή Klaus-Heiner Lehne από την Επιτροπή Πολιτισμού, Νεότητας, Εκπαίδευσης, Μέσων μαζικής ενημέρωσης και Αθλητισμού.
Τώρα που επαλείψαμε με μέλι και καλά αισθήματα τα τραύματα της ζοφερής πραγματικότητας, ο εισηγητής μας καταλαβαίνει πολύ καλά ότι ο αθλητισμός δεν είναι πολιτισμικό φαινόμενο, αλλά ένα πολιτικό και στρατηγικό εργαλείο στην υπηρεσία της υποδούλωσης του πολίτη, τον οποίο εξημερώνει τηλεοπτικά με αρχαϊκά ορμέμφυτα για να λησμονήσει την στέρηση των πολιτικών του εξουσιών.
Εταιρίες κεφαλαίων, αθλητικοί σύλλογοι-εργοστάσια, από την Manchester United μέχρι την Milan AC, για να μην αναφέρουμε τα αμερικανικά κυκλώματα μπάσκετ και γκολφ, το ντόπινγκ, την βιομηχανία των αναβολικών και άλλων EPO, που εγκατέλειψαν τη Γερμανία του Pankov και τη Σοβιετική Ένωση για την παγκόσμια Adidas, Nike και τους άλλους χορηγούς που θέλουν αποτελέσματα, μεταγραφές, με στοίβες τα δολάρια που ούτε να τα μετρήσουμε δεν μπορούμε πλέον, αποφάσεις του ΔΕΚ, μεταξύ των οποίων η διάσημη απόφαση Bosman το 1995, που επικρίθηκε από τους πάντες, αλλά που διασφαλίζει την ελεύθερη κυκλοφορία των επιβητόρων, των πουλάδων και του αθλητικού εμπορεύματος, η πλήρης εμπορευματοποίηση, τα υποτιθέμενα δικαιώματα αναμετάδοσης και η συνενοχή αθλητισμού και επιχειρήσεων.
Αυτή είναι η πραγματικότητα του βιομηχανοποιημένου αθλητικού κόσμου που εμπίπτει σε εμάς, στο κοινοτικό δίκαιο.
Μέσα σε αυτό το χειραγωγημένο περιβάλλον, πρέπει να προστατεύσουμε τον λαϊκό αθλητισμό, τον ερασιτεχνικό αυτόν αθλητισμό που γίνεται σε χιλιάδες σωματεία, με περιορισμένα μέσα και ο οποίος επιβιώνει μόνο χάρι στην αφοσίωση, στις ικανότητες και στη γενναιοδωρία ενός πλήθους εθελοντών.
Αυτός πρέπει να είναι ο προορισμός των δημοσίων πόρων, αντί να επενδύονται προς όφελος των κάλπικων θεών των παγκοσμιοποιημένων γηπέδων.
Η αιτιολόγηση της ψήφου ολοκληρώθηκε.
(Η συνεδρίαση διακόπηκε στις 13:36 και συνεχίστηκε στις 15:00)
Πρόεδρε, ήθελα να εκφράσω την ανησυχία μου, επειδή ορισμένα πράγματα θα μπορούσαν να παρεξηγηθούν.
Ζητήσαμε να συμπεριληφθεί στα επείγοντα θέματα ο πυρηνικός σταθμός του Temelνn επειδή το ζήτημα είναι άκρως επίκαιρο.
Θα ήθελα όμως να σας παρακαλέσω να συζητήσουμε το συντομότερο δυνατό για το Ιράν.
Αυτό είναι απαραίτητο λόγω των συνεχών παραβιάσεων των ανθρωπίνων δικαιωμάτων, για παράδειγμα, με τις εκτελέσεις δια λιθοβολισμού και τις διαρκείς παρεμβολές σε διεθνή τηλεοπτικά προγράμματα.
Ψηφίσαμε για το Temelνn, αλλά πιστεύουμε ότι η συζήτηση για το Ιράν είναι εξίσου σημαντική.
Κυρία Maes, το ζήτημα του Ιράν προβλέπεται να εξεταστεί στη συζήτηση για τα ανθρώπινα δικαιώματα, όπως επίσης και το ζήτημα του πυρηνικού σταθμού του Temelin.
Επομένως δεν πρέπει να ανησυχείτε όσον αφορά αυτό το θέμα.
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
(Το Σώμα εγκρίνει τα συνοπτικά πρακτικά)
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
Η ημερήσια διάταξη προβλέπει τη συζήτηση επικαίρων, επειγόντων και σημαντικών θεμάτων.
Ατυχήματα πυρηνικών υποβρυχίων
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
B5­0704/2000 του βουλευτή Σακελλαρίου και άλλων, εξ ονόματος της Oμάδας των Ευρωπαίων Σοσιαλιστών, για τα πυρηνικά υποβρύχια,
B5­0707/2000 του βουλευτή Belder, εξ ονόματος της Ομάδας για την Ευρώπη της Δημοκρατίας και της Διαφοράς, για το ναυάγιο του υποβρυχίου Kούρσκ και τον κίνδυνο πυρηνικής ρύπανσης στην πρώην Σοβιετική Ένωση,
B5­0709/2000 των βουλευτών Thors και Vδyrynen, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για το ναυάγιο του υποβρυχίου Kursk και τον κίνδυνο πυρηνικής ρύπανσης στην πρώην Σοβιετική Ένωση,
B5­0717/2000 των βουλευτών Posselt και Oostlander, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για το ναυάγιο του πυρηνικού υποβρυχίου Kούρσκ.
B5­0725/2000 της βουλευτού Schroedter και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για τον κίνδυνο των πυρηνικών υποβρυχίων,
Β5-0736/2000 της βουλευτού Muscardini εξ ονόματος της Ομάδας Ένωση για την Ευρώπη των Εθνών, για τα ατυχήματα πυρηνικών υποβρυχίων,
Β5-0738/2000 του βουλευτή Sjφstedi και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, για το ναυάγιο πυρηνικών υποβρυχίων
Κύριε Πρόεδρε, μαζί με όσους κατέθεσαν το γενικό ψήφισμα, θα ήθελα να εκφράσω τα θερμά μου συλλυπητήρια προς τους συγγενείς των θυμάτων του πληρώματος του ατομικού υποβρυχίου Κουρσκ.
Ελπίζω ο Θεός, ο μόνος που γνωρίζει την έκταση της θλίψης τους και μπορεί να τους παρηγορήσει, να τους δώσει τη δύναμη που χρειάζονται.
Αυτή η φρικτή ανθρωπιστική καταστροφή έφερε τους Ρώσους, αλλά και εμάς, άμεσα αντιμέτωπους με τις επικίνδυνες συνέπειες ατυχημάτων σε εγκαταστάσεις ή πλοία που λειτουργούν με πυρηνική ενέργεια και με την αυστηρή τήρηση των κανόνων ασφαλείας που ισχύουν για τις περιπτώσεις αυτές.
Σ αυτή τη διαδικασία συνειδητοποίησης συμβάλλουν κυρίως - και αυτό θα ήθελα να το τονίσω - σημαντικά οι αμέσως ενδιαφερόμενοι, Ρώσοι πολίτες και υπεύθυνες κοινωνικές οργανώσεις.
Τα ονόματά τους δεν είναι μυστικά και αξίζουν όχι μόνο το σεβασμό αλλά και κάθε υποστήριξη εκ μέρους της Ευρώπης.
Βλέπουμε, αντίθετα, με πόσο ανεύθυνο τρόπο ενεργούν οι ρωσικές αρχές και κυρίως οι ένοπλες δυνάμεις της χώρας όσον αφορά την πυρηνική ενέργεια.
Και αυτό εδώ και πολλά χρόνια.
Η ρύπανση του χωριού Moesljoemovo, που βρίσκεται στα Νότια Ουράλια, με πλουτώνιο - προσέξτε - από το 1949 αποτελεί την πιο απτή απόδειξη αυτής της κατακριτέας συμπεριφοράς.
Παλαιότερα, οι μητέρες στην περιοχή πάθαιναν καρκίνο του αίματος στα πενήντα τους, σύμφωνα με μια κάτοικο.
Το ίδιο συνέβαινε με τις κόρες τους, αν και στην ηλικία των είκοσι, και σήμερα υποφέρουν τα εγγόνια τους από το δεύτερο έτος της ηλικίας τους από αυτήν τη θανατηφόρο ασθένεια.
Πολύ σωστά τονίζεται στο ψήφισμα ο σοβαρότατος κίνδυνος που εγκυμονεί η εγκατάλειψη δεκάδων παροπλισμένων πυρηνικών υποβρυχίων του ναυτικού της Ρωσίας στο Βορρά.
Στον κίνδυνο που διατρέχουν οι άνθρωποι και το περιβάλλον στην περιοχή του Μουρμάνσκ και τα περίχωρα, θα ήθελα να προσθέσω και το φορτηγό πλοίο Lepse.
Από την αρχή της δεκαετίας του 60, το πλοίο αυτό λειτουργεί ως αποθήκη πυρηνικών αποβλήτων από πυρηνοκίνητα παγοθραυστικά.
Η κακή κατάσταση του Lepse καθιστά απαραίτητη τη μεταφορά και την ασφαλή αποθήκευση των πυρηνικών αποβλήτων που περιέχονται σε ειδικά κοντέινερ στην ξηρά.
Η πρόθεση υπάρχει εδώ και χρόνια.
Γιατί όμως δεν έγινε τίποτα μέχρι σήμερα;
Η απάντηση είναι απλή.
Λόγω της ανεύθυνης συμπεριφοράς των πολιτικών αρχών, οι οποίες δεν εννοούν να ικανοποιήσουν δύο ουσιαστικές απαιτήσεις της ΕΕ, της χρηματοδότησης του εγχειρήματος αυτού, που είναι συγκεκριμένα η υπογραφή της συμφωνίας με βάση την οποία η Ρωσία αναλαμβάνει την ευθύνη των εργασιών και της αφορολόγητης εισαγωγής του εξοπλισμού που απαιτείται για την επιχείρηση.
Χαρακτηριστική είναι η ρωσική στάση σε επείγοντα θέματα που αφορούν την πυρηνική ασφάλεια.
Υπάρχει, επίσης, και το πυρηνικό σκάνδαλο του 1995 στη Μόσχα.
Τότε, ο διευθυντής του επιστημονικού ιδρύματος που σχεδίασε πυρηνικούς αντιδραστήρες όπως αυτός του Τσερνομπίλ, σκέφτηκε ένα "ιδιοφυές"; σχέδιο για να αυξήσει τον προϋπολογισμό του ιδρύματός του και πρότεινε τη θέρμανση των γύρω κατοικιών από τον ερευνητικό πυρηνικό αντιδραστήρα του ιδρύματος.
Η περίοικοι το έμαθαν εγκαίρως και το σχέδιο αποσύρθηκε ενώ ο αντιδραστήρας έκλεισε.
Και τι απέγινε ο διευθυντής Jevgeni Adamov?
Ο κύριος αυτός είναι σήμερα υπουργός ατομικής ενέργειας στη Ρωσία.
Ονειρεύεται ένα άλλο κερδοφόρο σχέδιο, ένα σχέδιο που θα αποφέρει δισεκατομμύρια, και σκέφτεται να μετατρέψει τη Ρωσία σε τόπο συγκέντρωσης και επεξεργασίας πυρηνικών αποβλήτων από το εξωτερικό.
Η Ευρώπη πρέπει να φυλάγεται.
Πρόεδρε, συνάδελφοι, κύριε Επίτροπε, η πολιτική ομάδα των Φιλελευθέρων είναι βαθιά συγκλονισμένη από το πρόσφατο πυρηνικό δυστύχημα με το υποβρύχιο Κουρσκ και συμμερίζεται τη θλίψη των συγγενών των θυμάτων και του ρωσικού λαού.
Παράλληλα, διακατεχόμαστε από σοβαρές ανησυχίες για την πυρηνική ωρολογιακή βόμβα και την περιβαλλοντική καταστροφή που επαπειλείται στη θάλασσα Μπάρεντζ με το Κουρσκ αλλά και με άλλα ναυάγια που εξακολουθούν να υπάρχουν εκεί.
Είναι, συνεπώς, εξαιρετικά σημαντικό να συμμετάσχει η Ρωσία στις διεθνείς οργανώσεις για την πυρηνική ασφάλεια.
Καλώ τον Επίτροπο να ασκήσει πίεση στη Ρωσία να αναλάβει τις ευθύνες της και να εξετάσει και, αν είναι ανάγκη, να προσαρμόσει τα εν ενεργεία πυρηνικά υποβρύχιά της σε υψηλότερες προδιαγραφές ασφαλείας.
Υπάρχουν αρκετοί διεθνείς εμπειρογνώμονες που μπορούν να βοηθήσουν τη Ρωσία να καταγράψει τα υφιστάμενα προβλήματα και να προχωρήσει στην εξουδετέρωση των πυρηνικών αποβλήτων που υπάρχουν στα υποβρύχια στη θάλασσα Μπάρεντζ.
Βεβαίως, η Ρωσία πρέπει να τηρήσει στάση διαφάνειας και να προσφέρει πλήρη συνεργασία, ενώ φέρει και την οικονομική ευθύνη του εγχειρήματος.
Μπορεί η Επιτροπή, ή ο Επίτροπος να με πληροφορήσει με ποιο τρόπο μπορεί η ΕΕ να βοηθήσει τη Ρωσία να διαλύσει τα ναυάγια και να αποτρέψει τον πυρηνικό κίνδυνο για τους πολίτες της ΕΕ;
Κύριε Πρόεδρε, προσευχόμαστε και συμμεριζόμαστε τους 118 ναυτικούς και τις οικογένειές τους.
Έχουν την συμπαράστασή μας.
Όμως πρέπει κανείς να λάβει υπόψη του και ένα άλλο θέμα: Δημιουργήθηκε μεγάλη ανησυχία σχετικά με την καταστροφή του Κουρσκ και η ανησυχία αυτή σχετίζεται με την κατάσταση στην Ρωσία.
Θα πρέπει να έχουμε επίγνωση του γεγονότος ότι ο Πρόεδρος Putin μαζί με τις ρωσικές υπηρεσίες έχει καλύψει αυτό το ατυχές γεγονός, καθώς και πολλές άλλες περιπτώσεις.
Υπάρχουν στοιχεία, τα οποία εξαλείφονται, δίδονται λανθασμένα ή καλύπτονται.
Σε μία συνέντευξη δήλωσε όμως και κάτι αληθινό, λέγοντας ότι το ατυχές συμβάν του Κουρσκ είναι σύμπτωμα της κατάστασης ολόκληρης της Ρωσίας.
Πρόκειται για μία κατάσταση για την οποία πρέπει επιτέλους να λάβουμε θέση.
Πρέπει να δούμε την πραγματικότητα ακριβώς όπως έχει.
Αυτό δεν αφορά μόνον την πυρηνική ασφάλεια και το στόλο των πυρηνικών υποβρυχίων, αφορά μια αφθονία τεχνολογιών αιχμής για την παραγωγή όπλων, οι οποίες δεν υπόκεινται στον απαραίτητο έλεγχο και δεν προσφέρουν την απαραίτητη ασφάλεια.
Για τον λόγο αυτό είναι αποφασιστικής σημασίας να κάνουμε ό,τι είναι δυνατόν, ώστε να υπάρξει επιτέλους διαφάνεια στην Ρωσία.
Οφείλουμε στον κ. Nikitin, στα ανεξάρτητα ΜΜΕ, που αντιμετωπίζουν έντονες προσπάθειες καταστολής, που τέσσερις ημέρες μετά την καταστροφή εμείς πληροφορηθήκαμε επιτέλους τι είχε συμβεί.
Οφείλεται στην Διεθνή Βοήθεια, το γεγονός ότι μπόρεσε να αποφευχθεί το χειρότερο και ίσως να μπορεί να βρεθεί μία λύση.
Όμως αυτή η κατάσταση δεν είναι ικανοποιητική.
Για τον λόγο αυτό δεν απαιτείται μόνον η βοήθειά μας αλλά και μία ανοιχτή δήλωση.
Χρειάζεται μια ανοιχτή δήλωση και μία προσφορά συνεργασίας, ή οποία δεν περιλαμβάνει μόνον επιταγές οικονομικής ενίσχυσης, αλλά συμπεριλαμβάνει και την ανάπτυξη του κράτους δικαίου, της έννοιας του κράτους και των ελεύθερων μέσων ενημέρωσης στην Ρωσία.
Το σημαντικότερο σημείο είναι η εκπαίδευση και η υποστήριξη όλων των δημοκρατικών δυνάμεων, όλων των ανεξάρτητων μέσων ενημέρωσης, της διοίκησης, της δικαιοσύνης, των νέων πολιτικών και προ πάντων των κοινοτήτων, ώστε να μετατραπεί η Ρωσία σε έναν εταίρο με τον οποίο θα μπορούμε να συνυπάρχουμε σε αυτήν την Ευρασία χωρίς κινδύνους.
Δεν θα ήθελα να αναφερθώ τώρα και σε άλλα θέματα όπως η Τσετσενία και πολλά άλλα.
Η περίπτωση του Κουρσκ είναι ήδη ένδειξη πως οι καταστροφές στην Ρωσία επηρεάζουν άμεσα την Ευρώπη μας οικολογικά και πολιτικά.
Για τον λόγο αυτό, το συμφέρον μας είναι να φροντίσουμε ώστε η Ρωσία να εξελιχθεί βήμα προς βήμα σε ένα δημοκρατικό κράτος δικαίου.
Υπό την προεδρεία του κ. Putin εμφαίνεται σήμερα περισσότερο μια οπισθοδρόμηση, γεγονός το οποίο μας προξενεί ανησυχίες.
Για τον λόγο αυτό φέρουμε μεγάλη ευθύνη.
Κύριε Πρόεδρε, όπως έχει αναφερθεί ήδη από συναδέλφους, το ατυχές συμβάν του Κουρσκ μας δείχνει ότι ήδη δέκα χρόνια μετά την λήξη του Ψυχρού Πολέμου, τίθενται ακόμη στρατιωτικοί στόχοι σε βάρος ανθρωπίνων ζωών.
Από αυτήν την θέση θα ήθελα να εκφράσω τα θερμά μου συλλυπητήριά στις οικογένειες των θυμάτων που έχασαν τους πατέρες και τους υιούς τους.
Γνωρίζουμε ότι το θέμα δεν έχει τελειώσει και ότι από αυτό το ατυχές γεγονός θα επηρεασθούν και άλλοι άνθρωποι.
Στον βυθό της θάλασσας - όπως είναι γνωστό - βρίσκεται ο κίνδυνος δύο πυρηνικών αντιδραστήρων.
Το μέγεθος αυτού του κινδύνου, την απειλή της υγείας που παραφυλά δεν την γνωρίζει κανείς.
Κατά την άποψή μου το συμπέρασμα είναι μόνον ένα: Πρέπει πλέον να κατανοήσουμε ότι, μετά την λήξη του Ψυχρού Πολέμου, συνεχίζονται οι επανεξοπλισμοί στην Ανατολή και τη Δύση και ότι το γεγονός αυτό είναι εξαιρετικά επικίνδυνο και μπορεί να οδηγήσει ανθρώπους στον θάνατο - και για τον λόγο αυτό πρέπει να σταματήσουν!
Υπάρχει μόνον μία απάντηση σε αυτό το ατυχές γεγονός και η απάντηση αυτή είναι: Αφοπλισμός τώρα!
Αυτό θα επιτευχθεί μόνο εάν ληφθούν τα ίδια μέτρα στην Ανατολή και στη Δύση.
Αυτό σημαίνει, επίσης, ότι εμείς θα λάβουμε τα μέτρα από κοινού και σε συνεργασία και ότι δεν θα υπάρξουν άτομα που θα παραμερισθούν όπως ο Alexander Nikitin, διότι παίρνουν μέρος στην λήψη μέτρων και βοηθούν εναντίον των κινδύνων του Ψυχρού πολέμου και του επανεξοπλισμού, που συνεχίζουν να έχουν επίπτωση στους ανθρώπους.
Θα ήθελα να παρακαλέσω την Επιτροπή να επισημάνει στη ρωσική κυβέρνηση ότι δεν θα δικαιολογήσουμε άλλες δικαστικές αποφάσεις ούτε άλλες νομικές διώξεις εναντίον του Nikitin.
Κύριε Πρόεδρε, η πολιτική μας Ομάδα, η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών, συμμερίζεται πλήρως τόσο τις σκέψεις όσο και τις προτάσεις που αφορούν τα ατυχήματα πυρηνικών υποβρυχίων, πικρή κληρονομιά του ψυχρού πολέμου.
Και για να επισημάνουμε ότι όλα αυτά δεν αφορούν μόνο μια πλευρά, θα πρέπει υποχρεωτικά να αναφερθώ στην περίπτωση του βρετανικού υποβρυχίου που υπέστη βλάβη στις 12 Μαΐου στη Σικελία και που από τις 19 του ίδιου μήνα βρίσκεται στο Γιβραλτάρ, τη μοναδική βρετανική αποικία στη Μεσόγειο.
Η κατάσταση κρούει τον κώδωνα του κινδύνου της κοινωνίας, γιατί, σύμφωνα με τον κανονισμό του ίδιου του Βρετανικού Ναυτικού, σε ακτίνα 10 χιλιομέτρων υπάρχει κίνδυνος, εντός 100 χιλιομέτρων υπάρχει ακόμη ενδεχόμενος κίνδυνος και το υποβρύχιο μπορεί να επισκευαστεί μόνο σε αποβάθρες κατηγορίας "X".
Η αποβάθρα του Γιβραλτάρ είναι κατηγορίας "Z";.
Είναι περίεργη η νεοαποικιακή συμπεριφορά του Ηνωμένου Βασιλείου, που επίλυσε το πρόβλημα αντικαθιστώντας την κατηγορία "Z"; με την κατηγορία "X"; επάνω σε ένα κομμάτι χαρτί, χρησιμοποιώντας διορθωτικό υγρό ή γομολάστιχα.
Πιστεύω πως είναι σημαντικό να απαιτήσουν η Επιτροπή και το Συμβούλιο την επιστροφή του υποβρυχίου στο Ηνωμένο Βασίλειο και να διασφαλιστεί επίσης η τήρηση των κανόνων ασφαλείας.
Κύριε Πρόεδρε, το ναυάγιο του Κουρσκ και κυρίως οι ανεπαρκείς αντιδράσεις της ρωσικής διοίκησης μας έφεραν αντιμέτωπους με τη φρικτή κληρονομιά 70 χρόνων σοβιετικής πολιτικής.
Ο χρυσός αιώνας της κομμουνιστικής νομενκλατούρας είχε ως αποτέλεσμα να καλλιεργηθεί για την ανθρώπινη ζωή μια τέτοια αδιαφορία, ώστε να καταλήξουμε σήμερα σ' αυτή τη φρικτή καταστροφή στη Ρωσία.
Αυτός είναι και ο πυρήνας του ψηφίσματός μας.
Θεωρώ εξαιρετικά άγουστη τη στάση της ΕΕΑ που κατέθεσε τροπολογίες με τις οποίες επιχειρεί να αποσπάσει την προσοχή από την καταστροφή αυτή, θίγοντας ένα εντελώς διαφορετικό περιφερειακό πρόβλημα.
Αυτό το θεωρώ αναίδεια.
Η ΕΕ και το ΕΚ πρέπει, αντιθέτως, να λάβουν σαφή θέση όσον αφορά την ανέλκυση του Κουρσκ, στην οποία θα πρέπει να συμμετάσχουμε, εκτός άλλων, για ανθρωπιστικούς λόγους.
Παράλληλα, η ανέλκυση του Κουρσκ μας παραπέμπει σε άλλα προβλήματα, που είναι συγκεκριμένα ο μεγάλος αριθμός απαρχαιωμένων ρωσικών πυρηνικών υποβρυχίων και τα πυρηνικά απόβλητα στην ίδια περιοχή στο Βορρά.
Η ΕΕ και το ΕΚ πρέπει να διαδηλώσουν ότι η ταχεία επίλυση του προβλήματος αυτού εξυπηρετεί το γενικό συμφέρον της Ευρώπης και συνεπώς της Ρωσίας.
Κατ' αρχάς όσον αφορά το Κουρσκ, στους συγγενείς των θυμάτων του οποίου θα θέλαμε να εκφράσουμε τα συλλυπητήριά μας και, κατά δεύτερον, για την πυρηνική κατάσταση στην Ευρώπη.
Αυτό είναι το θέμα του ψηφίσματός μας.
Πρόεδρε, μιλάμε για την τραγωδία του ρωσικού υποβρυχίου Κουρσκ και σαφώς συμμεριζόμαστε όλες τις πτυχές του κοινού ψηφίσματος σχετικά με αυτό το θέμα.
Ωστόσο, θα πρέπει αμέσως να προσθέσουμε ότι, για να αποκτήσουμε αξιοπιστία, το Ευρωπαϊκό Κοινοβούλιο και η Ένωση γενικά δεν μπορούν να αγνοούν ότι εντός της ίδιας μας της επικράτειας υφίσταται μια κατάσταση σοβαρότατου πυρηνικού κινδύνου που προέρχεται από ένα ατύχημα υποβρυχίου, παρότι φυσικά το τελευταίο αυτό ατύχημα δεν είναι τόσο δραματικό όσο αυτό του Κουρσκ.
Αναφέρομαι στην περίπτωση που ανέφερε προηγούμενος ο συνάδελφος κ. Marset, στο βρετανικό υποβρύχιο Tireless, που από τον Μάιο βρίσκεται αγκυροβολημένο στο λιμάνι του Γιβραλτάρ όπου σχεδιάζεται η επισκευή του.
Πρόκειται για ένα λιμάνι που, όπως επισημάνθηκε, δεν πληροί τις τεχνικές προϋποθέσεις ούτε είναι κατάλληλο για την επισκευή τέτοιου είδους πλοίων.
Το συγκεκριμένο λιμάνι είναι προετοιμασμένο μόνο για την επισκευή εμπορικών πλοίων και όχι πολεμικών, πόσο μάλλον πυρηνικών υποβρυχίων.
Το πρόβλημα δεν μπορεί να επιλυθεί με μια απλή ανακατάταξη, γιατί αυτή θα μπορούσε να έχει επιπτώσεις στις τεχνικές συνθήκες.
Ωστόσο, το πρόβλημα είναι ότι οι κανόνες ασφαλείας περιλαμβάνουν σχέδια έκτακτης ανάγκης και την ανάληψη ειδικών δράσεων για τον πληθυσμό σε ακτίνα δέκα χιλιομέτρων, εν προκειμένω πρόκειται για 200.000 ανθρώπους.
Πρόκειται για κάτι που δεν μπορεί να γίνει εν μια νυκτί, μεταξύ άλλων λόγων, επειδή δεν είναι δυνατή η μετακίνηση του πληθυσμού.
Πρέπει να καταγγείλουμε τη λυπηρή στάση της βρετανικής κυβέρνησης, αλλά ακόμη περισσότερο αυτήν της ισπανικής κυβέρνησης που τήρησε σιωπή σχετικά με αυτό το ζήτημα η οποία προκαλεί ντροπή και λύπη, μέχρι την εκδήλωση διαμαρτυριών εκ μέρους των κατοίκων της περιοχής, οπότε και η ισπανική κυβέρνηση αντέδρασε αμυδρά.
Κύριε Πρόεδρε, θα ήθελα να κλείσω λέγοντας πως δεν συνηθίζω να θέτω στο Σώμα θέματα εσωτερικής πολιτικής.
Αλλά το παρόν θέμα δεν είναι θέμα εσωτερικής πολιτικής, αλλά ευρωπαϊκής ασφάλειας, είναι θέμα ευρωπαϊκής ευπρέπειας και το θέτω εδώ για να προκαλέσω την αντίδραση του Σώματος και των αρχών της Ένωσης εν γένει, προκειμένου να επιλυθεί αυτή η απαράδεκτη κατάσταση.
Πρόεδρε, κυρίες και κύριοι, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών και μαζί με την συνάδελφό μου κ. Plooij-van Gorsel, εκφράζουμε και εμείς τα συλλυπητήριά μας για τα θύματα του ρωσικού πυρηνικού υποβρυχίου και συμπαρατασσόμαστε με το αίτημα γα μεγαλύτερη συνεργασία Ευρωπαϊκής Ένωσης και ρωσικών αρχών για την αποφυγή μιας νέας καταστροφής.
Είναι προφανές ότι πιστεύουμε πως η Ευρωπαϊκή Ένωση διαθέτει επαρκή επιχειρήματα για να εξασφαλίσει αυτήν τη συνεργασία.
Εκφράζουμε επίσης την ανησυχία μας - όπως και άλλοι ομιλητές - γιατί δυστυχώς το θέμα που έπρεπε να συζητηθεί, αυτό του πολύ σοβαρού, λυπηρού και θανατηφόρου ατυχήματος του υποβρυχίου Κουρσκ, μας οδήγησε στην εξέταση του προβλήματος ενός πυρηνικού υποβρυχίου στα μεσογειακά ύδατα, στην επικράτεια της Ευρωπαϊκής Ένωσης, σε μια βρετανική αποικία.
Αυτό το γεγονός προκαλεί εντονότατη και δικαιολογημένη ανησυχία λόγω μιας σοβαρής βλάβης στον πυρηνικό αντιδραστήρα και επιπλέον γιατί, μεταξύ άλλων, δεν τηρούνται οι οδηγίες της Ευρωπαϊκής Ένωσης.
Πιστεύουμε πως θα πρέπει να ενεργήσουμε κατεπειγόντως.
Η Ευρωπαϊκή Ένωση θα πρέπει να παρέμβει και το εν λόγω πυρηνικό υποβρύχιο να μεταφερθεί το συντομότερο δυνατό σε βρετανική βάση προκειμένου να επισκευαστεί κάτω από κατάλληλες συνθήκες.
Κύριε Πρόεδρε, κυρίες και κύριοι, όπως πολύ σωστά ειπώθηκε, ένα βρετανικό υποβρύχιο βρίσκεται αγκυροβολημένο στη βάση του στο Γιβραλτάρ, από τις 19 Μαΐου.
Μια ασήμαντη βλάβη στο σύστημα ψύξης ενός πυρηνικού αντιδραστήρα δεν μπορεί να θεωρηθεί αμελητέα, εφόσον περιέχει νερό γεμάτο ραδιενεργά ισότοπα.
Επιπλέον, το Ηνωμένο Βασίλειο εν γνώσει του δεν τηρεί την κοινοτική νομοθεσία περί προστασίας από τη ραδιενέργεια, εκθέτοντας τους πολίτες του στο Γιβραλτάρ και εκείνους του κόλπου του Αλχεθίρας σε πολύ υψηλή πιθανότητα μόλυνσης, εφόσον μόλις τώρα παραδέχτηκε το μέγεθος της βλάβης και όχι τον Μάιο.
Σε αυτήν την περίπτωση έχουμε παράβαση του κοινοτικού δικαίου.
Διαμαρτυρηθήκαμε σχετικά με την τετραήμερη καθυστέρηση της Ρωσίας να ενημερώσει την Ευρωπαϊκή Κοινότητα σχετικά με το ατύχημα του Κουρσκ.
Εμείς καθυστερήσαμε δύο μήνες.
Υποθέτω ότι οι καγχασμοί ορισμένων βρετανών βουλευτών προς εμάς, όταν καταγγείλαμε εδώ αυτήν την κατάσταση τον Ιούλιο, απευθύνονταν επίσης στους πολίτες του Γιβραλτάρ.
Από αυτό εδώ το Σώμα καταγγέλλουμε την έλλειψη ενημέρωσης του πληθυσμού της περιοχής καθώς και την έλλειψη αξιόπιστων και επίσημων πληροφοριών εκ μέρους του Ηνωμένου Βασιλείου.
Καταγγέλλουμε επίσης κάτι που είναι πραγματικότητα: το Ηνωμένο Βασίλειο, βρισκόμενο κάτω από μεγάλες εσωτερικές κοινωνικές πιέσεις, αποφάσισε να μεταφέρει τις βάσεις λειτουργίας και επισκευής πυρηνικών υποβρυχίων στον κόλπο της Αλχεθίρας, δίχως να σεβαστεί την ίδια του τη νομοθεσία που απαιτεί τέτοιου είδους βάσεις να μην βρίσκονται σε πυκνοκατοικημένες περιοχές.
Καταγγέλλουμε επίσης τη χλιαρή στάση που τήρησε η ισπανική κυβέρνηση, η οποία αντέδρασε μόνον όταν υπήρξε ομόφωνη κοινωνική ανησυχία και πίεση.
Για όλους αυτούς τους λόγους, εμείς οι Ανδαλούσιοι ζητούμε από το Σώμα, από την Προεδρία του, πέρα από τα διμερή διπλωματικά συμφέροντα των κρατών μελών, να προβεί στις απαραίτητες διαβουλεύσεις και διαπραγματεύσεις, ώστε να καταστεί δυνατή η άμεση μεταφορά του εν λόγω υποβρυχίου σε βάσεις που πληρούν τις επαρκείς προϋποθέσεις ασφαλείας για την επισκευή του, ούτως ώστε να τεθεί τέλος στην κοινωνική ανησυχία που έχει προκληθεί.
Η Επιτροπή συμμερίζεται τη βαθιά λύπη που εκφράζεται στα ψηφίσματα σχετικά με το ατύχημα του ρωσικού υποβρυχίου Κουρσκ στην Αρκτική θάλασσα του Μπάρεντς στις 12 Αυγούστου και το θάνατο των 118 ναυτικών.
Μας απασχολεί ιδιαίτερα η πολιτική των ρωσικών αρχών κατά τη διάρκεια των πρώτων ημερών μετά το ατύχημα, όσον αφορά την παροχή βοήθειας από το εξωτερικό και την πληροφόρηση προς το ρωσικό λαό και το ευρύτερο κοινό.
Η Ρωσία είναι, σε τελευταία ανάλυση, υπεύθυνη για την επινόηση και την υλοποίηση ενός σχεδίου για τη διαχείριση των πυρηνικών αποβλήτων και των χρησιμοποιημένων καυσίμων - τα ψηφίσματα λοιπόν έχουν κάθε λόγο να καλούν τη Ρωσία να χρησιμοποιήσει όλους τους πόρους που διαθέτει συμπεριλαμβανομένων των ειδικευμένων επιστημόνων της.
Η Επιτροπή θεωρεί ότι η διεθνής κοινότητα οφείλει να προσφέρει την αναγκαία βοήθεια στη Ρωσία.
Έχει ήδη ξεκινήσει ο σχεδιασμός κάποιων πλάνων βοήθειας με τη μορφή διαφόρων κοινοτικών προγραμμάτων.
Η βελτίωση της διαχείρισης των πυρηνικών αποβλήτων στη βορειοδυτική Ρωσία είναι σαφώς μια από τις βασικές προτεραιότητες που περιλαμβάνονται στο νέο κανονισμό TACIS (Τεχνική Βοήθεια για την Κοινοπολιτεία Ανεξάρτητων Κρατών) που καλύπτει τα επόμενα επτά χρόνια.
Η Επιτροπή χαιρετίζει οποιαδήποτε ενέργεια που ενισχύει τη χρηματοδότηση των κεφαλαίων που πρόκειται να χρησιμοποιηθούν για την εξάλειψη της ιδεολογικής απειλής στη βορειοδυτική Ρωσία και ιδιαίτερα για την ταχύτερη καταστροφή των παροπλισμένων πυρηνικών υποβρυχίων.
Από τα εκατό αχρηστεμένα πυρηνικά υποβρύχια του Βόρειου Στόλου που είναι δεμένα σε διάφορα σημεία της βορειοδυτικής Ρωσίας, μόνο δέκα έχουν ως τώρα καταστραφεί.
Εκτός από τα υποβρύχια, τα χρησιμοποιημένα καύσιμα κάποιων παγοθραυστικών που κινούνται με πυρηνική ενέργεια επιδεινώνουν τον οικολογικό κίνδυνο.
Η περιορισμένες δυνατότητες αποθήκευσης χρησιμοποιημένων πυρηνικών καυσίμων παραμένει ένας από τους κύριους ανασταλτικούς παράγοντες των επιχειρήσεων καταστροφής.
Οι υποστηριζόμενες από την Κοινότητα δραστηριότητες συνίστανται σε μελέτες σχεδιασμού και κοστολόγησης μιας μονάδας αποθήκευσης στη βορειοδυτική Ρωσία ή στα νότια Ουράλια.
Με βάση τα συμπεράσματα αυτών των μελετών, η διεθνής κοινότητα, πιθανώς συμπεριλαμβανομένης της Ευρωπαϊκής Κοινότητας, είναι πιθανό να χρηματοδοτήσει αργότερα την κατασκευή παρόμοιων μονάδων αποθήκευσης.
Προκειμένου να επισπευσθεί η καταστροφή των εν λόγω υποβρυχίων, η Κοινότητα υποστηρίζει το σχεδιασμό, την κατασκευή και την παροχή άδειας για μια δεξαμενή μεταφοράς και αποθήκευσης χρησιμοποιημένων καυσίμων που παρήχθησαν από τη λειτουργία πυρηνικών υποβρυχίων και παγοθραυστικών και που αυτή τη στιγμή αποθηκεύονται κάτω από πρωτόγονες συνθήκες.
Η Επιτροπή εμπλέκεται επίσης σε μια σειρά μελετών που στοχεύουν στη βελτίωση της διαχείρισης ραδιενεργών αποβλήτων στη βορειοδυτική Ρωσία.
Προτού να ολοκληρώσω θα ήθελα να τονίσω τη σημασία της διεθνούς συνεργασίας σε αυτό το πολύ μεγάλο έργο.
Για να δώσουμε δύο παραδείγματα, η Επιτροπή συμμετέχει στην ομάδας επαφής εμπειρογνωμόνων που χρηματοδοτείται από το Διεθνή Οργανισμό Ατομικής Ενέργειας (ΙΑΕΑ).
Η δουλειά της ομάδας μπορεί τελικά να δώσει τη δυνατότητα σχεδιασμού μιας ολοκληρωμένης στρατηγικής καθώς και των βασικών επενδυτικών προγραμμάτων που πρέπει να υποστηριχθούν από κοινού, από τη διεθνή κοινότητα και ορισμένες χώρες-χορηγούς βοήθειας - η Επιτροπή βρίσκεται αυτή τη στιγμή σε διαπραγματεύσεις για την επίτευξη συμφωνίας με τους Ρώσους.
Αυτή η συμφωνία που είναι γνωστή ως 'Πολυμερές Περιβαλλοντικό Πρόγραμμα για τα Πυρηνικά' έχει στόχο να εξαλείψει τους ανασταλτικούς παράγοντες για διεθνή βοήθεια που προκύπτουν για παράδειγμα από τις φορολογικές εξαιρέσεις και την πυρηνική ευθύνη.
Η Επιτροπή ελπίζει ότι το ατύχημα του Κουρσκ θα επιφέρει ουσιαστική πρόοδο σε αυτές τις διαπραγματεύσεις και κυρίως θα ενισχύσει την απόφαση των ρωσικών αρχών να συνάψουν τη συμφωνία.
Κύριε Πρόεδρε, θα ήθελα να μάθω αν ο κύριος Επίτροπος έχει κάτι να πει σχετικά με το ζήτημα, το οποίο αφορά επίσης τα πυρηνικά υποβρύχια, καθώς και το υποβρύχιο Tireless στο Γιβραλτάρ.
Το συγκεκριμένο θέμα τέθηκε στο Σώμα από πέντε βουλευτές και εκείνος δεν είπε τίποτα.
Ανησυχώ, μήπως είναι κουφός;
Ή μήπως δεν ξέρει τι να κάνει;
Κύριε Πρόεδρε, μιλάμε για πυρηνική ασφάλεια και θα επαναλάβω αυτό που είπε ο συνάδελφός μου, κ. Marset Campos: ελπίζουμε να μιλήσει ο κύριος Επίτροπος για το πρόβλημά μας, ένα πρόβλημα στην Ευρωπαϊκή Ένωση που επηρεάζει τους πολίτες δύο κρατών μελών.
.
Λαμβάνω την ελευθερία εξ ονόματος της Επιτροπής να απαντήσω εγώ στο θέμα που είναι προγραμματισμένο στην ημερήσια διάταξη.
Το βρίσκω απόλυτα φυσιολογικό.
Η συζήτηση άλλων θεμάτων θα έπρεπε να καλύπτεται με άλλους τρόπους και σε διαφορετικό τμήμα της ημερήσιας διάταξης.
Θα προτείνω στους συναδέλφους μου να απαντήσουμε στις ερωτήσεις σας γραπτώς.
Κύριε Πρόεδρε, το θέμα της ημέρας είναι τα "ατυχήματα πυρηνικών υποβρυχίων";.
Η Διάσκεψη των Προέδρων αποφάσισε να προσθέσει στη σημερινή ημερήσια διάταξη το θέμα του υποβρυχίου στο Γιβραλτάρ.
(Χειροκροτήματα)
Η συζήτηση έληξε.
Η ψηφοφορία θα διεξαχθεί σήμερα, στις 17.30.
Μπουρούντι
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
B5­0660/2000 της βουλευτού Sauquillo Pιrez del Arco, εξ ονόματος της Ομάδας των Ευρωπαίων Σοσιαλιστών, για το Μπουρούντι,
B5­0711/2000 του βουλευτή Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την ειρηνευτική συμφωνία στο Μπουρούντι που υπεγράφη στην Arusha της Τανζανίας,
B5­0718/2000 του βουλευτή Johan Van Hecke, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για την κατάσταση στο Μπουρούντι,
B5­0726/2000 των βουλευτών Maes και Rod, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για την κατάσταση στο Μπουρούντι,
B5­0734/2000 της βουλευτού Muscardini, εξ ονόματος της Ομάδας Ένωση για την Ευρώπη των Εθνών, για το Μπουρούντι,
B5­0739/2000 του βουλευτή Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων χωρών, για την κατάσταση στο Μπουρούντι.
Πρόεδρε, γιατί τόσοι πολλοί αφρικανοί δεν μπορούν να μοιραστούν την εξουσία;
Όταν ο ισχυρότερος μπορεί να τα έχει όλα και ο ασθενέστερος τίποτα, τότε κάτι δεν πάει καθόλου καλά.
Όταν ο ισχυρότερος ανήκει και σε μια μειοψηφία, τότε οι συγκρούσεις είναι αναπόφευκτες.
Όσο οι διάφορες εθνοτικές ομάδες αποκλείουν η μία την άλλη και αρνούνται να συνεργαστούν, δεν υπάρχουν πολλές ελπίδες.
Μόνο η εθνική συμφιλίωση προσφέρει μια κάποια προοπτική και αυτό ισχύει οπωσδήποτε για το Μπουρούντι.
Μετά τις ιδιαίτερες προσπάθειες του Μαντέλα, φάνηκε επιτέλους ότι η ειρήνη δεν ήταν πλέον μακριά.
Δυστυχώς, οι ένοπλες συγκρούσεις συνεχίζονται και οι εμπλεκόμενες πλευρές αρνούνται να υπογράψουν την ειρηνευτική συμφωνία.
Πρέπει να γίνουν τα πάντα για να πετύχουν οι νέες διαπραγματεύσεις.
Πρέπει να ασκηθεί η μέγιστη δυνατή πίεση στους επαναστάτες Hutu για να συμμετάσχουν στην ειρηνευτική προσπάθεια και να πάψουν να ακολουθούν τις καταστροφικές οδηγίες του Καμπίλα και του Μουγκάμπε.
Για να εξασφαλιστεί η συμμετοχή όλων των πλευρών, πρέπει να εξασφαλιστεί η προσωπική προστασία των πολιτικών ηγετών.
Πρέπει οπωσδήποτε να πάψουν οι βιαιοπραγίες της κυβέρνησης και της αντιπολίτευσης κατά αθώων πολιτών.
Εάν συνεχιστούν οι συγκρούσεις και οι παραβιάσεις των ανθρωπίνων δικαιωμάτων και αν οι εμπλεκόμενοι συνεχίσουν να μην δίνουν το παρόν, δεν μπορεί να γίνει λόγος για την πλήρη αποκατάσταση της ευρωπαϊκής βοήθειας.
Εάν από την πλευρά τους δείξουν περισσότερη διάθεση να επιδιώξουν την ειρήνη, τότε θα δείξουμε και εμείς περισσότερη διάθεση να βοηθήσουμε.
Οι μεσολαβητές πρέπει να προαγάγουν πρωτοβουλίες που ωθούν τις δύο πλευρές να σχηματίσουν, επιτέλους, έναν ενιαίο στρατό.
Όταν καταπαύσει το πυρ, η διεθνής κοινότητα πρέπει να βοηθήσει του πρόσφυγες από το Μπουρούντι και να εξασφαλίσει την επιστροφή τους στη χώρα τους.
Τέλος, για την επίτευξη μιας ειρήνης διαρκείας στο Μπουρούντι είναι απαραίτητο να υπάρξει ειρήνη και στην περιοχή του Κονγκό.
Μόνο όταν οι αφρικανοί θα θελήσουν να μοιραστούν την εξουσία θα υπάρξει μια κάποια προοπτική για την ήπειρο αυτή.
Πρόεδρε, αν βασιστούμε στην αρχή "καλύτερα μια ατελής συμφωνία παρά καθόλου συμφωνία"; τότε θα πρέπει να συμπεράνουμε ότι στην Arusha έγινε πράγματι ένα βήμα για την ειρήνη στο Μπουρούντι.
Όλα αυτά οφείλονται στις προσπάθειες του Μαντέλα, ο οποίος πηγαινοερχόταν επί μήνες για να πείσει τις διάφορες πλευρές όχι μόνο να αρχίσουν να συνεννοούνται αλλά και να προσέλθουν στην τράπεζα των διαπραγματεύσεων.
Όμως, η συμφωνία έχει ατέλειες.
Δεν έχει επιτευχθεί κατάπαυση του πυρός και οι μάχες γύρω από την πρωτεύουσα Bujumbura συνεχίζονται.
Τα δύο σημαντικά κινήματα των επαναστατών Hutu στο στρατό, που είναι υπεύθυνα για το μεγαλύτερο μέρος των βιαιοπραγιών δεν συμμετείχαν στις διαπραγματεύσεις.
Γι αυτό και η επόμενη φάση στο Ναϊρόμπι, η συνάντηση των ένοπλων ομάδων στις 20 Σεπτεμβρίου, θα είναι ακόμη πιο σημαντική από αυτή στην Arusha.
Είναι λυπηρό που στη συμφωνία δεν γίνεται αναφορά σε ένα ευρύτερο περιφερειακό πλαίσιο.
Οι γειτονικές χώρες, Κονγκό και Τανζανία, απ' όπου επιχειρούν οι ένοπλες ομάδες, πρέπει επίσης να συνειδητοποιήσουν τις ευθύνες τους.
Παρεμπιπτόντως, εγείρεται το ερώτημα αν ο Μαντέλα θα αναλύσει τη σύγκρουση στηριζόμενος σε υπερβολικό βαθμό στα δεδομένα της Νότιας Αφρικής.
Είναι αλήθεια ότι ορισμένες ομάδες Tutsi χρησιμοποιούν ως άλλοθι τον κίνδυνο του αφανισμού της μειονότητας για να διατηρήσουν την κυρίαρχη θέση τους.
Αυτό όμως δεν σημαίνει ότι ο κίνδυνος αυτός δεν είναι πραγματικός στο Μπουρούντι.
Και γι αυτό νομίζω ότι πρέπει να ζητήσουμε επαρκείς εγγυήσεις για τη μειονότητα και να μεριμνήσουμε ώστε να μην αναζωπυρωθεί το εθνοτικό μίσος στην περίπτωση που διεξαχθούν εκλογές.
Τέλος, Πρόεδρε, νομίζω ότι η Ευρώπη πρέπει να δώσει το πράσινο φως για την επανάληψη της ημιδιαρθρωτικής βοήθειας, κυρίως στους τομείς της παιδείας και της υγείας.
Αν δεν συμβεί αυτό, υπάρχει κίνδυνος να γίνουμε συνυπεύθυνοι για το θάνατο χιλιάδων αθώων πολιτών και, ως χριστιανοδημοκράτης, δεν μπορώ να επαναπαυτώ σ' αυτή τη σκέψη.
Κύριε Πρόεδρε, συμφωνώ απολύτως με τα όσα υποστήριξαν οι κ. Van den Bos και Van Hecke.
Υπάρχουν 200 000 νεκροί στο Μπουρούντι.
Στην περίπτωση αυτή, κύριε Επίτροπε, πρέπει να υπογραφεί μια ειρηνευτική συμφωνία.
Μόνο που φοβάμαι ότι αυτό έγινε επειδή αυτό χρειάζονταν εκείνη τη στιγμή οι ηγέτες των κρατών.
Ίσως έπρεπε να παραταθούν για λίγο οι διαπραγματεύσεις, για να προσέλθουν όλοι στην τράπεζα των διαπραγματεύσεων.
Το λέγω αυτό επειδή πιστεύω ότι όσο δεν προσέρχονται στην τράπεζα των διαπραγματεύσεων οι σημαντικότεροι ανταγωνιστές, τόσο από την πλευρά των Hutu όσο και από την πλευρά των Tutsi, δεν μπορεί να γίνει λόγος περί ειρήνης.
Χαίρομαι που ορισμένες ομάδες, που στο παρελθόν συγκαταλέγονταν στις πιο αδιάλλακτες, προσέρχονται στην τράπεζα των διαπραγματεύσεων.
Γι αυτό και δεν θέλω να χαρακτηρίσω άχρηστη την ειρηνευτική συμφωνία.
Τώρα πλέον διερωτώμαι πώς εμείς, ως Ευρωπαϊκή Ένωση, μπορούμε να ανταποκριθούμε με τον καλύτερο τρόπο στις εκκλήσεις για ειρήνη που ακούγονται από τόσα πολλά στόματα στο Μπουρούντι.
Νομίζω ότι, για να αρχίσουμε, θα πρέπει να ασκήσουμε περισσότερη πίεση για τη σύναψη γενικής ειρήνης στην περιοχή των Μεγάλων Λιμνών.
Δεν μπορώ να αποφύγω την εντύπωση ότι πολλοί αφρικανοί ηγέτες εξακολουθούν να επιδιώκουν κυρίως τα προσωπικά τους συμφέροντα και γι αυτό δεν μπορούν να προωθήσουν με συνέπεια την ειρήνη στο Κονγκό και στην περιοχή των Μεγάλων Λιμνών.
Ένα δεύτερο σημείο είναι η επανάληψη της περιβόητης βοήθειας.
Ήμουν πάντα αντίθετος στον περιβόητο αποκλεισμό του Μπουρούντι, κυρίως επειδή ήταν τόσο επιλεκτικός.
Ελπίζω ότι θα μπορέσουμε να προχωρήσουμε με συγκεκριμένα ειρηνευτικά σχέδια, με συγκεκριμένες ενέργειες για την αποκατάσταση της δημοκρατίας, που υποστηρίζουμε με την παροχή διαρθρωτικής βοήθειας.
Κύριε Πρόεδρε, ως αγωνιστικό μέλος του συνδικάτου Lutte ouvriθre σε μια χώρα που έχει διαδραματίσει και συνεχίζει να διαδραματίζει έναν επαχθή ρόλο και στο Μπουρούντι και στην Ρουάντα, όπως και σε ολόκληρη αυτήν την περιοχή της κεντρικής Αφρικής, δεν μπορώ να σιωπήσω μπροστά σ' ένα ψήφισμα που αραδιάζει φράσεις που υποτίθεται πως είναι ευνοϊκές για τους πληθυσμούς της περιοχής αυτής, αλλά που συγκαλύπτουν το ρόλο των μεγάλων δυνάμεων στις σφαγές που έφεραν αντιμέτωπες τις ένοπλες ομάδες των δύο εθνοτήτων Τutsi και Hutu αυτής της περιοχής.
Χωρίς να ανατρέξουμε καν στις ευθύνες της πρώην αποικιοκρατικής βελγικής δύναμης για την σκόπιμη συντήρηση και όξυνση της εχθρότητας μεταξύ των δύο βασικών εθνοτήτων των δύο χωρών, ο ρόλος αφ' ενός των γαλλικών και αφ' ετέρου των αγγλοσαξονικών συμφερόντων στον εμφύλιο πόλεμο, είναι σήμερα δημόσια γνωστός, όπως δημόσια γνωστή είναι η άμεση ευθύνη του γαλλικού στρατού στην κινητοποίηση και τον εξοπλισμό της ακροδεξιάς των Hutu που είναι ένοχη πραγματικής γενοκτονίας.
Και οι διαδοχικές γαλλικές κυβερνήσεις, είτε της δεξιάς είτε της αριστεράς, δεν θέλησαν ούτε να πράξουν αυτό που έπραξε η βελγική κυβέρνηση, δηλαδή να αναγνωρίσουν την ευθύνη τους σ' αυτήν την κατάσταση, ακόμα και αν αυτό προφανώς δεν ελαφρύνει καθόλου το συντριπτικό βάρος αυτής της ευθύνης.
Θέλω λοιπόν να διαδηλώσω την εχθρότητά μου απέναντι στην υποκρισία των μεγάλων δυνάμεων και να εκφράσω την αλληλεγγύη μου προς τους λαούς του Μπουρούντι και της Ρουάντα που, πέρα από τις εθνικές διαφορές, πέρα από την ευθύνη των ίδιων τους των ηγετών, πλήρωσαν βαρύ τίμημα από την επικράτηση των μεγάλων ιμπεριαλιστικών δυνάμεων στην Αφρική.
Κύριε Πρόεδρε, πριν από περίπου εκατό χρόνια οι ευρωπαϊκές αποικιακές δυνάμεις μοίρασαν τη γη των φυλών στην Αφρική για να καθορίσουν εθνικά σύνορα.
Οι αφρικανικές χώρες 'κληρονόμησαν' τις φυλετικές διαμάχες, καθώς οι μεγαλύτερες φυλές επιδιώκουν να κυριαρχήσουν στην εθνική πολιτική.
Αναφέρονται ως παραδείγματα οι φυλές Afars και Issas του Ντζιμπουτί, οι Kikuyu και Luo στην Κένυα και οι Hutu και Tutsi στη Ρουάντα και το Μπουρούντι.
Πιστεύω πως η ΕΕ πρέπει να επικεντρωθεί στην προσπάθεια να πείσει τους Tutsi, την κυβερνούσα ελίτ στο Μπουρούντι, να συμφιλιωθούν και να συνεργαστούν με την πλειοψηφία των Hutu ώστε να επιτευχθεί ειρήνη.
Η Ευρωπαϊκή Ένωση πρέπει να επιμείνει στη μη εμπλοκή των γειτονικών χωρών στο Μπουρούντι, ενώ η βοήθεια της ΕΕ προς αυτούς πρέπει να παρασχεθεί υπό τον όρο της συνεργασίας τους.
Το Κοινοβούλιο και η Ευρωπαϊκή Επιτροπή μπορούν να βοηθήσουν το Μπουρούντι και το ψήφισμα αυτό αποτελεί ένα καλό βήμα προς αυτή την κατεύθυνση.
) Κύριε Πρόεδρε, παρεμβαίνω ευχαρίστως εξ ονόματος του συναδέλφου Sauquillo, κατόπιν αιτήσεώς του, κατ' αρχάς για να ευχαριστήσω τον Nelson Mandela, που και αυτή τη φορά επάξια έλαβε το βραβείο Νόμπελ Ειρήνης που του απονεμήθηκε.
Θέλω να επαναλάβω ότι η συμφωνία της Arusha δεν είναι το τέλος του πολέμου, δεν αποτελεί ακόμα την ειρήνη, αλλά η συμφωνία υπάρχει και απαιτεί μια άμεση πρωτοβουλία από πλευράς της Ευρωπαϊκής Ένωσης.
Η πρωτοβουλία πρέπει να έχει τα ακόλουθα χαρακτηριστικά: να στέλνει ένα μήνυμα σε εκείνους που υπέγραψαν τη συμφωνία, προτρέποντάς τους να επιμείνουν, να συνεχίσουν την πορεία που ξεκίνησαν.
Να στέλνει ένα μήνυμα σε εκείνους που δεν υπέγραψαν τη συμφωνία για να τους υπενθυμίσει πως δεν υπάρχει άλλη εναλλακτική λύση εκτός από την ειρήνη, πως η εναλλακτική λύση της ειρήνης είναι μόνο η συνέχιση των ταλαιπωριών της αποικιοκρατικής κληρονομιάς, ο θάνατος και η καταπίεση.
Να στέλνει ένα μήνυμα και στα όμορα κράτη και να τα προτρέψει να μην παρεμβαίνουν στις εσωτερικές υποθέσεις των άλλων, αλλά να στηρίξουν και να συμβάλουν σα αυτή τη διαδικασία ειρήνευσης.
Η πρωτοβουλία της Ευρωπαϊκής Ένωσης θα πρέπει φυσικά να συνοδεύεται και από οικονομική βοήθεια, διότι οι αληθινές ειρηνευτικές διαδικασίες, εκείνες που είναι σταθερές, χρειάζονται βοήθεια για να μετατραπούν σε σταθερές δημοκρατίες.
Ύστερα από κάποιες τροποποιήσεις της τελευταίας στιγμής και κάποια καθυστέρηση εννέα ωρών, η πλειοψηφία των κομμάτων που συμμετείχαν στις συζητήσεις των δύο τελευταίων ετών, υπέγραψαν ειρηνευτική συμφωνία στην Arusha στις 28 Αυγούστου.
Η Επιτροπή χαιρετίζει την υπογραφή της ειρηνευτικής συμφωνίας ως ένα σημαντικό πρώτο βήμα στη μακροχρόνια και δύσκολη διαδικασία των διαπραγματεύσεων για τον τερματισμό των συγκρούσεων ανάμεσα στην πλειονότητα Hutu και τη μειονότητα Tutsi του Μπουρούντι.
Ωστόσο, όπως αναφέρθηκε σε αυτήν τη συζήτηση, κάποια πολύ σημαντικά ζητήματα παραμένουν ανοικτά, όπως η κατάπαυση του πυρός, που αποτελεί και το βασικό κενό στη συμφωνία, η αμνηστία, η σύνθεση της εθνοσυνέλευσης, η διάρκεια της συμφωνίας και η ηγεσία της προσωρινής κυβέρνησης - ζητήματα αρκετά σοβαρά.
Παρά τον αριθμό και τη σπουδαιότητα αυτών των θεμάτων, η υπογραφή της συνθήκης παραμένει ένα σημαντικό γεγονός, που βάζει ένα τέλος στην υπόθεση της Arusha αλλά όχι και στις ίδιες τις διαπραγματεύσεις.
Οι διαπραγματεύσεις θα συνεχίσουν, κυρίως στην Bujumbura με την ελπίδα καλύτερης διασφάλισης από τους ίδιους τους μπουρουντιανούς.
Αυτό αποτέλεσε κατ' επανάληψη πρόβλημα κατά τη διάρκεια της μακροχρόνιας αυτής διαδικασίας.
Η άρνηση των εξτρεμιστικών κομμάτων να υπογράψουν τη συμφωνία ανησυχεί ιδιαιτέρως την Επιτροπή και θα πρέπει να καταβληθεί κάθε δυνατή προσπάθεια για να παροτρυνθούν να το κάνουν.
Δυο κόμματα των Tutsi προσέθεσαν την υπογραφή τους στη συμφωνία την επόμενη ημέρα.
Έχουν προγραμματιστεί συνομιλίες για την κατάπαυση του πυρός στις 20 Σεπτεμβρίου στο Ναϊρόμπι.
Οι τοπικοί πρόεδροι Moi και Thabo Mbeki τονίζουν τη σημασία των συνομιλιών αυτών.
Η επιτυχής κατάληξη θεωρείται απαραίτητη προϋπόθεση για την εφαρμογή της ειρηνευτικής συμφωνίας, την παράταξη των ειρηνευτικών δυνάμεων των Ηνωμένων Εθνών και την πλήρη αποκατάσταση της συνεργασίας για την ανάπτυξη.
Η Ευρωπαϊκή Κοινότητα είναι σε αυτό το στάδιο έτοιμη, σε τεχνικό επίπεδο, να ξαναρχίσει βαθμιαία την ανάπτυξη ενός πλήρους προγράμματος σε συνεργασία με άλλους χορηγούς βοήθειας.
Πέρα από ένα πρόγραμμα αποκατάστασης αξίας 48 εκατομμυρίων ευρώ το οποίο έχει ήδη αρχίσει να υλοποιείται, η ΕΚ οριστικοποιεί τις διαδικασίες για την απελευθέρωση 50 εκατομμυρίων ευρώ από τους πόρους του συστήματος STABEX προκειμένου να δώσει νέα ώθηση στην αγροτική οικονομία.
Η Επιτροπή προετοιμάζει ένα στρατηγικό έγγραφο για την υποστήριξη της εφαρμογής της ειρηνευτικής συμφωνίας που επικεντρώνεται στην αποστράτευση, την κοινωνική και οικονομική αναδιάρθρωση του Μπουρούντι και την κρατική μεταρρύθμιση.
Τέλος, η Επιτροπή θα διοργανώσει μια άτυπη συνάντηση χορηγών βοήθειας, σε τεχνικό επίπεδο, στις Βρυξέλλες στις 15 Σεπτεμβρίου.
Στόχος της θα είναι η ενημέρωση σχετικά με την υλοποίηση του προγράμματος, η βελτίωση της συνεργασίας μεταξύ των χορηγών, η εκπόνηση μιας κοινής στρατηγικής που θα συνεισφέρει στην εφαρμογή της ειρηνευτικής συμφωνίας και η προετοιμασία μιας υψηλού επιπέδου στρογγυλής τραπέζης για τα κόμματα και τους χορηγούς βοήθειας, που θα πραγματοποιηθεί στο Παρίσι φέτος το φθινόπωρο.
Είμαστε οργανωμένοι και έτοιμοι να περάσουμε στη φάση της πραγματικής συνεργασίας.
Μπορώ να πω στο Κοινοβούλιο, ότι αυτή την υπόθεση τη βλέπουμε σαν μια καλή ευκαιρία να αποδείξουμε ότι μπορούμε να χειριστούμε με τον καλύτερο δυνατό τρόπο τη μετάβαση από τη φάση της ανθρωπιστικής βοήθειας, στη δόμηση και τη σταδιακή καθιέρωση της προοδευτικής και μακροπρόθεσμης συνεργασίας για την ανάπτυξη.
Προσπαθούμε να περνάμε παρόμοια μηνύματα, κατά το δυνατό, σε οργανώσεις όπως η Ύπατη Αρμοστεία των Ηνωμένων Εθνών για τους Πρόσφυγες (UNHCR) ώστε να φροντίσουν να οργανωθούν αποτελεσματικά, όπως επίσης και άλλοι χορηγοί βοήθειας για την περίπτωση αυτή.
Ο συντονισμός είναι εξέχουσας σημασίας, δεδομένου ότι βρισκόμαστε σε μια κατάσταση όπου η ισορροπία και τα μηνύματα προς τα κόμματα, όσον αφορά την υπόθεση του Μπουρούντι, είναι τόσο σημαντικά όσο και τα χρηματικά ποσά που επενδύουμε.
Πρόκειται για μια πολύ επιτηδευμένη προσπάθεια ώστε να γίνουν όλα όπως πρέπει.
Η συζήτηση έληξε.
Η ψηφοφορία θα διεξαχθεί σήμερα στις 17.30.
Δικαιώματα τoυ Αvθρώπoυ
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
Πρόσφυγες του Μπουτάν στο Νεπάλ
B5­0663/2000 του βουλευτή Aparicio Sαnchez και άλλων, εξ ονόματος της Ομάδας του Κόμματος των Ευρωπαίων Σοσιαλιστών για τις συνεχείς δυσκολίες που αντιμετωπίζουν οι πρόσφυγες του Μπουτάν στο Νεπάλ,
B5­0673/2000 του βουλευτή Collins, εξ ονόματος της Ένωσης για την Ευρώπη των Εθνών, για τις συνεχείς δυσκολίες που αντιμετωπίζουν οι πρόσφυγες του Μπουτάν στο Νεπάλ,
B5­0705/2000 του βουλευτή Dupuis και άλλων, εξ ονόματος της Ομάδας Τεχνικού Συντονισμού των Ανεξάρτητων Βουλευτών - Μικτής Ομάδας, για την κατάσταση των προσφύγων του Μπουτάν στο Νεπάλ,
B5­0712/2000 της βουλευτού Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για τους πρόσφυγες του Μπουτάν,
B5­0719/2000 του βουλευτή Thomas Mann, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για τους πρόσφυγες του Μπουτάν στο Νεπάλ,
B5­0727/2000 βουλευτή Messner, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για τις συνεχείς δυσκολίες που αντιμετωπίζουν οι πρόσφυγες του Μπουτάν στο Νεπάλ,
B5­0740/2000 του βουλευτή Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς /Αριστεράς των Πρασίνων των Βορείων Χωρών, για τις συνεχείς δυσκολίες που αντιμετωπίζουν οι πρόσφυγες του Μπουτάν στο Νεπάλ,
Βιρμανία
B5­0667/2000 των βουλευτών Kinnock και Veltroni, εξ ονόματος της Ομάδας των Ευρωπαίων Σοσιαλιστών, για τη Βιρμανία,
B5­0706/2000 του βουλευτή Dupuis και άλλων, εξ ονόματος της Ομάδας Τεχνικού Συντονισμού των Ανεξάρτητων Βουλευτών - Μικτής Ομάδας, για την κατάσταση στη Βιρμανία,
B5­0716/2000 του βουλευτή Gasςliba i Bφhm, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για τη Βιρμανία,
B5­0720/2000 της βουλευτού Maij­Weggen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για τη Βιρμανία,
B5­0728/2000 της βουλευτού McKenna, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για τη Βιρμανία,
B5­0741/2000 της βουλευτού Fraisse και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, για τη Βιρμανία,
Παραβίαση των Ανθρωπίνων δικαιωμάτων στην Κολομβία και συγκεκριμένα η περίπτωση του ιερέα Brendan Forde
B5­0664/2000 του βουλευτή Medina Ortega και άλλων, εξ ονόματος της Ομάδας των Ευρωπαίων Σοσιαλιστών, για την κατάσταση στην Κολομβία,
B5­0713/2000 του βουλευτή Cox, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για το Σχέδιο Κολομβία και τη σφαγή της Κοινότητας της Ειρήνης της Ένωσης - Uraba,
B5­0721/2000 της βουλευτού Banotti και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για τις απειλές θανάτου κατά του ιερέα Brendan Forde και της κοινότητάς του και την κατάσταση των ανθρωπίνων δικαιωμάτων στην Κολομβία,
B5­0729/2000 της βουλευτού McKenna και άλλων, εξ ονόματος της Ομάδας των Πρασίνων /Ευρωπαϊκής Ελεύθερης Συμμαχίας, για τις δολοφονίες στην Κοινότητα της Ειρήνης της Ένωσης/Αγιος Ιωάννης Αναχωρητής (Aντιόχεια), στην Κολομβία, την κατάσταση του φραγκισκανού ιερέα Brendan Forde και το Σχέδιο Κολομβία,
B5­0735/2000 του βουλευτή Collins και άλλων, εξ ονόματος της Ομάδας Ένωση για την Ευρώπη των Εθνών, για την Κολομβία και τη σφαγή σε μία Κοινότητα της Ειρήνης στην Ένωση, στην περιοχή της Uraba,
B5­0742/2000 του βουλευτή Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, για την κατάσταση των ανθρωπίνων δικαιωμάτων στην Κολομβία.
Βρετανοί στρατιώτες κρατούμενοι ως όμηροι στη Σιέρρα Λεόνε
B5­0665/2000 της βουλευτού Kinnock, εξ ονόματος της Ομάδας του Ευρωπαίων Σοσιαλιστών, για τους βρετανούς στρατιώτες που κρατούνται ως όμηροι,
B5­0714/2000 της βουλευτού Ludford, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών, και Μεταρρυθμιστών, για τη σύλληψη των στρατιωτών του Ηνωμένου Βασιλείου στη Σιέρα Λεόνε,
B5­0722/2000 της βουλευτού Ferrer, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, για τη σύλληψη 11 βρετανών στρατιωτών στη Σιέρα Λεόνε,
B5­0730/2000 της βουλευτού Maes και άλλων, εξ ονόματος της Ομάδας των Πρασίνων /Ευρωπαϊκής Ελεύθερης Συμμαχίας, για τους βρετανούς στρατιώτες που κρατούνται ως όμηροι,
B5­0743/2000 των βουλευτών Sjφstedt και Miranda, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, για τους βρετανούς στρατιώτες που συνελήφθησαν στη Σιέρα Λεόνε.
Τούρκικοι βομβαρδισμοί στο Βόρειο Ιράκ
B5­0672/2000 των βουλευτών Σακελλαρίου και Van den Berg, εξ ονόματος της Ομάδας των Ευρωπαίων Σοσιαλιστών, για το βομβαρδισμό που εξαπέλυσαν οι τουρκικές δυνάμεις στην περιοχή Kεντακόρ, στο βόρειο Ιράκ,
B5­0715/2000 του βουλευτή Duff, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για τους τουρκικούς εναέριους βομβαρδισμούς στο βόρειο Ιράκ,
B5­0731/2000 του βουλευτή Cohn­Bendit και άλλων, εξ ονόματος της Ομάδας των Πρασίνων /Ευρωπαϊκή Ελεύθερη Συμμαχία, για το βομβαρδισμό που εξαπέλυσε ο τουρκικός στρατός εναντίον χωριών στο Βόρειο Ιράκ,
B5­0744/2000 της βουλευτού Uca και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, για το βομβαρδισμό που εξαπέλυσαν οι τούρκικες στρατιωτικές δυνάμεις στην περιοχή Kεντακόρ, στο Βόρειο Ιράκ.
Πρόσφυγες από το Μπουτάν στο Νεπάλ
Κύριε Πρόεδρε, το ψήφισμα που έχουμε μπροστά μας σήμερα δεν έχει σε καμία περίπτωση στόχο να επικρίνει τους βασικούς πρωταγωνιστές αυτής της υπόθεσης, τις κυβερνήσεις του Μπουτάν και του Νεπάλ, όσον αφορά την προσπάθεια εξεύρεσης μιας λύσης για τους 96 000 πρόσφυγες από το Νεπάλ που μιλούν τη γλώσσα του Μπουτάν και ζουν στα στρατόπεδα προσφύγων.
Τα τελευταία δέκα χρόνια σε αυτά τα στρατόπεδα έχουν γεννηθεί 17 000 παιδιά.
Αυτό το ψήφισμα έχει σκοπό να ενθαρρύνει την ανάληψη πρωτοβουλιών και δράσεων και να ζητήσει βοήθεια από την Επιτροπή, πιθανώς οικονομική, για την υποστήριξη του επανεποικισμού αυτών των ανθρώπων.
Χαιρετίζουμε το γεγονός, ότι η Ιαπωνία χορήγησε το ποσό των 1,3 εκατομμυρίων δολαρίων για τους πρόσφυγες και ότι πρόκειται να διατεθεί ένα εκατομμύριο δολάρια από προγράμματα σίτισης σε παγκόσμιο επίπεδο.
Ωστόσο οι πρόσφυγες θα προτιμούσαν να επιστρέψουν στα μέρη τους, παρά να έχουν αυτά τα χρήματα.
Μας έστειλαν αυτό το υπόμνημα ζητώντας την υποστήριξή μας για την επίλυση του προβλήματός τους και για την απονομή δικαιοσύνης.
Σε αυτό το έγγραφο αναφέρουν "προσευχόμαστε για εσάς, αξιότιμα μέλη του Ευρωπαϊκού Κοινοβουλίου, για να επικρατήσει τελικά η δικαιοσύνη" .
Αυτό ακριβώς κάνουμε εδώ σήμερα.
Ας ελπίσουμε ότι το ψήφισμά μας θα φέρει τη δικαιοσύνη για αυτούς τους ανθρώπους, θα τους βοηθήσει να επιστρέψουν στα μέρη τους και θα επιφέρουν αποτελέσματα.
Κύριε Πρόεδρε, φέτος είχα την τιμή να λάβω μέρος σε μια αποστολή του Ευρωπαϊκού Κοινοβουλίου στο Νέο Δελχί και το Νεπάλ.
Ως αποτέλεσμα αυτής της επίσκεψης και ειδικά της επίσκεψής μας στα στρατόπεδα προσφύγων στο ανατολικό Νεπάλ, η αποστολή δεσμεύθηκε να κάνει ό,τι είναι δυνατό για να θέσει σε πρώτο πλάνο το θέμα των μπουτανέζων προσφύγων στο Νεπάλ.
Θα ήθελα να διαβεβαιώσω το Σώμα, ότι οι πρόσφυγες είναι πλήρως ενήμεροι και εκτιμούν πραγματικά τις προσπάθειες του Ευρωπαϊκού Κοινοβουλίου, να επισύρουν την προσοχή στην κατάστασή τους.
Μας το έδειξαν καθαρά κατά την επίσκεψή μας στην περιοχή και η απόφασή μας να συνεχίσουμε να ενθαρρύνουμε την επίτευξη συμφωνίας ανάμεσα στο Μπουτάν και το Νεπάλ, είναι τώρα πιο δυνατή από ποτέ.
Η μαζική προσέλευση προσφύγων από το Μπουτάν στο Νεπάλ άρχισε προς το τέλος του 1991 και για αυτό το λόγο υπάρχει πάντα ο φόβος αποδυνάμωσης της διεθνούς προσοχής.
Οι πρόσφυγες περιμένουν τα τελευταία δέκα χρόνια για μια ειρηνική και μόνιμη επίλυση της κρίσης.
Όπως σημείωσε η κ. McCarthy πολλοί από αυτούς θέλουν να γυρίσουν στα σπίτια τους.
Έχουν γίνει πολυάριθμες διμερείς συζητήσεις ωστόσο, έως τώρα, δεν έχει εξασφαλιστεί μια καθοριστική πολιτική συμφωνία.
Στη Νέα Υόρκη πραγματοποιείται αυτή τη στιγμή η Σύνοδος της Χιλιετίας των Ηνωμένων Εθνών η οποία θα δώσει στους πρωθυπουργούς του Μπουτάν και του Νεπάλ μια ευκαιρία να συναντηθούν και να επιδείξουν τη δέσμευσή τους για ειρήνη και ανεξιθρησκία, καταλήγοντας σύντομα σε μια λύση του προβλήματος των μπουτανέζων προσφύγων στο Νεπάλ.
Θα ήταν ένας πολύ καλός τρόπος να σηματοδοτήσουμε τη Σύνοδο της Χιλιετίας των Ηνωμένων Εθνών.
Ελπίζω ότι θα ενθαρρυνθούν στο μέγιστο δυνατό για να το κάνουν.
Ένα από τα σημαντικά θέματα για τα οποία πρέπει να ληφθούν αποφάσεις, είναι ο καθορισμός της οικογενειακής μονάδας για σκοπούς επιβεβαίωσης.
Το Νεπάλ έχει αποδεχθεί το συμβιβασμό που προτάθηκε από την Ύπατη Αρμοστεία των Ηνωμένων Εθνών για τους Πρόσφυγες (UNHCR), η οποία έχει διαδραματίσει σημαντικό ρόλο στην προσπάθεια επίλυσης του αδιέξοδου.
Συνιστώ ανεπιφύλακτα στις αρχές του Μπουτάν να αποδεχθούν το συμβιβασμό, έτσι ώστε να μπορέσει να αρχίσει αμέσως η επιβεβαίωση των εδαφών.
Ενώ η Ευρωπαϊκή Ένωση παραμένει ένας από τους κύριους χορηγούς, γίνεται ολοένα και πιο δύσκολο για την Ύπατη Αρμοστεία και για το Παγκόσμιο Επισιτιστικό Πρόγραμμα (WFP) να συγκεντρώνουν κεφάλαια για τη λειτουργία των προσφυγικών καταυλισμών.
Θα πρότεινα στους διεθνείς χορηγούς να συνεχίσουν να προσφέρουν κεφάλαια που θα αρκέσουν για τη συνέχιση της λειτουργίας των στρατοπέδων κατά τη διάρκεια των διαπραγματεύσεων και της διαδικασίας επιβεβαίωσης.
Συγχρόνως θα ήταν λογικό οι χορηγοί να επιμείνουν, ώστε η κυβέρνηση του Μπουτάν να διευκολύνει το γρήγορο επαναπατρισμό των προσφύγων.
Χαιρετίζω με ιδιαίτερη ευχαρίστηση τα νέα που γνωστοποιήθηκαν στο Σώμα από την κ. McCarhty σχετικά με τη γενναιοδωρία της Ιαπωνίας σε αυτό το θέμα.
Μας είχαν δοθεί διαβεβαιώσεις πως οι διμερείς διαπραγματεύσεις θα είχαν ολοκληρωθεί γρήγορα και ότι η διαδικασία επιβεβαίωσης στα στρατόπεδα θα είχε αρχίσει από τον περασμένο Ιούλιο.
Δυστυχώς αυτή η συμφωνία εκκρεμεί ακόμη.
Για αυτόν το λόγο επαναλαμβάνω, για άλλη μια φορά, την έκκλησή μας προς όλους τους ενδιαφερόμενους να λάβουν τις απαραίτητες πολιτικές πρωτοβουλίες για να επιτευχθεί μια μόνιμη λύση της απαράδεκτης κατάστασης των μπουτανέζων προσφύγων, από τους οποίους περισσότεροι από 17 000 έχουν γεννηθεί στους καταυλισμούς αυτούς.
FR) Κύριε Πρόεδρε, πιστεύω ότι καταρχάς πρέπει να ευχαριστήσουμε τον πρόεδρο της αντιπροσωπείας μας στην Νοτιοανατολική Ασία, κ. Gerard Collins, που μίλησε ελάχιστα, διότι χάρη σ' αυτόν επιτύχαμε αυτό το ψήφισμα, και για τις προσπάθειες που κατέβαλε τους τελευταίους μήνες για την επίλυση ενός ζητήματος που δεν είναι και τόσο περιθωριακό, εφόσον αφορά δεκάδες χιλιάδες άτομα που στερούνται τα πάντα, συχνά εδώ και χρόνια.
Θα ήθελα επίσης να πω ότι ο κ. Collins είχε την υποστήριξη όλης της αντιπροσωπείας, της McCarthy, του κ. Thomas Mann και όλων των υπολοίπων μελών, και ελπίζω ότι η Επιτροπή θα δώσει συνέχεια στην ομόφωνη αυτή θέση του Κοινοβουλίου και ότι γρήγορα θα έχουμε ορατά αποτελέσματα.
Πιστεύω ότι το μπαλάκι είναι στο γήπεδο του Μπουτάν, αλλά αυτό που πρέπει να πράξουν τώρα η Επιτροπή και το Συμβούλιο είναι να ασκήσουν πίεση στην κυβέρνηση του Μπουτάν.
Θα ήθελα να επιστήσω την προσοχή σας, πέραν του θέματος αυτού, σε ένα ζήτημα που μας αφορά όλους και αφορά το μέλλον μας.
Ψηφίσαμε προχθές την έκθεση Galeote Quecedo σχετικά με την κοινή διπλωματία, που τελικά περιορίστηκε σε μια έκθεση σχετικά με μια μελλοντική σχολή κοινής διπλωματίας.
Αυτό είναι λίγο.
Είναι λίγο όταν γνωρίζουμε ότι στο Μπουτάν δεν υπάρχει αντιπροσωπεία της Επιτροπής, όταν γνωρίζουμε ότι στο Νεπάλ δεν υπάρχει αντιπροσωπεία της Επιτροπής, αλλά όταν επίσης γνωρίζουμε ότι στο Μπουτάν δεν υπάρχει πρεσβεία κανενός κράτους μέλους.
Αυτό σίγουρα δεν διευκολύνει τις επαφές, δεν διευκολύνει τη δυνατότητα διπλωματικής δράσης ώστε να καταστεί δυνατή η επίλυση αυτού του συγκεκριμένου προβλήματος, αλλά και άλλων γενικότερων προβλημάτων.
Αυτή, αγαπητοί συνάδελφοι, είναι η έκθεση που ψηφίσατε.
Δεν είναι η έστω μερική κοινοτικοποίηση της εξωτερικής πολιτικής μας και πολιτικής ασφαλείας.
Είναι πραγματικά αδιανόητο να σκεφτεί κανείς ότι σε μια χώρα όπως το Μπουτάν, όπου δεν έχουμε καμία πρεσβεία, θα μπορούσαμε να έχουμε μια αντιπροσωπεία της Επιτροπής που θα έχει και το ρόλο πρεσβείας για τα δεκαπέντε κράτη μέλη;
Είναι πραγματικά αδύνατο;
Ξεπερνά την φαντασία σας;
Αυτό είναι το ερώτημα που ήθελα να σας θέσω.
) Κύριε Πρόεδρε, ως Αντιπροσωπεία για τις σχέσεις με τις χώρες της Ν.
Ασίας και την Ένωση για την περιφερειακή συνεργασία της Νότιας Ασίας του Ευρωπαϊκού Κοινοβουλίου, μπορέσαμε τον Απρίλιο να εντοπίσουμε περιπτώσεις όπου υπάρχουν δεκάδες χιλιάδες πρόσφυγες εδώ και χρόνια οι οποίοι ζουν σε καταυλισμούς του Ανατολικού Νεπάλ.
Η βοήθεια της Ευρωπαϊκής Ένωσης και άλλων Διεθνών Οργανισμών είναι σημαντική.
Πλην όμως, κανείς δεν μπορεί να εγγυηθεί την απεριόριστη χρηματοδότηση αυτού του ύψους.
Έχει έρθει πλέον η ώρα για τη σύναψη ουσιαστικών συμβάσεων.
Το Μπουτάν και το Νεπάλ δεν συνορεύουν, είναι όμως πνευματικά κοντά.
Και τα δύο κράτη είναι Βασίλεια, και τα δύο κοινοβουλευτικά με μικρή παράδοση, το ένα βουδιστικό και το άλλο ινδουιστικό.
Και τα δύο κράτη γνωρίζουν ότι η διαρκής διαμάχη αναστέλλει την εθνική και οικονομική πρόοδό τους.
Το Μπουτάν κατηγορεί το Νεπάλ ότι, λόγω των διαρκών αλλαγών κυβερνήσεων, είναι ανίκανο να δράσει.
Αυτό έχει αλλάξει.
Το Nεπάλ κατηγορεί το Μπουτάν ότι δεν είναι προδιατεθειμένο για αποτελεσματικές λύσεις.
Αυτό ελπίζουμε ότι θα αλλάξει.
Οι υποσχέσεις του Υπουργού Εξωτερικών του Μπουτάν, με την ευκαιρία της επίσκεψής του στις Βρυξέλλες στις 8 Ιουνίου, τηρήθηκαν και οι αποφασιστικής σημασίας διαπραγματεύσεις έχουν ξεκινήσει από τα μέσα του έτους.
Υπάρχει συμφωνία απόψεων για τις τέσσερις κατηγορίες των κατοίκων των προσφυγικών καταυλισμών.
Είναι όμως αναγκαίο να υπάρχει ένας κοινός ορισμός του όρου οικογένεια σύμφωνα με τον συμβιβασμό της Ύπατης Αρμοστείας των Ηνωμένων Εθνών για τους Πρόσφυγες, στον οποίο αναφέρθηκε ο κ. Collins.
Το Nεπάλ έχει ήδη συμφωνήσει.
Κάνουμε όμως έκκληση και στην Ινδία να μην δημιουργήσει περαιτέρω εμπόδια.
Είναι συνδεδεμένη και με τις δύο γειτονικές της χώρες μέσω συμφωνιών και οικονομικών σχέσεων.
Στην Ινδία εργάζονται 6 εκατομμύρια υπήκοοι του Νεπάλ.
Τα σύνορα είναι ανοιχτά.
Δεν υπάρχουν προβλήματα ασύλου.
Γνωρίζω τον χάρτη πολύ καλά και φαίνεται ότι οι διμερείς διαμάχες δεν θα πρέπει να επιλύονται μέσω της Ένωσης Περιφερειακής Συνεργασίας της Νότιας Ασίας.
Πραγματικά, η μεγαλύτερη Δημοκρατία του κόσμου ασκεί υψηλή επιρροή στην περιφέρειά της και είναι ανθρωπιστικά συνυπεύθυνη.
Παρατηρείται κάποια κινητικότητα.
Η πολιτική ομάδα EVP-DE στηρίζει τις ελπίδες της στο Τιφού, το Κατμαντού αλλά και στο Δελχί.
Από τις συνομιλίες στην Νέα Υόρκη μεταξύ της Υπάτου Αρμοστή για τους Πρόσφυγες και των Πρωθυπουργών του Μπουτάν και του Νεπάλ αναμένουμε να προκύψουν αποφασιστικές ενέργειες.
Κύριε Πρόεδρε, η Ομάδα των Πρασίνων/Ευρωπαϊκής Ελεύθερης Συμμαχίας δεν μπορεί παρά να υποστηρίξει με σθένος αυτό το ψήφισμα, το οποίο, όπως δήλωσαν οι συνάδελφοι που είχαν άμεση εμπειρία αυτής της τραγικής κατάστασης, καταδεικνύει την προσοχή με την οποία περιβάλλει το όργανό μας μια περιοχή σαφώς μακρινή μας, αλλά της οποίας οι ανθρώπινες τραγωδίες πλήττουν βαθύτατα το πνεύμα μας.
Όπως υπογράμμισαν οι προλαλήσαντες συνάδελφοί μου, πολλά βήματα έγιναν και θα γίνουν και άλλα, και ευχή μας είναι οι μελλοντικές συζητήσεις να έχουν θετική έκβαση.
Από την πλευρά μου, συμφωνώ με την ευχή του συναδέλφου Dupuis, να κάνει η Επιτροπή, αλλά και εν γένει η Ευρωπαϊκή Ένωση, διπλωματικά βήματα προς εκείνα τα κράτη που πλήττονται κατά μείζονα λόγο από αυτήν την κρίση.
Θεωρώ ότι δεν έχω άλλο τι να προσθέσω, παρά μόνο να δηλώσω πως και εμείς θα παρακολουθήσουμε μετά προσοχής τις περαιτέρω εξελίξεις της κατάστασης.
Βιρμανία
FR) Ευχαριστώ.
Κύριε Πρόεδρε, κύριε Επίτροπε, αγαπητοί συνάδελφοι, έχουμε και πάλι ενώπιόν μας μια παραδειγματική περίπτωση.
Αυτό το νιοστό, δυστυχώς, κείμενο σχετικά με τη Βιρμανία είναι πολύ καλό.
Η κατάσταση στη Βιρμανία είναι απόλυτα σαφής.
Χαρακτηρίζεται, αφ' ενός, από μια απόλυτη δικτατορία και, αφ' ετέρου, από μια υποδειγματική αντιπολίτευση.
Όμως, εδώ και δέκα χρόνια δεν σημειώνεται καμιά πρόοδος σ' αυτήν τη χώρα.
Αυτή είναι η κατάσταση.
Πιστεύω ότι αυτό πρέπει να μας δημιουργήσει και εμάς απορίες.
Η πολιτική μας απέναντι στην Ασία είναι μια εγκληματική πολιτική, εγκληματική στην κυριολεξία.
Τοποθετούμε στο ίδιο επίπεδο καθεστώτα τα οποία, έστω και με δυσκολίες, εξακολουθούν να εδραιώνουν και να ενισχύουν τη δημοκρατία, όπως την Ινδία για παράδειγμα, και άλλες χώρες όπως την Κίνα, τη Βιρμανία, τη Βόρειο Κορέα, που κάνουν ό,τι είναι δυνατό, αν μπορεί να το πει κανείς, για να ενισχύσουν τη δικτατορία.
Κατά την άποψή μου λοιπόν, θα έπρεπε να σκεφθούμε να καταρτίσουμε καταλόγους, να καθορίσουμε κατηγορίες, και να έχουμε διαφορετικού τύπου σχέσεις ανάλογα με τον τύπο της χώρας.
Δυστυχώς αυτό δεν συμβαίνει.
Το Ευρωπαϊκό Κοινοβούλιο το ζητεί εδώ και καιρό, πρέπει λοιπόν να επιμείνουμε στο σημείο αυτό.
Δεν είναι δυνατό να συνεχίζουμε το διάλογο με οργανώσεις όπως η ASEAN και να υποκρινόμαστε ότι τις θεωρούμε ένα ομοιογενές σύνολο.
Η ASEAN δεν είναι παρά μια συνάντηση εντελώς διαφορετικών χωρών, που έχουν πολύ αποκλίνοντα συμφέροντα, και καμία προοπτική ολοκλήρωσης.
Πρέπει να υποστηρίζουμε τις ολοκληρώσεις που είναι θεμελιωμένες πάνω στη δημοκρατία - αυτό σε καμία περίπτωση δεν συμβαίνει σε χώρες σαν και αυτήν - και συνεπώς να διευκολύνουμε και να ενθαρρύνουμε τις διμερείς μας σχέσεις με τις χώρες εκείνες που στηρίζονται στη δημοκρατία, που επιθυμούν να ενισχύσουν το κράτος δικαίου και τη δημοκρατία, και να εφαρμόσουμε μια εξαιρετικά σκληρή πολιτική απέναντι σε χώρες όπως η Βιρμανία.
Θα ήθελα τέλος να πω ότι η Βιρμανία είναι μια χώρα που σήμερα τελεί υπό την κατοχή της Λαϊκής Δημοκρατίας της Κίνας.
Πολυάριθμες πηγές κάνουν λόγο για ύπαρξη δεκάδων κινεζικών στρατιωτικών βάσεων στη Βιρμανία.
Η Λαϊκή Δημοκρατία της Κίνας περικυκλώνει κυριολεκτικά την Ινδία: αυτό είναι πραγματικό γεγονός, συγκεκριμένο γεγονός.
Γνωρίζετε την κατάσταση στο Πακιστάν.
Η στρατηγική βοήθεια της Λαϊκής Δημοκρατίας της Κίνας υπέρ του επανεξοπλισμού και της ενίσχυσης του πυρηνικού εξοπλισμού του Πακιστάν αποτελεί μορφή κυκλωτικού περιορισμού και, αν το μεγάλο παγκόσμιο πρόβλημα του εικοστού αιώνα ήταν το γερμανικό, το γάλλιο-γερμανικό πρόβλημα, σήμερα και αύριο το πρόβλημα θα είναι ινδό-κινεζικό.
Αν δεν υποστηρίξουμε ήδη από τώρα τις χώρες που επενδύουν στη δημοκρατία, στην ενίσχυση της δημοκρατίας, όπως η Ινδία, και συνεχίσουμε να στρώνουμε κόκκινα χαλιά μπροστά στις αρχές του Πεκίνου, το μόνο που θα επιτύχουμε είναι να ενισχύσουμε ένα μηχανισμό που θα γίνει στο τέλος εκρηκτικός.
Η έκρηξη που θα προκληθεί δεν θα αφορά μόνο την Ασία, αλλά θα πλήξει τελικά και την Ευρώπη και την Ευρωπαϊκή Ένωση.
Κύριε Πρόεδρε, κυρίες και κύριοι, λυπάμαι που πρέπει να παρέμβω εκ νέου για να υπερασπιστώ τον σκοπό της κυρίας Aung San Suu Kyi.
Δεν πρόκειται μόνο για την υπεράσπιση ενός ανθρώπου που έχει υποφέρει και υποφέρει από τον αγώνα του για τη δημοκρατία και την ελευθερία, αλλά πρόκειται επίσης για αυτό που εκπροσωπεί στον αγώνα ενός ολόκληρου λαού για την επίτευξη της δημοκρατίας και της ελευθερίας.
Η κυρία Aung San Suu Kyi ήταν άξια της αναγνώρισης της διεθνούς κοινότητας με την απονομή του βραβείου Νόμπελ, του βραβείου Ζαχάρωφ αυτού του Κοινοβουλίου, του βραβείου Ελευθερίας της Διεθνούς Ομοσπονδίας Φιλελευθέρων Κομμάτων.
Και τώρα αρνούνται τις βασικότερες ελευθερίες στην ίδια και σε όσους την ακολουθούν σ' αυτή τη δύσκολη διαδικασία ενάντια στη δικτατορία, στην οποία αναφέρθηκε ο κ. Dupuis.
Όλοι αυτοί οι άνθρωποι βρίσκονται σε μια απαράδεκτη κατάσταση.
Για αυτόν τον λόγο η Ομάδα των Φιλελευθέρων υποστηρίζει τις προτάσεις του σχετικού ψηφίσματος και εφιστώ την προσοχή σας ιδιαίτερα στην παράγραφο 8, όπου ζητείται να επιβάλλουν τόσο οι Ηνωμένες Πολιτείες όσο και η Επιτροπή και το Συμβούλιο τις αντίστοιχες πολιτικές και οικονομικές κυρώσεις εφόσον δεν υπάρχει στη Βιρμανία δημοκρατία.
Πρόεδρε, γι άλλη μια φορά αντιμετωπίζουμε τη δύσκολη κατάσταση στη οποία ευρίσκεται ο εκλεγμένος Πρόεδρος της Μυανμάρ και με την επιθετικότητα του στρατιωτικού καθεστώτος της χώρας.
Νομίζω ότι τα τελευταία δύο χρόνια καταθέσαμε πέντε ή έξι ψηφίσματα για τη Μυανμάρ.
Είναι σχεδόν ανυπόφορο να βλέπουμε την Πρόεδρο που συγκέντρωσε το 80% των ψήφων εδώ και περισσότερο από μια δεκαετία, η οποία αντιστέκεται στο στρατιωτικό καθεστώς της χώρας της χωρίς τη χρήση βίας, να χαίρει φραστικής υποστήριξης (πρόσφατα μάλιστα και από τον κ. Clinton), να λαμβάνει το βραβείο Νόμπελ και το βραβείο Ζαχάρωφ για την ειρηνική της αντίσταση και να μην χαίρει επαρκούς υποστήριξης για να καταλάβει τη θέση που της αξίζει στη χώρα της.
Σημειωτέον ότι πρόκειται για ένα στρατιωτικό καθεστώς που παραβιάζει κατάφωρα τα ανθρώπινα δικαιώματα και τα δικαιώματα των μειονοτήτων.
Τα οικονομικά του κράτους στηρίζονται στα ναρκωτικά.
Πρόκειται για τη δεύτερη, μετά την Κολομβία, χώρα στον κόσμο που διέλυσε το κοινοβούλιο και δολοφόνησε και φυλάκισε πολλούς βουλευτές, που εφαρμόζει ένα καθεστώς καταναγκαστικής εργασίας για τις μειονοτικές ομάδες, ιδιαιτέρως στην ανάπτυξη υποδομών, και που παρόλα αυτά επωφελείται από επενδύσεις ,εκτός άλλων, και ευρωπαϊκών χωρών, όπως συμβαίνει στην περίπτωση της γαλλικής πετρελαϊκής εταιρίας Total και της ολλανδικής βιομηχανίας υδροκατασκευών.
Ούτε η ΕΕ ούτε κάποιο από τα κράτη μέλη της παγώνει αυτού του είδους τις επενδύσεις.
Κατά βάση, δεν υποστηρίζω τις οικονομικές κυρώσεις.
Καμιά φορά όμως - και σκέφτομαι τη Νότια Αφρική και τη Χιλή τη δεκαετία του 80 - πρέπει να σταματήσει η κακοήθεια.
Πιστεύω ότι η ΕΕ και οι ΗΠΑ πρέπει να συμφωνήσουν τι πρέπει να κάνουν στην περίπτωση της Μυανμάρ.
Πιστεύω ότι η χώρα αυτή πρέπει να απομονωθεί πολιτικά και οικονομικά και ότι πρέπει να ασκηθεί επάνω της αρκετή πίεση, γιατί διαφορετικά θα καταλήξουμε να νομιμοποιήσουμε τη βίαιη αντιπολίτευση.
Υπάρχουν άνθρωποι που λένε: κοιτάξτε την κ. Aung San Suu Kyi, εδώ και δώδεκα χρόνια αντιστέκεται ειρηνικά, στέκεται στο δρόμο και την γυρίζουν στο σπίτι της, ενώ οι οπαδοί της φυλακίζονται.
Και τι γίνεται στη συνέχεια;
Η διεθνής κοινότητα δεν επεμβαίνει.
Καλώ την ΕΕ να συνεννοηθεί με τις ΗΠΑ για να γίνει πραγματικά κάτι για να την βοηθήσουν, για να αποκατασταθεί το κοινοβούλιο της Μυανμάρ και μαζί με αυτό και η δημοκρατία στη χώρα.
Κύριε Πρόεδρε, θα ήθελα να υποστηρίξω αυτό που ειπώθηκε από τους άλλους ομιλητές.
Έχουν περάσει δέκα χρόνια από τότε που το NLD κέρδισε μια μεγάλη πλειοψηφία εδρών μέσω ελεύθερων και δίκαιων εκλογών, παρόλα αυτά η δημοκρατία καταπιέζεται από όλες τις απόψεις και με κάθε ευκαιρία.
Πιστεύω ότι η πρόσφατη επανένταξη της Βιρμανίας στις ασιατικές και ευρω-ασιατικές συνόδους ήταν ένα μεγάλο λάθος από την αρχή.
Η Βιρμανία δεν έχει κάνει καμία κίνηση από την επανένταξή της στην Ασία για να αποδείξει ότι την αξίζει.
Θα πρέπει να επανεξετάσουμε σοβαρά αυτήν την πολιτική.
Η Βιρμανία πρέπει να εξαιρεθεί.
Πιστεύω επίσης ότι η Ευρωπαϊκή Ένωση είναι σε θέση να κάνει πολύ περισσότερα.
Η Aung San Suu Kyi έχει ζητήσει κυρώσεις, όμως εμείς δεν έχουμε κάνει τίποτε για αυτό.
Ακόμα και οι ΗΠΑ έχουν σταματήσει τουλάχιστον τις νέες επενδύσεις τους.
Γιατί δεν εξασφαλίζει η Ευρωπαϊκή Ένωση την επιβολή των κυρώσεων;
Πρέπει να κάνουμε ό,τι είναι δυνατό για να σταματήσουμε την καταναγκαστική εργασία και την παραβίαση των ανθρωπίνων δικαιωμάτων.
Όπως αναφέρεται και στο ψήφισμα, οφείλουμε να αποθαρρύνουμε οποιαδήποτε μορφή τουρισμού στη Βιρμανία.
Αυτό πρέπει να υποστηριχθεί.
Κύριε Πρόεδρε, συμφωνώ με πολλά από τα σχόλια που διατυπώθηκαν μέχρι στιγμής από τις κυρίες McKenna και Maij-Weggen, σχετικά με την κατάσταση στη Βιρμανία.
Ωστόσο θα ήθελα να αναφερθώ στη συγκεκριμένη περίπτωση ενός ψηφοφόρου μου, η οποία αποτελεί ένα καλό παράδειγμα της βιαιότητας των αρχών που κυβερνούν αυτή τη στιγμή τη Βιρμανία.
Το Σεπτέμβριο του 1999 ο James Mawdsley από τη βορειοανατολική Μεγάλη Βρετανία καταδικάστηκε, σε 17 χρόνια απομόνωσης σε μια φυλακή της Βιρμανίας.
Η μητέρα του πηγαίνει τώρα στη Βιρμανία ελπίζοντας να τον δει.
Το "έγκλημά" του σύμφωνα με τις αρχές της Βιρμανίας ήταν να περάσει στη χώρα και να επιχειρήσει να επισύρει την προσοχή στην παραβίαση των ανθρωπίνων δικαιωμάτων.
Κατασκευάστηκαν ψευδείς κατηγορίες σε βάρος του.
Η είσοδός του στη χώρα εμφανίζεται ως παράνομη παρά το γεγονός ότι το προσωπικό της βρετανικής πρεσβείας είδε το διαβατήριό του, το οποίο φέρει τη σφραγίδα μετανάστευσης της Βιρμανίας, γεγονός που αποδεικνύει ότι έφτασε στη χώρα με απόλυτη νομιμότητα.
Υπουργοί και υπάλληλοι της βρετανικής κυβέρνησης καταβάλλουν συνεχείς προσπάθειες να επιστήσουν την προσοχή των αρχών της Βιρμανίας στη σοβαρότητα της κατάστασής του, χωρίς όμως επιτυχία.
Ζητώ από το Κοινοβούλιο και την Επιτροπή να κάνουν ό,τι μπορούν για να εξασφαλίσουν την απελευθέρωσή του.
DE) Κύριε Πρόεδρε, ξεκινώντας επιτρέψτε μου να διευκρινίσω ότι στις συζητήσεις για τα ανθρώπινα δικαιώματα δεν θα πρέπει να παίξει ρόλο η αναπλήρωση του Ιράν μέσω της Μπούρμα, διότι η κατάσταση στο Ιράν δεν προξενεί μεγάλη ανησυχία στην ομάδα μας.
Θα ασχοληθούμε με το θέμα περαιτέρω.
Όμως οι πραγματικοί λόγοι, οι σκανδαλώδεις αποφάσεις και η σκανδαλώδης συμπεριφορά της στρατιωτικής κυβέρνησης της Μυανμάρ κάνουν εμφανή την ανάγκη να πάρει θέση το Ευρωπαϊκό Κοινοβούλιο.
Πρέπει να δείξουμε απεριόριστο θαυμασμό και σεβασμό στην μη βίαιη παρέμβαση, την αξιοσέβαστη, διαρκή παρότρυνση της κατόχου του βραβείου Νόμπελ ελευθερίας, Aung San Suu Kyi και επίσης στα μέλη και τους πολιτικούς της Εθνικής Ένωσης για την Δημοκρατία και να τους διαβεβαιώσουμε ότι στεκόμαστε δίπλα τους και ότι η Ευρωπαϊκή Ένωση, σε συνεργασία με την διεθνή κοινότητα, θα κάνει ότι είναι δυνατόν για την αποκατάσταση των ανθρωπίνων δικαιωμάτων ή, καλύτερα, για να συνεισφέρει στην προαγωγή των ανθρωπίνων δικαιωμάτων, της Δημοκρατίας και του κράτους δικαίου στην Μπούρμα.
Η San Suu Kyi γεννά ακόμη σίγουρα την ελπίδα.
Η συνεχής δράση της δείχνει ότι δεν ήταν δυνατόν να την αποσιωπήσει κανείς και ότι για τον λόγο αυτό έχουμε την υποχρέωση στην Ευρώπη να πράξουμε ό,τι είναι δυνατόν ώστε η φωνή της να ακουστεί εδώ, στην Αμερική αλλά και κυρίως στην Ασία.
Είναι ο φορέας της ελπίδας για τις εξελίξεις, για τους καταπιεσμένους και για τόσα πολλά άτομα που κάνουν καταναγκαστική εργασία.
Είναι όμως πηγή ελπίδας και για όλους τους πολίτες, άνδρες και γυναίκες που ψήφισαν για δημοκρατία, κοινοβουλευτισμό και ένα νόμιμο κράτος προ του 1990.
Πρέπει να ζητήσουμε από τους εταίρους μας, τα κράτη μέλη του ANASE, αλλά και από άλλα κράτη της Ασίας, να πράξουν ό,τι είναι δυνατόν για να ανατραπεί αυτή η λεγόμενη κυβέρνηση της αλλαγής, όπως τόσο κυνικά αυτοαποκαλείται.
Για τον λόγο αυτό θεωρώ σωστό να ενισχυθούν οι οικονομικές κυρώσεις.
Η ΕΕ έχει χειρισθεί το θέμα σωστά.
Είναι αναγκαίος ο θεσμοθετημένος διάλογος και η τοποθέτηση της ανταλλαγής απόψεων για το θέμα της Μπούρμα στις προτεραιότητες της ημερήσιας διάταξης της Διάσκεψης κορυφής του Λάος, ώστε να διευκρινιστεί ότι το ASEAN, καθώς και η ΕΕ αναλαμβάνουν κάποια ευθύνη για την εξέλιξη της κατάστασης στην Μπούρμα.
Παραβιάσεις των ανθρωπίνων δικαιωμάτων στην Κολομβία, ιδιαίτερα η περίπτωση του πατρός Brendan Forde
Κύριε Πρόεδρε, το Ευρωπαϊκό Κοινοβούλιο έχει ασχοληθεί πολλές φορές με την κατάσταση στην Κολομβία.
Εκεί υπάρχει ένας εμφύλιος πόλεμος σε λανθάνουσα κατάσταση, στον οποίο η βία έχει αποκτήσει εδώ και πολλές δεκαετίες διαρθρωτικό χαρακτήρα.
Ο λανθάνων αυτός εμφύλιος πόλεμος έχει περιπλακεί πολύ λόγω της ανάπτυξης του λαθρεμπορίου ναρκωτικών, εφόσον η Κολομβία έχει μετατραπεί σε χώρα παραγωγής και διέλευσης ναρκωτικών προς ολόκληρο τον κόσμο.
Σε αυτήν την κατάσταση υπάρχουν διάφορες ομάδες που καταφεύγουν στη βία.
Δεν αναφέρομαι μόνο στις παραστρατιωτικές οργανώσεις και τους αντάρτες, αλλά επίσης στις οργανώσεις λαθρεμπόρων ναρκωτικών.
Ενίοτε και οι στρατιωτικές μονάδες καταφεύγουν στη βία και παραβιάζουν τα ανθρώπινα δικαιώματα.
Σε μια τέτοια κατάσταση, η προσπάθεια δημιουργίας ζωνών ειρήνης, όπως για παράδειγμα μέσω των ειρηνικών κοινοτήτων που έχουν δημιουργηθεί στην αγροτική περιοχή Urabα , αντιμετώπισε τεράστιες δυσχέρειες.
Πραγματικά, προσφάτως υπήρξαν ανθρωποκτονίες σε αυτές τις κοινότητες της Urabα, συγκεκριμένα στην περιοχή της Uniσn.
Οι ηγέτες τους απειλήθηκαν με θανάτωση και η απειλή με θάνατο στην Κολομβία είναι κάτι που πρέπει κανείς να παίρνει πολύ σοβαρά, γιατί συνήθως οι απειλές αυτές πραγματοποιούνται.
Δεν μπορούμε, στην πραγματικότητα, να κάνουμε πάρα πολλά από αυτό το Κοινοβούλιο.
Υποστηρίζουμε, φυσικά, τις προσπάθειες της κολομβιανής κυβέρνησης και αυτές άλλων οργανώσεων για την επίτευξη της ειρήνης και επαναλαμβάνουμε την επιθυμία και το ενδιαφέρον μας να συνεργαστούν τα ευρωπαϊκά θεσμικά όργανα με την κολομβιανή κυβέρνηση στη διατήρηση της ειρήνης.
Κύριε Πρόεδρε, κυρίες και κύριοι, όπως είπε ο συνάδελφός μου κ. Medina Ortega, πρέπει και εμείς να επαναλάβουμε την κατάσταση στην οποία δυστυχώς καταλήγει η σύγκρουση στην Κολομβία και να υπενθυμίσουμε ότι σε αυτήν την Κοινότητα για την Ειρήνη της Uniσn, στην περιοχή Urabα, από το 1997 υπήρξαν τρεις ανθρωποκτονίες.
Ευτυχώς, η κολομβιανή κυβέρνηση αποφάσισε να αναζητήσει τους υπευθύνους και να τους επιβάλει τις σχετικές ποινές.
Ωστόσο, είναι γεγονός ότι από το 1997 έχουν γίνει τρεις ανθρωποκτονίες, η τελευταία στις 8 Ιουλίου, και η Κοινότητα για την Ειρήνη της Uniσn και η Διεκκλησιαστική Επιτροπή για τη Δικαιοσύνη και την Ειρήνη, συμπεριλαμβανομένου του ιρλανδού φραγκισκανού ιερέα Brendan Forde, έχουν επανειλημμένα απειληθεί με θάνατο, παρά την ουδέτερη θέση τους και τη συμβολή τους στην ειρήνευση της περιοχής.
Πιστεύουμε πως αυτή η κατάσταση απαιτεί εκ νέου την ανάληψη της σθεναρότερης δυνατής δράσης εκ μέρους των ευρωπαϊκών θεσμικών οργάνων.
Τόσο η Επιτροπή όσο και το Ευρωπαϊκό Κοινοβούλιο διαθέτουν ορισμένες δυνατότητες να την φέρουν εις πέρας σε συνεργασία με το Γραφείο για τα Δικαιώματα του Ανθρώπου των Ηνωμένων Εθνών, καθώς και μέσω της Ύπατης Αρμοστείας για τα Δικαιώματα του Ανθρώπου των Ηνωμένων Εθνών στην Κολομβία.
Ζητάμε από την Επιτροπή, προφανώς σε συνεργασία με το Κοινοβούλιο, να θέσουν στη διάθεση της κολομβιανής κυβέρνησης όλη την πολιτική μας δύναμη και την ικανότητά μας για άσκηση πιέσεων, ούτως ώστε να έρθει επιτέλους στην Κολομβία η τόσο επιθυμητή ειρήνη και να πάψουν να υφίστανται αυτές οι δραματικές καταστάσεις των δολοφονιών, των ανθρωποκτονιών και των θανάτων.
Πέρυσι είχα την τιμή να επισκεφτώ αυτήν την όμορφη και βασανισμένη χώρα και αποτελεί προνόμιο για εμάς στο ευρωπαϊκό Κοινοβούλιο να μπορούμε να υψώσουμε τις φωνές μας για την υπεράσπιση των δικαιωμάτων αυτών των ανθρώπων που βρίσκονται τόσο μακριά από εμάς.
Είχα επίσης την τιμή να συναντήσω πέρυσι στην Κολομβία πολλούς ακτιβιστές των ανθρωπίνων δικαιωμάτων.
Φέτος πληροφορηθήκαμε στην Ιρλανδία, όπως είναι προφανές από την ανησυχία που εκφράζουν σήμερα οι Ιρλανδοί συνάδελφοί μας, για τον κίνδυνο που αντιμετωπίζει ο πατέρας Brendan Forde, ένας φραγκισκανός που εργάζεται στο μικρό χωριό του La Union και που επέλεξε να παραμείνει δίπλα στους ενορίτες του παρά το σοβαρό κίνδυνο που διατρέχει η ίδια του η ζωή.
Ο ίδιος είναι τόσο απομονωμένος, ώστε είναι πιθανό να μη μάθει ποτέ για τη σημερινή μας συζήτηση.
Πρέπει να διανύσει μια απόσταση οκτώ μιλίων για να βρει τηλέφωνο και να μπορέσει να επικοινωνήσει με κάποιον.
Για αυτόν το λόγο είναι προνόμιό μας να υψώσουμε τις φωνές μας για να απαιτήσουμε να διασφαλιστεί η ζωή του και οι ζωές αυτών που ζουν στην κοινότητά του καθώς και να βεβαιωθούμε ότι η κυβέρνηση της Κολομβίας γνωρίζει τις ανησυχίες μας.
Κύριε Πρόεδρε, θα ήθελα αρχικά να εκφράσω τη βαθιά μου απογοήτευση για το ψήφισμα που έχουμε μπροστά μας σήμερα.
Η Ομάδα μου, των Πρασίνων/Ευρωπαϊκής Ελεύθερης Συμμαχίας υπέγραψε την τροπολογία, μας φοβίζει όμως το γεγονός, ότι η τροπολογία και το ψήφισμα δεν επεκτείνονται επαρκώς.
Δεν καλύπτουν μια σειρά από σημαντικά θέματα όπως το Σχέδιο Κολομβία και οι σοβαρές παραβιάσεις των ανθρωπίνων δικαιωμάτων που συμβαίνουν σε αυτή τη χώρα.
Έχει αναφερθεί από πολλές οργανώσεις για τα ανθρώπινα δικαιώματα, ότι οι παραβιάσεις των ανθρωπίνων δικαιωμάτων από τις παραστρατιωτικές οργανώσεις έχουν την υποστήριξη των ένοπλων δυνάμεων και αυτό έχει σαν αποτέλεσμα τις δολοφονίες φτωχών ανθρώπων στις αγροτικές περιοχές.
Οι περισσότερες από τις ένοπλες δυνάμεις της Κολομβίας συνεχίζουν να εμπλέκονται σε σοβαρές υποθέσεις παραβίασης των ανθρωπίνων δικαιωμάτων και η συνέργιά τους στις φρικαλεότητες των παραστρατιωτικών αγνοείται κατά βάση από τις κολομβιανές αρχές.
Το υπουργείο Εσωτερικών των ΗΠΑ αναφέρει συνεχώς ότι οι ένοπλες δυνάμεις της Κολομβίας έχουν λάβει μέτρα για την τιμωρία των παραβιάσεων των ανθρωπίνων δικαιωμάτων μέσα από το χώρο τους.
Με το Σχέδιο Κολομβία θα διατεθούν 1,3 δισεκατομμύρια δολάρια από τις ΗΠΑ κυρίως για στρατιωτικούς σκοπούς.
Πολλές οργανώσεις για τα ανθρώπινα δικαιώματα πιστεύουν ότι το Σχέδιο θα επιδεινώσει την κατάσταση για το φτωχό αγροτικό πληθυσμό και ασφαλώς θα ενισχύσει την πολιτική βία.
Θα έχει ανεπανόρθωτες επιπτώσεις για τους ανθρώπους και το περιβάλλον και δεν θα επιλύσει τα προβλήματα με τα ναρκωτικά.
Δεν υπήρξε συνεργασία πάνω στο Σχέδιο Κολομβία με τους κολομβιανούς, γεγονός απαράδεκτο.
Πέρυσι βρέθηκα στην Κολομβία με την Επιτροπή Συνδέσμου μη Κυβερνητικών Οργανισμών (NGO) και μπορώ να σας πω ότι η κατάσταση που επικρατεί είναι πραγματικά πολύ σοβαρή.
Οι κολομβιανοί στρατιωτικοί συνεχίζουν να ενθαρρύνουν τους παραστρατιωτικούς που ευθύνονται για τις παραβιάσεις των ανθρωπίνων δικαιωμάτων και είναι σαφές ότι οι ΗΠΑ και η Κολομβία έχουν ενεργήσει ενάντια στο συμφέρον του λαού.
Πιστεύω πως αυτό θα έπρεπε να είχε αποτελέσει μέρος του ψηφίσματος.
Η μόνη ομάδα που θέλησε να αναφερθεί στο Σχέδιο Κολομβία και στο ευρύτερο το θέμα των ανθρωπίνων δικαιωμάτων ήταν η δική μας.
Αυτό είναι πραγματικά δυσάρεστο και αποτελεί σοβαρή παραίτηση από το καθήκον μας προς τους ανθρώπους σε όλον τον κόσμο.
Κύριε Πρόεδρε, όταν ο Πρόεδρος Pastrana είχε βρεθεί ενώπιον ετούτης της Συνέλευσης, δεσμεύθηκε να εργαστεί για την ειρήνη στην χώρα του, αλλά ξέχασε να αναφέρει τρία πολύ σοβαρά ζητήματα.
Πρώτον, τη μέγιστη ευθύνη της ίδιας της κυβέρνησης, η οποία προσφέρει καταφύγιο στην παραβίαση των ανθρωπίνων δικαιωμάτων, στα βασανιστήρια, τις απαγωγές και τις δολοφονίες που διαπράττουν οι παραστρατιωτικές ομάδες σε συνεργία με τον στρατό.
Δεύτερον, ότι η επίλυση τόσο σοβαρών προβλημάτων, όπως είναι η καλλιέργεια της κοκαΐνης και της βίας, μπορεί να γίνει μόνο μέσω των ειρηνευτικών συνομιλιών με τις Επαναστατικές Στρατιωτικές Δυνάμεις και τον Εθνικό Απελευθερωτικό Στρατό.
Και τρίτον, ότι μαζί με τις Ηνωμένες Πολιτείες προετοίμαζε το Σχέδιο Κολομβία για στρατιωτική παρέμβαση στην περιοχή, πίσω από τις πλάτες του κολομβιανού Κοινοβουλίου, πίσω από τις πλάτες της ευρωπαϊκής και της παγκόσμιας κοινής γνώμης.
Για αυτούς τους λόγους, ενόψει του κινδύνου της επανάληψης στη Λατινική Αμερική ενός νέου Βιετνάμ, στο οποίο θα οδηγήσει το Σχέδιο Κολομβία, θα πρέπει να ενεργήσουμε βάσει τριών συγκεκριμένων προτάσεων.
Πρώτον, ότι οποιαδήποτε ενίσχυση της Ευρωπαϊκής Ένωσης προς την Κολομβία θα χορηγηθεί αφού υπογραφεί η συνθήκη ειρήνης μεταξύ της κυβέρνησης, των Επαναστατικών Στρατιωτικών Δυνάμεων και του Εθνικού Απελευθερωτικού Στρατού.
Δεύτερον, ότι η Ευρωπαϊκή Ένωση πρέπει να καταδικάσει το Σχέδιο Κολομβία και να απαιτήσει την ειρηνική και μέσω διαπραγματεύσεων επίλυση της σύγκρουσης, προκειμένου να αποφευχθεί αυτή η στρατιωτική κλιμάκωση.
Και τρίτον, ότι η Ευρωπαϊκή Ένωση πρέπει να ζητήσει από τον Πρόεδρο Pastrana να θέσει τέρμα σε κάθε ενέργεια παραβίασης των ανθρωπίνων δικαιωμάτων στη χώρα του από τις παραστρατιωτικές συμμορίες και να πάψουν πλέον τα λυπηρά παγκόσμια ρεκόρ των χιλιάδων θυμάτων που υπάρχουν κάθε χρόνο.
Για αυτόν τον λόγο, επιτρέψτε μου επίσης να προσθέσω - όπως έχει ήδη ειπωθεί, αλλά πιστεύω ότι θα πρέπει να το πω συγκεκριμένα - πως η Ευρωπαϊκή Ένωση θα πρέπει να εγκαταστήσει στη Λατινική Αμερική ένα παρατηρητήριο των ανθρωπίνων δικαιωμάτων, σε σχέση με το ήδη υφιστάμενο των Ηνωμένων Εθνών.
Γιατί υπάρχουν τόσες χώρες, αλλά προπαντός η Κολομβία, που δεν τηρούν αυτήν την εγγύηση σεβασμού της δημοκρατίας και των ανθρωπίνων δικαιωμάτων, ώστε είναι ευθύνη μας να παράσχουμε την κατάλληλη βοήθεια σε αυτήν την περιοχή που είναι τόσο σημαντική για εμάς και για τον κόσμο.
Κύριε Πρόεδρε, μπορώ να πω ευθέως στον Επίτροπο Nielson ότι σας έγραψα μια επιστολή στις 18 Αυγούστου με την οποία εξέφραζα την ανησυχία μου σχετικά με τη ζωή και τις δυσάρεστες συνθήκες διαβίωσης του πατέρα Brendan Forde από την Ιρλανδία, του οποίου η ζωή απειλείται από τις περίπλοκες πολιτικές συνθήκες που ισχύουν στην Κολομβία.
Μπορώ να προσθέσω, το όνομα του νεαρού που γεννήθηκε και μεγάλωσε στην Ιρλανδία, του Tristan James Murray, η μητέρα του οποίου κατάγεται από την ίδια με εμένα περιοχή της Ιρλανδίας, το Wexford και του κολομβιανού συναδέλφου του Javier Nova, νεαροί περιβαλλοντολόγοι που αγνοούνται από τον Ιούλιο.
Σε όλους μας προκαλεί ανησυχία το γεγονός ότι το Σχέδιο Κολομβία μπορεί να κλιμακώσει τη διαμάχη και να αυξήσει την επιρροή των παραστρατιωτικών δυνάμεων εκεί.
Να είστε βέβαιοι ότι αυτή η βοήθεια από την ΕΕ και η πραγματική βοήθεια και από τις ΗΠΑ χρησιμοποιούνται ακριβώς όπως πρέπει και όχι για να αυξήσουν τις επιθέσεις του ένοπλων και παραστρατιωτικών δυνάμεων ενάντια στις ειρηνικές κοινότητες με την πρόφαση ότι προσπαθούν να ανακαλύψουν τους ταραχοποιούς.
Ο πατέρας Forde παραμένει εκεί που είναι, επειδή προσπαθεί να προστατέψει την κοινότητά του.
Η ζωή του έχει απειληθεί.
Του δόθηκαν είκοσι ημέρες για να φύγει και ο Διεθνής Ερυθρός Σταυρός θα υποστηρίξει τα λεγόμενά μας.
Πρέπει να βελτιώσουμε το ανθρώπινο προφίλ σε διεθνές επίπεδο, συμπεριλαμβανομένων και των κοινοτήτων όπου απειλείται η ζωή των ανθρώπων απειλείται και ελπίζουμε ότι εσείς Επίτροπε Nielsen θα κάνετε για εμάς ό,τι μπορείτε.
) Κύριε Πρόεδρε, κύριε Επίτροπε, αξιότιμοι συνάδελφοι, δύο λεπτά είναι υπεραρκετά για να συνοψίσω και να απαριθμήσω τους τρομακτικούς αριθμούς που μάς έρχονται σήμερα από την Κολομβία.
Θα αναφέρω μόνον ορισμένους από αυτούς, όπως εμφανίζονται στο τελευταίο e-mail που έλαβα από τη Διεθνή Αμνηστία: 50 πολίτες δολοφονήθηκαν τον περασμένο μήνα από τους παραστρατιωτικούς, 400 πολίτες σφαγιάσθηκαν στη διάρκεια του 1999, 3500 είναι τα θύματα των πολιτικών εγκλημάτων, 1000 απαγωγές, 250 000 κολομβιανοί πολίτες έμειναν άστεγοι για πολιτικούς λόγους.
Σε όλα αυτά έρχεται να προστεθεί μια σφαγή στην αγροτική κοινότητα La Uniςn, η τρίτη μέσα σε τρία χρόνια.
Έχουμε ηθική υποχρέωση να δηλώσουμε κατηγορηματικά ότι αυτή η σφαγή ήταν πλήρως προαναγγελθείσα και ότι τίποτα δε συμβαίνει τυχαία σήμερα στην Κολομβία.
Τι μάς μένει , λοιπόν, να κάνουμε;
Να περιμένουμε την επόμενη σφαγή στη La Uniόn ή σε κάποιο άλλο χωριό για εορτάσουμε το πολλοστό μας ψήφισμα που θα φέρει την ένδειξη του πένθους ή - όπως ορθά πρότειναν ορισμένοι συνάδελφοι- οφείλουμε να υψώσουμε με σθένος τη φωνή μας;
Θεωρώ ότι το Ευρωπαϊκό Κοινοβούλιο πρέπει να βρει σήμερα το θάρρος να υψώσει τη φωνή του, υιοθετώντας για ακόμα μία φορά τα λόγια της Διεθνούς Αμνηστίας: όλα τα ενεχόμενα στη σύγκρουση μέρη ευθύνονται για τις παραβιάσεις των ανθρωπίνων δικαιωμάτων στην Κολομβία, αλλά ένα εξ αυτών - οι παραστρατιωτικοί - φέρει την μεγαλύτερη ευθύνη.
Οι παραστρατιωτικές ομάδες, πράγματι, συνθλίβουν τον αστικό πληθυσμό σε μια θανάσιμη μέγγενη.
Όπως ήδη ελέχθη, ο Πρόεδρος Pastrana εμφανίστηκε σ' αυτήν εδώ την Αίθουσα προσφέροντας την αξιόλογη προσπάθειά του να οδηγήσει όλα τα ενεχόμενα μέρη στο τραπέζι του διαλόγου.
Το Ευρωπαϊκό Κοινοβούλιο έχει χρέος να ζητήσει την αποκατάσταση ενός κώδικα κανόνων και δικαιωμάτων κατ' αρχάς στο εσωτερικό του κολομβιανού κράτους, εκτός από το να καταγγείλει όλα αυτά που συμβαίνουν σήμερα στην Κολομβία.
Οι παραστρατιωτικοί δρουν συντονισμένοι, συνένοχοι, με τον στρατό, που συχνά - όπως σ' αυτή την περίπτωση - συντάσσει τις λίστες του θανάτου με τα ονόματα των υποψήφιων θυμάτων.
Καμιά σοβαρή προσπάθεια δεν έχει γίνει μέχρι σήμερα για να οδηγηθούν στη δικαιοσύνη οι αρχηγοί αυτού του υποτιθέμενου παραστρατιωτικού στρατεύματος: για να αναφέρω έναν απ' αυτούς, τον Carlos Castaρo, ο οποίος συνεχίζει ατιμωρητί να παραχωρεί τις συνεντεύξεις του στους κολομβιανούς ραδιοφωνικούς σταθμούς.
Επαναλαμβάνουμε, επομένως, την υποστήριξή μας για μια ειρηνική λύση και, χωρίς υποκρισία, ζητούμε από την κολομβιανή κυβέρνηση να λάβει υπόψη της τον τραγικό ρόλο που διαδραματίζουν οι παραστρατιωτικοί.
Τέλος, καλούμε την Επιτροπή και τα κράτη μέλη να ενεργοποιήσουν όλα τα πολιτικά μέσα για την προστασία και την ασφάλεια των πολιτικών οργανισμών που ασχολούνται με την υπεράσπιση των δικαιωμάτων του ανθρώπου.
Κύριε Πρόεδρε, πραγματικά, όπως είπε και ο Manolo Medina, για ακόμη μια φορά μιλάμε για την Κολομβία.
Αυτήν την φορά για να ζητήσουμε την προστασία του ιρλανδού φραγκισκανού ιερέα, Brendan Forde, και των συναδέλφων του.
Αλλά ο τελευταίος υπερασπιστής των ανθρωπίνων δικαιωμάτων δολοφονήθηκε τον Μάιο στην Κολομβία.
Το όνομά του ήταν Ramiro Zapata.
Οι υπερασπιστές των ανθρωπίνων δικαιωμάτων που έχουν δολοφονηθεί τον τελευταίο ενάμιση χρόνο ανέρχονται σε 25.
Τα τελευταία χρόνια 3 000 στρατιώτες της Πατριωτικής Ένωσης έχασαν τη ζωή τους.
Ο Luis Guillermo Pιrez, επίσης υπερασπιστής των ανθρωπίνων δικαιωμάτων, επιμένει ότι υπάρχει ένα σχέδιο, αποκαλούμενο σχέδιο των Εκατό, για τη δολοφονία έως εκατό υπερασπιστών των ανθρωπίνων δικαιωμάτων.
Κατά την άποψή μου αυτό αποτελεί καταστροφή για την Κολομβία.
Ας ελπίσουμε ότι ο τελευταίος αυτός υπερασπιστής των ανθρωπίνων δικαιωμάτων υπερβάλλει.
Ωστόσο, αν όσα λεει είναι αλήθεια, τότε αυτό θα είναι καταστροφικό για την Κολομβία.
Πιστεύω πως η Ευρωπαϊκή Ένωση θα πρέπει να λάβει τη δική της πρωτοβουλία και να αποκτήσει τη δική της στρατηγική, η οποία δεν θα έχει καμία σχέση με οποιαδήποτε παραστρατιωτική περιπέτεια, όπως συμβαίνει με τις Ηνωμένες Πολιτείες, προκειμένου να γίνει περισσότερο υποφερτή η ζωή του λαού της Κολομβίας.
Κύριε Πρόεδρε, το Ευρωπαϊκό Κοινοβούλιο που έχει αναλάβει την απαράβατη και ανέκκλητη δέσμευση απέναντι στα ανθρώπινα δικαιώματα στην Κολομβία και σε ολόκληρο τον πλανήτη, για ακόμη μια φορά πρέπει να εκφράσει την ανησυχία του σχετικά με την κατάσταση στη συγκεκριμένη χώρα και συγκεκριμένα σχετικά με τις απειλές που δέχονται ο ιρλανδός ιερέας Brendan Forde και η κοινότητά του, απειλές απέναντι στις οποίες εμείς εκφράζουμε την έντονη απέχθειά μας.
Κύριε Πρόεδρε, κατά τη γνώμη μου η Ευρωπαϊκή Ένωση θα έπρεπε να κάνει κάτι περισσότερο από το να εκφράσει απλά την ανησυχία της· να απαιτήσει την ασφάλεια των πολιτών της και να επαναλάβει την υποστήριξή της στις προσπάθειες ειρηνευτικών διαπραγματεύσεων που έχει ήδη αρχίσει ο Πρόεδρος Pastrana με τις παραστρατιωτικές ομάδες.
Έχει έρθει πλέον η στιγμή να περάσουμε από τα λόγια στις πράξεις για να μην παραμείνουμε σε απλά ρητορικές διαμαρτυρίες.
Θα ήθελα να υπενθυμίσω πως ο Πρόεδρος Pastrana υπήρξε ο πρώτος αρχηγός ξένου κράτους που κατά την παρούσα κοινοβουλευτική περίοδο θέλησε να εμφανιστεί ενώπιον της Ολομέλειας του Κοινοβουλίου μας.
Τώρα χρειάζεται μια συγκεκριμένη απάντηση αλληλεγγύης από την Ευρωπαϊκή Ένωση στα τρία μέτωπα που έχει ανοιχτά: τις διαπραγματεύσεις της ένοπλης σύγκρουσης, την καταπολέμηση των ναρκωτικών, στην οποία πρέπει να εστιάσουμε μέσα από το πρίσμα συμμεριζόμενης ευθύνης, και τη θεσμική ενδυνάμωση, κάνοντας ειδική έκκληση για την υπεράσπιση των ανθρωπίνων δικαιωμάτων.
Θα ήθελα να υπενθυμίσω τα λόγια του Προέδρου Pastrana σε αυτήν εδώ την αίθουσα: "Πιστεύω πως δεν είναι δυνατόν να υπάρξει ένα αξιοπρεπές και δημοκρατικό μέλλον χωρίς την καλλιέργεια του σεβασμού των θεμελιωδών δικαιωμάτων.
Γνωρίζω πως κατά τη μακρά πορεία των εσωτερικών συγκρούσεων στην Κολομβία υπήρξαν σοβαρές παραβιάσεις αυτών των δικαιωμάτων και αυτό δεν πρέπει να συνεχιστεί.
Η δέσμευσή μου στην υπεράσπιση των ανθρωπίνων δικαιωμάτων είναι απαράβατη ";.
Κάτι άλλο, κύριε Πρόεδρε, είναι η πραγματικότητα που καταστρέφει αυτήν τη στιγμή τη συγκεκριμένη χώρα.
Για αυτόν τον λόγο, κύριε Πρόεδρε, είναι κατά τη γνώμη μου σημαντικό να μας πει η Επιτροπή ποια μέσα διαθέτει για να δώσει μια κοινοτική απάντηση σε αυτό το πρόβλημα, γιατί στο προσχέδιο του προϋπολογισμού για το έτος 2001 δεν γίνεται καμία αναφορά στην απάντηση που πριν από λίγο ανέφερε ο κ. Gonzαlez Αlvarez: μια πραγματική απάντηση ίδια της Ευρωπαϊκής Ένωσης.
Ποια είναι τα σχέδια της Επιτροπής για την αλληλέγγυα απόκρισή της στις συγκρούσεις που μαστίζουν τη συγκεκριμένη χώρα;
Βρετανοί στρατιώτες, όμηροι στη Σιέρα Λεόνε.
Κύριε Πρόεδρε, δυστυχώς οι απαγωγές στη Σιέρα Λεόνε αρχίζουν πάλι να κάνουν την εμφάνισή τους.
Αυτήν τη φορά πρόκειται για την απαγωγή έντεκα βρετανών στρατιωτών από την εθνοφρουρά των West Side Boys.
Σε αυτό θα πρέπει να προσθέσουμε τις επιθέσεις της συγκεκριμένης ομάδας ανταρτών με στόχο την επέκταση της περιοχής επιρροής τους που κόστισαν τη ζωή σε τρία μέλη των φιλοκυβερνητικών δυνάμεων.
Πρόκειται για ενέργειες που η Ομάδα του Ευρωπαϊκού Λαϊκού Κόμματος καταδικάζει έντονα και που το Ευρωπαϊκό Κοινοβούλιο πρέπει επίσης να καταδικάσει, ενώ παράλληλα πρέπει να απαιτήσει την άμεση απελευθέρωση άνευ όρων των απαχθέντων στρατιωτών και να εκφράσει την υποστήριξή του προς την κυβέρνηση της Σιέρρα Λεόνε, καθώς επίσης και στις δυνάμεις UNAMSIL και στον βρετανικό στρατό που εργάζονται για την εδραίωση της ειρήνης στη συγκεκριμένη χώρα.
Την εδραίωση μιας ειρήνης που εξακολουθεί να αποτελεί επισφαλές αγαθό, όπως φαίνεται από την εν λόγω απαγωγή.
Για αυτόν τον λόγο δεν μπορούμε να μείνουμε σε αυτές τις καταγγελίες, αλλά πρέπει να αναλάβουμε δράση και να απαιτήσουμε επίσης να τηρηθούν οι Ειρηνευτικές Συμφωνίες του Λομέ και να αφοπλιστούν όλες οι εθνοφρουρές.
Ωστόσο, όσο η φτώχεια συνεχίζει να βασιλεύει στη Σιέρα Λεόνε, όσο δεν τίθεται τέρμα μια για πάντα στο λαθρεμπόριο διαμαντιών και στο εμπόριο όπλων, δεν θα είναι δυνατή η ειρήνη σε αυτήν την βασανισμένη χώρα.
Συνεπώς, πρέπει η Ευρωπαϊκή Ένωση να θέσει στη διάθεσή τους όλα τα μέσα, όχι μόνο προκειμένου να συμβάλλει στην ενίσχυση της ειρηνευτικής διαδικασίας, αλλά κυρίως για να καταστήσει δυνατή τη δημιουργία συνθηκών διαβίωσης ώστε η ειρήνη στη συγκεκριμένη χώρα να είναι μη αναστρέψιμη.
Κατά συνέπεια, επιβάλλεται μια γενναιόδωρη και συντονισμένη πολιτική αναπτυξιακής συνεργασίας, κυρίως στον τομέα της εκπαίδευσης.
Για αυτόν τον λόγο ζητείται η καταβολή δημοσιονομικών προσπαθειών για τη συγκεκριμένη πολιτική.
Μια πολιτική που να συμβάλλει στον τερματισμό αυτής της πληγής που ονομάζεται φτώχεια.
Αλλά κυρίως επιβάλλεται μια αποφασιστική δράση εκ μέρους της Ευρωπαϊκής Ένωσης, των κρατών μελών και ολόκληρης της διεθνούς κοινότητας, ώστε να τεθεί τέρμα μια για πάντα στο λαθρεμπόριο διαμαντιών στην περιοχή.
Γιατί όταν ο φυσικός πλούτος μιας χώρας ωφελεί μόνο τους κύριους του πολέμου, ήτοι όταν τα διαμάντια παρέχουν στις παραστρατιωτικές οργανώσεις τη συγκέντρωση επαρκών κεφαλαίων για την απόκτηση όπλων και τη συνέχιση των δραστηριοτήτων τους, η ειρήνη θα παραμένει ένα ανεκπλήρωτο όνειρο.
Και δίχως ειρήνη, η ανάπτυξη δεν θα είναι παρά μια ουτοπία.
Κύριε Πρόεδρε, κύριε Επίτροπε, όποιος ακούσει να μιλάμε για όλα αυτά τα προβλήματα κάθε περίοδο συνόδου στο Στρασβούργο, διερωτάται τι μπορούμε να κάνουμε πραγματικά.
Στη Σιέρα Λεόνε κρατούνται όμηροι όχι μόνο στρατιώτες του ΟΗΕ, βρετανοί στρατιώτες, αλλά και ένας ολόκληρος λαός εδώ και πολλά χρόνια και εμείς είμαστε συνυπεύθυνοι για την κατάσταση, ακόμη και αν πρόκειται μόνο για το εμπόριο διαμαντιών.
Στις 5 Ιουλίου, το Συμβούλιο Ασφαλείας επέβαλε εμπάργκο στα διαμάντια από τη Σιέρα Λεόνε.
Εμείς, ως ΕΕ, πρέπει να κάνουμε ότι είναι δυνατό για να πετύχει, για να σταματήσει το εμπόριο των ματωμένων διαμαντιών.
Γι αυτό και νομίζω ότι δεν αρκεί μόνο να περιορίσουμε το εμπόριο διαμαντιών από τη Σιέρα Λεόνε.
Πρέπει να συνεχίσουμε να υποστηρίζουμε την κυβέρνηση, πιστεύω όμως ότι είναι απολύτως απαραίτητο να υποστηρίξουμε και το δικαστήριο εγκλημάτων πολέμου.
Πρέπει να πάψει πλέον να υφίσταται μια κατάσταση όπου ορισμένοι μπορούν ατιμώρητοι να χρησιμοποιούν όπλα και να αφαιρούν τη ζωή συμπολιτών τους.
FR) Κύριε Πρόεδρε, φυσικά και συμπάσχω με τους έντεκα Βρετανούς στρατιώτες που απάχθηκαν στη Σιέρα Λεόνε από μία από τις ένοπλες ομάδες που δρουν εκεί.
Και αυτοί, αποτελούν θύματα μιας πολιτικής βασικό θύμα της οποίας είναι ο πληθυσμός της Σιέρα Λεόνε.
Αυτή η πολιτική όμως είναι πρώτα πρώτα το δημιούργημα της ίδιας της κυβέρνησης, της βρετανικής κυβέρνησης που την υποστηρίζουν όλες οι μεγάλες δυτικές δυνάμεις, ιδίως η Γαλλία, καθώς και ο ΟΗΕ.
Είναι εξοργιστικό να μην λεει ούτε μια λέξη το ψήφισμα για τον παρελθόντα και τον τωρινό ρόλο της Μεγάλης Βρετανίας στη χώρα αυτή.
Η πρώην αποικιοκρατική δύναμη, αφού λεηλάτησε, εκμεταλλεύθηκε αυτήν την περιοχή του κόσμου, επέβαλε με εκλογική νοθεία μια κυβέρνηση που εκπροσωπεί κυρίως τα δικά της συμφέροντα.
Οι χειρισμοί της αποτελούν έναν από τους κύριους παράγοντες ενός εμφύλιου πολέμου στον οποίο συμμετέχει ενεργά, άμεσα, με τη διπλωματία της, με την πίεση του στόλου της, και έμμεσα, με τα στρατεύματα των πρώην αφρικανικών αποικιών της, η συμπεριφορά των οποίων επιτόπου είναι εξίσου ειδεχθής με αυτήν των ενόπλων ομάδων.
Αυτές οι ένοπλες δυνάμεις, μεταξύ των οποίων και το RUF, δεν εκπροσωπούν σίγουρα τα συμφέροντα του πληθυσμού της Σιέρα Λεόνε ούτε με τις μεθόδους τους, ούτε με τους στόχους τους.
'Οσο μεγάλη όμως και αν είναι η ευθύνη τους για τη δυστυχία της χώρας τους, δεν φθάνει στο βαθμό του κυνισμού των Βρετανών υπουργών ή υψηλών αξιωματούχων.
Εν κατακλείδι, θα καταψηφίσουμε αυτό το ψήφισμα που καλύπτει μια αποικιοκρατική πολιτική που μετά βίας κρατά τα προσχήματα.
Κύριε Πρόεδρε, οι προσπάθειες που έγιναν νωρίτερα από το αριστερό κόμμα της Ισπανίας να γίνει πολιτική πρωτεύουσα έξω από το Γιβραλτάρ με αφορμή την τραγωδία του υποβρυχίου Κουρσκ με βρίσκουν μάλλον αντίθετο.
Το HMS Tireless είναι ασφαλές σε βρετανικό έδαφος και οι επισκευές θα διεξαχθούν σύμφωνα με τις υψηλότερες προδιαγραφές ασφαλείας.
Όσον αφορά το θέμα της Σιέρα Λεόνε, διαφωνώ με τη δήλωση του προηγούμενου ομιλητή, υπάρχει ωστόσο κάτι άλλο που θα ήθελα να τονίσω σχετικά με το ρόλο της βρετανικής κυβέρνησης.
Προειδοποιήσαμε το Βρετανικό Εργατικό Κόμμα πριν από μήνες όσον αφορά τους κινδύνους μιας μη προκαθορισμένης χρονικά δέσμευσης των βρετανικών στρατευμάτων στη Σιέρα Λεόνε.
Έπρεπε να είχε δοθεί από την αρχή στα στρατεύματά μας μια συγκεκριμένη και 'πεπερασμένη' αποστολή με μια ρεαλιστική στρατηγική λήξης.
Η σημερινή απαράδεκτη κατάσταση είναι καθαρά αποτέλεσμα των αργών ρυθμών με τους οποίους προχωρά η αποστολή καθώς και της πολιτικής αναποφασιστικότητας και μας δίνει ένα καλό μάθημα για το μέλλον.
Κύριε Πρόεδρε, η κατάσταση στη Σιέρα Λεόνε έχει αποτελέσει θέμα πολλών συζητήσεων κατεπείγοντος και πάντα μιλάμε για το εν λόγω θέμα προωθώντας τις ειρηνευτικές συνομιλίες, την εθνική συμφιλίωση, την ενίσχυση του εκτοπισμένου πληθυσμού και κάνοντας έκκληση για μια διεθνή ποινική δικαιοσύνη ικανή να δικάσει τους υπεύθυνους της γενοκτονίας που διαπράττεται στην συγκεκριμένη χώρα.
Σήμερα πια δεν βρισκόμαστε ενώπιον ενός αμιγώς πολιτικού ζητήματος, αλλά μιας εγκληματικής πράξης που εμπίπτει στην αρμοδιότητα κάθε ποινικού κώδικα.
Πρόκειται για την απαγωγή που διαπράχθηκε από εγκληματίες που δεν έχουν καμία πολιτική σχέση ούτε με τα μέλη της πρώην στρατιωτικής χούντας ούτε με τις ομάδες που υπέγραψαν την ειρηνευτική συμφωνία τον Ιούλιο του 1999.
Οι απαιτήσεις τους περιορίζονται στο αίτημα για την απελευθέρωση μιας ομάδας φυλακισμένων και την αναθεώρηση μιας ειρηνευτικής συμφωνίας, η οποία προορίζεται για την θέση σε τάξη μιας διαμελισμένης χώρας.
Ωστόσο, τα θύματα της απαγωγής έχουν μεγάλη πολιτική σημασία.
Η διεθνής παρουσία στη Σιέρα Λεόνε είναι ένα καλό παράδειγμα της επιμονής της διεθνούς κοινότητας στην αναζήτηση της παγκόσμιας ειρήνης.
Για αυτόν τον λόγο, αναλαμβάνοντας αυτήν την ευθύνη, υποστηρίζουμε ότι το Ευρωπαϊκό Κοινοβούλιο θα πρέπει σήμερα να αποταθεί στην κυβέρνηση της Σιέρα Λεόνε και να κάνει έκκληση για την άμεση απελευθέρωση άνευ όρων των απαχθέντων βρετανών στρατιωτών.
Τουρκικοί βομβαρδισμοί στο βόρειο Ιράκ.
Κύριε Πρόεδρε, πρόκειται για ένα πραγματικά λεπτό ζήτημα.
Η ειρήνη είναι ίσως η σημαντικότερη ιδρυτική αρχή της Ευρωπαϊκής Ένωσης και όσοι επιθυμούν να γίνουν μέλη της οφείλουν να προσπαθούν να διευθετούν τις εσωτερικές και εξωτερικές υποθέσεις τους όσο το δυνατό πιο ειρηνικά.
Η Τουρκία, όπως μπορούμε να εκτιμήσουμε, έχει εξαιρετικά ευαίσθητα σύνορα και η καθιέρωση της σταθερότητας και των ειρηνικών προϋποθέσεων που απαιτούνται για τη σωστή ενσωμάτωσή της στην Ευρώπη αποτελεί ιδιαίτερο πρόβλημα.
Ως μέρος της προενταξιακής φάσης όσον αφορά την υποψηφιότητα της Τουρκίας, πρέπει να επιχειρήσουμε τη δημιουργία ενός λειτουργικού πλαισίου μέσω του οποίου θα εξετάζουμε από κοινού στρατιωτικά, πολιτικά και οικονομικά θέματα.
Η ιδιότητα της Τουρκίας ως χώρα μέλος του ΝΑΤΟ δημιουργεί σε πολλά κράτη μέλη μια ιδιαίτερη ευθύνη στο θέμα αυτό.
Θα πρέπει να δούμε την ανάπτυξη μιας κοινής Ευρωπαϊκής Πολιτικής Ασφάλειας και Αμυνας ως την αφορμή αλλά και ως το συνδετικό κρίκο για την επίτευξη κοινών θέσεων μεταξύ μας σε θέματα καταπολέμησης της τρομοκρατίας, σεβόμενοι ταυτόχρονα τα θεμελιώδη δικαιώματα.
Εάν μπορούσαμε να επιτύχουμε τη δημιουργία ενός παρόμοιου λειτουργικού πλαισίου, θα μπορούσαμε και να ελπίζουμε ότι αυτό το λυπηρό γεγονός αποτελεί πλέον παρελθόν.
Κύριε Πρόεδρε, η Τουρκία είναι χώρα του ΝΑΤΟ, υποβάλει υποψηφιότητα για να προσχωρήσει στην ΕΕ, έχει υπογράψει διάφορες διεθνείς συμβάσεις, εκτός άλλων και για την προστασία των ανθρωπίνων δικαιωμάτων, την κατάργηση των βασανιστηρίων κλπ.
Παρόλα αυτά, η Τουρκία συνεχίζει να βομβαρδίζει, εκτός των συνόρων της, στο Βόρειο Ιράκ, τους Κούρδους που ζουν εκεί.
Κύριε Επίτροπε, νομίζω ότι πρέπει να μιλήσουμε καθαρά.
Χωρίς μια οριστική πολιτική και ειρηνική λύση του κουρδικού προβλήματος, τα πράγματα δεν θα πάνε ποτέ καλά και η Τουρκία θα πρέπει να το δεχτεί αυτό.
Πιστεύω ότι, αν δεν λυθεί το κουρδικό πρόβλημα, δεν θα υπάρξει ποτέ σταθερότητα στην περιοχή αυτή.
Ελπίζουμε, τουλάχιστον, ότι μέρα με τη μέρα αυξάνονται οι πιθανότητες για ειρήνη στη Μέση Ανατολή.
Βεβαίως, θα θέλαμε να εκφράσουμε τα συλλυπητήριά μας προς τις οικογένειες των θυμάτων των βομβαρδισμών, που επαναλήφθηκαν πρόσφατα τον περασμένο Αύγουστο, και ζητάμε τον απόλυτο σεβασμό των διεθνών συνόρων.
Εάν αυτό δεν συμβεί, θα υπάρχει μια διαρκής πηγή προβλημάτων.
Ο πόλεμος δεν πρόκειται ποτέ να φέρει την ειρήνη.
Κύριε Πρόεδρε, "Τι φταιει το παιδί μου;"
Αυτή την ερώτηση έθεσε η μητέρα ενός θύματος του βομβαρδισμού, σε μία συνέντευξη στην τηλεόραση.
Γιατί πρέπει πάντα τα θύματα στρατιωτικών επιθέσεων να είναι παιδιά, γυναίκες και απλοί πολίτες;
Κατά των βομβαρδισμό κουρδικών χωριών από τον τουρκικό στρατό, στο Κεντακόρ, στις 15 Αυγούστου, σκοτώθηκαν περισσότεροι από 32 άνθρωποι και τραυματίστηκαν 40.
Πρόκειται για μια σφαγή και ένα έγκλημα κατά της ανθρωπότητας.
Είναι χαρακτηριστικό της στάσης των τουρκικών αρχών έναντι της ειρήνης αλλά και των Κούρδων που είχαν απλώσει το χέρι στην ειρήνη.
Όπως δήλωσε εκπρόσωπος του Υπουργείου Εξωτερικών της Τουρκίας, η Τουρκία εκτελεί κατά καιρούς στρατιωτικές επιχειρήσεις κατά του PKK, το οποίο εξήγγειλε για τρίτη φορά ότι διακόπτει τις εχθροπραξίες.
Διερωτώμαι γιατί τώρα, κατά τη διάρκεια των διαδικασιών ένταξης στην Ευρωπαϊκή Ένωση, προμηθεύονται όπλα στην Τουρκία και χτίζονται εργοστάσια παραγωγής πολεμοφοδίων.
Γιατί απαγορεύθηκαν την 1η Σεπτεμβρίου οι οργανώσεις για τα ανθρώπινα δικαιώματα και ο εορτασμός της Παγκόσμιας Ημέρας για την Ελευθερία;
Είναι δυνατόν να μπορέσει κανείς να επιταχύνει τις διαδικασίες εκδημοκρατισμού με όπλα και πολεμοφόδια;
Όχι!
Η ειρηνική λύση του προβλήματος των Κούρδων και ο σεβασμός των ανθρωπίνων δικαιωμάτων είναι ο καλύτερος δρόμος προς την Ελευθερία.
Θα πρέπει δηλαδή να υποφέρουν πάντα οι μητέρες;
Δεν είναι δυνατόν να συνεισφέρουμε, ώστε να ανθίσει ο κήπος της αδελφικότητας μεταξύ των Κούρδων και των Τούρκων;
Υποστηρίζω το πρόγραμμα MEDA, σύμφωνα με το οποίο κάθε κρατική, νομική, πολιτική, πολιτιστική και κοινωνική διάκριση εναντίον του κουρδικού έθνους από την τουρκική κυβέρνηση θα πρέπει να σταματήσει.
Η διάθεση οικονομικών πόρων της ΕΕ στην Τουρκία θα πρέπει να συνδεθεί με την επίλυση του κουρδικού θέματος και να οριστεί βάσει της προσπάθειας για την άρση της οικονομικής και κοινωνικής υπανάπτυξης της κουρδικής περιοχής.
Δεν μπορούν να είναι πλέον αποδεκτοί οι βομβαρδισμοί εναντίων απλών πολιτών στον αιώνα μας!
Καταδικάζω αυτές τις απάνθρωπες ενέργειες και ζητώ να διαλευκανθεί αυτό το έγκλημα και να καταδικαστούν οι ένοχοι.
Ζητώ από το Συμβούλιο και τα κράτη μέλη να καταδικάσουν τον βομβαρδισμό των κουρδικών χωριών και να παροτρύνουν την τουρκική κυβέρνηση να αναλάβει διαπραγματεύσεις με τους δημοκρατικούς αντιπροσώπους των Κούρδων για μια πολιτική λύση.
Αυτός είναι ο ταχύτερος δρόμος για την Ευρωπαϊκή Ένωση!
) Κύριε Πρόεδρε, αυτή θα είναι η τρίτη φορά που θα πάρω το λόγο στην αίθουσα αυτή κατά την διάρκεια αυτής της συνόδου ολομέλειας για διαφορετικά θέματα που αφορούν την Τουρκία και τις σχέσεις της με την Ευρωπαϊκή Ένωση.
Αυτό θα μου έχει δώσει την ευκαιρία να εκφράσω την άποψή μου για ορισμένα σημεία που θα συμπεριληφθούν στην έκθεση που μου ζήτησε το Κοινοβούλιό μας να συντάξω σχετικά με τη διεύρυνση της Τουρκίας και την ένταξή της στην Ένωση.
Δεν θα επανέλθω, αλλά θα ήθελα να μεταφέρω εδώ την άποψή μου.
Αν αποδειχθεί ότι η πρωτοβουλία για τον βομβαρδισμό της 15ης Αυγούστου στο Kendakor ανήκει στον τουρκικό στρατό, δεν θα μπορούμε παρά να ενθαρρύνουμε την τουρκική κυβέρνηση να μειώσει προοδευτικά τον ρόλο που εξακολουθούν να παίζουν οι στρατιωτικές της δυνάμεις, με το πρόσχημα της καταπολέμησης της τρομοκρατίας, σε τομείς που είναι πιθανό να καταφέρουν βαρύ πλήγμα στην αξιοπιστία της βούλησης της Τουρκίας για ένταξή της στην Ευρωπαϊκή Ένωση.
Ο αγώνας κατά της τρομοκρατίας φαίνεται να βαίνει προς νίκη, και πιστεύω ειλικρινά ότι έχει έλθει η ώρα να ληφθεί αυτού του είδους η απόφαση.
Επειδή ο στρατός κατέχει τη δύναμη, δεν σημαίνει ούτε ότι μπορεί ούτε ότι πρέπει, εκτός από έκτακτες περιστάσεις, να είναι αυτός που αποφασίζει τη χρήση της.
Αυτά τα 40 χρόνια στρατιωτικής σταδιοδρομίας με έπεισαν αρκετά ότι "Cedant arma togae", τα όπλα πρέπει να υποχωρούν μπροστά στην πολιτική.
) Κύριε Πρόεδρε, η κοινή πρόταση ψηφίσματος σχετικά με τους τουρκικούς βομβαρδισμούς στο βόρειο Ιράκ κατατίθεται από πέντε πολιτικές ομάδες του Ευρωπαϊκού Κοινοβουλίου.
Τούτο αποδεικνύει το ενδιαφέρον του Κοινοβουλίου μας για τον σεβασμό του διεθνούς δικαίου και των ανθρωπίνων δικαιωμάτων σ' αυτό το μέρος του κόσμου, όπως και την άκρα επαγρύπνησή του όποτε πρόκειται για χώρα υποψήφια προς ένταξη στην Ένωση, στην προκειμένη περίπτωση για την Τουρκία.
Πράγματι, το βόρειο Ιράκ, το οποίο είναι μια ζώνη περιορισμένης κυριαρχίας, βάσει διεθνών αποφάσεων, δεν πρέπει να ανεχθούμε να γίνει και ζώνη άνευ δικαίου, ζώνη όπου όλα επιτρέπονται και, πόσο μάλλον, όπου απαγορεύεται η παραμικρή παρουσία παρατηρητή.
Ο θεμιτός αγώνας κατά της τρομοκρατίας δεν δικαιολογεί μαζικές τιμωρίες με θύματα τους κουρδικούς πληθυσμούς ολόκληρων χωριών.
Αυτού του είδους τα δυσανάλογα αντίποινα θα πρέπει να εξαλειφθούν δια παντός από το στρατιωτικό οπλοστάσιο μιας πολιτισμένης χώρας.
Κύριε Πρόεδρε, όπως έλεγε η συνάδελφός μου κ. Uca, είναι απαράδεκτο μια χώρα που φιλοδοξεί να γίνει κράτος μέλος της Ευρωπαϊκής Ένωσης να βομβαρδίζει έναν ανυπεράσπιστο λαό και να σκοτώνει περισσότερους από 30 πολίτες και να προκαλεί περισσότερους από 40 τραυματίες.
Εμείς πιστεύουμε ότι το λιγότερο που μπορεί να ζητηθεί από μια χώρα κάτω από αυτές τις συνθήκες είναι ο σεβασμός του διεθνούς Δικαίου.
Και φυσικά, πρέπει επίσης να καταγγείλουμε την υποκρισία ορισμένων κρατών μελών που παραβιάζοντας τον κώδικα δεοντολογίας περί εξαγωγής όπλων σε χώρες που με αυτά τα όπλα μπορούν να κάνουν ό,τι έκανε η Τουρκία στην προκείμενη περίπτωση, εξάγουν όπλα σε αυτές τις χώρες.
Κατά τη γνώμη μας αποτελεί υποκρισία να καταδικάζουν το γεγονός και έπειτα να στέλνουν όπλα ώστε να επαναληφθεί το ίδιο αυτό γεγονός που είχαν καταδικάσει.
Πιστεύουμε επίσης ότι η Ευρωπαϊκή Ένωση θα πρέπει να φροντίζει ώστε οι υποψήφιες χώρες να σέβονται κατ' αρχάς τα ανθρώπινα δικαιώματα.
Ειδάλλως, δεν είναι παραδεκτό να φιλοδοξούν να γίνουν μέλη αυτής της Ένωσης.
.
Αρχικά, όσον αφορά τους πρόσφυγες του Νεπάλ, η Επιτροπή συμμερίζεται τις ανησυχίες των αξιότιμων Μελών σχετικά με την κατάσταση των προσφύγων που ζουν σε στρατόπεδα στο ανατολικό Νεπάλ και όπως και εκείνα, κάνει έκκληση για μια άμεση και μόνιμη λύση.
Θα χρειαστεί νέα ώθηση και πολιτική βούληση και από τις δύο πλευρές για την εξεύρεση της κατάλληλης λύσης.
Πρώτα από όλα, πρέπει να γίνουν διακανονισμοί για αυτούς που επιθυμούν να επιστρέψουν στο Bhutan.
Τεχνικές λύσεις δε μπορούν να βρεθούν παρά μόνο εάν εκείνοι που έχουν αναλάβει τις διαπραγματεύσεις είναι αποφασισμένοι να καταλήξουν σε συμφωνία.
Η Επιτροπή αναγνωρίζει τα αποτελέσματα που επιτεύχθηκαν από τη μεσολάβηση της κυρίας Ogata, επικεφαλής της UNHCR (Ύπατης Αρμοστείας των Ηνωμένων Εθνών για τους Πρόσφυγες), όταν, για παράδειγμα, επισκέφθηκε το Μπουτάν και το Νεπάλ τον περασμένο Μάιο, καθώς και τη δέσμευση και των δύο μερών για τη σύντομη εξεύρεση μιας βιώσιμης λύσης.
Φαίνονται και εκείνοι αποφασισμένοι να βρουν μια λύση.
Η επίσκεψη της κυρίας Ogata καθώς και αυτή της αντιπροσωπείας του Ευρωπαϊκού Κοινοβουλίου φέτος τον Απρίλιο υπήρξαν αποφασιστικές για την επίτευξη ουσιαστικής προόδου.
Ωστόσο, η Επιτροπή λυπάται πραγματικά για το γεγονός ότι δεν έχει ακόμα βρεθεί μια φόρμουλα επαλήθευσης για τα στρατόπεδα παρά τις πρόσφατες προσδοκίες για την επίτευξη συμφωνίας.
Στις επαφές που έχει η Επιτροπή σε τακτά χρονικά διαστήματα με τις αρχές του Νεπάλ και του Μπουτάν, έχει τονίσει επανειλημμένως ότι το πρόβλημα θα πρέπει να αντιμετωπιστεί σαν επείγον.
Η Ευρωπαϊκή Κοινότητα συγκαταλέγεται στους μεγαλύτερους χορηγούς ανθρωπιστικής βοήθειας και μέχρι σήμερα έχει δαπανήσει περισσότερα από 11 εκατομμύρια EUR.
Η Επιτροπή έχει επωφεληθεί από κάθε δυνατή ευκαιρία για να προτρέψει τις δύο πλευρές να φθάσουν σε χειροπιαστά αποτελέσματα.
Έχει επανειλημμένως αναφερθεί στη δέσμευσή της να παρέχει τους αναγκαίους πόρους για τη διευκόλυνση της επανένταξης και του επανεπικοισμού των προσφύγων από τη στιγμή που θα έχει σημειωθεί πραγματική πρόοδος.
Κάποια κράτη μέλη της ΕΕ έχουν αναλάβει την ίδια δέσμευση.
Η Επιτροπή θα παράσχει 1,5 εκατομμύριο EΥΡΩ κατά το τρέχον οικονομικό έτος ως βοήθεια για τα στρατόπεδα μέσω της UNHCR.
Πρέπει να αποφευχθεί ο κίνδυνος ανεπαρκούς χρηματοδότησης.
Αυτό είναι πλήρως εφικτό, με δεδομένο το προβλεπόμενο ποσό.
Είναι δική μας ευθύνη να εμποδίσουμε να συμβεί κάτι παρόμοιο.
Η Επιτροπή αναμένει εναγωνίως τα αποτελέσματα της προσεχούς συζήτησης μεταξύ του πρωθυπουργού του Νεπάλ, κ. Koirala και του επικεφαλούς του Συμβουλίου των Υπουργών του Μπουτάν, κυρίου Zimba, που θα λάβει χώρα στη Γενική Συνέλευση των Ηνωμένων Εθνών στις 11 Σεπτεμβρίου.
Για να αναφερθούμε τώρα στα πρόσφατα γεγονότα στη Βιρμανία, στις 18 Μαίου η Επιτροπή εξέφρασε τη θλίψη της σε αυτό το Σώμα για την παραβίαση των ανθρωπίνων δικαιωμάτων από το στρατιωτικό μηχανισμό της Βιρμανίας.
Αναφερθήκαμε με την ευκαιρία στις εκτελέσεις χωρίς νομική κατοχύρωση, την επιβολή καταναγκαστικής εργασίας, την καταναγκαστική μετατόπιση τοπικών πληθυσμών, την καταστολή πολιτικών αντιθέσεων και την παρεμπόδιση της ομαλής λειτουργίας νόμιμων πολιτικών κομμάτων.
Καταδικάσαμε επίσης τους περιορισμούς στην ελεύθερη κυκλοφορία της Aung San Suu Kyi και άλλων μελών του Εθνικού Συνασπισμού για τη Δημοκρατία καθώς και την τρέχουσα πρακτική αυθαίρετων συλλήψεων.
Η Επιτροπή εκφράζει παράλληλα την υποστήριξή της στην κοινή θέση της ΕΕ στο θέμα της Βιρμανίας και της απόφασης του Απριλίου 2000 του Συμβουλίου Γενικών Υποθέσεων ώστε να ενισχύσει αυτή την κοινή θέση.
Επωφελούμαστε από κάθε δυνατή ευκαιρία για να ασκήσουμε πίεση στους Ασιάτες εταίρους να παροτρύνουν το Συμβούλιο για την Ειρήνη και την Ανάπτυξη των Κρατών (State Peace and Development Council) ώστε να αρχίσουν ουσιαστικό διάλογο με τους δημοκρατικά εκλεγμένους αντιπροσώπους των εθνικών μειονοτήτων.
Στόχος πρέπει να είναι μια λύση αμοιβαίας συμφωνίας για την αντιμετώπιση της παρούσας κατάσταση και την αποκατάσταση του σεβασμού στα διεθνή πρότυπα για τα ανθρώπινα δικαιώματα στη Βιρμανία.
Αρκετοί ομιλητές σήμερα το απόγευμα αναφέρθηκαν στον τουρισμό.
Η ΕΕ έχει ήδη εκφράσει σαφώς την υποστήριξή της για την έκκληση της Aung San Suu Kyi στους λαούς όλων των ανεπτυγμένων χωρών να αποφεύγουν τις τουριστικές επισκέψεις στη Βιρμανία.
Ενθαρρύνουμε τους πολίτες μας να ανταποκριθούν αναλόγως.
Οι τελευταίες εξελίξεις στη Rangoon παρέχουν την ιδανική εξασφάλιση, εάν θα μπορούσαμε να πούμε ότι η εξασφάλιση ήταν αναγκαία, της εγκυρότητας της καταδίκης, από την πλευρά μας, των απαράδεκτων πρακτικών του στρατιωτικού καθεστώτος.
Η αδικαιολόγητη σύλληψη και η επακόλουθη κράτηση της Aung San Suu Kyi και αρχαιότερων μελών του κόμματός της, μαζί με τοπικούς ηγέτες κομμάτων νεολαίας το περασμένο Σάββατο, δε μπορεί σε καμία περίπτωση να δικαιολογηθεί με τον ισχυρισμό ότι χρειάζονται "προστασία".
Δεν μπορεί επίσης, παρόμοια μεταχείριση να δικαιολογηθεί από αβάσιμους ισχυρισμούς για συνωμοσία.
Ήταν μια απλή εκδήλωση γκαγκστερισμού από μια διοίκηση που ενεργεί σε κατάσταση πανικού.
Η Επιτροπή ωστόσο ενώνει τη φωνή της στις εκκλήσεις που γίνονται σε όλο τον κόσμο για άμεση λήξη του περιορισμού κατ' οίκον της Aung San Suu Kyi και των αρχαιότερων συναδέλφων της, την άμεση αποκατάσταση των κανονικών οδών για διπλωματική πρόσβαση στην ηγεσία του Εθνικού Συνασπισμού για τη Δημοκρατία και άμεση παύση της παράνομης παρακολούθησης των προσωπικών τηλεφωνικών συνδιαλέξεων από δημοκρατικά εκλεγμένους αντιπροσώπους στη Βιρμανία.
Σχετικά με την κατάσταση των ανθρωπίνων δικαιωμάτων στην Κολομβία, η προσοχή μας στράφηκε πολλές φορές στις εκτελέσεις αθώων πολιτών.
Η μη επιβολή τιμωρίας στους δράστες παρόμοιων φρικαλεοτήτων έχει γίνει σχεδόν συστηματική.
Έχουμε δει επίσης μια δραματική αύξηση στις απειλές θανάτου εναντίον ανθρώπων που παρέχουν βοήθεια στο έδαφος των πιο ευάλωτων περιοχών.
Έχουμε για παράδειγμα πληροφορηθεί ότι ο Ιρλανδός ιερέας Brendan Forde, που επιτελεί έργο σε μια από τις περιοχές που πλήττονται ιδιαιτέρως από τη βία δέχθηκε σοβαρές απειλές.
Η Επιτροπή εκφράζει τη βαθιά θλίψη της, καταδικάζει αυτή την κατάσταση και κάνει έκκληση σε όλα τα κόμματα να παλέψουν για το σεβασμό των νόμων και των αρχών που διέπουν τα ανθρώπινα δικαιώματα.
Η Επιτροπή υποστηρίζει επίσης τις ειρηνευτικές προσπάθειες που προωθούνται από τον Πρόεδρο Pastrana.
Θα κάνει οτιδήποτε είναι στην αρμοδιότητά της για την προώθηση της υποστήριξης της ειρήνης σε μόνιμη βάση στη χώρα.
Όσον αφορά αυτά που ειπώθηκαν στη συζήτηση που πραγματοποιήθηκε σήμερα το απόγευμα, κατά την άποψή μου περισσότερα όπλα δεν θα ήταν ο πιο σύντομος δρόμος για την εξεύρεση μιας λύσης για την Κολομβία, αντιθέτως θα προσέθετε προβλήματα.
Η Επιτροπή συμμερίζεται απόλυτα τις ανησυχίες του Κοινοβουλίου σχετικά με την πρόσφατη απαγωγή των έντεκα Βρετανών στρατιωτών στη Σιέρα Λεόνε.
Ελπίζουμε ότι οι συνεχόμενες προσπάθειες για την εξασφάλιση της απελευθέρωσης των υπολοίπων έξι στρατιωτών θα είναι επιτυχείς.
Θα θέλαμε να εκφράσουμε τη συμπαράστασή μας στους στρατιώτες και τις οικογένειές τους.
Η Επιτροπή εκφράζει τις ανησυχίες της για το ότι γεγονότα όπως η απαγωγή μελών προσωπικού των Ηνωμένων Εθνών θα μπορούσε να παρεμποδίσει τις προσπάθειες επαναφοράς στα κανονικά πλαίσια της ειρηνευτικής διαδικασίας.
Θα χαιρετίζαμε οποιαδήποτε απόφαση του Συμβουλίου Ασφαλείας των Ηνωμένων Εθνών για ενίσχυση της δύναμης των ΗΕ στη Σιέρα Λεόνε.
Το ψήφισμα του Συμβουλίου Ασφαλείας της 5ης Ιουλίου αυτού του έτους που απαγορεύει το παράνομο εμπόριο διαμαντιών από τη Σιέρα Λεόνε μετατέθηκε τώρα σε επίπεδο κοινοτικής νομοθεσίας.
Η απαγόρευση αυτή, καθώς και η απαγόρευση πωλήσεων όπλων σε άλλες ομάδες που ισχύει από το 1997, πρέπει να εφαρμοστεί σχολαστικά.
Η Επιτροπή κάνει έκκληση σε όλα τα κόμματα που εμπλέκονται - αυτό βέβαια αφορά και τη βιομηχανία διαμαντιών στην Ευρώπη - να υποστηρίξουν τις επιτροπές κυρώσεων των ΗΕ στην προσπάθεια επίτευξης αυτού του στόχου.
Η Επιτροπή συνεχίζει να υποστηρίζει τις προσπάθειες της κυβέρνησης για την αποκατάσταση της ειρήνης στη χώρα και την υλοποίηση προγραμμάτων οικονομικής ανάκαμψης.
Μέσω κεφαλαίων από το Ευρωπαϊκό Ταμείο Ανάπτυξης παρέχεται υποστήριξη για την αποστράτευση και την επανενσωμάτωση πρώην αγωνιστών στο πλαίσιο ενός ευρύτερου προγράμματος αναδόμησης και ανάπλασης.
Η οικονομική ανάκαμψη ενισχύεται μέσω του προγράμματος των 8,2 εκατομμυρίων ΕΥΡΩ για την υποστήριξη του προϋπολογισμού και ενός προγράμματος τεχνικής βοήθειας για τη βελτίωση της διαχείρισης δημοσίων οικονομικών.
Στις αμέσως επόμενες εβδομάδες η Επιτροπή θα ζητήσει έγκριση για ένα πρόγραμμα ανάπλασης και επανενσωμάτωσης 30 εκατομμυρίων ΕΥΡΩ, ένα πρόγραμμα υποστήριξης του τομέα της υγείας 28 εκατομμυρίων ΕΥΡΩ, ένα πρόγραμμα υποστήριξης προϋπολογισμού μετά τις διαμάχες 34,75 εκατομμυρίων ΕΥΡΩ και τέλος ένα πρόγραμμα υποστήριξης του Υπουργείου Οικονομικών 4,5 εκατομμυρίων ΕΥΡΩ.
Όσον αφορά την ανθρωπιστική βοήθεια η Επιτροπή, μέσω του ECHO, συνεχίζει τη χρηματοδότηση προγραμμάτων για την ενίσχυση των εκριζωθέντων κοινοτήτων και των προσφύγων με τη διαμεσολάβηση των διεθνών NGO και των Ηνωμένων Εθνών.
Από τις αρχές του 1999 το ECHO παρείχε 26 εκατομμύρια ΕΥΡΩ για κάλυψη ιατρικής βοήθειας, θεραπευτικής διατροφής, νερού και υγιεινής καθώς και ψυχο-κοινωνικής υποστήριξης για παιδιά που προσεβλήθησαν με οποιοδήποτε τρόπο από τον πόλεμο.
Αυτό είναι εξαιρετικά σημαντικό, δεδομένης της τρομακτικής κατάστασης για τα παιδιά-στρατιώτες και για τα παιδιά γενικά στη Σιέρα Λεόνε.
Επιπλέον, η χρηματοδότηση αυτή καλύπτει ιδιαίτερα υποστήριξη για ανάπηρους και πρόσφυγες καθώς και πληθυσμούς που έχουν μετατοπιστεί εσωτερικά.
Όσον αφορά τώρα το βόρειο Ιράκ, η Επιτροπή συμμερίζεται την ανησυχία που εκφράστηκε σε διάφορα σχέδια ψηφίσματος σχετικά με τις πρόσφατες επιχειρήσεις Εναέριας Παραβίασης από την πλευρά της Τουρκίας και τα επακόλουθα πολιτικά αποτελέσματα.
Η Επιτροπή παρατήρησε ότι ο τούρκος Υπουργός Εξωτερικών διερευνά το θέμα και την πιθανότητα αποζημίωσης.
Η αναταραχή που σημειώνεται έπειτα από κάθε εισβολή των τουρκικών δυνάμεων στο Ιράκ υπονομεύει τις προσπάθειες για σταθερότητα στην περιοχή και προκαλεί περιττή ψυχική οδύνη για τον Κουρδικό πληθυσμό.
Υπέφερε αρκετά.
Αυτό που χρειάζεται για την επαναφορά του φυσιολογικού ρυθμού ζωής στην περιοχή είναι σταθερότητα, ειρήνη και υποστήριξη για οικονομική ανάπτυξη.
Κατά τα δύο τελευταία χρόνια, η Ένωση τόνισε επανειλημμένα την ανάγκη για σεβασμό της ακεραιότητας του Ιράκ και των συνόρων του με την Τουρκία.
Οι τελευταίες αυτές παραβιάσεις συνόρων δεν επιλύουν τα προβλήματα ούτε της Τουρκίας ούτε κανενός άλλου.
Η άποψή μας είναι ότι ο ειρηνικός διάλογος μεταξύ των μερών είναι ο μόνος βιώσιμος δρόμος για μόνιμη σταθερότητα στην περιοχή.
Παρατήρησα ποια Μέλη αυτού του Σώματος εξέφρασαν σήμερα το απόγευμα τις προσδοκίες τους για την Τουρκία και ιδιαίτερα πάνω στο θέμα της μελλοντικής της θέσης στην ευρωπαϊκή συνεργασία και ασφαλώς συμμερίζομαι τις απόψεις τους.
Κύριε Πρόεδρε, θα ήθελα να πω πως, σε ό,τι αφορά την κατάσταση στην Κολομβία, έχουμε διατυπώσει ένα ερώτημα προς τον κύριο Επίτροπο, ο οποίος απάντησε ότι η Επιτροπή υποστηρίζει τις ειρηνευτικές προσπάθειες του Προέδρου Pastrana.
Τον ρώτησα αν η Επιτροπή θα συμπληρώσει αυτήν την ρητορική υποστήριξη με κάποιο είδος υποστήριξης που να μην είναι μόνο λόγια.
Αντιλαμβάνομαι πως ίσως δεν είναι η κατάλληλη στιγμή για να συζητήσουμε το συγκεκριμένο θέμα, αλλά θα ήθελα μια απάντηση από την Επιτροπή, έστω και γραπτή.
Με μεγάλη μου ευχαρίστηση θα αναπτύξω το θέμα στο οποίο αναφέρομαι αυτή τη στιγμή με λεπτομερέστερα σχόλια, γραπτώς.
Η άμεση απάντησή μου είναι ότι οφείλουμε να είμαστε προσεκτικοί, πιο απλά, να μη χρηματοδοτούμε δραστηριότητες οι οποίες πιθανώς να μη μας βρίσκουν εντελώς σύμφωνους.
Πρέπει επίσης να φροντίσουμε να επικεντρωθούμε ουσιαστικά στο θέμα της φτώχειας και να κάνουμε αυτό που θα ωφελήσει πραγματικά τις μειονεκτούσες ομάδες.
Συνεπώς, οι τωρινές και μελλοντικές μας ενέργειες όσον αφορά την Κολομβία, στον οικονομικό τομέα, θα πρέπει να προσαρμοστεί πολύ προσεκτικά στις ειδικές αυτές συνθήκες.
Ευχαριστώ, κύριε Επίτροπε.
Η κοινή συζήτηση έληξε.
Η ψηφοφορία θα διεξαχθεί στις 17:30.
Πυρηνικός σταθμός του Temelin
Η ημερήσια διάταξη προβλέπει κοινή συζήτηση επί των ακόλουθων προτάσεων ψηφίσματος:
B5-0708/2000 της κ. McNally και άλλων, εξ ονόματος της ομάδας των Ευρωπαίων Σοσιαλιστών, σχετικά με τον πυρηνικό σταθμό της Τσεχίας στο Temelin,
B5-0723/2000 των κ.κ.
Flemming και Chichester, εξ ονόματος της ομάδας του Ευρωπαϊκού Λαϊκού Κόμματος (Χριστιανοδημοκρατών) και Ευρωπαίων Δημοκρατών, σχετικά με τον αντιδραστήρα του Temelin,
B5-0732/2000 του κ. Echerer και άλλων, εξ ονόματος της ομάδας των Πρασίνων/Ευρωπαϊκής ελεύθερης συμμαχίας, σχετικά με τον πυρηνικό σταθμό του Temelin,
B5-0745/2000 των κ.κ.
Παπαγιαννάκη και Sjφstedt, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βόρειας Πράσινης Αριστεράς, σχετικά με τον πυρηνικό σταθμό του Temelin.
Κύριε Πρόεδρε, αντικαθιστώ την κα McNally, η οποία έπρεπε να επιστρέψει στο Ηνωμένο Βασίλειο σήμερα το απόγευμα.
Η Ευρωπαϊκή Ένωση με την υποστήριξη αυτού του Κοινοβουλίου έχει ήδη κάνει πολλά για την ενίσχυση της τεχνικής και λειτουργικής ασφάλειας των πυρηνικών αντιδραστήρων σοβιετικού τύπου και για την δημιουργία ανεξάρτητων ρυθμιστών.
Από ότι καταλαβαίνω, αυτό που γίνεται τώρα στο Τέμελιν έχει ήδη γίνει στη Φινλανδία και παρόμοιες εργασίες αναβάθμισης πραγματοποιούνται στο Κοζλοντούι της Βουλγαρίας υποστηριζόμενες από δάνειο της Euratom.
Αυτό που θα ήθελα να επιβεβαιωθεί από την Επιτροπή είναι, εάν οι εργασίες στο Τέμελιν θα ακολουθήσουν τις συστάσεις των δώδεκα επιθεωρήσεων από τον Διεθνή Οργανισμό Ατομικής Ενέργειας (IAEA) και αν θα δημιουργηθούν πράγματι προδιαγραφές ασφαλείας ανάλογες με αυτές που επικρατούν στα κράτη μέλη μας.
Αυτή είναι η εξασφάλιση ή η επιβεβαίωση που απαιτεί το κοινό της Ευρωπαϊκής Ένωσης.
Λάβαμε πολλά μηνύματα αυτήν την εβδομάδα από τις αρχές της Τσεχίας.
Ισχυρίζονται ότι οι περισσότερες από τις ενέργειες που ζητάμε σε αυτό το ψήφισμα έχουν ήδη πραγματοποιηθεί και ότι οι υπόλοιπες είναι σε εξέλιξη.
Είναι η Επιτροπή σε θέση να το επιβεβαιώσει αυτό σήμερα το απόγευμα και αν όχι, θα δεσμευτεί να μεταφέρει επειγόντως τις απόψεις της στην Επιτροπή Βιομηχανίας του Ευρωπαϊκού Κοινοβουλίου;
DE) Κύριε Πρόεδρε, πολλά κράτη της Ευρωπαϊκής Ένωσης έχουν πολύ φιλικές, ίσως συγγενικές σχέσεις με την Τσεχική Δημοκρατία.
Πιστεύω όμως ότι ακριβώς σε μία καλή οικογένεια μπορεί κανείς να δηλώσει πράγματα με τα οποία δεν συμφωνεί.
Για τα εργοστάσια ατομικής ενέργειας η Ευρωπαϊκή Ένωση έχει αναλάβει δράσεις για την υψηλότερη ασφάλεια, και ένα κράτος που επιθυμεί να προσχωρήσει σε αυτήν και να εγκαταστήσει ένα εργοστάσιο ατομικής ενέργειας, θα πρέπει να πληροί τις προδιαγραφές ασφαλείας!
Είναι σωστό να εμπίπτει η αξιολόγηση του επιπέδου ασφαλείας του Τεμελίν στην αρμοδιότητα της Τσεχικής Υπηρεσίας Ελέγχου Πυρηνικής Ενέργειας.
Είναι όμως επίσης σωστό, να θεωρεί η Επιτροπή προτεραιότητα κατά τις συνεργασίες για την προσχώρηση με την Τσεχική Δημοκρατία, την εφαρμογή της κοινοτικής νομοθεσίας στα πλαίσια της αξιολόγησης των περιβαλλοντικών επιπτώσεων και λόγω του Τεμελίν.
Ωστόσο η Τσεχική Δημοκρατία έχει μεν υπογράψει την Σύμβαση για την Αξιολόγηση περιβαλλοντικών επιπτώσεων σε διασυνοριακό επίπεδο, την λεγόμενη Σύμβαση Espoo, αλλά από το 1993, έως σήμερα δεν την έχει επικυρώσει.
Τώρα θα πρέπει σε λίγες ημέρες να προσπαθήσει βιαστικά να θέσει σε δοκιμαστική λειτουργία το Τεμελίν, χωρίς να έχουν λάβει οι γειτονικές της χώρες, η Γερμανία και η Αυστρία τις απαιτούμενες πληροφορίες και χωρίς να έχει δοθεί η δυνατότητα υποβολής παρατηρήσεων και γνωμοδότησης στα γειτονικά κράτη από τις δημόσιες υπηρεσίες της Τσέχικης Δημοκρατίας.
Αυτό είναι το περιεχόμενο της Σύμβασης Espoo.
Αυτό είναι το ισχύον Ευρωπαϊκό Δίκαιο!
Παρακαλώ την Τσεχική Δημοκρατία, την ικετεύω, να λάβει σοβαρά υπόψη της τον φόβο του πληθυσμού των γειτονικών της κρατών, αλλά και του δικού της πληθυσμού.
Οι αντιδραστήρες του Τεμελίν ήταν αρχικά σοβιετικού σχεδιασμού τύπου VVER1000, που αναπροσαρμόστηκε από την αμερικάνικη εταιρία Westinghouse.
Σκεφτείτε μόνον το Τσερνομπίλ.
Κάνω έκκληση για άλλη μία φορά στην Τσεχική κυβέρνηση, να χειριστεί το θέμα ελεύθερα κατά τον ίδιο τρόπο που θα το χειριζόταν εάν ήταν ήδη σήμερα κράτος Μέλος της Ευρωπαϊκής Ένωσης.
Μέλος της μεγάλης μας Ευρωπαϊκής οικογένειας!
Κύριε Πρόεδρε, θα ήθελα να εκφράσω τις ευχαριστίες μου στους συναδέλφους για την εποικοδομητική και ουσιώδη συνεργασία που οδήγησε σε αυτήν την πρόταση ψηφίσματος.
Σε 13 διαδικασίες τροποποίησης έργου δεν έγινε η αξιολόγηση των περιβαλλοντικών επιπτώσεων.
Όπως ανάφερε η συνάδελφος κ. Flemming: Η Σύμβαση Espoo έχει υπογραφεί από πολύ καιρό.
Από την αρχή του έτους θα έπρεπε να έχει επικυρωθεί και εφαρμοστεί από το κοινοβούλιο της Τσέχικης Δημοκρατίας, πράγμα το οποίο αναβλήθηκε έπ' αόριστον και χωρίς οποιαδήποτε δικαιολογία.
Οι διαρκείς επιφυλάξεις σχετικά με τη ασφάλεια που έχουν εκφραστεί δημοσίως, στον Τύπο αλά και σε ιδιωτικό πλαίσιο, δεν λαμβάνονται πραγματικά, σοβαρά υπόψη.
Κατά τη διάρκεια της διμερούς συνάντησης μεταξύ Τσέχων, Γερμανών και Αυστριακών ειδικών, στις 2 και 5 Σεπτεμβρίου, αποδείχθηκε εκ νέου ότι το Τεμελίν δεν πληροί της προδιαγραφές ασφαλείας της Γερμανίας και έτσι δεν θα μπορούσε να εγκριθεί από την Γερμανία.
Ένα τέταρτο σημείο: Το ρεύμα που παράγεται από το Τεμελίν δεν είναι για εσωτερική κατανάλωση.
Προορίζεται για εξαγωγή και μάλιστα σε πολύ υψηλές τιμές.
Πέμπτον: Η ασφάλεια των Ευρωπαίων πολιτών και η ευθύνη απέναντι στους πολίτες στην Ευρώπη θα πρέπει να θεωρηθούν αρκετά σοβαροί λόγοι για τους οποίους πρέπει να ενεργοποιηθούμε.
Η Επιτροπή δηλώνει ότι δεν έχουμε νομικές δυνατότητες επί του θέματος.
Αυτό το γνώριζε ήδη από καιρό.
Είχε την εντύπωση η Επιτροπή ότι η νομικές δυνατότητες θα εμφανιζόντουσαν από κάποιον δια μαγείας;
Όχι!
Εκτιμώ, όπως όλοι γνωρίζετε, ότι η θέση των Πρασίνων είναι: Ασφάλεια και Εργοστάσια Ατομικής Ενέργειας είναι δύο τομείς που δεν είναι συμβατοί.
Αλλη μία φορά αντιμετωπίζουμε σε αυτήν την Ευρώπη την πραγματικότητα των Εργοστασίων Ατομικής Ενέργειας της Ανατολής και της Δύσης.
Υπάρχει μια διπλή ηθική που πρέπει να σταματήσει.
Με τα νομικά μέτρα και μόνον δεν είναι δυνατόν, αξιότιμη Επιτροπή, να λυθεί κάθε πρόβλημα.
Αναμένω ως εκ τούτου από την Επιτροπή και το Συμβούλιο να δείξουν μια ισχυρή κοινή βούληση, όπως κάνει και το Ευρωπαϊκό Κοινοβούλιο σε αυτήν την πρόταση ψηφίσματος.
Επιτρέψτε μου, επίσης, να αναφερθώ σε μια πρόταση τροπολογίας της Τεχνικής ομάδας των ανεξάρτητων βουλευτών, η οποία δεν περιλαμβάνει ούτε σημαντικές ούτε νέες απαιτήσεις εκτός από μια κρυφή νομοθετική πρόταση.
Δεν μπορώ να υποστηρίξω αυτήν την πολιτική!
Η αντιμετώπιση της χρόνιας ανεπάρκειας ή έλλειψης ενδιαφέροντος της πολιτικής έναντι αυτού του προβλήματος με μια άσκηση Βέτο δεν μπορεί να φτάσει τον στόχο της και δεν προσφέρει μία εποικοδομητική βάση για την συνεδρίαση!
Η ασφάλεια του Ευρωπαίου πολίτη και μαζί με αυτήν η εμπιστοσύνη στην Κοινότητα θα πρέπει να είναι οι προτεραιότητες μας.
Για τον πληθυσμό της Ευρώπης αλλά κυρίως για την τσεχική διαφάνεια, η πρόταση ψηφίσματος παίζει σημαντικό ρόλο.
Ελπίζουμε να μην σας απογοητεύσουμε!
Κύριε Πρόεδρε, αυτό το θέμα δεν θα έπρεπε να είχε τεθεί για συζήτηση ως επείγον.
Επιθυμώ να εκφράσω τη θλίψη μου για την κυνική εκμετάλλευση και τη διαστρέβλωση της κατάστασης από τους Πράσινους.
Η ανάμιξη στις εσωτερικές υποθέσεις μιας αιτούσας χώρας με τον πολιτικό εκβιασμό προβολής βέτο στην ένταξη της χώρας αυτής στην Ευρωπαϊκή Ένωση είναι εντελώς απαράδεκτη.
Λυπούμαι που οι πολίτες της Αυστρίας επέτρεψαν στους εαυτούς τους να ενεργήσουν με γνώμονα το συναίσθημα και όχι λογικά επιστημονικά επιχειρήματα.
Οι Τσέχοι έχουν δώσει μόνο καλά δείγματα για το ότι μπορούν να συμπεριφερθούν υπεύθυνα και όπως αρμόζει, σύμφωνα με τις διεθνώς αποδεκτά πρότυπα και πρέπει να τους αφήσουμε να συνεχίσουν προς αυτή την κατεύθυνση.
Παρόλο που υπέγραψα την κοινή πρόταση, έπειτα από οδηγία της πολιτικής μου ομάδας, σκοπεύω να ψηφίσω κατά του ψηφίσματος αυτού.
Κύριε Πρόεδρε, ως τρίτη ομιλήτρια αυστριακής υπηκοότητας, θεωρώ ήδη ότι δεν υπάρχει κάτι περισσότερο να αναφέρω.
Μετά την παρέμβαση του κ. Chichester, πιστεύω πως αξίζει να αναφέρω για άλλη μία φορά, ότι είναι απαραίτητο να ληφθούν σοβαρά υπόψη οι ανάγκες και οι δισταγμοί των ευρωπαίων αλλά και του αυστριακού πληθυσμού για το θέμα της πυρηνικής ενέργειας και ειδικά σχετικά με τον πυρηνικό σταθμό του Τεμελίν.
Η ομάδα μου υποστηρίζει την απόφαση για το Τεμελίν για λόγους αρχής, διότι λαμβάνουμε υπόψη μας πρώτον την ανησυχία των πληθυσμών και διότι πολύ από εμάς είναι από το παρελθόν ενεργοί στην καταπολέμηση της πυρηνικής ενέργειας στην Ανατολή και τη Δύση.
Προσωπικά με έχει διαμορφώσει ο πολιτικός αγώνας στην Αυστρία κατά του Εργοστασίου Ατομικής Ενέργειας του Zwentendorf, και δεν μου χρειάστηκε καμία προσπάθεια επιβεβαίωσης, όπως δηλώθηκε με σαρκασμό τις τελευταίες μέρες από τα αυστριακά μέσα ενημέρωσης, γεγονός το οποίο με εξέπληξε.
Όπως η προηγούμενη ομιλήτρια, είμαι κι εγώ εναντίον της ιδιαίτερα ασαφούς διατύπωσης μιας τροπολογίας, διότι πιστεύω ότι η φράση "υψηλό επίπεδο" δεν εκφράζει τίποτα, διότι η Τσεχική δημοκρατία έχει ήδη επίγνωση της ανάγκης για ένα υψηλό επίπεδο ασφαλείας.
Για τον λόγο αυτόν υποστηρίζω αναμφίβολα την υποβληθείσα πρόταση ψηφίσματος και είμαι εναντίον της τροπολογίας.
Κύριε Πρόεδρε, θα ήθελα να ομολογήσω ανοιχτά στους συναδέλφους ότι ο ρόλος μου είναι διττός στο ζήτημα αυτό.
Αφενός είμαι παλαιόθεν αντίπαλος των σταθμών πυρηνικής ενέργειας και μέλος εδώ και πολλά χρόνια της διοίκησης της σουηδικής επιτροπής ελέγχων των πυρηνικών σταθμών και αφετέρου είμαι πρόεδρος της αντιπροσωπείας μας στη μικτή κοινοβουλευτική επιτροπή ΕΕ-Τσεχίας.
Θα ήθελα γι' αυτό να πω εν συντομία τρία τινά.
Πρώτον: η ανησυχία για τους σταθμούς πυρηνικής ενέργειας έχει ως αποτέλεσμα όχι μόνο τη λήψη αυστηρών μέτρων ασφαλείας, αλλά και τη διασφάλιση αυτής στο μέγιστο βαθμό .
Δεύτερον: οι ίδιοι κανόνες ισχύουν φυσικά και στην Τσεχία όπως και σε άλλες υποψήφιες χώρες, στο μέλλον μάλιστα θα ισχύουν εκεί οι ίδιοι κανόνες που ισχύουν στα κράτη μέλη.
Τρίτον: το ψήφισμα αυτό θα πρέπει να θεωρηθεί ως τμήμα ενός ανοικτού διαλόγου με την Τσεχία, ενός διαλόγου τον οποίο πραγματοποιούμε στα πλαίσια της μικτής κοινοβουλευτικής επιτροπής, αλλά που θα πρέπει να πραγματοποιείται επίσης και στα εθνικά κοινοβούλια.
Η συζήτηση αυτή θα πρέπει να διευρυνθεί καθώς αποτελεί μέρος του δημοκρατικού μας συστήματος.
Δεν θα πρέπει ωστόσο να οδηγήσει σε σύγκρουση μεταξύ της Τσεχίας και των κρατών μελών της Ένωσης.
Ελπίζω ότι οι Τσέχοι θα απαντήσουν θετικά σε όλα τα ερωτήματα και ότι θα βρεθεί έτσι μία ικανοποιητική λύση στο πρόβλημα.
Κύριε Πρόεδρε, αξιότιμοι συνάδελφοι, μετά την καταστροφή του αντιδραστήρα του Τσερνομπίλ θα πίστευε κανείς ότι όλοι έχουν πάρει το μάθημα που έπρεπε.
Τότε έμεινε η ραδιενέργεια περιορισμένη στην Ουκρανία και έτσι περιορίστηκε σε ένα διμερές πρόβλημα.
Γνωρίζω ότι κάποια μέλη της Ένωσης το υποστηρίζουν την πυρηνική ενέργεια και άλλα όχι, και δεν υπάρχει κάποια ενιαία γραμμή.
Το σημαντικότερο όμως είναι ότι δεν υπάρχουν ενιαίες προδιαγραφές ασφαλείας για τους σταθμούς ατομικής ενέργειας.
Εδώ χρειάζεται δράση προς όφελος της αξιοπιστίας μας.
Μετά την εμπειρία του Τσερνομπίλ, θέτω το ερώτημα εάν είναι πραγματικά δυνατόν να λειτουργεί σταθμός ατομικής ενέργειας στο Τεμελίν, που βρίσκεται στην καρδιά της Ευρώπης, και να θεωρείται ότι υπάρχει ασφάλεια.
Με την ενεργοποίηση του Τεμελίν, η Τσεχική Δημοκρατία προσπαθεί να δημιουργήσει τετελεσμένα γεγονότα.
Η στρατηγική αυτή, με την άδειά σας, δεν έχει καμία σχέση με συμπεριφορά εταίρου.
Ο κ. Edmund Stoiber το εξέφρασε σωστά: Είναι θέμα τήρησης της τάξης.
Την περασμένη Τρίτη, στο αυστριακό κοινοβούλιο, όλα τα κόμματα πήραν από κοινού, επαναλαμβάνω όλα τα κόμματα, μία απόφαση, η οποία διευκρινίζει ότι η ολοκλήρωση των διαδικασιών προσχώρησης θα ψηφιστεί μόνον όταν βελτιωθεί το Τεμελίν.
Επιτρέψτε μου να δηλώσω το εξής: Είμαστε υπέρ της ένταξης της Τσέχικης Δημοκρατίας στην Ευρωπαϊκή Ένωση.
Όμως θα πρέπει να ισχύουν οι προϋποθέσεις.
Σας καλώ να υποστηρίξετε την πρόταση ψηφίσματος, η οποία παρουσιάζει ακριβώς το ίδιο περιεχόμενο με την απόφαση των τεσσάρων κομμάτων του αυστριακού κοινοβουλίου.
Τέλος σκοπός όλων μας πρέπει να είναι οι υψηλότερες δυνατές προδιαγραφές ασφαλείας για τους σταθμούς ατομικής ενέργειας.
Κύριε Πρόεδρε, είμαι και εγώ υπέρ αυτού του ψηφίσματος.
Το θεωρώ λογικό.
Εάν μπορεί να συμβάλει στην κατάπαυση του πολέμου λέξεων στις συνομιλίες των δύο πλευρών, τότε θα έχει εκπληρώσει και τον σκοπό του.
Λυπούμαι που η τσέχικη πλευρά δεν παρευρίσκεται και δεν είναι δυνατόν να εκθέσει την θέση της, διότι σε ένα περίπλοκο θέμα είναι πάντοτε καλό να εκφράζονται οι απόψεις και των δύο πλευρών.
Με την ίδια ειλικρίνεια θα ήθελα όμως να δηλώσω ότι δεν θεωρώ καλό το γεγονός ότι η αυστριακή κυβέρνηση και το παρών κοινοβούλιο θέτουν κατά κάποιο τρόπο τελεσίγραφο.
Αυτός δεν είναι ο τρόπος με τον οποίο έχουμε συμπεριφερθεί μέχρι σήμερα στην Ευρωπαϊκή Ένωση.
Το γεγονός ότι υπάρχει πρόβλημα είναι γνωστό σε όλους.
Όμως εάν αρχίσουμε να θέτουμε τελεσίγραφα θα έρθει μία στιγμή ένας αγροτικός πληθυσμός που θα ζητήσει να πραγματοποιηθεί η ένταξη των Τσέχων αφού αποσυρθούν τα διατάγματα Benesch.
Κατόπιν θα εμφανιστεί μια άλλη ομάδα που θα απαιτήσει το ένα ή το άλλο.
Θα πρέπει να είστε προσεκτικοί με τέτοιου είδους τελεσίγραφα!
Υπάρχουν και άλλες δυνατότητες για την επίλυση τέτοιων προβλημάτων.
Θα ήθελα όμως να συμβουλέψω την τσεχική πλευρά να λάβει σοβαρά υπόψη της τις ανησυχίες για την ασφάλεια των αντιδραστήρων που έχει εκφράσει η κοινωνία της Γερμανίας.
Αυτό θα ήθελα να πω.
Για αυτό το τελευταίο σημείο θα ήθελα να αναφερθώ στην Επιτροπή.
Γίνονται ακόμη συζητήσεις για το περιβάλλον.
Αυτό είναι απολύτως λογικό.
Έχουμε όμως και τη Συνθήκη EURATOM.
Η σύμβαση περιλαμβάνει το άρθρο 97.
Το άρθρο αυτό που έχει ψηφιστεί, αναφέρει ότι η Επιτροπή πρέπει να ενημερώνεται για κάθε σχέδιο παραγωγής ραδιενεργών στοιχείων οποιασδήποτε μορφής.
Η Επιτροπή θα πρέπει εκτός αυτού να δηλώσει εάν θα προκληθεί ρύπανση στα ύδατα, το έδαφος ή την ατμόσφαιρα άλλου κράτους μέλους.
Γνωρίζω ότι η Τσεχική δημοκρατία δεν είναι ακόμη μέλος της Ευρωπαϊκής Ένωσης.
Θα με ενδιέφερε όμως να μάθω τι πιστεύει η Επιτροπή γι αυτό το άρθρο, και κατά πόσο πιστεύει ότι η Τσεχική Δημοκρατία το έχει τηρήσει.
Θα ήταν επίσης ενδιαφέρον να ακούσουμε, όπως έχει ρωτήσει και ο κ. Gordon Adam, τον τρόπο με τον οποίο πραγματοποιείται η εκτίμηση των περιβαλλοντικών επιπτώσεων.
) Κύριε Πρόεδρε, απαιτείται μία διόρθωση στα όσα ανέπτυξε ο κ. Linkohr.
Ευχαρίστως σας παρέχω το κείμενο το οποίο αναφέρει αυτά που αποφάσισε το Αυστριακό Κοινοβούλιο.
Δεν περιέχει κάποιο τελεσίγραφο ούτε κάποια έντονη πίεση και, επίσης, έχω ήδη διευκρινίσει ότι είμαστε σε θέση να εξαναγκάσουμε άλλα δεν έχουμε καμία τέτοια διάθεση.
Παρακαλούμε, κάνουμε έκκληση στην Τσεχική κυβέρνηση να συμπεριφερθεί σύμφωνα με το ισχύον Ευρωπαϊκό Δίκαιο και απλώς να τηρήσει απλώς την Σύμβαση Espoo ακόμη και εάν δεν την έχει κυρώσει ακόμη.
.
Η Επιτροπή παρακολουθεί με ιδιαίτερη προσοχή την πολιτική συζήτηση σχετικά με τη μονάδα πυρηνικής ενέργειας στο Τεμελίν.
Έχει τονίσει επανειλημμένως τη σημασία διατήρησης, από την πλευρά των υποψηφίων χωρών, ενός υψηλού επιπέδου πυρηνικής ασφάλειας σε συμφωνία με τα σχετικά ψηφίσματα του Συμβουλίου.
Η Επιτροπή συμμετέχει ενεργά στις συζητήσεις που έχουν στόχο την αξιολόγηση και τη διασφάλιση ενός υψηλού επιπέδου πυρηνικής ασφάλειας στις υποψήφιες χώρες ως βασική προϋπόθεση για την ένταξη στην Ευρωπαϊκή Ένωση.
Η ευθύνη για την παροχή αδειών πυρηνικών μονάδων ανήκει στην κανονιστική αρχή της Τσεχίας για τα πυρηνικά.
Η Επιτροπή έχει συνεργαστεί με τις αρχές της Τσεχίας με σκοπό να ενισχύσει τις δυνατότητες της αρχής αυτής.
Οι αρχές της Τσεχίας μας έχουν διαβεβαιώσει πως η άδεια λειτουργίας για την Μονάδα 1 των εγκαταστάσεων πυρηνικής ενέργειας του Τεμελίν δεν θα εκδοθεί μέχρι να λυθούν όλα τα προβλήματα που εκκρεμούν προς ικανοποίηση της κανονιστικής αρχής για τα πυρηνικά.
Σύμφωνα με τη σημερινή νομοθεσία της Τσεχίας απαιτείται μια εκτίμηση για τις συνέπειες στο περιβάλλον, προτού εκδοθεί η άδεια λειτουργίας.
Η Επιτροπή περιμένει να εφαρμοστεί αυτή η διάταξη από τις αρχές της Τσεχίας.
Ο κ. Adams ρωτά αν οι Τσέχοι έλαβαν υπόψη τους τις επιθεωρήσεις και τις απόψεις του Διεθνούς Οργανισμού Ατομικής Ενέργειας (ΙΑΕΑ).
Η απάντηση είναι "ναι" .
Ο ΙΑΕΑ επιθεώρησε τις μεταβολές που πραγματοποιήθηκαν στα συστήματα ασφαλείας από τους Τσέχους σύμφωνα με τα προγράμματα του ΙΑΕΑ.
Ο ΙΑΕΑ αποφάνθηκε πως το θέμα προσεγγίστηκε σωστά από τους Τσέχους.
Αυτές είναι οι πληροφορίες που μπορώ να σας παρέχω πάνω σε αυτό το θέμα.
Η κοινή συζήτηση έληξε.
Η ψηφοφορία θα διεξαχθεί εντός ολίγων λεπτών, στις 17:30.
Πυρκαγιές στην Ευρώπη
- Η ημερήσια διάταξη προβλέπει κοινή συζήτηση επί των ακόλουθων προτάσεων ψηφίσματος:
B5-0703/2000 της κ. Μαλλιώρη και άλλων, εξ ονόματος της ομάδας του Ευρωπαϊκού Σοσιαλιστικού Κόμματος, σχετικά με τις πυρκαγιές δασών στην Ευρώπη,
B5-0724/2000 του κ. Χατζηδάκη και άλλων, εξ ονόματος της ομάδας του Ευρωπαϊκού Λαϊκού Κόμματος (Χριστιανοδημοκρατών) και Ευρωπαίων Δημοκρατών, σχετικά με τις πυρκαγιές στη νότια Ευρωπαϊκή ένωση,
B5-0723/2000 της κ. Isler Bιguin και της κ. Frassoni, εξ ονόματος της ομάδας των Πρασίνων/Ευρωπαϊκής ελεύθερης συμμαχίας, σχετικά με τις πυρκαγιές δασών στην Ευρώπη,
B5-0737/2000 της κ. Muscardini και άλλων, εξ ονόματος της ομάδας της Ένωσης για την Ευρώπη των Εθνών, σχετικά με τις πυρκαγιές στην Ευρώπη,
B5-0746/2000 της κ. Ainardi και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βόρειας Πράσινης Αριστεράς, σχετικά με τις πυρκαγιές στις περιοχές της Μεσογείου,
B5-0747/2000 του κ. Κόρακα και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βόρειας Πράσινης Αριστεράς, σχετικά με τις πυρκαγιές στην Ελλάδα.
Κύριε Πρόεδρε, οι πυρκαγιές που κατέστρεψαν και φέτος το καλοκαίρι μεγάλες εκτάσεις δασών στην περιοχή της Μεσογείου είναι κυρίως αποτέλεσμα της αύξησης της θερμοκρασίας και της παρατεταμένης ξηρασίας, χωρίς να παραβλέπουμε βέβαια και τις εγκληματικές περιπτώσεις εμπρησμών.
Οι κλιματικές αλλαγές που συντελούνται με γοργούς ρυθμούς έχουν επιπτώσεις σε ολόκληρο το οικοσύστημα.
Οι επιστήμονες επισημαίνουν τον κίνδυνο από την αλόγιστη παρέμβασή μας στη φύση, που έχει ως αποτέλεσμα μεταξύ άλλων και τα ακραία καιρικά φαινόμενα.
Τα τελευταία χρόνια η νότια Ευρώπη όλο και συχνότερα καίγεται.
Η περιοχή της Μεσογείου έχει καταστεί περιοχή υψηλού κινδύνου και χρήζει ειδικής αντιμετώπισης.
Στη χώρα μου, την Ελλάδα, εκδηλώθηκαν φέτος πάνω από 500 πυρκαγιές, οι περισσότερες από τις οποίες αντιμετωπίστηκαν με τις μικρότερες δυνατές επιπτώσεις.
Υπήρξαν όμως, δυστυχώς, και περιπτώσεις κατά τις οποίες οι πυρκαγιές ξέφυγαν από κάθε έλεγχο, με αποτέλεσμα να υπάρξουν θύματα και να καταστραφούν περιουσίες.
Θα ήθελα να εκφράσω τη συμπάθειά μου στις οικογένειες των θυμάτων και στους πληγέντες όλων των χωρών που αντιμετώπισαν παρόμοια προβλήματα.
Θεωρώ, κύριε Πρόεδρε, ότι αποτελεί πολιτική ευθύνη και άμεση προτεραιότητα μία ευρωπαϊκή στρατηγική στον τομέα της προστασίας των δασών.
Επίσης, νομίζω ότι είναι επιβεβλημένη η επαναδημιουργία, στο πλαίσιο του προϋπολογισμού, της γραμμής για τις φυσικές καταστροφές.
Πιστεύω ότι η Επιτροπή πρέπει να ασκήσει την επιρροή της προς τα κράτη μέλη, έτσι ώστε να γίνει αυστηρότερη η νομοθεσία για τις αλλαγές χρήσεων γης, να επιβάλλεται η αναδάσωση μετά από πυρκαγιές, να γίνεται κατάλληλη εκπαίδευση σε τοπικούς και περιφερειακούς υπευθύνους για την πυρόσβεση και να πραγματοποιηθεί εκστρατεία ενημέρωσης των πολιτών για τα οφέλη του δάσους και τους τρόπους προστασίας του και να ενθαρρύνεται η εθελοντική συμμετοχή σε περιπτώσεις πυρκαγιών.
Κύριε Πρόεδρε, ερχόμαστε κάθε Σεπτέμβριο εδώ και κάνουμε τον τραγικό απολογισμό και για θύματα και για καταστροφές δασών από τις πυρκαγιές.
Οι πυρκαγιές, βεβαίως, οφείλονται σε αλλαγή κλιματολογικών συνθηκών, στις κλιματολογικές συνθήκες που επικρατούν το θέρος στις χώρες της Μεσογείου, αλλά και σε εγκληματικές ενέργειες, μπορεί ακόμη να οφείλονται σε άλλους λόγους, όπως π.χ. να ξεκινούν από σκουπιδότοπους.
Και, βεβαίως, η ανυπαρξία διαφόρων διοικητικών δομών και κυρίως η ανυπαρξία συνολικής αντιμετώπισης των πυρκαγιών με συντονισμό, επιτείνει την καταστροφική τους δράση.
Ποιες είναι οι προτάσεις που μπορούμε να κάνουμε;