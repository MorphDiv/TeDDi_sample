# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί την Παρασκευή 27 Οκτωβρίου 2000.
Δήλωση της Προέδρου
Αγαπητοί συνάδελφοι, όπως ήδη γνωρίζετε, τον περασμένο μήνα, τέσσερα νέα θύματα προστέθηκαν στο βαρύ κατάλογο αυτών που έχουν χάσει τη ζωή τους στην Ισπανία σε τρομοκρατικές επιθέσεις της ETA.
Επιτρέψτε μου να αναφέρω τα ονόματά τους: Josι Francisco Querol Lombardero, στρατηγός και δικαστής του Ανώτατου Δικαστηρίου, Jesϊs Escudero Garcνa, αστυνομικός και σωματοφύλακας του κ. Querol, Armando Medina, οδηγός του κ. Querol, Jesϊs Sαnchez Martνnez, οδηγός του λεωφορείου.
Η σκέψη μου είναι ακόμη στο πλευρό όλων αυτών που τραυματίστηκαν κατά την τρομοκρατική επίθεση που σημειώθηκε στη Μαδρίτη, στις 30 του περασμένου Οκτωβρίου.
Δυστυχώς το μόνο που μπορούμε να κάνουμε είναι να εκφράσουμε εκ νέου την πλήρη αντίθεσή μας και να καταδικάσουμε την τυφλή αυτή βία.
Σας καλώ να τηρήσουμε ενός λεπτού σιγή.
(Το Σώμα, όρθιο, τηρεί ενός λεπτού σιγή)
Πρόεδρος.
Πολλοί από αυτούς ήταν στο άνθος της ηλικίας τους.
Είχαν ξεκινήσει χαρούμενοι για να κάνουν σκι στις αυστριακές χιονοδρομικές πίστες: 155 βρήκαν φρικτό θάνατο στην τραγωδία που έπληξε τον κρεμαστό σιδηρόδρομο του Kaprun.
Εξ ονόματος του Κοινοβουλίου, απηύθυνα αμέσως στον Πρόεδρο, κ. Thomas Klestil, καθώς και στον Καγκελάριο, κ. Wolfgang Schόssel, συλλυπητήριο μήνυμα και μήνυμα αλληλεγγύης για το δράμα αυτό των θυμάτων, των συγγενών τους και ολόκληρου του αυστριακού λαού.
Προκειμένου να καταστεί σαφές ότι ολόκληρη η Ευρώπη συμπάσχει με το πένθος που βαρύνει στο σύνολό της μια χώρα της Ένωσης, σε αυτή την έκτακτη περίπτωση, ζήτησα όπως οι σημαίες του Ευρωπαϊκού Κοινοβουλίου κυματίζουν μεσίστιες κατά τη διάρκεια ολόκληρης της σημερινής ημέρας.
Σας προτείνω να τηρήσουμε ενός λεπτού σιγή.
(Το Σώμα, όρθιο, τηρεί ενός λεπτού σιγή)
Κυρία Πρόεδρε, θα ήθελα να σας ευχαριστήσω θερμά για την έκφραση αλληλεγγύης και συμπόνιας σε σχέση με τη φοβερή αυτή καταστροφή που ζήσαμε πρόσφατα.
Πολλά από αυτά τα κυρίως νεαρά άτομα επιβιβάσθηκαν στο σιδηρόδρομο με την προοπτική να χαρούν, να διασκεδάσουν και να περάσουν ευχάριστα αντ' αυτού, γνώρισαν τη φοβερή και τραγική εμπειρία του θανάτου.
Θα ήθελα - δεν ξέρω αν υπάρχει άλλος συνάδελφος που θα αναφερθεί στο θέμα αυτό - να σας ευχαριστήσω, εξ ονόματος πολλών βουλευτών του Κοινοβουλίου, και οπωσδήποτε εξ ονόματος της πολιτικής ομάδας και της αντιπροσωπείας μου.
Κυρία Πρόεδρε, επιτρέψτε μου επ' ευκαιρία να προσθέσω ότι, εφόσον θίξατε το ζήτημα αυτό με τόσο σαφή και συμπονετικό τρόπο, δεν θεωρούμε αναγκαία τη συζήτησή του σαν κατεπείγον θέμα.
Παρακαλώ να γίνει κατανοητό ότι για το λόγο αυτό δεν χρειάζεται οπωσδήποτε να διεξαχθεί κατεπείγουσα συζήτηση για το θέμα.
Κυρία Πρόεδρε, όσον αφορά την καταστροφή του Kitzsteinhorn επιτρέψτε μου να σας ευχαριστήσω θερμά εξ ονόματος της αντιπροσωπείας μου για τα συλλυπητήρια που εκφράσατε, εξ ονόματος του Ευρωπαϊκού Κοινοβουλίου, προς τον Ομοσπονδιακό Πρόεδρό μας Klestil και τον Ομοσπονδιακό Καγκελάριό μας Wolfgang Schόssel και, συνεπώς, προς ολόκληρο το λαό της Αυστρίας.
Εκφράζω επίσης τις προσωπικές ευχαριστίες μου για τις σημαίες που κυματίζουν σήμερα μεσίστιες.
Είμαστε ενωμένοι στη συγκλονιστική εμπειρία και στο πένθος για τα 150 θύματα και συμμεριζόμαστε την οδύνη των συγγενών τους, στους οποίους εκφράζουμε τα θερμά μας συλλυπητήρια.
"Μέγας είναι ο θάνατος.
Είμαστε δικοί του με το χαμόγελο στο στόμα" έγραψε κάποτε ο μεγάλος αυστριακός λυρικός ποιητής Rainer Maria Rilke.
Η πύρινη κόλαση σε ένα οδοντωτό σιδηρόδρομο που θεωρείτο ιδιαίτερα ασφαλής και οδηγούσε σε μια από τις ωραιότερες τοποθεσίες των αυστριακών Αλπεων καθιστά όλα τα άλλα θέματα δευτερεύουσας σημασίας και η βούληση να συμμεριστούμε τον πόνο και το πένθος είναι μια παρηγοριά για όλους μας.
Ως εκ τούτου, θεωρώ ότι ήταν ορθό να τηρήσουμε ενός λεπτού σιγή στη μνήμη των θυμάτων, τα οποία δεν προέρχονταν μόνο από την πατρίδα μου αλλά και από πολλές άλλες ευρωπαϊκές καθώς και υπερπόντιες χώρες, και πιστεύω ότι δεν πρέπει να προβούμε στην έκδοση σχετικού ψηφίσματος.
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της συνεδρίασης της Παρασκευής 27 Οκτωβρίου 2000 έχουν διανεμηθεί.
Υπάρχουν παρατηρήσεις;
Κυρία Πρόεδρε, στα πρακτικά της 27ης Οκτωβρίου καταγράφεται η απόφασή μας για έκδοση ψηφίσματος σχετικά με τους Ιταλούς "lettori" , και θα θέλαμε να ευχαριστήσουμε το Σώμα που ενέκρινε το ψήφισμα με τόσο μεγάλη πλειοψηφία.
Παρόλα ταύτα, θα ήθελα να ενημερώσω το Σώμα ότι, την περασμένη εβδομάδα, ο πρόεδρος της ένωσης καθηγητών ξένων γλωσσών δέχθηκε την επίσκεψη της αντιτρομοκρατικής μονάδας της αστυνομίας μέσα στην αίθουσα διδασκαλίας όπου δίδασκε, με σκοπό να διαπιστωθεί εάν σχεδίαζε να πραγματοποιήσει κάποια βίαιη εκδήλωση διαμαρτυρίας εναντίον του Υπουργού Παιδείας.
Δεν νομίζω ότι η ενέργεια αυτή μπορεί να θεωρηθεί θετική ανταπόκριση στο ψήφισμά μας.
(Εγκρίνονται τα συνοπτικά πρακτικά)
Διάταξη τωv εργασιώv
Η ημερήσια διάταξη προβλέπει την εξέταση του οριστικού σχεδίου ημερήσιας διάταξης, όπως αυτό ορίστηκε από τη Διάσκεψη των Προέδρων, την Πέμπτη 9 Νοεμβρίου, σύμφωνα με το άρθρο 110 του Κανονισμού.
a) Συνεδριάσεις από 13 έως 17 Νοεμβρίου 2000 Δευτέρα:
Σχετικά με την έκθεση του κ. Ceyhun, εξ ονόματος της Επιτροπής Ελευθεριών και Δικαιωμάτων των Πολιτών, έλαβα δύο αιτήσεις: μία αίτηση από την Ομάδα του Κόμματος των Ευρωπαίων Σοσιαλιστών για αναπομπή της έκθεσης αυτής στην επιτροπή και μία αίτηση της Ομάδας των Πρασίνων/Ευρωπαϊκής Ελεύθερης Συμμαχίας για αναβολή της εξέτασης της έκθεσης αυτής για κάποια επόμενη περίοδο συνόδου.
Δίνω το λόγο στον κ. Ceyhun, ο οποίος παρεμβαίνει ως εισηγητής και εξ ονόματος της Ομάδας του Ευρωπαϊκού Σοσιαλιστικού Κόμματος.
Κυρία Πρόεδρε, θα ήθελα και εξ ονόματος της Ομάδας μου να καταστήσω γνωστό ότι η αναπομπή της εν λόγω έκθεσης στην αρμόδια επιτροπή, σύμφωνα με το άρθρο 144 του Κανονισμού, θα ήταν πράγματι μια ορθή ενέργεια εκ μέρους του Κοινοβουλίου, διότι προετοίμασα πρόσφατα μια έκθεση αλλά συνειδητοποίησα στη συνέχεια ότι το Συμβούλιο είχε ορισμένα σχέδια για τον εν λόγω τομέα.
Επειδή δεν ενημερωθήκαμε εγκαίρως, είναι σκοπιμότερο να αναμένουμε τις προτάσεις του νομοθετικού οργάνου και ύστερα να εξετάσουμε το εν λόγω θέμα στους κόλπους του Κοινοβουλίου, προκειμένου να το χειριστούμε με κατάλληλο τρόπο.
Για το λόγο αυτό, ζητώ την αναπομπή της έκθεσης χωρίς την εξέτασή της από την Ολομέλεια σήμερα η αρμόδια Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων θα γνωρίζει οπωσδήποτε πώς να χειριστεί δεόντως το εν λόγω θέμα.
Είναι λοιπόν απολύτως σαφές: ο εισηγητής προτείνει την αναπομπή της έκθεσης στην επιτροπή.
Εξέφρασε επίσης την άποψη της Ομάδας του Ευρωπαϊκού Σοσιαλιστικού Κόμματος, η οποία κατέθεσε την αίτηση.
Επιθυμεί κάποιος να παρέμβει υπέρ της αίτησης αυτής για αναπομπή της έκθεσης στην επιτροπή;
Κυρία Πρόεδρε, η έκθεση του κ. Ceyhun είναι εξαιρετικά σημαντική και έχουμε ακούσει και εμείς ότι το Συμβούλιο έχει νέα σχέδια σ' αυτόν τον τομέα.
Υποστηρίζω την πρόταση του κ. Ceyhun και θα ήμουν αληθινά ευγνώμων εάν το Συμβούλιο μπορούσε να μας διευκρινίσει εάν πράγματι σκοπεύει να υποβάλει νέα πρόταση επί του θέματος αυτού.
Επιθυμείτε λοιπόν πράγματι την αναπομπή της έκθεσης στην επιτροπή.
Επιθυμεί κάποιος να παρέμβει κατά της εν λόγω αίτησης;
Κυρία Πρόεδρε, νομίζω ότι το Συμβούλιο ήξερε ήδη από καιρό ότι συζητούσαμε αυτό το θέμα.
Μου φαίνεται τουλάχιστον θεσμική απρέπεια το γεγονός ότι, την τελευταία στιγμή, αποφάσισε να λάβει διαφορετική θέση, κρατώντας μας στο σκοτάδι μέχρι το τελευταίο λεπτό, έτσι ώστε να αναγκάσει έπειτα κάποιον να ζητήσει την αναπομπή.
Εμείς κάναμε την εργασία μας και πιστεύω ότι η εργασία μας πρέπει να ολοκληρωθεί ανεξάρτητα από τη θέση του Συμβουλίου.
Δεν είμαστε υποτελείς του Συμβουλίου: έχουμε τη θεσμική μας αυτονομία και, ως εκ τούτου, θεωρώ αυτή την αναπομπή εντελώς άσκοπη.
Θέτω σε ψηφοφορία την αίτηση αναπομπής της έκθεσης στην επιτροπή που κατέθεσε η Ομάδα του Κόμματος των Ευρωπαίων Σοσιαλιστών.
(Το Σώμα παρέχει σύμφωνη γνώμη) Τρίτη:
Σχετικά με τις δηλώσεις του Συμβουλίου και της Επιτροπής για την τρίτη συνάντηση Ασίας-Ευρώπης, το Συμβούλιο μας γνωστοποιεί ότι δεν επιθυμεί να παρέμβει επί του παρόντος.
Υπό τις συνθήκες αυτές, απομένει μόνον η δήλωση της Επιτροπής.
Προκειμένου να συγκεντρώσω τα θέματα του Προεδρεύοντος του Συμβουλίου, που έχει ιδιαίτερα βεβαρημένο πρόγραμμα, προτείνω την εγγραφή της δήλωσης της Επιτροπής μετά την κοινή συζήτηση σχετικά με την ενίσχυση για την ανασυγκρότηση.
Υπάρχουν αντιρρήσεις;
Όχι.
Η πρόταση εγκρίνεται λοιπόν.
Τετάρτη:Σχετικά με τη δήλωση της Επιτροπής για τη ΣΕΒ και την απαγόρευση των ζωικών αλεύρων σε όλες τις ζωοτροφές, η Ομάδα του Κόμματος των Ευρωπαίων Σοσιαλιστών ζητεί όπως το Συμβούλιο προβεί επίσης σε δήλωση για το εν λόγω θέμα.
Η Ομάδα του Κόμματος των Ευρωπαίων Σοσιαλιστών δεν αγνοεί ότι το πρωί της Τετάρτης θα είναι ιδιαίτερα δύσκολο για τους γάλλους υπουργούς.
Οι πρώτες επαφές που πραγματοποιήσαμε σε επίπεδο διοίκησης δεν υπήρξαν ιδιαίτερα θετικές, αλλά προτείνω να γίνει παρέμβαση σε περισσότερο πολιτικό επίπεδο, ευελπιστώντας στην επιτυχία.
Κυρία Πρόεδρε, ζητώ τον λόγο για μία πρόταση επί της διαδικασίας, όχι σε σχέση με την ημερήσια διάταξη, αλλά σε σχέση με τη σειρά των ψηφοφοριών.
Θα ήθελα να προτείνω, για να απλοποιηθούν τα πράγματα, να ψηφίσουμε την Τετάρτη, αμέσως στις 11.30, για την προφορική ερώτηση σχετικά με την Ευρωμεσογειακή Διάσκεψη, διότι, όπως γνωρίζετε, στις 6.00 το απόγευμα αρχίζει στη Μασσαλία η Διάσκεψη.
Καθώς η ψηφοφορία θα τραβήξει σε μάκρος, επειδή συν τοις άλλοις θα διακοπεί και από την ευπρόσδεκτη παρουσία του Προέδρου Κοστούνιτσα, και καθώς, επιπλέον, ορισμένοι από μας θα πρέπει να φύγουν για να παραστούν στην έναρξη της Διάσκεψης της Μασσαλίας, θα μπορούσαμε να ψηφίσουμε αμέσως για την προφορική ερώτηση και έπειτα για όλες τις άλλες εκθέσεις.
Πρόκειται μόνο, δηλαδή, για επίσπευση της ψηφοφορίας.
Κυρία Napoletano, ασφαλώς και μπορούμε να πράξουμε κατ' αυτόν τον τρόπο.
β) Πέμπτη: Πρόεδρος.
Η Ομάδα ΕΛΚ-ΕΔ προτείνει τη διαγραφή του σημείου με τίτλο "Βρετανικό υποβρύχιο στο Γιβραλτάρ" .
Κυρία Πρόεδρε, αγαπητοί συνάδελφοι, η ομάδα μας θεωρεί το θέμα αυτό τόσο σημαντικό ώστε πιστεύει ότι δεν πρέπει να συζητηθεί ως κατεπείγον.
Κατά τη γνώμη μας, πρέπει να αναλύσουμε το περιστατικό στο πλαίσιο προφορικής ερώτησης προς το Συμβούλιο και την Επιτροπή, την οποία θέλουμε να συντάξουμε επιμελώς, για να εξετασθεί από τα δύο αυτά όργανα.
Θεωρούμε ότι η στιγμή δεν είναι κατάλληλη για τη διεξαγωγή κατεπείγουσας συζήτησης για το εν λόγω θέμα και γι' αυτό παρακαλούμε να διαγραφεί το σημείο από την ημερήσια διάταξη.
Ευχαριστώ, κύριε Poettering.
Επιθυμεί κάποιος άλλος να παρέμβει υπέρ της εν λόγω αίτησης;
Ο κ. Poettering μίλησε εξ ονόματος της Ομάδας που αιτήθηκε τη διαγραφή.
Κυρία Πρόεδρε, καμία πολιτική Ομάδα δεν είναι τόσο ευαισθητοποιημένη όσο η δική μου όσον αφορά τη λογική ανησυχία των κατοίκων της περιοχής του Campo του Γιβραλτάρ· για αυτόν τον λόγο, όπως έχει ήδη πει ο πρόεδρος της πολιτικής μου ομάδας, θα ήθελα να προτείνω στην Ομάδα του Ευρωπαϊκού Σοσιαλιστικού Κόμματος μια συναίνεση ούτως ώστε να μπορέσουμε να συζητήσουμε αυτό το θέμα σοβαρά και σωστά απευθύνοντας προφορική ερώτηση στο Συμβούλιο και την Επιτροπή.
Αν δεν ήταν αυτή η πρόθεση εκείνων που πρότειναν το συγκεκριμένο ψήφισμα, αν όχι λόγω έλλειψης εμπειρίας - σίγουρα όχι λόγω έλλειψης φραγμών, τότε πρόθεση τους ήταν να φέρουν ενώπιον του Κοινοβουλίου ένα εσωτερικό ζήτημα, όπως εξάλλου παραδέχτηκε ο εκπρόσωπος του ισπανικού σοσιαλιστικού κόμματος στο Κογκρέσο των Βουλευτών αυτό το Σαββατοκύριακο, και σίγουρα η ομάδα του Ευρωπαϊκού Λαϊκού Κόμματος δεν θα υποστηρίξει αυτό το παιχνίδι.
Κυρία Πρόεδρε, η πολιτική μου ομάδα άκουσε με μεγάλη προσοχή τη συγκεκριμένη πρόταση.
Σχετικά με τις δηλώσεις του κ. Galeote, θα πρέπει να επισημάνω ότι δεν πρόκειται για ένα εσωτερικό ζήτημα: πρόκειται για ένα θέμα το οποίο εμπίπτει στο πλαίσιο αρμοδιοτήτων της Επιτροπής και αυτό δήλωσε η τελευταία απαντώντας σε ερώτηση που της έθεσε ο κ. Aparicio.
Σε αυτήν την απάντηση αναφερόταν επίσης η έλλειψη ενημέρωσης και οι δυσκολίες που έθετε η βρετανική κυβέρνηση· συνεπώς δεν γίνεται λόγος για εσωτερικό θέμα, αλλά για την παρουσία ενός πυρηνικού υποβρυχίου το οποίο υπέστη βλάβη και ως συνέπεια το Βασιλικό Ναυτικό αποφάσισε την αγκυροβόληση ένδεκα υποβρυχίων σε βρετανικό έδαφος.
Πρόκειται συνεπώς για ένα θέμα που βάσει των Συνθηκών και της Συνθήκης της Ευρατόμ, αποτελεί αρμοδιότητα της Επιτροπής· έχει ή ενδέχεται να έχει πολλές επιπτώσεις σε πολλούς πολίτες που δεν είναι αποκλειστικά Ισπανοί, γιατί σε αυτήν την περιοχή και εντός αυτής, και χωρίς να υπάρχει σχέδιο έκτακτης ανάγκης, υπάρχουν εκατοντάδες χιλιάδες ευρωπαίοι πολίτες που προέρχονται από τα δεκαπέντε κράτη μέλη της Ένωσης, πέραν από πολλούς που προέρχονται από χώρες εκτός της Ένωσης, διότι είναι η Costa del Sol.
Γι' αυτόν τον λόγο πιστεύουμε πως το θέμα απαιτεί ιδιαίτερη προσοχή.
Αν η θέση του Ευρωπαϊκού Λαϊκού Κόμματος για την επόμενη συνεδρίαση της Ολομέλειας είναι η συζήτηση αυτού του ερωτήματος, θα μπορούσαμε να το σκεφτούμε· αν πρόκειται για ελιγμό που αποσκοπεί στην καθυστέρηση, τότε θα είμαστε αντίθετοι.
Συνεπώς, εγώ θα ζητούσα την επίσημη δέσμευση του ΕΛΚ για την από κοινού υπερψήφιση, προκειμένου το θέμα αυτό να συμπεριληφθεί ως ερώτημα προς την Επιτροπή και το Συμβούλιο στην επόμενη συνεδρίαση της Ολομέλειας..
Κύριε Barσn Crespo, θα ήθελα να είμαι σίγουρη ότι σας κατάλαβα καλά.
Έχω μια πρόταση της Ομάδας ΕΛΚ για διαγραφή του σημείου αυτού από τα επείγοντα θέματα, την οποία αιτιολογούν ο κ. Poettering και ο κ. Galeote.
Έχω την εντύπωση ότι συμφωνείτε μαζί τους, κύριε Barσn Crespo, εάν κατάλαβα σωστά.
Είστε υπέρ της διαγραφής του εν λόγω σημείου;
Κυρία Πρόεδρε, η πολιτική μου ομάδα θα ήταν υπέρ της αποδοχής της συμπερίληψης του ερωτήματος αυτού ως διαδικαστικό θέμα στην ημερήσια διάταξη του Δεκεμβρίου.
Ωστόσο, δεν συμφωνούμε να αγνοήσουμε αυτό το θέμα και να δούμε μετά αν θα μετατεθεί ad calendas grecas.
Ναι, έχετε δίκιο, αλλά ας πούμε ότι, τυπικά τουλάχιστον, το διαγράφουμε από τα επείγοντα θέματα.
Συμφωνούμε, όμως, απολύτως να εγγραφεί σε μεταγενέστερη ημερήσια διάταξη, όπως ήδη προτείνατε.
Κύριε Poettering, συμφωνείτε;
Θα ήθελα μόνο να εξηγήσω στο συνάδελφο Barςn Crespo ότι μπορεί πάντοτε να βασίζεται στο λόγο της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
Όταν ο Πρόεδρος της Ομάδας προβαίνει σε δήλωση ενώπιον του Κοινοβουλίου, τότε ο συνάδελφος μπορεί να θεωρεί ως δεδομένο ότι η δήλωση αυτή θα ισχύει και στο μέλλον.
Γι' αυτό θα θέσουμε τώρα σε κίνηση κατ' αυτό τον τρόπο τη διαδικασία με την οποία ο συνάδελφος Barςn Crespo προφανώς συμφωνεί.
Θα ήταν καλό να ήταν ενωμένο το Σώμα όσον αφορά το ζήτημα αυτό.
(Το Σώμα παρέχει τη σύμφωνη γνώμη)
β) Συνεδριάσεις της 29ης και 30ης Νοεμβρίου 2000:
Δεν υπάρχουν τροποποιήσεις.
Κυρία Πρόεδρε, είναι λυπηρό, αλλά και ταυτόχρονα πολύ διαφωτιστικό, να μαθαίνουμε από τον Ισπανό Υπουργό Εσωτερικών, κ. Mayor Oreja, ότι δεν έχουν νόημα οι συζητήσεις με τους Βάσκους εθνικιστές, ακόμα και αν επιτευχθεί νέα κατάπαυση του πυρός στο μέλλον.
Η δήλωση αυτή προφανώς δεν συμβαδίζει με τη θέση των Ισπανών συναδέλφων του Σώματος, οι οποίοι διαβεβαιώνουν ότι στο Βασίλειο της Ισπανίας κάθε πολιτικό κόμμα μπορεί να υπερασπίζεται τις απόψεις του, όποιες και αν είναι αυτές, με μία μοναδική βασική προϋπόθεση: να μην καταφεύγει στη βία.
Ερωτώ, λοιπόν: Μπορεί το Σώμα να υποστηρίξει την άρνηση του διαλόγου;
Μπορεί το Σώμα να κλείσει την πόρτα στην προοπτική εξεύρεσης πολιτικών λύσεων;
Μπορεί το Σώμα να κλείσει την πόρτα στην αναζήτηση ενός δημοκρατικού μέλλοντος για τη Χώρα των Βάσκων μέσα στην Ευρώπη;
Θα επιθυμούσα οι προτάσεις επί της διαδικασίας να είναι όντως προτάσεις επί της διαδικασίας και σας παρακαλώ εάν έχετε την καλοσύνη να υποδεικνύετε αρχίζοντας, όπως εξάλλου προβλέπεται στον Κανονισμό, το άρθρο του Κανονισμού στο οποίο στηρίζεται αυτή η πρόταση επί της διαδικασίας.
Κυρία Πρόεδρε, θα ήθελα να επιστήσω την προσοχή σας σε μία γραπτή δήλωση που έχει υποβάλει ο κ. Ebner.
Προτείνει να τροποποιήσουμε την οδηγία που αφορά την προστασία των πτηνών κατά τρόπον ώστε να λαμβάνεται καλύτερα υπόψη η αρχή της επικουρικότητας.
Σας προειδοποιεί, εσάς και όλους τους συναδέλφους, ότι η δήλωση αυτή θα παρουσιαστεί στο κοινό ως πιο ευνοϊκή για τα πτηνά και ότι προάγει την υπόθεση των πτηνών, όμως εγώ μπορώ να σας πληροφορήσω ότι δεν έχουν έτσι τα πράγματα και ότι θα υποβαθμίσει στην πραγματικότητα τη θέση των αποδημητικών πτηνών στην Ευρωπαϊκή Ένωση.
Κάνω έκκληση σε όλους, ώστε τουλάχιστον να γνωρίζετε τι υπογράφετε, εάν υπογράψετε αυτήν την αναφορά.
Υποστηρίζω απόλυτα την επιστολή της κ. Dorette Corbey, την οποία έστειλε στους συναδέλφους για το θέμα αυτό: όχι παραπλανητική διαφήμιση όσον αφορά αυτήν τη γραπτή δήλωση!
Κυρία Πρόεδρε, πριν από αρκετό καιρό είχε συζητηθεί στο Σώμα το θέμα των κυρώσεων εναντίον του Ιράκ.
Με μεγάλη χαρά είδα ότι οι Βρετανοί Φιλελεύθεροι αποφάσισαν να ζητήσουν την επανεξέταση των κυρώσεων εναντίον του Ιράκ.
Την προπερασμένη εβδομάδα, ταξίδεψα αεροπορικώς στο Ιράκ, φθάνοντας στη Βαγδάτη μέσω του τουρκικού εναέριου χώρου, στο πλαίσιο ανθρωπιστικής αποστολής.
Στους έξι μήνες που μεσολάβησαν από την τελευταία μου επίσκεψη, η κατάσταση έχει χειροτερέψει.
Περισσότερα από 5 000 παιδιά πεθαίνουν κάθε μήνα σύμφωνα με τη UNICEF.
Η Επιτροπή οφείλει να προβεί σε δήλωση για το θέμα ενώπιον του Σώματος.
Τα παιδιά αυτά δεν έχουν καμία σχέση με τη διαμάχη στη Μέση Ανατολή.
Η Επιτροπή υιοθέτησε δουλικά τη γραμμή ΗΠΑ/Βρετανίας, ενώ Αμερικανοί, Βρετανοί και Τούρκοι εξακολουθούν να βομβαρδίζουν το νότιο Ιράκ.
Κυρία Πρόεδρε, θα ήθελα να συστήσετε στην Επιτροπή να προβεί σε δήλωση για το θέμα των κυρώσεων που έχουν επιβληθεί στο Ιράκ.
Κυρία Πρόεδρε, θα ήθελα να παρέμβω επί ενός διαδικαστικού ζητήματος.
Είχα ζητήσει να λάβω το λόγο πριν κλείσετε τη συζήτηση για την ημερήσια διάταξη.
Θα ήθελα να εξετάσουμε, αυτή την εβδομάδα, το ενδεχόμενο να προβεί η Επιτροπή σε δήλωση επί της απόφασης της κυβέρνησης του Ηνωμένου Βασιλείου να επιβάλει φόρο εις βάρος των μη βρετανών μεταφορέων.
Δεν νομίζω ότι χρειάζεται να υπενθυμίσω σε σάς ή στο Σώμα ότι κάτι τέτοιο αντιβαίνει απολύτως στις Συνθήκες, οι οποίες εγγυώνται την απρόσκοπτη πρόσβαση όλων στην ενιαία αγορά.
Αντιβαίνει επίσης στην οδηγία 99/62/EΚ, η οποία προβλέπει, επί λέξει: "ότι διόδια και τέλη χρήσης δεν μπορούν να εφαρμόζονται μεροληπτικά, άμεσα ή έμμεσα, με βάση την εθνικότητα του μεταφορέα ή την προέλευση ή τον προορισμό του οχήματος" .
Ο φόρος αυτός έχει σοβαρότατες επιπτώσεις στο ιρλανδικό εμπόριο.
70% των ιρλανδικών φορτηγών και των ιρλανδών μεταφορέων έχουν προορισμό το Ηνωμένο Βασίλειο ή πρέπει να διέλθουν από το Ηνωμένο Βασίλειο για να φθάσουν στην Ευρώπη.
Θα ήθελα να ζητήσω από την Επιτροπή να προβεί σε δήλωση επί του θέματος, καθώς και να χρησιμοποιήσει τις εξουσίες της για τη διαφύλαξη των ελευθεριών της εσωτερικής αγοράς και τη διασφάλιση της συμμόρφωσης με την οδηγία 99/62/EΚ στην οποία αναφέρθηκα.
Είναι επείγουσα ανάγκη να συζητήσουμε το θέμα, πριν οι βρετανικές αρχές υλοποιήσουν την προτεινόμενη αλλαγή, καθώς και να επισημάνει σαφώς η Επιτροπή τι ακριβώς ορίζει ο νόμος σχετικά.
(Χειροκροτήματα)
Κυρία Doyle, σας άφησα περισσότερο χρόνο διότι δεν επρόκειτο για διαδικαστικό θέμα.
Αναφερθήκατε σε ένα θέμα που εντάσσεται στο πλαίσιο της ημερήσιας διάταξης και λυπούμαι πολύ διότι δεν με ειδοποιήσατε εκ των προτέρων.
Πιστεύω ότι η Επιτροπή έλαβε υπόψη - ο Επίτροπος Vitorino μου το επιβεβαιώνει - το αίτημά σας.
Θα δοθεί επομένως θετική συνέχεια.
Κυρία Πρόεδρε, αναφορικά με τη λειτουργία του Κοινοβουλίου και την ασφάλεια των βουλευτών, θα ήθελα να πω ότι κατά την προηγούμενη σύνοδο του Στρασβούργου και συγκεκριμένα την Τετάρτη το βράδυ, ο βουλευτής του ΕΛΚκαι συνάδελφος στο Forza Italia Mario Mantovani, κατεβαίνοντας τις σκάλες με τις αποσκευές του για να πάει να πάρει ταξί από το Κοινοβούλιο, γλίστρησε στα σκαλιά και έσπασε το αριστερό του πόδι.
Έμεινε για να ψηφίσει μέχρι και την Πέμπτη το πρωί και έπειτα μπήκε στον γύψο και για 60 ημέρες δεν θα μπορεί να συμμετέχει στις εργασίες μας.
Από τη μία πλευρά, το γεγονός ότι υπάρχουν ανάπηροι θα μπορούσε να γίνει δεκτό με ευχαρίστηση από έναν εκπρόσωπο των συνταξιούχων - ενδεχομένως ένας συνταξιούχος παραπάνω - μα, από την άλλη, θα ήθελα την ασφάλεια όλων των βουλευτών μας.
Σας ρωτώ, επομένως, πότε θα έχουμε ανελκυστήρα ή κυλιόμενες σκάλες για να πηγαίνουμε να παίρνουμε το αυτοκίνητο μετά το πέρας των εργασιών μας.
Κυρία Πρόεδρε, επιθυμώ να ενημερώσω το Κοινοβούλιο για μία σοβαρή πρωτοβουλία που ελήφθη την περασμένη εβδομάδα, στην Ιταλία, από την περιφερειακή κυβέρνηση της Περιφέρειας του Λατίου.
Η κυβέρνηση αυτή συνέστησε, συγκεκριμένα, μια επιτροπή για τον έλεγχο των βιβλίων Ιστορίας στα σχολεία, επιτροπή η οποία θα πρέπει να ελέγχει σε ποιο βαθμό - όπως λένε οι νεοφασίστες που κατέχουν την εξουσία στο Λάτιο - έχουν διαστρεβλωθεί αυτά τα κείμενα από τον μαρξισμό.
Είναι γεγονός ότι αυτά τα κείμενα παρουσιάζουν μόνο την Ιστορία της Ιταλίας, του Βα Παγκοσμίου Πολέμου, του ναζισμού και του φασισμού, θεωρώντας δεδομένο, προφανώς, ότι δεν μπορούν να τεθούν στο ίδιο επίπεδο οι αξίες για τις οποίες αγωνίστηκαν οι αντιστασιακοί και οι αντιφασιστές και οι ιδέες που ενέπνευσαν τον Χίτλερ και τον Μουσολίνι.
Πρόκειται για μία πολύ σοβαρή πρωτοβουλία, που τείνει να επαναφέρει στην Ιταλία μια λογοκρισία, για την ώρα μόνο για τα σχολικά βιβλία, αλλά σύντομα ίσως και για άλλα.
Καθώς τα καλούμενα φιλελεύθερα κόμματα, ακόμη και τα ευρωπαϊκά, τείνουν όλο και περισσότερο να συμμαχούν με δυνάμεις ξενοφοβικής, ρατσιστικής, αυταρχικής εμπνεύσεως, πιστεύω ότι αυτός είναι ένας σοβαρός κίνδυνος όχι μόνο για την Ιταλία, αλλά σηματοδοτεί μια τάση που αφορά όλη την Ευρώπη.
Παρακαλώ τους συναδέλφους να υπογράψουν μιαν έκκληση που έχω κυκλοφορήσει και η οποία έχει υπογραφεί και από άλλους ευρωπαίους διανοούμενους.
Δικαστική συνδρομή
Η ημερήσια διάταξη προβλέπει την κοινή συζήτηση των ακόλουθων εκθέσεων:
Έκθεση (A5-0313/2000) του κ. Marinho, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με πρωτοβουλία της Γαλλικής Δημοκρατίας για την έγκριση Απόφασης-Πλαίσιο του Συμβουλίου που αφορά τη νομιμοποίηση εσόδων από παράνομες δραστηριότητες, τον προσδιορισμό, τον εντοπισμό, τη δέσμευση, την κατάσχεση και τη δήμευση των οργάνων και των προϊόντων του εγκλήματος (10232/2000 - C5-0393/2000 - 2000/0814(CNS)),
Έκθεση (A5-0312/2000) της κ. Καραμάνου, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Πορτογαλικής Δημοκρατίας για πράξη του Συμβουλίου για την κατάρτιση, βάσει του άρθρου 43, παράγραφος 1, της σύμβασης για την ίδρυση της Ευρωπαϊκής Αστυνομικής Υπηρεσίας (σύμβαση Ευρωπόλ), πρωτοκόλλου για την τροποποίηση του άρθρου 2 και του παραρτήματος της εν λόγω σύμβασης (9426/2000 - C5-0359/2000 - 2000/0809(CNS)),
Έκθεση (A5-0314/2000) της κ. Roure, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Γαλλικής Δημοκρατίας ενόψει της έκδοσης σύμβασης σχετικά με τη βελτίωση της δικαστικής συνδρομής επί ποινικών υποθέσεων, ιδίως στον τομέα της καταπολέμησης του οργανωμένου εγκλήματος, της νομιμοποίησης προσόδων από παράνομες δραστηριότητες και της οικονομικής εγκληματικότητας (10213/2000 - C5-0394/2000 - 2000/0815(CNS)).
Κυρία Πρόεδρε, η καταπολέμηση του οικονομικού εγκλήματος - και ειδικότερα του εγκλήματος που σχετίζεται με τη νομιμοποίηση παράνομων εσόδων - εξετάζεται σε πολλά σημεία της σημερινής συνεδρίασης ολομελείας, γεγονός που αντανακλά την πολιτική σημασία των νομοθετικών μηχανισμών τους οποίους επιδιώκει να αποκτήσει η Ένωση για τη δημιουργία του Χώρου Ελευθερίας, Ασφάλειας και Δικαιοσύνης.
Μετά τη δημιουργία της ενιαίας αγοράς και την αντίστοιχη απελευθέρωση κεφαλαίων και χρηματοοικονομικών υπηρεσιών, η Ένωση επιδίδεται στην καταπολέμηση του ξεπλύματος χρήματος, έγκλημα περίπλοκο που προϋποθέτει ένα άλλο βασικό έγκλημα από το οποίο απορρέουν παράνομα κέρδη που γίνεται προσπάθεια να ανακυκλωθούν στην κανονική και ομαλή οικονομική ζωή.
Τελικός στόχος του διεθνούς εγκλήματος, συνέπεια της παγκοσμιοποίησης της οικονομίας και της προοδευτικής απελευθέρωσης των συναλλαγών, βρίσκεται αυτό στο επίκεντρο του οργανωμένου εγκλήματος, όπως αναφέρουν τα συμπεράσματα του Τάμπερε.
Πολλές φορές απόρροια του λαθρεμπορίου ναρκωτικών, είναι καθησυχαστικό να βλέπουμε σήμερα ότι ο αγώνας για την αντιμετώπισή του διέρχεται από την κατάσχεση των κερδών που επιτυγχάνονται με το βασικό έγκλημα, τα οποία αργότερα μεταμφιέζονται σε έντιμο πλουτισμό.
Η αποτελεσματικότητα αυτού του αγώνα δε μπορεί παρά να οδηγήσει στη διεθνή συνεργασία η οποία, απέναντι στο διεθνές έγκλημα, λαμβάνει στην Ευρώπη τη μορφή της διεθνούς συνεργασίας μεταξύ όλων των κρατών μελών.
Επισημαίνονται λοιπόν θετικά στην έκθεση αυτή τα μέτρα που προτείνει η γαλλική Προεδρία η οποία, μαζί με την πορτογαλική, ανέλαβαν πρωτοβουλίες προσέγγισης της νομοθεσίας, σε αρμονία με το Συμβούλιο του Τάμπερε και θέτοντας σε εφαρμογή τη Συνθήκη του Αμστερνταμ, χωρίς να παραγνωρίζουμε τα όσα θετικά έπραξε η Επιτροπή στον τομέα αυτό καθώς και την αφοσιωμένη προσπάθεια και τη διαύγεια του Επιτρόπου κ. Antσnio Vitorino.
Υπάρχει λοιπόν συνεκτικότητα μεταξύ των τριών πρωτοβουλιών που αποτελούν σήμερα αντικείμενο της έκθεσής μου, της έκθεσης της κ. Καραμάνου και της έκθεσης της κ. Roure, όταν στην απόφαση πλαίσιο υποχρεούνται τα κράτη να επιτύχουν ένα αποτέλεσμα, όταν επεκτείνεται η αρμοδιότητα της Ευρωπόλ στο ξέπλυμα κεφαλαίων όσον αφορά την έρευνα ή όταν βελτιώνεται με σύμβαση η αμοιβαία δικαστική συνδρομή.
Βρισκόμαστε λοιπόν, κυρία Πρόεδρε, στο βέβαιο δρόμο για τη δημιουργία ενός ευρέως και αποτελεσματικού νομικού πλαισίου ώστε, τουλάχιστον, να περιορίσουμε αυτού του είδους το έγκλημα.
Είναι προφανές ότι η έκθεσή μου υποστηρίζει την ουσία των αιτιολογήσεων της απόφασης-πλαίσιο, προτάσεις που βασικά επιδιώκουν να καταστήσουν δυνατό για τα κράτη να δημεύουν τα περιουσιακά στοιχεία που προέρχονται από σοβαρά εγκλήματα, με τον ίδιο τρόπο που είναι υποχρεωμένα να διώκουν και τιμωρούν τα εγκλήματα ξεπλύματος χρήματος, χωρίς την ελαστικότητα που παρέχουν οι επιφυλάξεις που τους προσέφεραν άλλα προηγούμενα νομικά κείμενα και που επέτρεπαν στους εγκληματίες να παίζουν με το νόμο και να ελέγχουν οικονομίες.
Όπως επίσης υποστηρίζουμε όσα απορρέουν από τη δεσμευτική φύση της απόφασης-πλαίσιο, υποχρεώνοντας τα κράτη να προσαρμόσουν τους νόμους τους στο κοινό αποτέλεσμα, ενώ ταυτόχρονα τα κράτη υπόκεινται στο δικαιοδοτικό έλεγχο του Δικαστηρίου.
Ωστόσο, η έκθεση περιλαμβάνει επίσης επικριτικές παρατηρήσεις σχετικά με τη γαλλική πρόταση.
Γιατί να μεταφερθεί μόνο μέρος της προηγούμενης κοινής δράσης, διαιρώντας τα μέτρα αυτά σε ασθενείς και ισχυρούς κανόνες, δεδομένης της διακριτής φύσης τους, αποκρυσταλλώνοντας τον εύθραυστο χαρακτήρα της κοινής δράσης, και να μη δεχθούμε από τώρα την ολική μεταφορά του συνόλου της απόφασης-πλαίσιο, όπως επεξηγούμε στις τροπολογίες αριθ.
9, 12, 13 και 14 που πρότεινα;
Επίσης δεν θεωρούμε ότι οι δικαστικές ενέργειες κατά των περιουσιακών στοιχείων και η δήμευσή τους πρέπει να περιορίζονται στις περιπτώσεις όπου τα κύρια εγκλήματα χαρακτηρίζονται ως βαριά.
Αυτό θα άφηνε ανοιχτό ένα τεράστιο δικαστικό χώρο, εντελώς αδικαιολόγητα, για παραβάσεις χωρίς κανενός είδους δίωξη.
Για το λόγο αυτό υποβλήθηκαν οι τροπολογίες αριθ.
4, 5, 6, 7 και 8.
Τέλος, παρόλο που επαναλαμβάνω την εκτίμησή μου για τη γαλλική και την πορτογαλική πρωτοβουλία στο πλαίσιο των ευρύτερων πραγματικών δυνατοτήτων που παρόλα αυτά προσφέρει το Αμστερνταμ - και, ας είμαστε ειλικρινείς, η Επιτροπή μπόρεσε πολύ καλά να τις εκμεταλλευθεί - είναι ακόμη τόσο διαφορετικά στην προέλευση και την αποτελεσματικότητα τα διάφορα νομικά μέσα, οι οδηγίες, οι κοινές δράσεις, οι αποφάσεις-πλαίσιο, οι συμβάσεις και οι διεθνείς συμβάσεις ώστε καθίσταται επείγον να κοινοτικοποιηθεί το δικονομικό, ποινικό και αστικό δίκαιο, δημιουργώντας ένα δικαστικό χώρο στην υπηρεσία της ελευθερίας και της ασφάλειας.
Είναι κρίμα που αυτό δεν αποτελεί ήδη προτεραιότητα στη μεταρρύθμιση των Συνθηκών, καθώς η παρούσα Διακυβερνητική Διάσκεψη είναι απασχολημένη να ζυγίζει τα μέτρα και τα σταθμά των κρατών μελών· Αλλά πιστεύουμε ότι οι πολίτες σύντομα θα μπορέσουν να επιβάλουν αυτή τη νέα διάσταση της Ευρώπης, θα μπορέσουν να επιβάλουν μία αναθεώρηση των Συνθηκών που θα σχετίζεται με τα πραγματικά ενδιαφέροντά τους και ότι αυτή η αναθεώρηση θα υλοποιηθεί πραγματικά στο όνομα της ελευθερίας, στο όνομα της ασφάλειας και στο όνομα της δικαιοσύνης.
.
(EN) Κυρία Πρόεδρε, ως πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, λαμβάνω το λόγο για να παρουσιάσω την έκθεση της κυρίας Καραμάνου.
Δυστυχώς, η κ. Καραμάνου δεν μπορεί να είναι μαζί μας απόψε, αλλά πιστεύω ότι η έκθεσή της θα πρέπει να συζητηθεί μαζί με την εξαιρετική έκθεση του κ. Marinho, την οποία μόλις συζητήσαμε.
Η Δημοκρατία της Πορτογαλίας παρουσίασε ένα σχέδιο πρωτοκόλλου για την τροποποίηση του άρθρου 2 της σύμβασης για την ίδρυση της Ευρωπαϊκής Αστυνομικής Υπηρεσίας, της Ευρωπόλ.
Στόχος της πορτογαλικής πρωτοβουλίας είναι να διευρύνει τις αρμοδιότητες της Ευρωπόλ έτσι ώστε να διαμορφωθεί ένα γενικό πλαίσιο αρμοδιότητας της Ευρωπόλ στο θέμα της νομιμοποίησης εσόδων από παράνομες δραστηριότητες.
Ο αγώνας κατά της νομιμοποίησης παράνομων εσόδων είναι, φυσικά, μία από τις μεγαλύτερες προτεραιότητες της Ένωσης, όπως ορθά επισημάνθηκε στη διάσκεψη κορυφής του Τάμπερε τον περασμένο χρόνο.
Λαμβάνοντας υπόψη ότι η νομιμοποίηση παράνομων εσόδων αποτελεί τον πυρήνα των δραστηριοτήτων του οργανωμένου εγκλήματος, ιδιαίτερα του λαθρεμπορίου ναρκωτικών που αποτελεί μία τόσο σοβαρή απειλή για τη δημόσια υγεία και τη δημόσια ασφάλεια, δεν μπορούμε παρά να υιοθετήσουμε το προτεινόμενο μέτρο.
Οι διακηρύξεις θα πρέπει να συνοδευτούν από συγκεκριμένα μέτρα για τον εντοπισμό, την προληπτική δέσμευση, την κατάσχεση και τη δήμευση των προϊόντων του εγκλήματος.
Το προτεινόμενο πρωτόκολλο θα πρέπει να θεωρηθεί αναγκαίο μέτρο στο πλαίσιο μιας ευρωπαϊκής στρατηγικής αστυνομικής συνεργασίας στον τομέα της νομιμοποίησης παράνομων εσόδων.
Με δεδομένη, όμως, την επείγουσα φύση του θέματος, η εισηγήτρια ζητά με την υπ' αριθ.
6 τροπολογία της την υιοθέτηση του πρωτοκόλλου το ταχύτερο δυνατόν, σύμφωνα με τη διαδικασία του άρθρου 34, παράγραφος 2δ της Συνθήκης για την Ευρωπαϊκή Ένωση, δηλ. αφού υιοθετηθεί από την πλειοψηφία των κρατών μελών.
Η επιτροπή της οποίας έχω την τιμή να προεδρεύω, υιοθέτησε την έκθεση της κ. Καραμάνου σχεδόν ομόφωνα.
Όσο και αν επικροτούμε την πορτογαλική πρωτοβουλία, πρέπει εντούτοις να επιμείνουμε στην ανάγκη ευρύτερης αναθεώρησης της σύμβασης Ευρωπόλ και στη διαμόρφωση μηχανισμών που θα διασφαλίζουν το δημοκρατικό και δικαστικό έλεγχο της Ευρωπόλ.
Θα ήθελα να αναφερθώ συνοπτικά σε αυτά τα δύο θέματα.
Όσον αφορά το θέμα του δημοκρατικού ελέγχου, θα ήθελα να παρατηρήσω ότι, αυτή τη στιγμή, το άρθρο 39 της σύμβασης Ευρωπόλ ορίζει τη διεξαγωγή διαβουλεύσεων με το Ευρωπαϊκό Κοινοβούλιο μόνον με την ευκαιρία των ετήσιων εκθέσεων.
Το γεγονός αυτό είναι επιεικώς απαράδεκτο και πρόσφατα, με πολλές ευκαιρίες, και ιδίως με τις εκθέσεις Nassauer και Cederschiφld, το Κοινοβούλιο ζήτησε την τροποποίηση της σύμβασης Ευρωπόλ, έτσι ώστε να διασφαλιστεί ο δημοκρατικός έλεγχος της υπηρεσίας.
Για να μπορέσει το Κοινοβούλιο να ασκήσει δημοκρατικό έλεγχο, η Ευρωπόλ θα πρέπει, όπως άλλα ευρωπαϊκά όργανα π.χ. η ΕΚΤ και ο Ευρωπαίος Διαμεσολαβητής, να λογοδοτεί για τις δραστηριότητές της με μια ετήσια ανταλλαγή απόψεων.
Ο διευθυντής της Ευρωπόλ θα πρέπει να εμφανίζεται ενώπιον των αρμοδίων επιτροπών του Κοινοβουλίου, όταν οι περιστάσεις το απαιτούν.
Επιπλέον, το Κοινοβούλιο θα πρέπει να εκπροσωπείται στο διοικητικό συμβούλιο της Ευρωπόλ και να έχει λόγο στην επιλογή του διευθυντή της υπηρεσίας.
Τα αιτήματα αυτά περιλαμβάνονται στις τροπολογίες αριθ.
2 και 4 της έκθεσης της κ. Καραμάνου.
Στο ζήτημα του δικαστικού ελέγχου, θεωρούμε εξίσου απαράδεκτο το γεγονός ότι ενδεχόμενες διαφορές ή αντιδικίες μεταξύ κρατών μελών ή μεταξύ Ευρωπόλ και κρατών μελών δεν μπορούν να παραπεμφθούν στο Ευρωπαϊκό Δικαστήριο, παρά τα όσα προβλέπει το άρθρο 35 της Συνθήκης, το οποίο αναφέρεται ακριβώς σε θέματα αστυνομικής και δικαστικής συνεργασίας σε ποινικές υποθέσεις.
Αυτή η αντίφαση συγκρούεται με τις δημοκρατικές αξίες, ιδιαίτερα σε σχέση με τα ανθρώπινα δικαιώματα και ειδικότερα όσον αφορά το θέμα της προστασίας δεδομένων.
Αυτή η έλλειψη δημοκρατικού ελέγχου της Ευρωπόλ είναι ιδιαίτερα επικίνδυνη, δεδομένου ότι η Ευρωπόλ φαίνεται να επωμίζεται όλο και περισσότερες ευθύνες.
Ο προβληματισμός αυτός περιλαμβάνεται στην τροπολογία αριθ.
5 της κ. Καραμάνου.
Τελειώνοντας, το Κοινοβούλιο εξέτασε προσεκτικά και με θετική διάθεση την πορτογαλική πρωτοβουλία, δεν είμαστε ωστόσο ικανοποιημένοι από το περιορισμένο εύρος της προτεινόμενης αναθεώρησης της σύμβασης Ευρωπόλ.
Με την πρόκληση του διεθνούς οργανωμένου εγκλήματος ενώπιόν του, το Ευρωπαϊκό Κοινοβούλιο θα πρέπει να είναι σε θέση να εκπροσωπεί αποτελεσματικά τους πολίτες της ΕΕ και αυτός είναι ο λόγος για τον οποίο θα πρέπει να απαιτήσουμε πλήρη ενημέρωση και πλήρη συμμετοχή στις δραστηριότητες, στα προγράμματα, στην αποτελεσματικότητα, στις μεθόδους και στα μέσα της Ευρωπόλ.
Γνωρίζω καλά ότι στα θέματα αυτά ο ρόλος του Κοινοβουλίου είναι απλώς συμβουλευτικός.
Παρόλα ταύτα, θα θέλαμε να πιέσουμε τη γαλλική Προεδρία, η οποία έχει επιδείξει μεγάλη αποφασιστικότητα και δέσμευση στον αγώνα κατά της νομιμοποίησης παράνομου χρήματος, να λάβει υπόψη της τα αιτήματά μας.
Η δημιουργία ενός ευρωπαϊκού χώρου ελευθερίας, ασφάλειας και δικαιοσύνης δεν μπορεί να παραμείνει στα χέρια μιας εξειδικευμένης υπηρεσίας υπό τον αποκλειστικό έλεγχο των εθνικών κυβερνήσεων.
Πρόκειται για έναν από τους βασικότερους τομείς της ευρωπαϊκής ενοποίησης και το Ευρωπαϊκό Κοινοβούλιο είναι έτοιμο να προσφέρει την υποστήριξή του για τη διαμόρφωση πολιτικών στον τομέα αυτό, με την προϋπόθεση ότι θα έχει τη συμμετοχή που του αρμόζει.
.
(FR) Κυρία Πρόεδρε, τα τελευταία χρόνια η διεθνής εγκληματικότητα οργανώθηκε και ενισχύθηκε σημαντικά.
Διαπιστώνουμε ότι λόγω της παγκοσμιοποίησης, κυρίως, αυξήθηκαν οι δυνατότητες νομιμοποίησης παράνομου χρήματος και τα μέσα διαφυγής από τις διωκτικές αρχές.
Σύμφωνα με τα στοιχεία των Ηνωμένων Εθνών, το ετήσιο ύψος των κεφαλαίων που υφίστανται ανακύκληση μέσω επιχειρήσεων νομιμοποίησης παράνομου χρήματος ανέρχεται σε 1 000 δις δολάρια.
Η νομιμοποίηση παράνομου χρήματος αποτελεί ένα έγκλημα που ανιχνεύεται δύσκολα, και οι σοβαρές μορφές εγκληματικότητας εκμεταλλεύονται όλες τις δυνατότητες διαφυγής που παρέχουν οι διάφορες νομοθεσίες.
Επομένως, μόνο η διεθνής αστυνομική και δικαστική συνεργασία μπορεί να αντιταχθεί αποτελεσματικά στην εγκληματική αυτή πρακτική.
Σε ευρωπαϊκό επίπεδο, η δικαστική συνδρομή στον ποινικό τομέα γενικά έχει οδηγήσει στην έγκριση αρκετών κειμένων, όπως της Σύμβασης του Συμβουλίου της Ευρώπης της 20ής Απριλίου 1959 και, πολύ πρόσφατα, της Ευρωπαϊκής Σύμβασης της 29ης Μαΐου 2000, για την οποία εξάλλου είχε οριστεί εισηγητής ο συνάδελφος κ. Di Pietro.
Από την άποψη ειδικότερα της καταπολέμησης της νομιμοποίησης παράνομου χρήματος, μπορούμε να αναφέρουμε την οδηγία του Συμβουλίου της 10ης Ιουνίου 1991, που τροποποιήθηκε προσφάτως, για την οποία είχε οριστεί εισηγητής ο συνάδελφος κ. Lehne.
Η πρωτοβουλία της γαλλικής Προεδρίας, την οποία εξετάζουμε σήμερα, αποσκοπεί στη βελτίωση των δύο γενικών συμβάσεων δικαστικής συνδρομής στον ποινικό τομέα - που προανέφερα - και ιδίως στον τομέα της καταπολέμησης της νομιμοποίησης παράνομου χρήματος.
Η προτεινόμενη σύμβαση βελτιώνει τα προηγούμενα κείμενα.
Για το λόγο αυτό καλωσορίζουμε τις βελτιώσεις που επιφέρει.
Βάσει του άρθρου 2 του σχεδίου σύμβασης, τα κράτη μέλη δεν δύνανται πλέον να αρνούνται τις έρευνες ή τις κατασχέσεις αγαθών επικαλούμενα τις επιφυλάξεις που αναφέρονται στο άρθρο 5 της Σύμβασης του 1959.
Σύμφωνα με το άρθρο 4, με γνώμονα τη διευκόλυνση των ερευνών, τα κράτη μέλη πρέπει να λαμβάνουν τα κατάλληλα μέτρα για τη συγκέντρωση και την προστασία των συναφών με την ύπαρξη, τον εντοπισμό και τις κινήσεις των προϊόντων των παραβάσεων μέτρα, και σύμφωνα με το άρθρο 5 τα κράτη μέλη δεσμεύονται να παρέχουν πληροφορίες σε τραπεζικά θέματα.
Το άρθρο 6 επιτρέπει την επέκταση των συμπληρωματικών αιτήσεων συνδρομής, και βάσει του άρθρου 7 δεν είναι πλέον αποδεκτές οι φορολογικές ενστάσεις ως επιχείρημα για την άρνηση εκτέλεσης αίτησης αμοιβαίας δικαστικής συνδρομής.
Δεν μπορούμε παρά να επιδοκιμάσουμε συνολικά τα μέτρα που περιέχει το παρόν σχέδιο σύμβασης, δεδομένου ότι ανταποκρίνονται στη μέριμνα την οποία εξέφρασε το Ευρωπαϊκό Συμβούλιο του Τάμπερε σχετικά με την καταπολέμηση της νομιμοποίησης του παράνομου χρήματος, η οποία βρίσκεται στον ίδιο τον πυρήνα του οργανωμένου εγκλήματος και η οποία θα πρέπει να εκριζωθεί από παντού.
Φρονώ ότι είναι δυνατό να προταθούν ορισμένες βελτιώσεις, και αυτός είναι και ο στόχος της έκθεσής μου.
Το άρθρο 3 καθιερώνει την αρχή του μη αντιτάξιμου του τραπεζικού και εμπορικού απορρήτου στις αιτήσεις δικαστικής συνδρομής.
Θεωρώ όμως απαραίτητη την επέκταση του μη αντιτάξιμου αυτού στις εμπορικές δραστηριότητες και στις δραστηριότητες παροχής χρηματοοικονομικών συμβουλών που αφορούν τους δικηγόρους ή τα μέλη νομοθετικά ρυθμιζόμενων νομικών επαγγελμάτων, οι οποίες λόγω της φύσης τους δεν καλύπτονται από το επαγγελματικό απόρρητο.
Από την άλλη πλευρά, το άρθρο 8 του σχεδίου σύμβασης περιορίζει αποκλειστικά στα "ουσιώδη συμφέροντα" τους λόγους άρνησης της δικαστικής συνδρομής τους οποίους είναι δυνατόν να επικαλεσθεί κράτος μέλος προς το οποίο υποβάλλεται αίτηση.
Η ρύθμιση αυτή αποτελεί πρόοδο.
Ωστόσο, προκειμένου να μην ελαττωθεί η σημασία της δικαστικής συνδρομής σε έναν τομέα όπου μόνον η ταχεία ευρωπαϊκή συνεργασία έχει νόημα, θεωρώ χρήσιμη τη χορήγηση μίας προθεσμίας δύο μηνών το ανώτερο στο κράτος προς το οποίο απευθύνεται αίτηση, προκειμένου να γνωστοποιήσει την απάντησή του.
Το άρθρο 9 ζητά από τα κράτη μέλη να συστήσουν σε εθνικό επίπεδο πολυτομεακές συντονιστικές ομάδες, προκειμένου να αυξηθεί η αποτελεσματικότητα των ερευνών και να ενισχυθεί η ανταλλαγή πληροφοριών.
Προτείνω τη δημιουργία μιας μονάδας συνεργασίας μεταξύ των πολυτομεακών αυτών ομάδων, η οποία θα διευκολύνει τις ανταλλαγές πληροφοριών μεταξύ των ενδιαφερομένων αρχών των κρατών μελών και θα ευνοεί την επιλογή και τη χρήση των προσφορότερων πρακτικών.
Οι προτάσεις αυτές αποβλέπουν αποκλειστικά σε μια κατά το δυνατόν αποτελεσματική δικαστική συνδρομή, ανάλογη με τις προκλήσεις του οργανωμένου εγκλήματος και ειδικότερα της νομιμοποίησης παράνομου χρήματος.
.
(DE) Κυρία Πρόεδρε, αξιότιμοι κυρίες και κύριοι, το έργο μου είναι σχετικά εύκολο: εάν πρέπει να εκφράσω την άποψη της Επιτροπής Νομικών Θεμάτων σχετικά με την πρόταση της πορτογαλικής Προεδρίας για τη σύνδεση της Ευρωπόλ με την καταπολέμηση της νομιμοποίησης παράνομων κερδών, τότε το μόνο που μπορώ να πω είναι ότι πρόκειται για μια καλή πρόταση.
Για το λόγο αυτό, προτείναμε πολύ λίγες τροπολογίες διότι συμφωνούμε βέβαια με την πρόταση.
Σε όλα τα ευρωπαϊκά όργανα, και βέβαια και στους κόλπους του Κοινοβουλίου, επικρατεί ευρεία συναίνεση ότι πρέπει να ληφθεί κάθε χρήσιμο και δυνατό μέτρο για την καταπολέμηση της νομιμοποίησης του παράνομου χρήματος - οι προηγούμενοι ομιλητές ήδη ανέφεραν όλα τα απαραίτητα σχετικά με το θέμα αυτό.
Επειδή όμως είμαι ακόμη μια φορά στο βήμα και μου δίνεται η ευκαιρία να πω κάτι για το ζήτημα αυτό, θα ήθελα πολύ να ασκήσω κριτική για κάτι το οποίο δεν έχει ουδεμία σχέση με το θέμα που εξετάζουμε σήμερα, και συγκεκριμένα τις συνέπειες της πολιτικής θέσης του Συμβουλίου ως προς το ζήτημα της δεύτερης οδηγίας για την καταπολέμηση της νομιμοποίησης εσόδων από παράνομες δραστηριότητες.
Ευθύς εξ αρχής, το Κοινοβούλιο επεδίωξε τη στενή συνεργασία με το Συμβούλιο.
Το μόνο που μπορώ να πω σχετικά είναι ότι, στο τέλος, παρά τη μεγάλη επίδειξη εκ μέρους του Συμβουλίου, οι τροπολογίες που είχαμε υποβάλει και οι οποίες εγκρίθηκαν από τη συντριπτική πλειοψηφία των μελών του Κοινοβουλίου, ως επί το πλείστον δεν ελήφθησαν υπόψη.
Το μόνο που μπορώ να προσθέσω είναι ότι αν η ιδέα της καταπολέμησης της νομιμοποίησης παράνομων εσόδων υποβαθμισθεί, για τούτο θα ευθύνεται το Συμβούλιο και όχι το Κοινοβούλιο.
Οι ρυθμίσεις, οι οποίες ίσχυαν προηγουμένως για τις τράπεζες και τις χρηματοπιστωτικές υπηρεσίες, επεκτάθηκαν τώρα στην ουσία και σε τομείς των ελευθέριων επαγγελμάτων παρά το γεγονός ότι είναι εντελώς ακατάλληλες - εν γνώσει του γεγονότος ότι, υπό τις συνθήκες αυτές, τελικά η δεύτερη ανάγνωση με το Ευρωπαϊκό Κοινοβούλιο δεν θα καταλήξει σε συναίνεση και ότι, ως εκ τούτου, θα είναι αδύνατο να αποφευχθεί η διαδικασία συνδιαλλαγής.
Σε τελική ανάλυση, δεν πρόκειται για προνόμια των δικηγόρων ή άλλων ελεύθερων επαγγελματιών αλλά για θεμελιώδη δικαιώματα.
Πρόκειται απλά για τη δυνατότητα ενός πελάτη που αναζητεί μια νομική συμβουλή ή την εκπροσώπησή του ενώπιον δικαστηρίου, όπως άλλωστε τούτο θεσπίζεται και στο Χάρτη των θεμελιωδών δικαιωμάτων, να επιλέγει ένα δικηγόρο της εμπιστοσύνης του και να ζητά τη συμβουλή του, χωρίς ο εν λόγω δικηγόρος να τον καταδίδει κυριολεκτικά την επόμενη στιγμή στην εισαγγελία, αν του αποκαλύψει κάτι.
Αυτό είναι ένα θεμελιώδες δικαίωμα το οποίο δεν επιτρέπεται να υπονομευθεί.
Τούτο ισχύει για όλους τους τομείς παροχής νομικών συμβουλών.
Για το λόγο αυτό εκφράζω την ευγνωμοσύνη μου για τη συμβιβαστική διατύπωση που επιτεύχθηκε στην κοινοβουλευτική επιτροπή όσον αφορά την έκθεση Roure, βάσει της οποίας καθίσταται σαφές ότι πρέπει να διασφαλιστεί η κλασσική προστασία των θεμελιωδών δικαιωμάτων.
Θα ήθελα όμως επίσης να καταστήσω σαφές ότι όταν οι δικηγόροι αναλαμβάνουν καθήκοντα παρόμοια με εκείνα των τραπεζών και των χρηματοπιστωτικών ιδρυμάτων, δεν υπάρχει βέβαια λόγος για την προστασία της εν λόγω δραστηριότητας.
Τα εξεταζόμενα θέματα είναι όμως η παροχή νομικών συμβουλών και η εκπροσώπηση ενώπιον του δικαστηρίου.
Στους τομείς αυτούς, πρέπει να εξασφαλισθεί η προστασία των θεμελιωδών δικαιωμάτων.
Όπως ανέφερα προηγουμένως, υποστηρίζω λοιπόν τις προτάσεις που εξετάζονται σήμερα, αλλά προβλέπω ταυτόχρονα μια σκληρή διαμάχη με το Συμβούλιο όσον αφορά την κοινή θέση για τη δεύτερη οδηγία σχετικά με τη νομιμοποίηση εσόδων από παράνομες δραστηριότητες.
Κυρία Πρόεδρε, νομίζω ότι η συζήτηση την οποία κάνουμε σήμερα είναι πάρα πολύ σημαντική γιατί ακριβώς αναφέρεται στο πώς θα βάλουμε μια τάξη στο σπίτι μας.
Θέλω καταρχάς να συγχαρώ τον κ. Marinho για την εργασία του και να πω ότι πραγματικά οι προσπάθειες για την αντιμετώπιση των οικονομικών εγκλημάτων πρέπει να τυχαίνουν και υποστήριξης, αλλά και προσοχής.
Το πρόβλημα των οικονομικών εγκλημάτων, κυρία Πρόεδρε και αγαπητοί συνάδελφοι, είναι πάρα πολύ σύνθετο, διότι από την μια πλευρά αναφέρεται σε μια προσπάθεια μέσα από ένα δαίδαλο νομιμοποίησης εσόδων από παράνομες δραστηριότητες και από την άλλη προϋποθέτει σειρά άλλων εγκλημάτων, τα οποία οδηγούν ακριβώς στην απόκτηση παρανόμων εσόδων.
Νομίζω ότι σήμερα οι ευρωπαϊκές κοινωνίες καταδυναστεύονται από το οργανωμένο έγκλημα.
Με όλες του τις εκφράσεις.
Και τα οικονομικά εγκλήματα, με το συγκεκριμένο ίσως στην πρώτη σειρά, βρίσκονται ακριβώς στο επίκεντρο του οργανωμένου εγκλήματος που μαστίζει την Ευρώπη.
Είναι γεγονός ότι και η πρωτοβουλία της γαλλικής Προεδρίας, στην οποία τοποθετείται ο κ. Marinho, είναι σωστή, αλλά ταυτόχρονα είναι γεγονός ότι και η προσπάθεια την οποία έκανε ο κ. Marinho, δηλαδή να θέσει πιο αυστηρούς κανόνες, είναι επίσης σωστή.
Και βέβαια, αν θέλουμε να έχουμε ένα αποτέλεσμα, πρέπει να φθάσουμε στην καρδιά, στο κλειδί του εργαλείου που θα βοηθούσε στην αντιμετώπιση αυτών των εγκλημάτων.
Για μένα, κυρία Πρόεδρε και αγαπητοί συνάδελφοι, η καρδιά για την αντιμετώπιση αυτών των εγκλημάτων είναι η βελτίωση της δικαστικής συνεργασίας.
Κοίταζα τις αιτιολογικές σκέψεις που συνοδεύουν τις τροπολογίες του κ. Marinho και σταμάτησα σε μια η οποία λέει ότι σήμερα η Ευρώπη σε οικονομικό επίπεδο έχει προχωρήσει πάρα πολύ.
Σε πολιτικό επίπεδο προχωρεί αλλά, λέει, δυστυχώς υπάρχουν ακόμη 15 εσωτερικά σύνορα σε όλα όσα αφορούν τους δικαστές, τους εισαγγελείς, τις δικονομίες, τις δικαστικές αποφάσεις.
Με προβλημάτισε πάρα πολύ αυτή η φράση γιατί τη θεωρώ ως την φράση κλειδί.
Και νομίζω - και εισηγούμαι και εγώ ένθερμα - ότι πρέπει να κάνουμε πολλά βήματα, πολλά ουσιαστικά βήματα για να πετύχουμε την δικαστική συνεργασία σε ευρωπαϊκό επίπεδο και να αντιμετωπίσουμε έτσι εγκλήματα όπως τα οικονομικά εγκλήματα.
Κυρία Πρόεδρε, καταρχάς θα ήθελα να συγχαρώ τους εισηγητές κ. Marinho, κ. Roure και την κ. Καραμάνου, για τις εκθέσεις τους σχετικά με ένα περίπλοκο θέμα που είχε αποτελέσει θέμα διεξοδικών συζητήσεων στο Κοινοβούλιο και στην Επιτροπή μας κατά το παρελθόν.
Απόδειξη του ότι η έκφραση των συγχαρητηρίων μου δεν είναι ρητορική είναι ότι οι συγκεκριμένες εκθέσεις έλαβαν απόλυτη πλειοψηφία στην Επιτροπή Πολιτικών Ελευθεριών.
Για αυτόν τον λόγο θα συμφωνήσω με τα λόγια τους και το περιεχόμενο των εκθέσεών τους και θα ήθελα κυρία Πρόεδρε τώρα να εκφράσω τη θέση της πολιτικής μου ομάδας σχετικά με την έκθεση της κ. Καραμάνου, η οποία απουσιάζει.
Η Ευρωπόλ έχει εντολή να προλαμβάνει και να καταπολεμά συγκεκριμένες εγκληματικές ενέργειες.
Το σχέδιο του πρωτοκόλλου που μας υποβάλλεται, αποτέλεσμα της πρωτοβουλίας της πορτογαλικής Προεδρίας, που συμπληρώνει άλλες πρωτοβουλίες που εξετάσαμε σήμερα, έχει ως στόχο τη διεύρυνση των αρμοδιοτήτων της Ευρωπόλ στη νομιμοποίηση παρανόμων εσόδων εν γένει.
Η καταπολέμηση της νομιμοποίησης παρανόμων εσόδων εντάσσεται στις αρμοδιότητες της Ευρωπόλ μόνο όταν σχετίζεται με τις μορφές εγκληματικότητας τις οποίες καλύπτει.
Στόχος της προτεινόμενης αναθεώρησης είναι ο καθορισμός γενικών αρμοδιοτήτων αρχής της Ευρωπόλ όσον αφορά τη νομιμοποίηση παρανόμων εσόδων.
Συνεπώς η προτεινόμενη αναθεώρηση αφορά την παράγραφο 2 του άρθρου 2, την ένδειξη της καταπολέμησης του ξεπλύματος βρώμικου χρήματος στα καθήκοντα της Ευρωπόλ.
Ωστόσο, η παράγραφος 3 του ίδιου άρθρου, καθορίζει ότι οι αρμοδιότητες της Ευρωπόλ σε θέματα νομιμοποίησης παράνομων προσόδων, δεν επεκτείνονται στα πρωταρχικά αδικήματα, δηλαδή στα εγκλήματα που προηγούνται του ξεπλύματος του βρώμικου χρήματος, εκτός και αν αυτά αναφέρονται στην παράγραφο 2 του άρθρου 2.
Όσον αφορά το υπόλοιπο σχέδιο του πρωτοκόλλου, παρουσιάζεται η συνήθης διαδικασία υιοθέτησης από τα κράτη μέλη.
Λαμβάνοντας υπόψη τη σοβαρότητα του φαινομένου της νομιμοποίησης παρανόμων εσόδων στον κόσμο και του ρόλου κλειδί που διαδραματίζει στην ανάπτυξη της εγκληματικότητας, είναι απαραίτητη η έγκριση της επέκτασης των αρμοδιοτήτων της Ευρωπόλ σε αυτόν τον τομέα.
Ωστόσο, αν η διαβούλευση με το Ευρωπαϊκό Κοινοβούλιο περιοριστεί σε αυτήν την επίσημη πτυχή και δεν μπορέσουμε να συμπεριλάβουμε άλλα θέματα σε αυτήν τη συζήτηση, μια έκθεση χωρίς συζήτηση, θα αρκούσε να πούμε στην Ευρωπόλ ότι συμφωνούμε και ότι είναι απαραίτητο να θέσουμε όλα τα μέσα στη διάθεση της καταπολέμησης του ξεπλύματος βρώμικου χρήματος.
Η παρούσα έκθεση παρουσιάζει ενδιαφέρον μόνο αν, με αφορμή τη συζήτησή της το Κοινοβούλιο μπορέσει να εκφράσει γνώμες και να κάνει προτάσεις σχετικά με τη λειτουργία της Ευρωπόλ και τον έλεγχό της.
Σε αυτό το στάδιο θα περιοριστώ στα δύο αυτά είδη γνώμης, δηλώνοντας ότι είμαστε υπέρ της καταπολέμησης της νομιμοποίησης παρανόμων εσόδων και ότι συμφωνούμε να την επιφορτιστεί η Ευρωπόλ, παρότι συμφωνούμε ότι αυτό θα πρέπει να γίνει άμεσα με τη λήψη αποφάσεων από το Συμβούλιο και βάσει σποραδικών εθνικών πρωτοβουλιών.
Θα μπορούσαμε να αναρωτηθούμε, και επικεντρώνομαι σε αυτά τα δύο θέματα, τα μόνα για τα οποία θα μιλήσω, ποιο είναι το επίπεδο αποτελεσματικότητας της λειτουργίας της Ευρωπόλ κατά τη διεύρυνση των αρμοδιοτήτων της;
Ποια ήταν έως στιγμής τα αποτελέσματα που έφερε η Ευρωπόλ στην καταπολέμηση του ξεπλύματος βρώμικου χρήματος στο πλαίσιο των αρμοδιοτήτων που σχετιζόταν με το εν λόγω αδίκημα;
Τι συνέβη με το σύστημα δεδομένων και πληροφοριών της Ευρωπόλ που θα πρέπει να λειτουργεί το 2001;
Τι συμβαίνει με τις κοινές ομάδες έρευνας που θα έπρεπε να επεκταθούν στο μέλλον και στην καταπολέμηση του ξεπλύματος βρώμικου χρήματος;
Όπως υπενθύμισε ο κ. Watson, το Κοινοβούλιο έχει εκφράσει πολλές φορές τη δυσαρέσκειά του για την έλλειψη του πραγματικού δημοκρατικού ελέγχου των δραστηριοτήτων της Ευρωπόλ, όπως έκανε με τις εκθέσεις της κ. Cederschiφld και του κ. Nassauer.
Μπορούμε να εκχωρήσουμε σήμερα νέες αρμοδιότητες στην Ευρωπόλ χωρίς να απαιτήσουμε, παρότι συζητείται σήμερα, την αναθεώρηση του άρθρου 31 της Σύμβασης που περιορίζει τον ρόλο του Κοινοβουλίου σε αυτόν του παραλήπτη μιας ετήσιας έκθεσης;
Δεν θα έπρεπε να συμπεριληφθούν τα οικονομικά της Ευρωπόλ στον γενικό προϋπολογισμό της Ευρωπαϊκής Ένωσης, όπως έχουμε ήδη ζητήσει;
Και δεν θα έπρεπε να υπάρχει διαβούλευση με το Ευρωπαϊκό Κοινοβούλιο για τον διορισμό του διευθυντή της Ευρωπόλ;
Το ίδιο συμβαίνει με την έλλειψη δικαστικού ελέγχου και θα το δούμε αργότερα στην έκθεση σχετικά με την Eurojust.
Και θα κλείσω λέγοντας ότι θεωρώ πως η εν λόγω έκθεση έχει νόημα μόνο αν αποτελεί ακόμη μια ευκαιρία ούτως ώστε το Κοινοβούλιο να επανεξετάσει τη νόμιμη διεύρυνση των αρμοδιοτήτων της Ευρωπόλ, το σύνολο των αρμοδιοτήτων της, την αποτελεσματικότητά της, τους τρόπους άσκησης ελέγχου, τη δυνατότητα αξιολόγησης των επιτευγμάτων και της προόδου της.
Πρόκειται απλά για το μέλλον της αστυνομικής συνεργασίας στην Ευρώπη.
Αγαπητοί συνάδελφοι, ένα από τα πιο ουσιώδη ζητήματα που αφορούν στην οικοδόμηση ενός ευρωπαϊκού χώρου ασφάλειας, ελευθερίας και δικαιοσύνης είναι η δικαστική και αστυνομική συνεργασία, ώστε ο χώρος αυτός να καταστεί γρήγορα αποτελεσματικός και απτός για τους πολίτες.
Σχετικά με τα θέματα αυτά, οι εισηγητές μας εστίασαν τόσο στο πρωτόκολλο που τροποποιεί τη σύμβαση Ευρωπόλ όσο και στη βελτίωση της δικαστικής συνδρομής.
Οφείλουμε να τους συγχαρούμε για το έργο τους.
Kύρια μέριμνά μας αποτελεί πάντως το ζήτημα της διεύρυνσης των αρμοδιοτήτων της Ευρωπόλ.
Συμφωνούμε ρητά και απερίφραστα όσον αφορά στην ανάγκη αποτελεσματικής δικαστικής συνδρομής, αλλά καταγγέλλουμε ταυτόχρονα τη λανθάνουσα παρεκκλίνουσα πορεία της Ευρωπόλ η οποία δεν υπόκειται σε κανένα κοινοβουλευτικό ή δικαστικό έλεγχο και ευρύτερα το δημοκρατικό έλλειμμα μιας Ευρώπης στο πλαίσιο της οποίας τα κράτη μέλη επιμένουν να διαιωνίζουν αδιαφανείς διακυβερνητικές διαδικασίες παρακάμπτοντας τις υποχρεώσεις, τις ευθύνες και τον έλεγχο που απορρέουν από την καθολική ψηφοφορία.
Όσον αφορά στο θέμα της Ευρωπόλ, διαπιστώνω ασάφειες σε θέματα όπως η διπλωματική ασυλία των μελών της, η έλλειψη καθορισμού των επιτρεπόμενων μέσων ή των ορίων τους, η διατύπωση γνώμης για την καταχώρηση ατόμων στους φακέλους της αστυνομίας (φακέλωμα), η καταχώρηση στους φακέλους της αστυνομίας στοιχείων που αφορούν σε τομείς που προστατεύονται από τα διεθνή κείμενα και τις διακηρύξεις ανθρωπίνων δικαιωμάτων, οι κίνδυνοι για τις ελευθερίες λόγω ενδεχόμενης κατάχρησης, τόσο σήμερα όσο και στο μέλλον, λαμβανομένης υπόψη της πολιτικής εξέλιξης ορισμένων κρατών.
Εάν επιτρέψουμε στην "ευρωπαϊκή αστυνομία" αυτό το δώρο εξ' ουρανού, τη δυνατότητα αυτοελέγχου των δραστηριοτήτων της, θα χρησιμοποιήσει όλα τα δυνατά μέσα ώστε να παρεμποδίσει την επιθυμία του Ευρωπαϊκού Κοινοβουλίου για δημοκρατικό έλεγχο με δεδομένες τις υφιστάμενες ελλείψεις σε επίπεδο διάρθρωσης και την έλλειψη ουσιαστικής ενότητας.
Η σχετική με τη σύμβαση Ευρωπόλ πρωτοβουλία της Πορτογαλίας προτρέπει το Ευρωπαϊκό Κοινοβούλιο να επιλέξει την ασφαλή λύση του διακριτικού "φακελώματος" κάθε τομέα του ιδιωτικού βίου των πολιτών.
Και βέβαια πρέπει να εντοπίζουμε, να διώκουμε και να καταδικάζουμε τη νομιμοποίηση του παράνομου χρήματος που προέρχεται από την τρομοκρατία και την εμπορία όπλων και ναρκωτικών!
Αυτό, όμως, δεν μας παρέχει περισσότερες εγγυήσεις όσον αφορά στο δικαίωμα της υπεράσπισης και της προστασίας των δικαιωμάτων των πολιτών.
Για το λόγο αυτό ακριβώς προτείνουμε τροποποιήσεις σχετικά με την ενίσχυση των εν λόγω δικαιωμάτων και ελευθεριών, την ανάγκη υιοθέτησης ενός μηχανισμού, τα δικαιώματα υπεράσπισης και την αναγνώριση των αρμοδιοτήτων του Δικαστηρίου.
Γνωρίζουμε πολύ καλά ότι ένα άρθρο της πράξης του Συμβουλίου των Υπουργών, που περιέργως πέρασε απαρατήρητο, ορίζει ότι η Ευρωπόλ μπορεί να αποφασίζει σχετικά με τη συμπερίληψη ή όχι στο αρχείο ερευνών δεδομένων σχετικών με τη φυλετική καταγωγή, τις θρησκευτικές ή άλλες πεποιθήσεις, τις πολιτικές απόψεις, τη σεξουαλική ζωή ή την υγεία.
Λοιπόν, για πόσο ακόμη θα υπεκφεύγουμε σχετικά με το θέμα των αρμοδιοτήτων της Ευρωπόλ τη στιγμή μάλιστα που ο δημοκρατικός έλεγχος έχει διαγραφεί από τους γραπτούς κανόνες;
Οι δημοκρατικές αξίες που μας ενώνουν στην αίθουσα αυτή πρέπει επίσης να κατευθύνουν τις πράξεις και τα έργα μας, ώστε να καταστήσουμε την Ευρώπη μια αλληλέγγυα και κοινωνική Ευρωπαϊκή Ένωση και όχι μια αστυνομική και κατασταλτική Ευρωπαϊκή Ένωση.
Κύριε Πρόεδρε, κατ' αρχάς θέλω να δώσω τα συγχαρητήριά μου στον εισηγητή μας, τον κύριο Marinho.
Νομίζω ότι η ανάλυσή του είναι πάρα πολύ σωστή και δείχνει το δρόμο ώστε να προχωρήσουμε πραγματικά προς την καταπολέμηση του ξεπλύματος του "μαύρου" χρήματος, ή του "γκρίζου" χρήματος όπως λένε άλλοι.
Θυμίζω ότι πρόκειται για την καταπολέμηση, μέσω αυτής της πολιτικής, του οργανωμένου εγκλήματος, δηλαδή των ναρκωτικών, του δουλεμπορίου γυναικών και παιδιών και πολλών άλλων άθλιων πραγμάτων, με φοβερές συνέπειες σε όλη την κοινωνία, ακόμα ­ και θέλω να το πω λιγάκι κυνικά ­ και στην ίδια την οικονομία, μια και έχει αναγνωριστεί πια ότι αυτό το χρήμα καταφέρνει και αυξάνει τη νομισματική ρευστότητα και αποσταθεροποιεί πολλές φορές τις οικονομικές πολιτικές.
Πολύ σωστά λέει ο εισηγητής μας ­ και θέλω να το πω και εγώ ­ ότι αφού ανοίξαμε τα σύνορα, για άλλους λόγους, αλλά όμως ανοίξαμε τα σύνορα και στο οργανωμένο έγκλημα, πρέπει να ανοίξουμε τα σύνορα και στις αρχές εκείνες ­ δικαστικές και διωκτικές ­ που το χτυπάνε.
Και, βεβαίως, πρέπει να το κάνουμε αυτό στη βάση ταυτόσημων ορισμών του τι είναι έγκλημα, ποιες είναι οι μέθοδοι που χρησιμοποιεί, ώστε να μην μπορεί να ξεφεύγει από τη μια χώρα στην άλλη, και όχι μόνο για δικονομικούς λόγους.
Ο δρόμος φυσικά, όπως λέει ο κύριος Marinho ­ και συμφωνώ και εγώ ­, είναι η κοινοτικοποίηση.
Ασφαλώς, γιατί έτσι μπαίνουμε και στον δρόμο του κοινοβουλευτικού και του δημοκρατικού ελέγχου.
Ωστόσο, κύριε Πρόεδρε, υπάρχουν ακόμα πολλά ζητήματα, ακόμα και αν εγκρίνουμε όσα μέχρι τώρα μας λένε.
Υπάρχουν πολλά και σοβαρά ζητήματα.
Και εννοώ το εξής: υπάρχουν χώρες σήμερα μέσα στην Ευρωπαϊκή Ένωση που ανέχονται και, θάλεγα, αξιοποιούν περίεργες καταστάσεις, υπεράκτιες εταιρείες (off shore companies), περίεργους κανονισμούς τραπεζών και άλλα τέτοια πράγματα, τα οποία εμένα προσωπικά δεν μου εμπνέουν καμία εμπιστοσύνη για το ότι και αυτά που θα συμφωνήσουμε θα εφαρμοστούν.
Η πολιτική ενοποίηση, ο πολιτικός έλεγχος είναι εκείνος που θα μπορούσε ενδεχομένως να μας δώσει τη λύση σ' αυτά τα ερωτήματα, επομένως και στις επιθεωρήσεις και στην εναρμόνιση του δικαίου σ' αυτά τα ζητήματα.
Είναι ζητήματα που απαιτούν θεσμικές αλλαγές, κύριε Πρόεδρε, που, δυστυχώς, ούτε στη Νίκαια θα τις δούμε.
Χαιρετίζω την παρούσα συζήτηση.
Η παράνομη πώληση ναρκωτικών και άλλες παράνομες δραστηριότητες, όπως το λαθρεμπόριο όπλων, αποφέρουν δισεκατομμύρια ευρώ κάθε χρόνο, το μεγαλύτερο μέρος των οποίων είναι υπό τη μορφή μετρητών τα οποία πρέπει να ξεπλυθούν.
Αποστολή μας είναι η εξακρίβωση, ο εντοπισμός, η προληπτική δέσμευση, η κατάσχεση και η δήμευση των προϊόντων του οργανωμένου εγκλήματος.
Έχουμε να αντιμετωπίσουμε εγκληματίες που θα χρησιμοποιήσουν κάθε δυνατό μέσο για να αποφύγουν τον εντοπισμό.
Είμαστε σε πόλεμο με τους ανθρώπους αυτούς.
Η ανθρώπινη ζωή είναι αναλώσιμη στην επιχείρηση του παράνομου κέρδους.
Η προσέγγισή μας πρέπει να είναι πλήρως συντονισμένη.
Το έγκλημα δεν έχει σύνορα.
Ο νόμος περί προϊόντων εγκλήματος, που θέσπισε η κυβέρνησή μου στην Ιρλανδία, αξιοποιήθηκε επιτυχώς από την Υπηρεσία Προϊόντων Εγκλήματος για να στερήσει από όσους συμμετέχουν σε παράνομες δραστηριότητες τη δυνατότητα να απολαύσουν τους καρπούς των αδικημάτων τους.
Μέχρι το τέλος του προηγούμενου χρόνου, η Υπηρεσία είχε επιτύχει, κατ' εφαρμογή αυτού του νόμου, την έκδοση ενταλμάτων και την κατάσχεση περιουσιακών στοιχείων αξίας 20 εκατομμυρίων ευρώ ενώ είχε εγείρει φορολογικές αξιώσεις ύψους άνω των 40 εκατομμυρίων ευρώ.
Παρά το γεγονός ότι ενισχύεται η συνεργασία μεταξύ των κρατών μελών της ΕΕ και μεταξύ των υπηρεσιών επιβολής του νόμου, το μέγεθος της νομιμοποίησης παράνομου χρήματος και της απάτης είναι τέτοιο που ακόμα απλώς αγγίζουμε το πρόβλημα.
Το ετήσιο ύψος των κεφαλαίων που ανακυκλώνονται με πράξεις νομιμοποίησης παράνομου χρήματος που ενέχουν χρηματοπιστωτικούς διακανονισμούς , υπολογίζεται σε εκατό δις δολάρια.
Τα κεφάλαια αυτά θα μπορούσαν να χρησιμοποιηθούν στις πόλεις μας και για άλλους κοινωνικούς σκοπούς.
Χαιρετίζω, και πάλι, τη συζήτηση αυτή.
Θα ήθελα να αναφερθώ στην έκθεση Καραμάνου για την Ευρωπόλ.
Όλοι οι ομιλητές συμφωνούν ότι πρόκειται για μία ιδιαίτερα αξιόλογη πρωτοβουλία και υποστηρίζουμε το περιεχόμενό της.
Ωστόσο, όπως επεσήμαναν πολλοί ομιλητές, υπάρχει έλλειψη δημοκρατικού ελέγχου και λογοδοσίας.
Εκεί εστιάζονται κυρίως οι διακομματικές τροπολογίες που προτείνει η επιτροπή.
Επιθυμούμε κοινοβουλευτική συμμετοχή στο διορισμό του διευθυντή, ο οποίος θα πρέπει να αναδεικνύεται κατά πλειοψηφία, εφόσον, μετά τη διεύρυνση στα 28 κράτη μέλη, θα είναι πολύ δύσκολο να συμφωνήσουν όλοι για το πρόσωπο του διευθυντή.
Η απόφαση θα πρέπει να λαμβάνεται κατά πλειοψηφία - προτείνουμε πλειοψηφία δύο τρίτων - ενώ ζητάμε και συμμετοχή του Κοινοβουλίου στην απόλυση του διευθυντή, εάν ποτέ παραστεί τέτοια ανάγκη, με πλειοψηφία δύο τρίτων επίσης.
Επιθυμούμε κοινοβουλευτική συμμετοχή στο διοικητικό συμβούλιο.
Κάτι τέτοιο θα ενίσχυε σημαντικά το δημοκρατικό έλεγχο και τη δημοκρατική λογοδοσία της υπηρεσίας.
Ζητάμε επίσης την επίλυση των διαφορών από το Δικαστήριο.
Οι προτάσεις αυτές περιλαμβάνονται στις τροπολογίες και, εάν κρίνω από τη συζήτηση στην επιτροπή, ελπίζω ότι το Κοινοβούλιο θα τις υπερψηφίσει.
Θα ήθελα, ωστόσο, να ρίξω μία σύντομη ματιά στο μέλλον και στο τι θα πρέπει να αναμένουμε μετά από αυτήν την πρόταση.
Διακρίνω δύο εξελίξεις, μία θετική και μία αρνητική.
Η αρνητική μελλοντική εξέλιξη, στην οποία αναφέρθηκαν πολλοί συνάδελφοι - συμπεριλαμβανομένου του φίλου μου, κ. Andrews - είναι η αμείλικτη αύξηση του οργανωμένου εγκλήματος σε όλη την Ευρώπη.
Το άνοιγμα των συνόρων για την ενιαία αγορά ήταν μία εξαιρετική ιδέα, αλλά βοήθησε επίσης τη Μαφία και τους εγκληματίες από την ανατολική Ευρώπη να απλώσουν τα πλοκάμια τους σε ολόκληρη την Ένωση.
Όταν πραγματοποιηθεί η διεύρυνση, και αυτή είναι η θετική εξέλιξη που διακρίνω για το μέλλον, η αντιμετώπιση του οργανωμένου εγκλήματος θα καταστεί όλο και δυσχερέστερη.
Οι εγκληματίες μπορούν να κινούνται ελεύθερα μεταξύ των συνόρων, όχι όμως και οι αστυνομικές μας υπηρεσίες.
Ήδη σήμερα υπάρχουν περίπου 120 διαφορετικές αστυνομικές υπηρεσίες στην Ευρωπαϊκή Ένωση, οι περισσότερες μάλιστα στο δικό μου κράτος μέλος, καθώς στο Ηνωμένο Βασίλειο υπάρχει μία αστυνομική υπηρεσία για κάθε κομητεία, με αρμοδιότητες που περιορίζονται στα όρια της εκάστοτε κομητείας.
Διαθέτουμε ήδη πάρα πολλές αστυνομικές υπηρεσίες και θα έχουμε ακόμη περισσότερες μετά την ολοκλήρωση της διεύρυνσης, η δε ικανότητά μας να αντιμετωπίσουμε το οργανωμένο έγκλημα θα περιοριστεί ακόμα περισσότερο.
Για το λόγο αυτό, χρειάζεται να δοθούν στην Ευρωπόλ διασυνοριακές επιχειρησιακές αρμοδιότητες.
Κάθε φορά που αναφέρομαι στην αύξηση του οργανωμένου εγκλήματος σε δημόσιες συναντήσεις, η μόνιμη αντίδραση του κοινού είναι: "Τι κάνετε λοιπόν γι' αυτό;
Αναλάβετε δράση.
Πάρτε τις αναγκαίες εξουσίες.
Οργανώστε τις αστυνομικές δυνάμεις για να μπορέσουμε να αντιμετωπίσουμε την αύξηση της εγκληματικότητας" .
Το κοινό είναι υπέρ της ανάληψης μέτρων και - όπως συμβαίνει συχνά - βρίσκεται μπροστά από εμάς και από το Συμβούλιο Υπουργών.
Θα ήθελα πολύ να ακούσω την αντίδραση του Επιτρόπου στην ιδέα να δημιουργηθεί ένα ευρωπαϊκό FBI, εφόσον γίνει αποδεκτή η ιδέα της ενισχυμένης συνεργασίας στη διάσκεψη κορυφής της Νίκαιας τον επόμενο μήνα.
Δεν είναι απαραίτητο να το ονομάσουμε ευρωπαϊκό FBI, αλλά η δημιουργία του είναι το αυτονόητο επόμενο βήμα.
Θα έχει την πλήρη υποστήριξη του κοινωνικού συνόλου και είναι ένα αναγκαίο βήμα για το μέλλον.
Κύριε Πρόεδρε, φοβάμαι ότι οι απόψεις μου θα αποτελέσουν μάλλον παραφωνία απόψε στο Κοινοβούλιο, με εξαίρεση ίσως την παρέμβαση της συναδέλφου μου, κ. Boumediene-Thiery.
Θα συμφωνήσω, βέβαια, ότι το Σώμα έχει θέσει έναν αξιόλογο και ορθό στόχο.
Ο σκοπός, όμως, όσο ορθός και αν είναι, δεν αγιάζει τα μέσα.
Έχω την εντύπωση ότι η συγκεκριμένη δέσμη πρωτοβουλιών προωθείται κατά τρόπο που κινδυνεύει να εκμηδενίσει την προστασία την οποία παρέχει το άρθρο 6 της Ευρωπαϊκής Σύμβασης για τα ανθρώπινα δικαιώματα και τις θεμελιώδεις ελευθερίες.
Δεν βλέπω να λαμβάνονται επαρκώς υπόψη τα δικαιώματα υπεράσπισης, όπως είπε και η κ. Boumediene-Thiery.
Δεν βλέπω να λαμβάνονται επαρκώς υπόψη τα δικαιώματα του ατόμου για νομότυπη δίκη, για δίκαιη απαγγελία κατηγοριών.
Χωρίς αυτές τις παραμέτρους, φοβάμαι ότι θα δημιουργήσουμε ένα τέρας του Φρανκενστάιν, παρόλο που οι προθέσεις μας, όπως άλλωστε και του Κόμη Φρανκενστάιν, είναι αγαθές.
Θα πρέπει να διασφαλίσουμε ότι στην πορεία προς την καθιέρωση της αμοιβαίας αναγνώρισης των δικαστικών αποφάσεων, θα καθιερώσουμε στην Ευρώπη τα υψηλότερα κοινά πρότυπα και όχι τον χαμηλότερο κοινό παρανομαστή, όσον αφορά το θέμα της προστασίας των ατόμων που παραπέμπονται στο σύστημα απονομής δικαιοσύνης.
Ως μέλος του Σώματος έχω λάβει γνώση διαφόρων τέτοιων περιπτώσεων.
Ένα παράδειγμα αφορά ένα άτομο ύποπτο για ξέπλυμα παράνομου χρήματος, που κρατήθηκε επί 364 ημέρες στην Πορτογαλία χωρίς να του έχει απαγγελθεί οποιαδήποτε κατηγορία.
Όταν τελικά κατατέθηκε το κατηγορητήριο, ήταν ένα πολυσέλιδο κείμενο στα πορτογαλικά, με ανεπαρκή συνοπτική μετάφραση στα αγγλικά, παρόλο που ο κατηγορούμενος δεν γνώριζε καθόλου πορτογαλικά.
Έχω συναντήσει περιπτώσεις, στη Γαλλία, οδηγών φορτηγών που κρατούνται ως ύποπτοι λαθρεμπορίου ναρκωτικών - ειδεχθές έγκλημα εάν έχει διαπραχθεί, ωστόσο τα άτομα αυτά κρατούνται σε απαράδεκτες συνθήκες χωρίς ουσιαστικό δικαίωμα επιλογής της υπεράσπισής τους, με ανεπαρκείς ή καθόλου δυνατότητες διερμηνείας, χωρίς δυνατότητα να αποδείξουν την αθωότητά τους μέσω των κατάλληλων δικονομικών διαδικασιών σε εύλογο χρονικό διάστημα.
Εφόσον ζούμε σε μία Ευρώπη που στιγματίζεται από τέτοια περιστατικά, θα πρέπει να επιδείξουμε ιδιαίτερη προσοχή ώστε τα μέτρα που αναλαμβάνουμε με αγαθές προθέσεις να μην καταλήξουν στην κατάργηση ορισμένων θεμελιωδών πτυχών των αστικών ελευθεριών στην Ευρώπη.
Ο κ. Andrews έχει δίκιο: οι βαρύτατες αυτές ποινές θα πρέπει να επιβληθούν σε άτομα που έχουν καταδικαστεί συννόμως, μετά από νομότυπη δίκη, για αδικήματα του είδους που συζητάμε σήμερα.
Θα πρέπει να διασφαλίσουμε ότι τα αθώα θύματα - οι έμμεσες ζημίες θα μπορούσαμε να πούμε - του πολέμου εναντίον του εγκλήματος δεν θα παραμένουν να σαπίζουν στις φυλακές, χωρίς καμία επικοινωνία με τις οικογένειές τους.
Υπάρχουν πάρα πολλά τέτοια περιστατικά στη σύγχρονη Ευρώπη και πριν δηλώσω την υποστήριξή μου σε μία βεβιασμένη απόφαση για αμοιβαία αναγνώριση των δικαστικών αποφάσεων, θα ήθελα να υπάρξει αμοιβαία αναγνώριση προτύπων δικαίου.
Κύριε Πρόεδρε, θα ήθελα καλόπιστα να δεχθώ ότι τόσο οι πρωτοβουλίες της γαλλικής Προεδρίας, όσο και οι εκθέσεις των εισηγητών μας αναζητούν καλύτερους τρόπους καταπολέμησης της νομιμοποίησης του παράνομου χρήματος.
Όμως, προκύπτουν δύο σημαντικά ερωτηματικά.
Πρώτον, οι συζητούμενες προτάσεις καταλήγουν τελικά στην ενίσχυση της δικαστικής και αστυνομικής συνεργασίας, αποβλέποντας μάλιστα στη δημιουργία ενός ενιαίου ευρωπαϊκού δικαστικού χώρου με κοινοτικοποίηση της ποινικής και αστικής δικονομίας.
Ερώτημα: υπάρχει κράτος στην Ευρώπη, ή περιοχή του κόσμου, π.χ. οι ΗΠΑ, όπου ήδη ισχύει ο ενιαίος δικαστικός χώρος και έχει αντιμετωπίσει αποτελεσματικά το πρόβλημα του ξεπλύματος του βρώμικου χρήματος, ή μήπως στο όνομα ενός υπαρκτού προβλήματος επιδιώκουμε να προωθήσουμε την κοινοτικοποίηση κρίσιμων θεσμών που συνδέονται με την εθνική ανεξαρτησία και τη λαϊκή κυριαρχία των κρατών μελών;
Δεύτερον, η ενίσχυση της δικαστικής και αστυνομικής συνεργασίας είναι σε θέση να αντιμετωπίσει τον ρόλο των φορολογικών παραδείσων, των κέντρων και επιχειρήσεων off shore και, πολλές φορές, των ίδιων των κρατών μελών που, με την πολιτική που ακολουθούν στις συναλλαγές κρατικών τίτλων, ομολόγων και εντόκων γραμματίων, συμβάλλουν ουσιαστικά στο ξέπλυμα βρώμικου χρήματος;
Μήπως λοιπόν χρειάζεται μεγαλύτερη ειλικρίνεια και άλλου χαρακτήρα μέτρα, οικονομικά και κοινωνικά, για την αντιμετώπιση του τεράστιου αυτού προβλήματος που συνδέεται με την ίδια τη λειτουργία του οικονομικού συστήματος σε συνθήκες πλήρους απελευθέρωσης και ασύδοτης αγοράς;
Κύριε Πρόεδρε, όλα τα κράτη της ΕΕ συμφωνούν όσον αφορά την καταπολέμηση του ξεπλύματος χρημάτων και την ομοφωνία αυτή πρέπει φυσικά να την επικροτήσουμε άνευ όρων.
Στην πραγματικότητα ωστόσο τα πράγματα δεν είναι τόσο απλά.
Θεωρώ ότι το Κοινοβούλιό μας περιπλέκει τα προβλήματα αντί να τα απλοποιεί ή να τα επιλύει και αυτό το παρατηρούμε στην πρόταση για τη διεύρυνση των αρμοδιοτήτων της Ευρωπόλ.
Το Κοινοβούλιο θα έπρεπε να δώσει προτεραιότητα στη σύσταση γνήσια δραστήριων οργάνων για την καταπολέμηση του ξεπλύματος των χρημάτων και του επαγγελματικού οργανωμένου εγκλήματος.
Η αντίδραση στην πρωτοβουλία που ελήφθη στη Φινλανδία είναι όχι μόνο θλιβερή αλλά και γελοία.
Εξυπακούεται ότι μέσω της διακρατικής συνεργασίας η καταπολέμηση του συγκεκριμένου προβλήματος θα είναι καλύτερη.
Γιατί θεωρούμε λοιπόν ότι το νέο σύστημα της Επιτροπής είναι απαραίτητο;
Κατά τη γνώμη μου δεν είναι ξεκάθαρο πότε θα ξεκινήσει πέρα από το γεγονός ότι θα εξαναγκαστούν τα κράτη να προβούν σε ενιαία προστασία των πληροφοριών.
Ή για να το πούμε αλλιώς: Η καταπολέμηση του ξεπλύματος των χρημάτων δεν πρέπει να εμποδιστεί από το γεγονός ότι η Επιτροπή πρέπει να προσαρμόσει τις προσπάθειες των πιο υποχωρητικών και αδιάφορων κρατών.
Το Κοινοβούλιο δεν πρέπει να βάλει τροχοπέδη στις πρωτοβουλίες του Συμβουλίου των Υπουργών και στις πρωτοβουλίες των κρατών που είναι πιο πρόθυμα να βάλουν τέρμα σε αυτές τις εγκληματικές ενέργειες.
Το Κοινοβούλιο πρέπει να ενθαρρύνει το Συμβούλιο των Υπουργών και τα κράτη μέλη.
Πρέπει να κατευθυνθούμε προς τον καθορισμό ενιαίων ορισμών των εγκληματικών πράξεων, ενώ συγχρόνως πρέπει να υπάρξει συνεργασία μεταξύ της αστυνομίας και των δικαστικών κάθε χώρας.
Κύριε Πρόεδρε, ζήτησα τα πέντε αυτά λεπτά για να αποφανθώ εξ ονόματος της πολιτικής μου ομάδας, της Ομάδας του ΕΛΚ, σχετικά με την έκθεση της κ. Roure.
Λαμβάνοντας ως αφετηρία τη θαυμάσια παρέμβαση του κ. MacCormick, θα ήθελα να εκφράσω μια προηγούμενη σκέψη.
Έχουμε τρεις πρωτοβουλίες που αποσκοπούν στην καταπολέμηση του οργανωμένου εγκλήματος, που είναι μια μεγάλη πληγή, και στις οποίες εκφράζεται σαφής πολιτική βούληση να ενώσουμε τις προσπάθειες να προχωρήσουμε, για συνέχιση περαιτέρω, στη δημιουργία ενός χώρου ελευθερίας, ασφάλειας και δικαιοσύνης.
Προκειμένου να επιτευχθεί αυτό θα πρέπει να μεριμνήσουμε ώστε να μην υπάρξει διασπορά των μέσων και να μη δημιουργηθεί μια απόλυτα ασύμμετρη κατάσταση, η οποία, όπως πολύ καλά είπε ο κ. MacCormick, θα πλήξει μέρος της διαδικασίας στην οποία θα πρέπει να δώσουμε ιδιαίτερη προσοχή δεδομένου ότι αφορά το διακριτικό σημείο της ευρωπαϊκής ταυτότητας: την προστασία των θεμελιωδών δικαιωμάτων και των δικαστικών συνδρομών.
Στον τομέα του τρίτου πυλώνα, ως συνέπεια της συμφωνιών του Τάμπερε, θα πρέπει να αναπτυχθούν δικαστικές συνδρομές και να αναπτυχθούν όταν προκαλούνται διεθνικές καταστάσεις όπως εκείνες που έχει προσδιορίσει.
Αυτό ακολουθεί επίσης το πνεύμα της παρέμβασης του κ. Lehne.
Ο κ. Lehne εξηγούσε το πρόβλημα του επαγγελματικού απορρήτου των δικηγόρων στα πλαίσια της καταπολέμησης της νομιμοποίησης παράνομων εσόδων.
Έχουμε λοιπόν εδώ ένα άλλο καλό παράδειγμα: προκειμένου να καταπολεμήσουμε το ξέπλυμα βρώμικου χρήματος, ενδέχεται να διακυβεύσουμε κάτι το οποίο, πέραν του προνομίου των δικηγόρων, αποτελεί ουσιαστικό στοιχείο αυτού του δικαιώματος υπεράσπισης που με τη σειρά του αποτελεί ολοένα και περισσότερο ουσιαστικό στοιχείο του οικοδομήματός μας, του ευρωπαϊκού πολιτισμού και της ευρωπαϊκής ταυτότητας.
Αντιλαμβάνομαι πως είναι πολύ δύσκολο διότι πρέπει να χτίσουμε το οικοδόμημά μας με βάση τη διασπορά των μέσων.
Διαθέτουμε μια οδηγία για την καταπολέμηση του ξεπλύματος βρώμικου χρήματος, έχουμε μια απόφαση πλαίσιο για αυτήν την καταπολέμηση, έχουμε μια τροποποίηση της σύμβασης Ευρωπόλ.
Κάποια στιγμή θα πρέπει να συντάξουμε όλα αυτά τα κείμενα γιατί, κύριε Πρόεδρε, εσείς, και πιστεύω, και πως όλοι όσοι βρισκόμαστε εδώ γνωρίζουμε ότι αν αυτό εφαρμοστεί από τους δικαστές, που είναι αυτοί που πρέπει να το εφαρμόσουν παρέχοντας την εγγύηση αυτών των δικαιωμάτων υπεράσπισης, με αυτό το σύστημα διασποράς των μέσων σίγουρα βαδίζουμε προς λάθος κατεύθυνση.
Και τώρα θα επικεντρωθώ σε ένα άλλο ζήτημα, που αφορά επίσης την ποιότητα της νομοθεσίας.
Σε αυτήν την έκθεση αναφέρεται μια θεώρηση σχετικά με την έκκληση της Γενεύης και η ομάδα του ΕΛΚ θα την καταψηφίσει, και όχι γιατί είμαστε αντίθετοι με την έκκληση της Γενεύης, αλλά απλά γιατί ως Κοινοβούλιο θα πρέπει να εξασφαλίσουμε μια ποιοτική νομοθεσία.
Η έκκληση της Γενεύης δεν αποτελεί θεώρηση, δεν αποτελεί νομική αναφορά ούτε σχεδόν νομική αναφορά σε ένα Ευρωπαϊκό Συμβούλιο.
Τέλος, κατόπιν πρωτοβουλίας του ΕΛΚ συμπεριλήφθηκαν δύο τροποποιήσεις του άρθρου 8, γιατί αν συμφωνούμε με μια πολιτική βούληση για την καταπολέμηση του οργανωμένου εγκλήματος, δεν μπορούμε να εισάγουμε τη δυνατότητα κάποιο κράτος μέλος να αρνηθεί αυτή τη συνεργασία - και μιλάμε για τη δικαστική συνεργασία, τη συνεργασία μεταξύ δικαστών - επικαλούμενο επιχειρήματα εθνικού συμφέροντος.
Ποιο είναι αυτό το εθνικό συμφέρον όταν ένας δικαστής της Ευρωπαϊκής Ένωσης ζητά τη συνεργασία ενός άλλου δικαστή της Ευρωπαϊκής Ένωσης;
Ποια ενδιάμεση αρχή θα παρέμβει λέγοντας ότι εδώ πρόκειται για εθνικό συμφέρον;
Ας συμφωνήσουμε πλέον σε ένα πράγμα είτε ότι θέλουμε να οικοδομήσουμε αυτόν τον χώρο και όχι απλά να αφήσουμε μια ωραία διατύπωση στη Συνθήκη, είτε να δούμε την αλήθεια και να καταλάβουμε ότι δεν θέλουμε να υλοποιήσουμε πλήρως τα όσα έχουμε συμπεριλάβει στη Συνθήκη, δηλαδή τη δημιουργία αυτού του χώρου ελευθερίας, ασφάλειας και δικαιοσύνης.
Τέλος, κύριε Πρόεδρε, η ομάδα του ΕΛΚ υποστηρίζει τη συμβιβαστική τροπολογία στην οποία καταλήξαμε με την κ. Roure σχετικά με τις δραστηριότητες των δικηγόρων.
Όταν κάποιος δικηγόρος ενεργεί εκτός των πλαισίων του επαγγέλματός του, εκτός της φύσης του επαγγέλματός του, τότε θα πρέπει να εφαρμόζεται και σε αυτόν η δικαιοσύνη όπως σε οποιονδήποτε άλλο πολίτη, γιατί το επαγγελματικό απόρρητο δεν αποτελεί προνόμιο των δικηγόρων, είναι ένα δικαίωμα που απορρέει από τη νομική δομή και τις δικαστικές συνδρομές.
Από αυτήν την άποψη, αντιλαμβανόμαστε ότι η συμβιβαστική τροπολογία σαφώς αποτελεί πλεονασμό αλλά, στα πλαίσια του συναινετικού πνεύματος του Σώματος θα την υπερψηφίσουμε.
Κύριε Πρόεδρε, θα ήθελα να κλείσω ζητώντας από την Επιτροπή στο δύσκολο έργο που έχει ενώπιον της και στο οποίο καταβάλλει τεράστιες προσπάθειες, να προσπαθήσει να λάβει υπόψη αυτές τις πρωτοβουλίες που μεταβιβάζω εξ ονόματος της Ομάδας του ΕΛΚ.
Κύριε Πρόεδρε, κύριε Επίτροπε, η έκθεση Marinho εκφράζει τη λύπη της διότι τα σύνορα έχουν ανοίξει για τους παρανόμους, αλλά παραμένουν κλειστά για τα όργανα που είναι επιφορτισμένα με το καθήκον της καταδίωξής τους.
Προς τι η έκπληξη;
Θελήσατε να οικοδομήσετε μια Ευρώπη μεριμνώντας αποκλειστικά για την ελεύθερη κυκλοφορία κεφαλαίων και εμπορευμάτων.
Τα βρώμικα κεφάλαια χρησιμοποιούν τις ίδιες οδούς κυκλοφορίας με τα υπόλοιπα, υπό την προϋπόθεση βεβαίως ότι πολλές από τις δραστηριότητες των νόμιμων και φερέγγυων επιχειρήσεων δεν είναι το ίδιο βρώμικες με τα κεφάλαια του καρτέλ Cali.
Αναφέρομαι στα χρήματα που προέρχονται από τη διαφθορά ή στα κέρδη που αποκομίζουν όσοι ασχολούνται από την εκμετάλλευση των παιδιών του τρίτου κόσμου.
Δεν είστε σε θέση να λάβετε ουσιαστικά μέτρα για να εμποδίσετε τη νομιμοποίηση του παράνομου χρήματος, διότι για να το επιτύχετε θα πρέπει πρώτα να στραφείτε ενάντια στους τραπεζικούς και χρηματοοικονομικούς ομίλους, καθώς αυτοί είναι που ξεπλένουν το εν λόγω χρήμα έχοντας την κάλυψη του τραπεζικού απορρήτου.
Όλες οι μεγάλες τράπεζες ανοίγουν υποκαταστήματα στους φορολογικούς παραδείσους, και οι εν λόγω παράδεισοι υπάρχουν ακριβώς διότι οι τράπεζες εξυπηρετούνται από αυτούς.
Και το πράττουν μάλιστα με τις ευλογίες των ίδιων των κρατών μελών, όπως συμβαίνει με τη Γαλλία ή τις Κάτω Χώρες στη νήσο Αγιος Μαρτίνος, με τη Μεγάλη Βρετανία στις αγγλονορμαδικές νήσους και με άλλους.
Είμαστε οι μόνοι εδώ που επιθυμούμε τη λήψη μέτρων που θα αποτρέπουν ουσιαστικά τη νομιμοποίηση παράνομου χρήματος, δηλαδή την άμεση άρση του τραπεζικού απορρήτου, του εμπορικού απορρήτου, του επιχειρηματικού απορρήτου, τον έλεγχο των λογιστικών βιβλίων όλων των τραπεζικών ή βιομηχανικών επιχειρήσεων και το δικαίωμα όλων των υπαλλήλων των εν λόγω επιχειρήσεων, όλων των καταναλωτών, να θέτουν εις γνώσιν του κοινού κάθε κίνηση κεφαλαίων που αντιβαίνει στα συμφέροντα του συνόλου.
Κύριε Πρόεδρε, κύριε Επίτροπε, αξιότιμοι συνάδελφοι, στόχος μας είναι και πρέπει να είναι η εξέλιξη της Οικονομικής Ένωσης σε μια ασφαλή Ένωση.
Πρόκειται για μια αποστολή που απορρέει από τη Συνθήκη του Αμστερνταμ και τη Σύνοδο Κορυφής του Tάμπερε.
Η εξέλιξη αυτή είναι όμως και αναγκαία για την ενίσχυση της οικονομίας της Ευρωπαϊκής Ένωσης και αποτελεί και επιθυμία των πολιτών την οποία οφείλουμε να λάβουμε υπόψη, διότι οι πολίτες της Ευρωπαϊκής Ένωσης έχουν δικαίωμα στην ασφάλεια.
Σήμερα εξετάζουμε πώς θα πραγματοποιήσουμε ένα περαιτέρω βήμα προς αυτή την ασφαλή Ένωση.
Συζητούμε για το θέμα αυτό με βάση τα μέτρα για τη νομιμοποίηση παράνομων εσόδων.
Αν τα χρήματα είναι η κινητήρια δύναμη του οργανωμένου εγκλήματος, τότε τα μέτρα για την καταπολέμηση της νομιμοποίησης σε παγκόσμια κλίμακα παράνομων εσόδων που εξετάζουμε σήμερα, αποτελούν μέρος του αγώνα μας κατά του οργανωμένου εγκλήματος.
Αν παρεμποδίσουμε τη νομιμοποίηση παράνομων χρημάτων, σε τελική ανάλυση θα καταπολεμήσουμε και το οργανωμένο έγκλημα, το οποίο - όπως τονίσθηκε πολλές φορές στην αίθουσα και το γνωρίζουμε βεβαίως - αποκομίζει τεράστια κέρδη από τα ναρκωτικά, τη σωματεμπορία, τη διάδοση όπλων, το παράνομο εμπόριο οχημάτων, από πάρα πολλούς τομείς δραστηριοτήτων έως και το εμπόριο έργων τέχνης.
Αυτά τα παρανόμως αποκομισθέντα κέρδη εισάγονται όμως στο νόμιμο οικονομικό κύκλο μετά τη νομιμοποίησή τους.
Τούτος είναι και ο στόχος του οργανωμένου εγκλήματος.
Το οργανωμένο έγκλημα και τα νομιμοποιημένα έσοδα βλάπτουν κατά συνέπεια τη νόμιμη οικονομία της Ευρωπαϊκής Ένωσης.
Η οικονομία υποσκάπτεται με τρόπο δραματικό.
Γι' αυτό τα μέτρα για την καταπολέμηση της νομιμοποίησης παράνομων εσόδων προσλαμβάνουν τόσο μεγάλη σημασία.
Όμως, το πρόβλημα μπορεί να αντιμετωπισθεί μόνο με ένα συνδυασμό πολλών μέσων για την καταπολέμηση της νομιμοποίησης παράνομων εσόδων.
Έχουμε σήμερα τη δυνατότητα να συζητήσουμε ταυτόχρονα για τέσσερις συναφείς εκθέσεις και μέτρα.
Το πρώτο από αυτά τα μέτρα είναι η επέκταση των αρμοδιοτήτων της Ευρωπόλ.
Γνωρίζουμε ότι η Ευρωπόλ διαθέτει αρμοδιότητες στις οποίες προστίθεται τώρα και η νομιμοποίηση παράνομων εσόδων.
Αυτό είναι σωστό.
Δεν επιτρέπεται όμως να λησμονήσουμε να προικίσουμε την Ευρωπόλ με επαρκές προσωπικό και επαρκή οικονομική υποστήριξη, ώστε το όργανο αυτό να είναι σε θέση να ασκήσει πραγματικά τα καθήκοντα που του ανατίθενται.
Επωφελούμαι της ευκαιρίας για να ζητήσω, όπως οι συνάδελφοί μου προηγουμένως, να καταργηθεί πλέον η σοβαρή "ανωμαλία" που παρατηρείται και να υπόκειται και η Ευρωπόλ στον έλεγχο στον οποίο υπόκεινται και άλλα όργανα της Ευρωπαϊκής Ένωσης.
Το δεύτερο μέτρο, το δεύτερο μέσο είναι η εναρμόνιση.
Μια Ευρωπόλ προικισμένη με τις αντίστοιχες αρμοδιότητες έχει νόημα μόνο αν επιτευχθεί η εναρμόνιση στους τομείς του ουσιαστικού και του τυπικού ποινικού δικαίου, είτε πρόκειται για την αξιόποινη πράξη, είτε για τον υπολογισμό της ποινής, είτε για τη δήμευση των εσόδων από τα αδικήματα.
Το τρίτο μέτρο, δηλαδή η βελτίωση της νομικής συνδρομής, είναι επίσης ουσιώδους σημασίας.
Σχετικά, η συνάδελφος Palacio τόνισε ρητώς πόσο αναγκαίο είναι να ληφθούν υπόψη οι ενδιαφερόμενες επαγγελματικές ομάδες και να καταστεί σαφές στα κράτη μέλη ότι τα ευρωπαϊκά συμφέροντα πρέπει να υπερέχουν των εθνικών συμφερόντων όσον αφορά το θέμα αυτό.
Κατά τη γνώμη μου, το τελευταίο σημείο - και το συγκαταλέγω μεταξύ των σχετικών μέτρων - είναι η σύσταση της Εurojust ή προσωρινής μονάδας, διότι στόχος της είναι η βελτίωση του συντονισμού των ανακριτικών διαδικασιών και των ποινικών διώξεων.
Η Ευρωπαϊκή Ένωση, εμείς, το Ευρωπαϊκό Κοινοβούλιο, επωφελούμαστε από μια νέα ευκαιρία που παρουσιάζεται στον αγώνα κατά του οργανωμένου εγκλήματος, το οποίο μας απασχολεί πάρα πολύ.
Η Ένωση θέτει έτσι ένα ορόσημο στην πορεία από την Οικονομική Ένωση προς μία ασφαλή Ένωση.
Κύριε Πρόεδρε, κύριε Επίτροπε, αγαπητοί συνάδελφοι, η εξέλιξη της οικονομίας και το φαινόμενο της παγκοσμιοποίησης συνοδεύτηκαν τον τελευταίο καιρό από μία αύξηση της διεθνούς εγκληματικότητας.
Σύμφωνα με τα Ηνωμένα Έθνη, ο ετήσιος όγκος των κεφαλαίων που ανακυκλώνονται μέσω ενεργειών ξεπλύματος χρήματος θα ανέλθει σε ένα δισεκατομμύριο δολάρια.
Στην Ευρωπαϊκή Ένωση, πρέπει να συνεχίσουμε να διεξάγουμε έναν επίμονο αγώνα κατά του ξεπλύματος χρήματος, έχοντας επίγνωση ότι, κυρίως μετά τη δημιουργία της ενιαίας αγοράς και την απελευθέρωση των αγορών κεφαλαίων και των χρηματοπιστωτικών υπηρεσιών, επιβάλλεται η ουσιαστική αστυνομική και δικαστική συνεργασία μεταξύ των κρατών μελών, όσο το δυνατό πιο αποτελεσματικά.
Συζητάμε σήμερα τρεις εκθέσεις που αναγνωρίζουν ότι το ξέπλυμα κεφαλαίων βρίσκεται στο επίκεντρο του οργανωμένου εγκλήματος, αλλά ότι πρέπει να εκριζωθεί όπου κι αν συμβαίνει.
Έτσι, η έκθεση Marinho προτείνει να διασφαλισθεί η έγκριση συγκεκριμένων μέτρων για τον εντοπισμό, τη δέσμευση, την κατάσχεση και τη δήμευση των προϊόντων του εγκλήματος, επιβάλλοντας μία κοινή κινητοποίηση των αστυνομικών και δικαστικών πόρων, έτσι ώστε να διασφαλισθεί ότι οι εγκληματίες και τα προϊόντα του εγκλήματος δεν θα μπορούν να κρυφτούν στην Ευρωπαϊκή Ένωση.
Συμφωνώ με την ουσία της έκθεσης αλλά έχω αμφιβολίες σχετικά με την πρόταση του εισηγητή που επιδιώκει να εφαρμόζεται η απόφαση-πλαίσιο και στα ελαφρότερα εγκλήματα.
Αυτό που επιδιώκεται με αυτή την απόφαση-πλαίσιο είναι η καταπολέμηση των μεγάλων εγκλημάτων που βρίσκονται στην προέλευση του ξεπλύματος κεφαλαίων και όχι των μικρών εγκλημάτων με χαμηλότερη ποινική βαρύτητα τα οποία, εάν συμπεριληφθούν στο πεδίο αυτής της απόφασης-πλαίσιο, μπορούν να εκφυλίσουν το αντικείμενό της.
Η έκθεση Καραμάνου επιδιώκει να επεκταθούν οι αρμοδιότητες της Ευρωπόλ στο έγκλημα ξεπλύματος χρήματος, ενισχύοντας την αστυνομική συνεργασία και παρέχοντας στην Ευρωπόλ πιο αποτελεσματικά μέσα.
Πρόκειται για μία πορτογαλική πρωτοβουλία την οποία εκθείασαν ήδη πολλοί προηγούμενους ομιλητές.
Και, τέλος, η έκθεση Roure επιδιώκει να άρει έναν υψηλό αριθμό νομικών εμποδίων για την αμοιβαία δικαστική συνδρομή, ενώ ταυτόχρονα προβλέπει την έγκριση πρακτικών μέσων με στόχο να την ενισχύσουν.
Ως προς αυτή την έκθεση, θα ήθελα να διατηρηθεί ο προσανατολισμός που έχει ήδη ψηφισθεί από την Ολομέλεια, κατά την έγκριση της έκθεσης Lehne σχετικά με το ξέπλυμα χρήματος, όσον αφορά το επαγγελματικό απόρρητο των δικηγόρων.
Όπως αναγνωρίσαμε τότε εδώ, το επαγγελματικό απόρρητο είναι ένα απαραίτητο στοιχείο για την απονομή δικαιοσύνης, ενώ οποιαδήποτε παραβίαση αυτού του δικαιώματος θα μπορούσε να οδηγήσει σε παραβίαση των πολιτικών ελευθεριών των πολιτών.
Κύριε Πρόεδρε, πρέπει να αρχίσω πληροφορώντας το Σώμα ότι είμαι δικηγόρος, παρότι η εγγραφή μου στον πορτογαλικό Δικηγορικό Σύλλογο έχει ανασταλεί με δική μου αίτηση.
Επομένως θα παρέμβω μόνο με αυτή την ειδική οπτική, εφόσον πιστεύω ότι η τροποποίηση του άρθρου 3 που συζητείται σχετικά με την έκθεση Roure συνεπάγεται, ακόμη και στη συμβιβαστική διατύπωση, μία απαράδεκτη προσβολή κατά του επαγγελματικού απορρήτου του δικηγόρου.
Το επαγγελματικό απόρρητο είναι η προϋπόθεση, το συνεπακόλουθο και η συνέπεια μίας σχέσης εμπιστοσύνης που δημιουργείται μεταξύ του δικηγόρου και του πελάτη του.
Αυτό ανεξάρτητα από την ύπαρξη εντολής αντιπροσώπευσης ενώπιον των δικαστικών αρχών, εφόσον απορρέει από το απλό γεγονός ότι ο πελάτης συμβουλεύεται το δικηγόρο ή έστω του εκμυστηρεύεται απλώς κάποια πράγματα.
Ο πρόσφατα εγκριθείς Χάρτης των Θεμελιωδών Δικαιωμάτων ορίζει, στο άρθρο 47, ότι κάθε πρόσωπο έχει δικαίωμα να λαμβάνει συμβουλές, να έχει συνήγορο και να εκπροσωπείται σε δίκη και, στο άρθρο 48, ότι διασφαλίζεται σε κάθε κατηγορούμενο ο σεβασμός των δικαιωμάτων υπεράσπισης.
Στην προοπτική αυτή, το επαγγελματικό απόρρητο είναι ένα αναπαλλοτρίωτο δικαίωμα του δικηγόρου.
Πού θα σταματούσαμε εάν, στο πλαίσιο αυτό, ο δικηγόρος δεν ήταν υποχρεωμένος να τηρήσει το απόρρητο αυτό ή έπρεπε να μετατραπεί από συνήγορο σε καταδότη;
Ο δικηγόρος δεν πρέπει να φέρει το βάρος της αναποτελεσματικότητας ή της αδυναμίας των αρχών που είναι επιφορτισμένες με την έρευνα των εγκλημάτων ξεπλύματος χρήματος ή οποιωνδήποτε άλλων εγκλημάτων.
Όμως, ως προς τη συμβιβαστική κατάσταση σχετικά με αυτό, από τα δύο το ένα : ή το εν λόγω άρθρο αναφέρεται σε άτομα που επιδίδονται σε ορισμένες δραστηριότητες και δεν πρέπει να μιλά για δικηγόρους ούτε για άλλες επαγγελματικές κατηγορίες, ή το γεγονός ότι το εν λόγω άρθρο αναφέρεται στους "δικηγόρους" διαμορφώνει μία κατάσταση που, από μόνη της, συνιστά απειλή για το επαγγελματικό απόρρητο, όσο κι αν εξειδικεύει ή περιορίζει τις δραστηριότητες στις οποίες αναφέρεται.
Ως χρηματοοικονομικός σύμβουλος, τίποτε δεν επιτρέπει να υποθέτουμε ότι ο δικηγόρος, ως τέτοιος, δεν ασκεί το επάγγελμά του.
Περιορίζομαι, κύριε Πρόεδρε, να επαναλάβω, για να ολοκληρώσω, τη θέση του Δικηγορικού Συλλόγου της χώρας μου σχετικά με αυτό το θέμα, και η οποία είναι εξαιρετικά σαφής: το επαγγελματικό απόρρητο συνιστά τον ακρογωνιαίο λίθο και την προϋπόθεση του επαγγέλματος του δικηγόρου, ο δικηγόρος που κατηγορείται για συνεργία ή συνενοχή σε εγκληματική πράξη υπόκειται σε δίωξη, όπως κάθε άλλος πολίτης, αλλά σε κανένα δικηγόρο δεν είναι δυνατό να επιβληθεί η δήλωση ή η καταγγελία γεγονότων των οποίων η γνώση προκύπτει από την άσκηση της δραστηριότητάς του.
Απαγορεύεται στο δικηγόρο οτιδήποτε δεν εντάσσεται στο πλαίσιο της αυστηρής τήρησης της νομιμότητας.
Ο Δικηγορικός Σύλλογος έχει αποφασιστική και υπέρτατη εξουσία σε θέματα επαγγελματικού απορρήτου, και επαφίεται στο αντίστοιχο όργανο η απόφαση να επιτρέψει - εξαιρετικά - ή να μην επιτρέψει την αποκάλυψη γεγονότων με αίτηση της δικαστικής αρχής.
Για όλους αυτούς τους λόγους, κύριε Πρόεδρε, θα καταψηφίσω την τροπολογία του άρθρου 3, ακόμη και με τη συμβιβαστική διατύπωση στη νομοθετική πρόταση.
Κύριε Πρόεδρε, κύριοι βουλευτές, όπως υπογράμμισαν διάφοροι ομιλητές, έχουμε αυτή τη στιγμή ενώπιόν μας τρία νομικά κείμενα που σχετίζονται με μία δραστηριότητα η οποία βρίσκεται στο επίκεντρο του οργανωμένου εγκλήματος, δηλαδή τη νομιμοποίηση παράνομων εσόδων, και που αντιπροσωπεύει ταυτόχρονα το κυριότερο ευαίσθητο σημείο αυτού του οργανωμένου εγκλήματος, επειδή η δραστηριότητα του ξεπλύματος χρήματος είναι το σημείο όπου το προϊόν των παράνομων δραστηριοτήτων επιχειρεί να εισέλθει στο νόμιμο σύστημα.
Στο σημείο αυτό τα κράτη, μέσω της αστυνομικής και δικαστικής συνεργασίας, μπορούν να παρέμβουν με μεγαλύτερη αποτελεσματικότητα για να καταπολεμήσουν το οργανωμένο έγκλημα.
Αυτή ήταν η πολιτική βούληση που εξέφρασαν οι αρχηγοί κρατών και κυβερνήσεων στο Ευρωπαϊκό Συμβούλιο του Τάμπερε, τον Οκτώβριο του 1999, όταν ζήτησαν μία ειδική δράση καταπολέμησης του ξεπλύματος χρημάτων.
Και αυτός ήταν ο στόχος της κοινής συνεδρίασης του Συμβουλίου Δικαιοσύνης και Εσωτερικών Υποθέσεων και του Συμβουλίου Εcofin, στις 17 Οκτωβρίου.
Η Επιτροπή εκφράζει την ικανοποίησή της για το γεγονός ότι πραγματοποιήθηκε αυτή η συνεδρίαση και υποστηρίζει τη γαλλική πρόταση για έγκριση μίας απόφασης-πλαίσιο του Συμβουλίου σχετικά με το ξέπλυμα κεφαλαίων, τον προσδιορισμό, τον εντοπισμό, τη δέσμευση, την κατάσχεση και τη δήμευση των οργάνων και των προϊόντων του εγκλήματος.
Είμαστε πεπεισμένοι ότι αυτή η απόφαση-πλαίσιο θα αποτελέσει μία σημαντική πρόοδο που θα επιτρέψει να θεσπισθούν κοινές ποινές για όλες τις χώρες της Ευρωπαϊκής Ένωσης.
Αυτό σημαίνει ότι, με αυτή την απόφαση-πλαίσιο, θα αποκτήσουμε δύο νομικά κείμενα που θα θεσπίζουν, για δύο είδη αδικημάτων, όχι μόνο κοινή ποινική δίωξη αλλά επίσης ποινές κοινού χαρακτήρα.
Αναφέρομαι στην απόφαση-πλαίσιο για την προστασία του ευρώ και, τώρα, στην απόφαση-πλαίσιο κατά του ξεπλύματος χρήματος.
Θα ήθελα επομένως να συγχαρώ τον εισηγητή κ. Luνs Marinho για την εξαίρετη εργασία του και να πω ότι συμμερίζομαι τις ανησυχίες του προκειμένου να προχωράμε όλο και περισσότερο στον καθορισμό των αδικημάτων του ξεπλύματος κεφαλαίων που πρέπει να οδηγούν στην έγκριση κοινών ποινών σε ευρωπαϊκό επίπεδο.
Πιστεύω ότι, ιδίως όταν ο κύριος βουλευτής προτείνει ότι θα πρέπει να υπάρχουν κοινές ποινές για εκείνες τις περιπτώσεις που τιμωρούνται λιγότερο αυστηρά ή για άλλες παράνομες πράξεις που προβλέπονται στο άρθρο 6 της Σύμβασης του Συμβουλίου της Ευρώπης σχετικά με το ξέπλυμα χρημάτων, θα πρέπει να σκεφτούμε αυτή την προοπτική όχι άμεσα αλλά με βάση την αξιολόγηση των συγκεκριμένων αποτελεσμάτων που θα επιτευχθούν στο πλαίσιο της εφαρμογής της κοινής δράσης η οποία αποφασίσθηκε το Δεκέμβριο του 1998 και που αυτή τη στιγμή δεν παρήγαγε ακόμη όλα τα αποτελέσματά της.
Ομοίως, θα ήθελα να ζητήσω από το Σώμα εάν ήταν δυνατό να επανεκτιμήσει, σχετικά με τις τροπολογίες που προτείνονται για τις προβλεπόμενες ημερομηνίες όσον αφορά την έγκριση των εσωτερικών κανόνων μεταφοράς αυτής της απόφασης-πλαίσιο, θα ήθελα - επαναλαμβάνω - να ζητήσω από το Κοινοβούλιο να αναθεωρηθεί η ημερομηνία της 31ης Δεκεμβρίου του 2002, ώστε να μπορέσει η Επιτροπή να υποβάλει μία έκθεση αξιολόγησης της μεταφοράς της απόφασης-πλαίσιο στην εσωτερική νομική τάξη.
Επειδή, με τις νέες ημερομηνίες που προτείνει ο κύριος εισηγητής, αυτό θα σήμαινε ότι η 31η Δεκεμβρίου του 2002 είναι το όριο για τη μεταφορά από τα κράτη μέλη στην αντίστοιχη εσωτερική νομική τάξη.
Τέλος, ως προς το ζήτημα των λόγων άρνησης της ποινικής δικαστικής συνεργασίας που προβλέπονται στο άρθρο 18 της Σύμβασης του 1990, συμφωνούμε να αναθεωρηθούν προκειμένου να περιορισθούν ακόμη περισσότερο οι προϋποθέσεις των οποίων μπορεί να γίνει επίκληση για την άρνηση δικαστικής συνεργασίας, όπως αναφέρεται στην έκθεση της κ. Roure στην οποία θα αναφερθώ στη συνέχεια.
Επίσης, θα ήθελα να συγχαρώ την κ. Roure για την έκθεσή της σχετικά με την πρωτοβουλία της γαλλικής Προεδρίας, για μία σύμβαση σχετική με τη βελτίωση της αμοιβαίας δικαστικής συνδρομής σε ποινικά θέματα, ιδίως στον τομέα της καταπολέμησης του οργανωμένου εγκλήματος, και να υπενθυμίσω ότι αυτή η σύμβαση πρέπει να διαβαστεί σε στενή σχέση με το σχέδιο οδηγίας που βρίσκεται υπό συζήτηση στο Συμβούλιο Οικονομίας και Οικονομικών για την αναθεώρηση της οδηγίας της 10ης Ιουνίου 1991 σχετικά με το ξέπλυμα κεφαλαίων, καθώς και με τη συζήτηση που ήδη άρχισε το Συμβούλιο Δικαιοσύνης και Εσωτερικών Υποθέσεων, με προοπτική την άρνηση της δυνατότητας να προβληθεί το φορολογικό απόρρητο ή το τραπεζικό απόρρητο στην ποινική διαδικασία για να παρεμποδιστεί η δικαστική συνεργασία στην καταπολέμηση του ξεπλύματος κεφαλαίων.
Από την πλευρά της Επιτροπής, και περιμένουμε τη γνωμοδότηση του Ευρωπαϊκού Κοινοβουλίου στο πλαίσιο αυτό, θεωρούμε ότι οι αποφάσεις σχετικά με τη μη επίκληση του φορολογικού και του τραπεζικού απορρήτου, ως εμπόδια για τη δίωξη των εγκλημάτων ξεπλύματος κεφαλαίων, αποτελούν ουσιώδη μέσα για τη διασφάλιση της επιτυχίας της νομοθεσίας σε ευρωπαϊκό επίπεδο.
Σχετικά με την πρόταση της κ. Roure, θα ήθελα να σκεφτεί αυτή το ακόλουθο επιχείρημα: θεωρώ πιο αποτελεσματικό να πούμε ότι η άρνηση δικαστικής συνεργασίας από το κράτος προς το οποίο υποβάλλεται η αίτηση πρέπει να κοινοποιείται στο αιτούν κράτος αμέσως, παρά να τεθεί μία προθεσμία δύο μηνών.
Κατά τη δική μου ερμηνεία, "αμέσως" είναι πιο απαιτητική διατύπωση από το να δώσουμε μία προθεσμία δύο μηνών για την άρνηση της συνεργασίας.
Ομοίως, θα ήθελα να πω ότι έχω επίγνωση του λεπτού χαρακτήρα του ζητήματος που έθεσαν διάφοροι βουλευτές σχετικά με τις προϋποθέσεις στις οποίες το απόρρητο των νομικών επαγγελμάτων μπορεί να αποτελέσει θεμελιωμένη άρνηση για δικαστική συνεργασία σε θέματα καταπολέμησης του ξεπλύματος κεφαλαίων.
Όπως γνωρίζετε, το ζήτημα αυτό δεν είναι της αρμοδιότητας του Συμβουλίου Υπουργών Δικαιοσύνης και Εσωτερικών Υποθέσεων, είναι της αρμοδιότητας του Συμβουλίου Υπουργών Οικονομίας και Οικονομικών.
Και περιμένω ακόμη τη γνωμοδότηση του Ευρωπαϊκού Κοινοβουλίου σχετικά με το θέμα αυτό.
Εκείνο που θα ήθελα να υπογραμμίσω σήμερα εδώ, από τη δική μου οπτική, είναι ότι αυτή η γνωμοδότηση δεν πρέπει μόνο να καθιερώνει ένα σαφή και όχι διφορούμενο κανόνα σχετικά με τις εγγυήσεις υπεράσπισης των κατηγορουμένων και σχετικά με τις προϋποθέσεις στις οποίες μπορεί νόμιμα να ασκηθεί το απόρρητο των νομικών επαγγελμάτων - και του συνηγόρου, ειδικότερα - αλλά, κυρίως, θεωρώ ότι πρέπει να υπογραμμίσω πως σε όλα τα νομικά κείμενα θα πρέπει να περιληφθεί ο ίδιος ορισμός.
Δηλαδή ο ορισμός που θα εγκριθεί από αυτό το Κοινοβούλιο στη γνωμοδότησή του σχετικά με την οδηγία για το ξέπλυμα κεφαλαίων πρέπει να είναι η ίδια νομική λύση που θα εγκριθεί εδώ όταν θα γίνει συζήτηση για τη σύμβαση σχετικά με την Αμοιβαία Δικαστική Συνδρομή.
Επειδή διαφορετικές διατυπώσεις στα δύο κείμενα θα οδηγούσαν μόνο σε αυξημένη ερμηνευτική σύγχυση και σε δυσχέρειες πρακτικής εφαρμογής.
Τέλος, η Επιτροπή σημειώνει επίσης με ικανοποίηση την υποστήριξη που παρέχει το Κοινοβούλιο στην επέκταση των αρμοδιοτήτων της Ευρωπόλ σε όλες τις μορφές ξεπλύματος κεφαλαίων.
Η έκθεση Καραμάνου, για την οποία θα ήθελα επίσης να συγχαρώ την κυρία εισηγήτρια, προτείνει διάφορες τροπολογίες όσον αφορά την ενίσχυση του δημοκρατικού και δικαστικού ελέγχου της Ευρωπόλ.
Οι κύριοι βουλευτές γνωρίζουν πόσο σημαντικό θεωρώ το ζήτημα του δημοκρατικού ελέγχου και του δικαστικού ελέγχου της Ευρωπόλ.
Φρονώ ωστόσο, για να είμαι ειλικρινής, ότι αυτή η πρωτοβουλία δεν είναι η κατάλληλη ευκαιρία για να εγκριθούν αποφάσεις σχετικά με το ζήτημα αυτό.
Αντίθετα, η Επιτροπή, στο πλαίσιο των εργασιών που προβλέπονται στον πίνακα αξιολόγησης για τη δημιουργία ενός Χώρου Ελευθερίας, Ασφάλειας και Δικαιοσύνης, τον αποκαλούμενο πίνακα επιδόσεων, εξετάζει αυτή τη στιγμή τον καλύτερο τρόπο για να εγκριθεί ένα νομικό κείμενο που θα επιτρέπει την κοινοτικοποίηση της Ευρωπόλ, και όχι μόνο την έγκριση αποσπασματικών μέτρων στο πλαίσιο της σύμβασης Ευρωπόλ.
Ο καλύτερος τρόπος για να ενισχυθεί ο κοινοβουλευτικός έλεγχος και ο δικαστικός έλεγχος σχετικά με την Ευρωπόλ είναι η πλήρης ενσωμάτωση της σύμβασης Ευρωπόλ στο νομικό πλαίσιο της Ευρωπαϊκής Ένωσης.
Ομοίως, έχω αμφιβολίες ότι είναι ορθή πολιτική να προσφύγουμε στο μηχανισμό του εδαφίου δ) της παραγράφου 2 του άρθρου 34 της Συνθήκης για τη θέση σε ισχύ αυτής της τροποποίησης της σύμβασης Ευρωπόλ.
Θεωρούμε ότι η επέκταση των αρμοδιοτήτων της Ευρωπόλ θα πρέπει να γίνει ταυτόχρονα σε όλα τα κράτη μέλη, και όχι κατά τρόπο χρονικά διαφοροποιημένο, γεγονός που θα μπορούσε να επιφέρει αυξημένη σύγχυση.
Κύριε Πρόεδρε, η Επιτροπή εκφράζει την ικανοποίησή της για το γεγονός ότι το Κοινοβούλιο είναι σε θέση να υποστηρίξει αυτές τις τρεις πρωτοβουλίες, που είναι εξάλλου όλες σημαντικές για την ενίσχυση μίας στρατηγικής δράσης για την καταπολέμηση του ξεπλύματος κεφαλαίων, και ελπίζουμε ότι τα κράτη μέλη θα ανταποκριθούν όχι μόνο με την ταχεία έγκριση στο Συμβούλιο αλλά, κυρίως, με μία ταχεία επικύρωση των εν λόγω συμβάσεων για τη θέση τους σε ισχύ στις αντίστοιχες εσωτερικές νομικές τάξεις.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Προσωρινή μονάδα δικαστικής συνεργασίας
Η ημερήσια διάταξη προβλέπει τη συζήτηση της έκθεσης (A5-0317/2000) της κ. Gebhardt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με την πρωτοβουλία της Πορτογαλικής Δημοκρατίας, της Γαλλικής Δημοκρατίας, του Βασιλείου της Σουηδίας και του Βασιλείου του Βελγίου για την έκδοση της απόφασης του Συμβουλίου σχετικά με τη σύσταση προσωρινής μονάδας δικαστικής συνεργασίας [10356/2000 - C5-0395/2000 - 2000/0816(CNS)].
.
(DE) Κύριε Πρόεδρε, κύριε Επίτροπε, αγαπητοί συνάδελφοι, το τίμημα της ελευθερίας είναι ότι το δημοκρατικό κράτος υστερεί συχνά των κακοποιών κατά την ποινική δίωξή τους.
Τούτο ισχύει ιδίως για τα βαριά, τα πιο βαριά και τα διασυνοριακά εγκλήματα.
Η καταστολή της οργανωμένης εγκληματικότητας είναι ιδιαίτερα δύσκολη διότι οι ευκαιρίες είναι ανόμοιες.
Οι εγκληματίες δεν γνωρίζουν ούτε ηθικούς φραγμούς ούτε σύνορα, ούτε περιορισμούς ούτε κανόνες.
Οι διώκτες τους οφείλουν να τηρούν τους διαδικαστικούς κανόνες του κράτους δικαίου για λόγους νομιμότητας.
Ίσως αυτή να είναι μια ζοφερή εικόνα της κατάστασης, αλλά υπάρχουν ακόμη ελπίδες!
Η Ευρωπαϊκή Ένωση σημειώνει προόδους στην πάλη κατά της βαριάς εγκληματικότητας.
Έχει πολλές πιθανότητες να καλύψει το προβάδισμα πολλών κακοποιών και να τους επιβάλει τις ποινές που πρέπει.
Οι πολίτες μπορούν να απαιτούν και να αναμένουν κυρίως κάτι τέτοιο σε ένα κοινό χώρο δικαίου και ελευθερίας που τους παρέχει προστασία και ασφάλεια και όσον αφορά τα υλικά αγαθά.
Ένα βήμα προς τη σωστή κατεύθυνση, την οποία το Ευρωπαϊκό Κοινοβούλιο επιδιώκει να χαράξει από καιρό, είναι η δημιουργία μια προσωρινής μονάδας για τη δικαστική συνεργασία.
Κατά τη γνώμη μου, το επίθετο "προσωρινή" πρέπει να καταργηθεί το συντομότερο δυνατό και να καταστεί η Eurojust μια αποτελεσματική, ευρωπαϊκή μονάδα ποινικής δίωξης.
Το έναυσμα δόθηκε από την Υπουργό Δικαιοσύνης της Γερμανίας, μετά από παρότρυνση της οποίας, η Σύνοδος του Tάμπερε, αποφάσισε πριν από περισσότερο από ένα χρόνο, τη σύσταση της Eurojust.
Εν τω μεταξύ, η Πορτογαλία, η Γαλλία, η Σουηδία και το Βέλγιο επιτάχυναν τη διαδικασία αυτή με την πρωτοβουλία τους για τη σύσταση προσωρινής μονάδας για τη δικαστική συνεργασία.
Η εντολή του Tάμπερε είναι να ενισχυθεί, μέσω της Eurojust, η συνεργασία των κρατών μελών όσον αφορά την καταπολέμηση του οργανωμένου εγκλήματος.
Αποσπασμένοι από τα κράτη μέλη εισαγγελείς, δικαστές και αστυνομικοί θα συντονίζουν πέραν των συνόρων τις εθνικές εισαγγελίες και θα υποστηρίζουν τις ποινικές ανακρίσεις που συνδέονται με το οργανωμένο έγκλημα.
Προβλέπεται στενή συνεργασία με την Ευρωπόλ και το Ευρωπαϊκό Δικαστικό Δίκτυο.
Ως εισηγήτρια, εξέφρασα μόνο μια επιθυμία σχετικά.
Η συνεργασία δεν επιτρέπεται να περιορισθεί στην οργανωμένη εγκληματικότητα.
Πρέπει να περιλαμβάνει προς το συμφέρον των πολιτών ολόκληρο το φάσμα της σοβαρής και διασυνοριακής εγκληματικότητας.
Για το λόγο αυτό, πρότεινα ως επέκταση της νομικής βάσης το άρθρο 29 της Συνθήκης για την Ευρωπαϊκή Ένωση.
Η αρμόδια επιτροπή υποστηρίζει την άποψή μου και τα μηνύματα από το Συμβούλιο είναι, προς μεγάλη μου χαρά, επίσης θετικά.
Πρέπει να είμαστε σύμφωνοι και από μια άλλη άποψη.
Η προσωρινή μονάδα, για την οποία συζητούμε τώρα, δεν μπορεί παρά να είναι μόνο το πρώτο βήμα προς τη δημιουργία μιας πραγματικής ευρωπαϊκής εισαγγελίας μέσω της Eurojust.
Τούτο είναι απαραίτητο όχι μόνο για οργανωτικούς σκοπούς, που επιτρέπουν την αποτελεσματική από κοινού καταπολέμηση σοβαρών εγκλημάτων, αλλά και για λόγους που απορρέουν από την ιδέα του κράτους δικαίου.
Συνολικά, το έργο είναι τόσο ευρύ και σημαντικό που είναι αδύνατο να επιτελεσθεί μόνο από το Συμβούλιο.
Η απόφαση του Συμβουλίου του Tάμπερε πρέπει να συμπληρωθεί με την ικανότητα και την εμπειρία της Επιτροπής, καθώς και την πολιτική βούληση του Ευρωπαϊκού Κοινοβουλίου.
Αν το Συμβούλιο, η Επιτροπή και το Κοινοβούλιο ακολουθήσουν την ίδια κατεύθυνση, στο τέλος, θα προσφέρεται στους πολίτες της Ευρώπης μια σημαντική προστιθέμενη αξία όσον αφορά το δίκαιο και την ασφάλεια.
Πιστεύω ότι η απόφαση του Tάμπερε και η πρωτοβουλία των τεσσάρων κρατών μελών αποτελούν μια καλή αρχή.
Ας συνεχίσουμε το έργο μας ενωμένοι, με βάση την αφετηρία αυτή.
Κύριε Πρόεδρε, θα ήθελα εξ ονόματος της Ομάδας του Ευρωπαϊκού Λαϊκού Κόμματος να συγχαρώ θερμά την κ. Gebhardt για την έκθεσή της και θα ήθελα να τονίσω κάτι που είπε και εκείνη: ελπίζουμε το επίθετο προσωρινή να πάψει σύντομα να χαρακτηρίζει τη μονάδα Eurojust.
Κύριε Πρόεδρε, συνδέοντας αυτήν τη συζήτηση με την προηγούμενη, είναι σαφές ότι έχουμε εδώ ένα νέο παράδειγμα της ασύμμετρης ανάπτυξης αυτού του χώρου ελευθερίας, ασφάλειας και δικαιοσύνης.
Χώρος ελευθερίας, αλλά οι ελευθερίες, οι εγγυήσεις για τους πολίτες στην πράξη είναι ανύπαρκτες.
Ο χώρος ασφάλειας έχει αναπτυχθεί πολύ περισσότερο με τη δημιουργία εδώ και χρόνια της Ευρωπόλ στην οποία σήμερα αναθέσαμε άλλο ένα καθήκον, αυτό της καταπολέμησης του οργανωμένου εγκλήματος· αλλά αυτός είναι ο κατασταλτικός χαρακτήρας του κράτους.
Απομένει, και είναι επείγον να αναπτυχθεί η πτυχή της δικαιοσύνης που αποτελεί τον μοναδικό τρόπο δημιουργίας αντίβαρου μεταξύ του κατασταλτικού χαρακτήρα του κράτους και εκείνου της διοίκησης της δικαιοσύνης ή, όπως πολύ καλά είπε η κ. Gebhardt, να δώσουμε στους πολίτες μας θεμελιώδη νομική ασφάλεια.
Στην έκθεση της κ. Gebhardt δίνεται ιδιαίτερη έμφαση στα τρία αυτά σημεία.
Καθορίζει μεγαλύτερες εγγυήσεις, δηλαδή κατευθύνεται προς τη δημιουργία αυτού του χώρου ελευθεριών, όπως διαφαίνεται στην τροπολογία τρία ή στην τροπολογία πέντε, στις οποίες τονίζεται η προστασία των προσωπικών δεδομένων των πολιτών, των κατηγορούμενων και των δικαζόμενων, και στην τροπολογία δέκα στην οποία τονίζεται ότι μόνο αν επιτρέπεται από τη σχετική νομοθεσία κάποιου κράτους μέλους θα μπορεί ένας αξιωματικός της αστυνομίας να συμμετέχει σε αυτήν την πρώτη μονάδα.
Αυτή είναι η έννοια των εγγυήσεων, δηλαδή η προώθηση των ελευθεριών.
Ωστόσο, οι τροπολογίες της κ. Gebhardt κατευθύνονται προς την αποτελεσματικότητα: μεγαλύτερη αποτελεσματικότητα, ορθολογική αποτελεσματικότητα.
Αυτό κάνει για παράδειγμα στην τροπολογία εννέα, στην οποία τονίζεται ότι στο μέλλον θα πρέπει να ληφθεί υπόψη αυτή η πρωτοβουλία για τις τελικές αποφάσεις που θα λαμβάνονται σχετικά με την Eurojust.
Τέλος, πιστεύω πως καταβάλλεται μια προσπάθεια προκειμένου να υπάρχει μεγαλύτερη συνέπεια με τη διακήρυξη δημιουργίας ενός χώρου ελευθερίας, ασφάλειας και δικαιοσύνης.
Στην έκθεση της κ. Gebhardt εκφράζεται με απόλυτη σαφήνεια αυτή η ιδέα.
Για αυτόν τον λόγο υπάρχουν τροποποιήσεις που σύμφωνα με πολλούς αποτελούν απλά προσχήματα, στις οποίες ωστόσο τα λόγια προδίδουν αυτό που κρύβεται από πίσω: αντί να συμβάλλουν στο πλαίσιο του σεβασμού εστιάζονται στη στενή συνεργασία· αντί για συντονισμό γίνεται λόγος για κοινές δράσεις· γίνεται ένα βήμα παραπέρα.
Κύριε Πρόεδρε, θα επιστρέψουμε ξανά στην προηγούμενη συζήτηση· αν πρέπει να οικοδομήσουμε αυτόν τον χώρο θα πρέπει να δημιουργήσουμε και να ενισχύσουμε την αμοιβαία εμπιστοσύνη μεταξύ των κρατών μελών, που οδήγησε στην θέσπιση κοινών κανόνων στην εσωτερική αγορά.
Τώρα αυτή η αμοιβαία εμπιστοσύνη θα πρέπει να κάνει ένα άλμα και αντιλαμβανόμαστε πως πρόκειται για ένα ποιοτικό άλμα ως προς τους εθνικούς πολιτισμούς.
Η αμοιβαία αυτή εμπιστοσύνη θα πρέπει να καταλήξει σε αυτόν τον χώρο δικαιοσύνης και από εκεί στην αμοιβαία αναγνώριση.
Δεν μπορεί να υπάρξει αμοιβαία αναγνώριση χωρίς τη θεμελιώδη αμοιβαία εμπιστοσύνη μεταξύ των κρατών μελών.
Στην προηγούμενη συζήτηση, πριν από λίγο ο επίτροπος, κ. Vitorino εξέφρασε σωστά με το όνομά του: κρατικός λόγος.
Δεν μπορεί να αποκλειστεί η συνεργασία στο εσωτερικό της Ευρωπαϊκής Ένωσης με την επίκληση κρατικών λόγων· θα πρέπει να υπάρχει ίση αντιμετώπιση.
Εξάλλου αυτή είναι η έννοια της ενίσχυσης των αρχών που εξυπηρέτησαν στην οικοδόμησης της εσωτερικής αγοράς: μη διάκριση βάσει της υπηκοότητας.
Αν εμείς, σύμφωνα με τις αρχές του κράτους του οποίου είμαστε υπήκοοι, δίνουμε συγκεκριμένες πληροφορίες σε κάποιον εθνικό δικαστή, τότε αν θέλουμε να είμαστε συνεπείς με τη ιδέα της δημιουργίας αυτού του χώρου ελευθερίας, ασφάλειας και δικαιοσύνης, θα πρέπει να δώσουμε τις ίδιες πληροφορίες και σε κάποιον δικαστή της Ευρωπαϊκής Ένωσης όταν μας τις ζητήσει, διότι μόνο έτσι θα εδραιώσουμε αυτήν την αμοιβαία εμπιστοσύνη μεταξύ των κρατών μελών ούτως ώστε να φτάσει στους πολίτες.
Κύριε Πρόεδρε, κλείνοντας θα ήθελα να πω ότι κατά τη γνώμη μου αυτό το βήμα είναι δειλό, και ότι ελπίζουμε ότι σύντομα θα παγιωθεί σε αυτό το δίκτυο της Eurojust, ότι θα πάψει να είναι προσωρινό και ότι θα μετατραπεί σε ένα οριστικό δίκτυο.
Αγαπητοί συνάδελφοι, αν και η ανάγκη σύστασης μιας μελλοντικής ευρωπαϊκής εισαγγελίας δεν είναι πρόβλημα που ζητεί άμεση λύση, θεωρώ κάτι περισσότερο από πρωταρχική την ανάγκη εναρμόνισης των πολιτικών μας σχετικά με την προστασία των δικαιωμάτων των πολιτών και την υιοθέτηση κατ' εξοχήν δικονομικών διαδικασιών.
Εξάλλου, πως είναι δυνατή η σύσταση ευρωπαϊκής εισαγγελίας τη στιγμή που δεν υπάρχει κοινοτικός αστικός κώδικας αλλά ούτε και ευρωπαϊκός ποινικός κώδικας;
Ακόμη και αν ετούτο δεν προκαλεί άμεσο πρόβλημα όσον αφορά στην πρωτοβουλία σύστασης της Eurojust, διαπιστώνουμε πράγματι ότι υπάρχει ένας φορέας ο οποίος δεν ελέγχεται από το Ευρωπαϊκό Κοινοβούλιο και στον οποίο δεν ασκείται δικαστικός έλεγχος από το Δικαστήριο των Ευρωπαϊκών Κοινοτήτων, σύμφωνα με το άρθρο 35 της ΣΕΚ.
Πως λοιπόν να προβούμε στην εξέταση του θέματος της σύστασης της Eurojust τη στιγμή που ήδη η Ευρωπόλ λειτουργεί ανεξέλεγκτα;
Πρέπει να συγκρατήσουμε δύο σημεία: δεν μπορούμε να εξετάσουμε το θέμα της ουσιαστικής βελτίωσης της δικαστικής συνεργασίας μεταξύ των κρατών μελών εάν δεν είναι εμφανώς συνδεδεμένο με την προστασία των δικαιωμάτων της υπεράσπισης στο πλαίσιο των δικαστικών διαδικασιών στις οποίες εμπλέκονται πολλά κράτη μέλη.
Αυτό ακριβώς είναι και το νόημα των τροποποιήσεων που προτείνουμε.
Είναι συνεπώς αναγκαία η ενίσχυση των δικαιωμάτων των πολιτών με την υιοθέτηση ενός αποτελεσματικού μηχανισμού και την αναγνώριση των αρμοδιοτήτων του Δικαστηρίου, ιδίως όσον αφορά το δικαίωμα ερμηνείας και την αρμοδιότητα ή όχι έκδοσης αποφάσεων που διαθέτει.
Εξάλλου, τα κενά των νέων ερευνών σχετικά με την καταπολέμηση του οργανωμένου εγκλήματος αφορούν στον καταμερισμό των αρμοδιοτήτων μεταξύ Ευρωπόλ και Eurojust, οι οποίες δεν ορίζονται ουδόλως και σε καμία περίπτωση με σαφήνεια.
Όπως γνωρίζετε, λοιπόν, το ζήτημα των αρμοδιοτήτων και των ορίων τους αποτελεί το επίκεντρο της εν λόγω κοινοτικής εναρμόνισης που στοχεύει στη βελτίωση της δικαιοσύνης.
Ο σαφής καταμερισμός των τομέων καθηκόντων μεταξύ της δικαστικής συνεργασίας και της αστυνομικής συνεργασίας είναι όχι μόνο αναγκαίος για την αποφυγή κάθε σύγκρουσης αρμοδιοτήτων, αλλά και θεμελιώδης διότι παρέχει εγγυήσεις για την τήρηση των δημοκρατικών κανόνων στους οποίους στηρίζεται το κράτος δικαίου.
Τα κράτη μέλη της Ευρωπαϊκής Κοινότητας προσυπογράφουν το σαφή αυτό καταμερισμό βάσει των νομοθετικών, εκτελεστικών και δικαστικών εξουσιών τους, σύμφωνα με την αρχή των θεμελιωδών δικαιωμάτων και των κοινών αξιών.
H Eurojust πρέπει επομένως να συμμορφωθεί με την έκθεση που καθορίζει τις σχέσεις μεταξύ δικαστικής συνεργασίας και αστυνομικής συνεργασίας.
Το κοινοτικό υπερεθνικό όργανο που είναι αρμόδιο για το εν λόγω θέμα είναι το Ευρωπαϊκό Κοινοβούλιο· σας προτείνω λοιπόν με την παρέμβασή μου αυτή να υποστηρίξετε το εύλογο του θέματος εγκρίνοντας την έκθεση του εισηγητή μας.
Κύριε Πρόεδρε, θα ήθελα να συγχαρώ και εγώ μαζί με τους υπολοίπους συναδέλφους μου την εισηγήτρια για την έκθεση που εκπόνησε, αν και δεν μπορώ να συμφωνήσω ούτε να υποστηρίξω πλήρως όλα όσα προτείνει.
Η Ευρωπαϊκή Ένωση κινείται όλο και περισσότερο προς την κατεύθυνση της στενότερης συνεργασίας και του στενότερου συντονισμού, όπως ανέφερε ήδη η κ. Palacio, σε τομείς όπως η ενιαία αγορά και το περιβάλλον.
Παρόλα ταύτα, υπήρξαν προβλήματα στον τομέα των αστυνομικών και δικαστικών υποθέσεων, κυρίως λόγω του φόβου ή της έλλειψης εμπιστοσύνης όσον αφορά την αποτελεσματικότητα ή την ικανότητα των επιμέρους αστυνομικών δυνάμεων ή των επιμέρους δικαστικών δικτύων να αντιμετωπίσουν την αυξημένη εγκληματικότητα σε διασυνοριακό επίπεδο.
Κατά συνέπεια, μία από τις προτάσεις που προέκυψαν από τη σύνοδο κορυφής του Τάμπερε ήταν η ίδρυση της Eurojust.
Αν και δέχομαι απόλυτα ότι οι δικαστικοί λειτουργοί και οι νομικοί εμπειρογνώμονες κάθε κράτους μέλους θα πρέπει να μπορούν να ανταλλάσσουν πληροφορίες, να συνεργάζονται, να συναντώνται και να κατανοούν τις επιμέρους πρακτικές τους, δυσκολεύομαι πολύ να δεχτώ το τελικό συμπέρασμα όλης αυτής της συζήτησης, που θα είναι ο διορισμός ενός ευρωπαίου εισαγγελέα.
Παρόλη τη διαβεβαίωση ότι οι αρμοδιότητες του ευρωπαίου εισαγγελέα θα είναι περιορισμένες, δεν μπορούμε να είμαστε σίγουροι ότι το θέμα θα μείνει εκεί, εφόσον ισχύουν διαφορετικά νομικά συστήματα εντός της Ευρωπαϊκής Ένωσης.
Για παράδειγμα, στην Ιρλανδία και το Ηνωμένο Βασίλειο, ο ποινικός μας κώδικας βασίζεται στο κοινό δίκαιο, ενώ στην πλειονότητα των υπόλοιπων ευρωπαϊκών χωρών ισχύει το παλαιό ρωμαϊκό δίκαιο ή το σύστημα του αστικού κώδικα.
Μεταξύ των δύο αυτών νομοθετικών συστημάτων, υπάρχουν τεράστιες διαφορές, οι οποίες γίνονται φανερές καθημερινά στο πλαίσιο της Ευρωπόλ και της Ιντερπόλ, όπου υπάρχει αβεβαιότητα και δυσκολία μεταξύ των αστυνομικών δυνάμεων των κρατών μελών για το τι πρέπει να γίνει και τι μπορεί να επιτευχθεί.
Υπάρχουν επίσης ανησυχίες εντός των κρατών μελών, όπως γνωρίζω από την ιρλανδική πλευρά: έχω ασχοληθεί με δεκαέξι υποθέσεις ατόμων που βρίσκονταν υπό κράτηση στην Ισπανία.
Οι φορείς της Ευρωπόλ και της Ιντερπόλ δεν μπορούσαν να αναλάβουν καμμία δράση στη συγκεκριμένη χώρα και δεν γινόταν κατανοητή η ανάγκη για προσαγωγή σε δίκη το συντομότερο δυνατόν.
Κατά συνέπεια, αν και υποστηρίζω την προοπτική μεγαλύτερης συνεργασίας και συντονισμού, πιστεύω ότι η επιδίωξη αυτών των στόχων μέσω της δημιουργίας ενός νομοθετικού συστήματος θα ήταν λάθος και δεν θα την υποστηρίξουμε.
Κύριε Πρόεδρε, κατά τη διάρκεια της παρούσας περιόδου συνόδου κληθήκαμε να εκφρασθούμε για διάφορες προτάσεις που αφορούν τη δημιουργία ενός χώρου δικαιοσύνης και ασφάλειας.
Παραλείπω τη λέξη "ελευθερίας" , για να υπογραμμίσω τη στάση του Συμβουλίου και των κρατών μελών - επαναλαμβάνω, του Συμβουλίου και των κρατών μελών - να ενισχύσουν το ευρωπαϊκό κατασταλτικό πλαίσιο, καθώς και τη συνενοχή του Ευρωπαϊκού Κοινοβουλίου, το οποίο, χωρίς την αξιοπρέπεια που θα έπρεπε να έχει ένα όργανο εκλεγμένο από τους πολίτες, ετοιμάζεται να εγκρίνει αυτές τις προτάσεις.
Επ' αυτού του θέματος οι βουλευτές του καταλόγου Bonino δεν είναι διατεθειμένοι να υποστηρίξουν τη στρατηγική του Συμβουλίου, το οποίο συνεχίζει να κρύβεται πίσω από προτάσεις φαινομενικά μινιμαλιστικές, που δημιουργούν όμως τις βάσεις για ένα πραγματικό και ιδιαίτερο ευρωπαϊκό σύστημα δικαιοσύνης και ποινικού και δικονομικού δικαίου, αλλά και ευρωπαϊκής αστυνομίας και καταστολής: ένα σύστημα που οικοδομήθηκε με βάση τη Eurojust και τον ενιαίο εισαγγελέα, το ευρωπαϊκό δίκτυο δικαστικών αρχών, την Ευρωπόλ και την επιχειρησιακή ομάδα εργασία των αρχηγών αστυνομίας, το corpus των νόμων, την Ευρωπαϊκή Υπηρεσία για την Καταπολέμηση της Απάτης, τις συμβάσεις αμοιβαίας δικαστικής βοήθειας, την ENFOPOL και ούτω καθεξής, σ' αυτόν τον ατέλειωτο και εγγενώς αντιδημοκρατικό γραφειοκρατικό ιστό.
Ελπίζουμε και εμείς, όπως η συνάδελφος Palacio, να φύγει σύντομα το επίθετο "προσωρινή" από αυτή τη μονάδα δικαστικής συνεργασίας, αλλά εμείς οι ριζοσπάστες βουλευτές δεν είμαστε διατεθειμένοι να επαναλάβουμε την εμπειρία που ζήσαμε με την Ευρωπόλ, όταν τη σύσταση της μονάδας κατά των ναρκωτικών ακολούθησε η δημιουργία ενός υπεροργανισμού με συνεχή εξέλιξη και επέκταση, που διαφεύγει του δημοκρατικού ελέγχου του Ευρωπαϊκού και των εθνικών κοινοβουλίων.
Κυρίες και κύριοι συνάδελφοι, είστε βέβαιοι ότι οι ευρωπαίοι πολίτες, τα εθνικά κοινοβούλια και εσείς οι ίδιοι θέλετε να συνεχίσετε μιαν ωφελιμιστική στρατηγική στους τομείς της δικαιοσύνης και της ασφάλειας, που αποτελούν έναν από τους πυλώνες της δημοκρατίας, ή μήπως έχετε την αμφιβολία ότι τελικά οι ελευθερίες και τα δικαιώματα των πολιτών θα καταπατηθούν από την Ευρώπη αντί να προστατευθούν και να ενισχυθούν;
Επί της έκθεσης αυτής καταθέσαμε μία μόνο τροπολογία, η οποία ζητά από το Συμβούλιο να διευκρινίσει ποιος είναι ο ευρωπαϊκός δικαστικός χώρος που σκοπεύει να αναπτύξει και, ιδιαίτερα, σε ποιο επίπεδο εναρμόνισης των κανόνων ποινικού και δικονομικού δικαίου προτίθεται να φθάσει, τι όργανα και οργανισμούς προτίθεται να δημιουργήσει, με ποιες εξουσίες και αρμοδιότητες, τι είδους συνεργασία θα καθιερωθεί ανάμεσά τους, ποιος δημοκρατικός έλεγχος θα προβλεφθεί και, τέλος, ποιες ελευθερίες και ποια δικαιώματα των πολιτών θα είναι εγγυημένα.
Μόνο όταν θα διευκρινιστούν το θεσμικό πρότυπο και οι κανόνες που θα διέπουν τον ευρωπαϊκό δικαστικό χώρο, θα είναι δυνατό να αποφανθούν οι πολίτες και το Κοινοβούλιο σχετικά με τα επιμέρους μέτρα που μας προτείνει το Συμβούλιο.
Αν δεν χαραχθεί συγκεκριμένη πορεία προς έναν ακριβή και σαφή για όλους στόχο, η Ένωση θα καταλήξει, κατά τη γνώμη μας, να κλυδωνίζεται θεσμικά και δημοκρατικά στα κύματα.
Ως αποτέλεσμα αυτών των συλλογισμών, εμείς οι βουλευτές του καταλόγου της Emma Bonino, στο όνομα αυτών των ευρωπαϊκών ομοσπονδιακών, φιλελεύθερων, δημοκρατικών αρχών, θα καταψηφίσουμε αυτήν την πρόταση και την υπό συζήτηση έκθεση.
Το ίδιο θα συμβεί κατά τη διάρκεια της παρούσας περιόδου συνόδου και για πολυάριθμες άλλες προτάσεις και εκθέσεις.
Κύριε Πρόεδρε, θα συνταχθώ με τους λίγους που διαφωνούν και προειδοποιούν ενάντια στις σκέψεις, τα σχέδια και τα προγράμματα που ενυπάρχουν σε αυτό το κύμα νομικοπολιτικών εκθέσεων που συζητάμε σήμερα, στις οποίες συμπεριλαμβάνεται και η έκθεση της κ. Gebhardt.
Στην αιτιολόγηση περιγράφεται ακριβέστατα αυτό που τελείται αυτή τη στιγμή, τουτέστιν η θεσμοθέτηση της δικαστικής συνεργασίας ή για να το πούμε πιο σωστά: υπάρχει η τάση να γίνει υπερεθνική.
Όπως με μεγάλη σαφήνεια γράφει η έκθεση, η συνεργασία θα καταστεί τέτοια "ώστε να μπορεί να θεωρείται το κύτταρο μιας μελλοντικής ευρωπαϊκής εισαγγελίας που θα ενισχύσει την δικαιοδοτική πλευρά της Ευρωπαϊκής Ένωσης στον τομέα του ποινικού δικαίου" , ενώ γίνεται παραπομπή στην επεξεργασία ενός κοινοτικού ποινικού δικαίου με τα ανάλογα θεσμικά όργανα, αστυνομία, εισαγγελία, δικονομικά συστήματα κτλ., τα οποία ψηφίστηκαν με αφορμή την έκθεση Wiebenga το 1999.
Ωστόσο, σε δύο τομείς γίνονται τρομερά λάθη.
Καταρχάς, όσον αφορά την υπερεθνικοποίηση του ποινικού δικαίου.
Το κάθε σύστημα ποινικού δικαίου αναμφίβολα αποτελεί την πιο σαφή έκφραση του πολιτισμού μίας κοινωνίας.
Εν προκειμένω είμαστε μάρτυρες μιας σύγκρουσης νομικοπολιτικών νοοτροπιών, διότι δεν υπάρχει ένα μοναδικό ευρωπαϊκό ποινικό δίκαιο και μία μοναδική ιδεολογία για την πολιτική του εγκλήματος - υπάρχουν δεκαπέντε.
Οπότε αυτό που επεξεργαζόμαστε τώρα - ή μάλλον θεσμοθετούμε - τα περί ων ο λόγος προγράμματα στις διάφορες γραφειοκρατίες της Ευρωπαϊκής Ένωσης θα έχουν ως συνέπεια να προκύψει ένα αδιαφανές, ελιτίστικο σύστημα το οποίο σε πολλά σημεία θα αντικρούει στοιχειώδη δημοκρατικά ιδανικά που διέπουν την ασφάλεια δικαίου.
Το δεύτερο σημείο είναι και αυτό άκρως ενδιαφέρον.
Παρατηρούμε κάποιες αποφασιστικές προσπάθειες προς την κατεύθυνση της εγκαθίδρυσης των ηνωμένων πολιτειών της Ευρώπης.
Περιέργως το γράφει και στην επικεφαλίδα: "H ίδρυση της Eurojust μια επιταγή του κράτους δικαίου."
Για ποιο κράτος δικαίου μιλάμε;
Έγινε η Ευρωπαϊκή Ένωση κράτος;
Ναι, από στιγμή σε στιγμή είναι καθ' οδόν, διότι αυτή ακριβώς είναι η φιλοδοξία όπως σαφέστατα διατυπώνεται στο τελευταίο απόσπασμα του πρώτου τμήματος της αιτιολόγησης, ότι δηλαδή η Ευρωπαϊκή Ένωση πρέπει να δημιουργήσει θεσμικά όργανα με "ισότιμη και ανεξάρτητη νομοθετική, εκτελεστική και δικαστική εξουσία" , τουτέστιν το κατεξοχήν γνώρισμα ενός κράτους.
Για τους δύο αυτούς λόγους καλύτερα να μην περιμένετε τη συνεργία της Ομάδας μου.
Κύριε Πρόεδρε, τη στιγμή αυτή δημιουργείται ο μεγαλύτερος χώρος κοινού δικαίου σε παγκόσμιο επίπεδο.
Αυτός θα πρέπει να εδράζεται σε κοινές αξίες και να χαίρει ευρείας πολιτικής υποστήριξης.
Η πρόταση για τη δημιουργία μίας πρώτης προσωρινής μονάδας Eurojust είναι ιδιαίτερα ευπρόσδεκτη.
Με την πρόταση αυτή το Συμβούλιο πραγματοποίησε για πρώτη φορά ένα βήμα προς την κατεύθυνση της θεσμοθέτησης της δικαστικής συνεργασίας, κάτι που από καιρό ζητούσε η ομάδα του ΕΛΚ.
Προκειμένου να εξασφαλίσουμε το κράτος δικαίου απαιτείται η οικοδόμηση της δικαστικής συνεργασίας σε ποινικά ζητήματα ως αντίποδα στις αρμοδιότητες της Europol.
Για το λόγο αυτό η Eurojust αποτελεί ένα λογικό βήμα στις προσπάθειες που καταβάλλονται προκειμένου να εξασφαλισθεί ένα υψηλό επίπεδο ασφάλειας για τον πολίτη μέσα σε ένα χώρο ελευθερίας, ασφάλειας και δικαιοσύνης μέσω της ενίσχυσης του αγώνα κατά του οργανωμένου εγκλήματος.
Κύριο έργο της προσωρινής μονάδας Eurojust θα πρέπει να είναι η διευκόλυνση του συντονισμού των προσπαθειών των εθνικών εισαγγελικών αρχών και η υποστήριξη των ερευνών για το οργανωμένο έγκλημα.
Αυτά τα καθήκοντα της μονάδας απαιτούν στενή και σαφώς ορισμένη συνεργασία με την Europol προκειμένου να μην σημειωθούν συγκρούσεις αρμοδιοτήτων και αλληλοεπικαλύψεις.
Η δημιουργία της προσωρινής μονάδας αποτελεί απλώς ένα πρώτο βήμα.
Όπως αναφέρει η έκθεση, οι εμπειρίες που θα συγκεντρωθούν θα πρέπει να συμβάλουν στο πέρασμα στο δεύτερο στάδιο της Eurojust.
Συμφωνώ με την άποψη αυτή.
Η δημιουργία στη συνέχεια μίας ευρωπαϊκής εισαγγελικής αρχής αποτελεί ένα ακόμα ζήτημα που θα πρέπει να συζητηθεί.
Πιστεύω ότι μία τέτοια ευρωπαϊκή εισαγγελική αρχή θα πρέπει να έχει ένα και μόνο καθήκον: την καταπολέμηση των απατών κατά των οικονομικών συμφερόντων της ΕΕ.
Λαμβάνοντας επομένως υπόψη την αρχή της επικουρικότητας, διατίθεμαι αρνητικά στην ιδέα ενός κοινού ποινικού κώδικα και στην ιδέα να καταστεί η ΕΕ μία κοινή αρχή η οποία θα αποφαίνεται σε όλα τα ζητήματα του ποινικού δικαίου - εάν βέβαια θεωρούσε κάποιος επίκαιρη τη στιγμή αυτή μία τόσο παράτολμη πρόταση.
Το Κοινοβούλιο οφείλει σήμερα να λάβει θέση σχετικά με μία ισχυρή δικαστική συνεργασία με στόχο την καταπολέμηση των σημαντικότερων μορφών του οργανωμένου εγκλήματος.
Η πρόταση αυτή είναι θετική και γι' αυτό χαίρομαι που τυγχάνει τόσο ευρείας υποστήριξης από το Κοινοβούλιο.
Χαίρομαι ιδιαίτερα για την πρωτοβουλία που αποσκοπεί στην ενίσχυση της προστασίας των δεδομένων προσωπικού χαρακτήρα.
Συγχαίρω τη συνάδελφο Gebhardt για το καλό έργο που πραγματοποίησε.
Θα ήθελα καταλήγοντας να υπογραμμίσω κάτι που δεν θα ήθελα να λησμονήσουμε.
Χωρίς κάποιο βαθμό συνεργασίας δεν γίνεται να εξασφαλίσουμε το κράτος δικαίου σε μία ΕΕ με ελεύθερη κίνηση.
Εάν θέλουμε περισσότερη αποτελεσματικότητα στην καταπολέμηση του εγκλήματος θα πρέπει να ενισχύσουμε συγχρόνως την προστασία των ανθρωπίνων δικαιωμάτων, προστασία η οποία θα πρέπει να στηρίζεται στις κοινές μας αρχές δικαίου.
Κύριε Πρόεδρε, κύριε Επίτροπε, αγαπητοί συνάδελφοι, τα συγχαρητήριά μου στην κ. Gebhardt για την εξαίρετη έκθεση που υποβάλλει, στην κατεύθυνση μίας από τις αποφάσεις που ελήφθησαν στο Συμβούλιο του Τάμπερε.
Είναι ορθή η κριτική ότι, σε σχέση με την αστυνομική συνεργασία, αυτή η δικαστική συνεργασία άρχισε καθυστερημένα, ειδικά λαμβάνοντας υπόψη τις τεράστιες διαστάσεις που απέκτησε το οργανωμένο και διασυνοριακό έγκλημα και οι οποίες επιβάλλουν μία ταχεία, κοινή και συντονισμένη δράση.
Η δημιουργία της Eurojust εντάσσεται στον ευρωπαϊκό μηχανισμό καταπολέμησης του οργανωμένου εγκλήματος που επιδιώκει να ενισχύσει και να διασφαλίσει την ισόρροπη ανάπτυξη της αστυνομικής και δικαστικής συνεργασίας στην Ευρωπαϊκή Ένωση.
Έτσι, η πρόταση που εξετάζουμε σήμερα για τη θέσπιση μίας προσωρινής μονάδας δικαστικής συνεργασίας πρέπει να θεωρηθεί ως μία πρώτη φάση της διαδικασίας για τη δημιουργία της Eurojust.
Στη δράση της θα πρέπει να ενισχύσει τον ορθό συντονισμό και τη στενή συνεργασία μεταξύ των αρμόδιων εθνικών αρχών για τις δράσεις έρευνας και δικαστικής δίωξης από τη στιγμή που εμπλέκονται δύο ή περισσότερα κράτη μέλη και η υπόθεση απαιτεί κοινή δράση, πάντα στο πλαίσιο της τήρησης της εθνικής νομοθεσίας κάθε κράτους μέλους.
Η εμπειρία που θα συγκεντρωθεί στο πλαίσιο της λειτουργίας αυτής της προσωρινής μονάδας θα πρέπει να χρησιμεύσει ως βάση για την επεξεργασία της απόφασης με την οποία θα δημιουργηθεί η Eurojust.
Στο πλαίσιο της ευκταίας ενίσχυσης των εξουσιών της Ευρωπόλ, το Κοινοβούλιο αυτό επέστησε την προσοχή στην ανάγκη να ασκηθεί ο δημοκρατικός έλεγχος.
Η Eurojust θα πρέπει να λειτουργήσει, και στο σημείο αυτό, με την ενίσχυση του δικαιοδοτικού ελέγχου της.
Ο Επίτροπος κ. Antσnio Vitorino τελείωσε την προηγούμενη αγόρευση εφιστώντας την προσοχή στην υπό εξέλιξη πρωτοβουλία για ένα μέτρο που θα αποσκοπεί στην κοινοτικοποίηση της Ευρωπόλ: περιμένουμε με ανυπομονησία την υποβολή αυτής της πρότασης ώστε τότε να αποφανθούμε επ' αυτού.
.
(FR) Κύριε Πρόεδρε, θα ήθελα καταρχάς να συγχαρώ συντόμως την κ. Gebhardt για την εξαίρετη έκθεσή της και να δηλώσω ότι η Επιτροπή συμφωνεί με όλα σχεδόν τα στοιχεία στα οποία στηρίζονται οι εκτιμήσεις της.
Επωφελούμαι από την ευκαιρία αυτή - καθώς πολλοί βουλευτές έθιξαν ιδιαίτερα ευαίσθητα θέματα - για να σας δηλώσω ευθέως, όπως είπε προηγουμένως και ο κ. Coelho, ότι θεωρούμε την εν λόγω πρωτοβουλία κυρίως ως μια πρώτη πρωτοβουλία που αντικατοπτρίζει την πολιτική βούληση του Συμβουλίου να αντιμετωπίσει την καθυστέρηση που έχει σημειωθεί στον τομέα της δικαστικής συνεργασίας, σε σχέση με την αστυνομική συνεργασία.
Σας δηλώνω ακόμη ευθέως ότι αδυνατώ να κατανοήσω πώς είναι δυνατόν να αποδίδεται στην εν λόγω πρωτοβουλία δικαστικής συνεργασίας στο επίπεδο της Eurojust η κατηγορία ότι συνιστά απειλή για τη διασφάλιση και την προστασία των θεμελιωδών δικαιωμάτων ή απόπειρα καταστρατήγησής τους.
Πρέπει επιτέλους να μιλήσουμε χωρίς περιστροφές.
Ή υποστηρίζουμε το γνωστό σε όλους μας δημοκρατικό πρότυπο, που στηρίζεται στη διάκριση των εξουσιών, που αναγνωρίζει ότι θεματοφύλακες των ατομικών δικαιωμάτων είναι τα δικαστήρια, και αναγνωρίζουμε ότι η ευρωπαϊκή δικαστική συνεργασία σε ποινικό επίπεδο συνίσταται ακριβώς στην ενίσχυση του συντονισμού των ευρωπαϊκών δικαστηρίων στον τομέα της προστασίας των θεμελιωδών δικαιωμάτων· πρότυπο το οποίο εγώ υποστηρίζω.
Ή δεν το υποστηρίζουμε και, στην περίπτωση αυτή, δεν κατανοώ γιατί θεωρείται η πρωτοβουλία αυτή της δημιουργίας ενός κοινού δικαστικού χώρου ως απειλή για τη διασφάλιση των θεμελιωδών δικαιωμάτων.
Ας είμαστε απολύτως σαφείς στο θέμα αυτό.
Δεν προσπαθούμε αυτή τη στιγμή να εναρμονίσουμε απότομα το ευρωπαϊκό ποινικό δίκαιο.
Αυτό που ζήτησε από εμάς το Τάμπερε είναι να υιοθετήσουμε, προκειμένου να καταπολεμήσουμε τα διασυνοριακά εγκλήματα, διασυνοριακούς κανόνες στα θέματα εκείνα στα οποία αναγνωρίζουμε ότι ο διασυνοριακός χαρακτήρας, ή αν θέλετε ο υπερεθνικός χαρακτήρας, των νομικών μέσων αποτελεί πρόσθετη αξία στην καταπολέμηση των παράνομων και εγκληματικών πράξεων που είναι, εκ φύσεως, υπερεθνικές.
Οι εγκληματίες δεν πρέπει να αμφιβάλλουν για τον υπερεθνικό χαρακτήρα των πράξεών τους.
Για το λόγο αυτό ακριβώς, το αίτημα του Τάμπερε για θέσπιση κοινών κανόνων σε θέματα απόδοσης κατηγοριών και κυρώσεων όσον αφορά τα περιβαλλοντικά εγκλήματα, την παράνομη διακίνηση ναρκωτικών, την εμπορία ανθρώπων, την παιδική πορνογραφία, την τρομοκρατία ή τα εγκλήματα του κυβερνοχώρου, υποδηλώνει ότι αναγνωρίζεται πλέον ευρέως η ύπαρξη στους τομείς αυτούς μιας υπερεθνικής εγκληματικής δραστηριότητας η οποία πρέπει να αντιμετωπιστεί με υπερεθνικά μέσα.
Όταν, όμως, γίνεται λόγος, στο πλαίσιο της Εurojust, για συντονισμό των εισαγγελέων και των δικαστών των κρατών μελών με στόχο την καταπολέμηση όλων των σοβαρών μορφών εγκληματικότητας - στο σημείο αυτό συμφωνώ με την προσέγγιση της εισηγήτριας - το θέμα αυτομάτως διευρύνεται: δεν γίνεται πλέον λόγος μόνο για συνεργασία στον τομέα των αμιγώς υπερεθνικών εγκλημάτων, γίνεται ακόμη λόγος για συνεργασία στον τομέα της καταστολής των εγκληματικών δραστηριοτήτων.
Σκεφτείτε για παράδειγμα την περίπτωση ενός εγκληματία που διαπράττει αξιόποινη πράξη σε ένα κράτος μέλος και κατόπιν δραπετεύει σε κάποιο άλλο κράτος μέλος, καθώς το έγκλημα είναι σοβαρό.
Υπεισερχόμαστε επομένως στο θέμα της αντιμετώπισης της ανασφάλειας γενικότερα, αλλά το πράττουμε σεβόμενοι, όχι μόνο τους ουσιαστικούς νόμους, αλλά και τους διαδικαστικούς εθνικούς νόμους.
Ετούτο σημαίνει ότι οι ενέργειες των δικαστών είναι σύμφωνες με τη νομοθεσία των χωρών τους και ότι οι συναφείς με την ανάληψη δράσης και την καταπολέμηση αυτής της μορφής εγκληματικότητας αρμοδιότητες εντάσσονται στο πλαίσιο της εθνικής νομοθεσίας κάθε κράτους μέλους.
Για το λόγο αυτό ακριβώς δεν κατανοώ γιατί γίνεται λόγος, στο πλαίσιο αυτό, για γένεση ενός δικαστικού ευρωπαίου Μεγάλου Αδελφού.
Δεν κατανοώ ακόμη - δυστυχώς - γιατί γίνεται λόγος στο πλαίσιο αυτό για σύσταση ευρωπαϊκής εισαγγελίας.
Διότι, όπως γνωρίζετε, η Επιτροπή πρότεινε τη σύσταση ευρωπαϊκής εισαγγελίας, όχι, όμως, στο πλαίσιο αυτό, όχι σχετικά με τα εν λόγω ζητήματα.
Η πρόταση της Επιτροπής είναι πολύ συγκεκριμένη και υποβλήθηκε στον πλέον αρμόδιο: τη Διακυβερνητική Διάσκεψη.
Τι ακριβώς προτείνει η Επιτροπή;
Προτείνει τη δημιουργία μιας ευρωπαϊκής εισαγγελίας για την προστασία των οικονομικών συμφερόντων της Ευρωπαϊκής Κοινότητας.
Στο θέμα αυτό, ναι, μπορούμε κάλλιστα να κάνουμε λόγο για ευρωπαϊκή εισαγγελία.
Η Eurojust, όμως, αφορά ένα δίκτυο συντονισμού της δράσης των δικαστών και των εισαγγελέων των κρατών μελών με στόχο τη βελτίωση της ικανότητας καταπολέμησης των σοβαρών μορφών εγκληματικότητας σε ευρωπαϊκό επίπεδο.
Για το λόγο αυτό τη θεωρώ επιπλέον ως σημαντικό μέσο για τη διασφάλιση του δικαστικού ελέγχου της Ευρωπόλ.
Το Τάμπερε διατύπωσε πράγματι με σαφήνεια την άποψή του αναφέροντας ότι η Eurojust πρέπει να είναι το δικαστικό αντίβαρο της Ευρωπόλ.
Ετούτο σημαίνει ότι οι ανακριτικές πράξεις και οι διώξεις εγκλημάτων στις οποίες συμμετέχει η Ευρωπόλ πρέπει να συνοδεύονται, να παρακολουθούνται από την Eurojust, η οποία θα λειτουργεί ως δίκτυο δικαστών και εισαγγελέων σε ευρωπαϊκό επίπεδο.
Για το λόγο αυτό πρέπει να προσδιοριστούν με σαφήνεια οι αμοιβαίες σχέσεις ανάμεσα στην Eurojust, την Ευρωπόλ, την OLAF, η οποία είναι υπηρεσία ειδικευμένη στην καταπολέμηση της απάτης, και το ευρωπαϊκό δικαστικό δίκτυο που ήδη υφίσταται.
Κυρία Gebhardt, η Επιτροπή σας συγχαίρει για την έκθεσή σας.
Θέλω να ελπίζω ότι το Κοινοβούλιο θα την εγκρίνει.
Θα έχουμε την ευκαιρία να ασχοληθούμε με την προσωρινή αυτή μονάδα, από την 1η Ιανουαρίου 2001, αλλά η Επιτροπή επιθυμεί να εστιάσει τη συζήτηση στο περιεχόμενο της οριστικής μονάδας Eurojust.
Για το λόγο αυτό καταθέτουμε στο Συμβούλιο και το Ευρωπαϊκό Κοινοβούλιο πρόταση ανακοίνωσης για την οριστική μονάδα δικαστικής συνεργασίας, ώστε να έχουμε στη διάθεσή μας το ταχύτερο δυνατό μια πρώτη περιγραφή, μια αρχική θεώρηση της τελικής μορφής του δικτύου Eurojust.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Πρόγραμμα FAIR
Η ημερήσια διάταξη προβλέπει τη συζήτηση της έκθεσης (A5-0310/2000) της κ. Langenhagen, εξ ονόματος της Επιτροπής Ελέγχου του Προϋπολογισμού σχετικά με την ειδική έκθεση αριθ.
9/99 για τις ερευνητικές δράσεις στον τομέα της γεωργίας και της αλιείας - Πρόγραμμα FAIR (Αλιεία, Γεωργία και Αγροβιομηχανική Έρευνα), συνοδευόμενη από τις απαντήσεις της Επιτροπής [C5-0227/2000 - 2000/2133(COS)].
.
(DE) Κύριε Πρόεδρε, κύριε Επίτροπε, σε δύο μέρες θα συζητήσουμε στην αίθουσα αυτή ένα περαιτέρω σημαντικό θέμα, και συγκεκριμένα την ετήσια έκθεση του Ελεγκτικού Συνεδρίου για το οικονομικό έτος 1999, δηλαδή τον πρώτο προϋπολογισμό που καλύπτει τουλάχιστον εν μέρει την περίοδο θητείας της νέας Επιτροπής.
Παρότι η νέα Επιτροπή είναι σαφώς υποχρεωμένη να λογοδοτήσει και να αναλάβει τις ευθύνες της όσον αφορά τη σχετική ετήσια έκθεση, το πρόγραμμα FAIR αποτελεί κατά κάποιο τρόπο κατάλοιπο μιας παρελθούσας εποχής.
Το πρόγραμμα FAIR για την έρευνα στον αλιευτικό, το γεωργικό και τον αγροβιομηχανικό τομέα ήταν μέρος του τέταρτου ερευνητικού προγράμματος-πλαισίου που κάλυπτε την περίοδο 1994-1998.
Κατά το διάστημα αυτό, οι κοινοτικοί πόροι που διατέθηκαν για το πρόγραμμα FAIR ανήλθαν συνολικά σε 660 εκατομμύρια ευρώ σε σύγκριση με περισσότερο από 11,8 δισεκατομμύρια ευρώ που προβλέφθηκαν συνολικά για το τέταρτο πρόγραμμα-πλαίσιο το ποσό αυτό ήταν μικρό αλλά, παρά ταύτα, πρέπει να ελεγχθεί.
Ανέφερα ότι το πρόγραμμα FAIR που εξετάζεται στην ειδική έκθεση του Ελεγκτικού Συνεδρίου αποτελεί ένα κατάλοιπο.
Θα μπορούσε να προβληθεί το επιχείρημα ότι το Κοινοβούλιο δεν θα έπρεπε πλέον να ασχολείται με θέματα παρωχημένα, διότι η νέα Επιτροπή ούτως ή άλλως θα τα χειριστεί όλα - σύμφωνα με όσα λέγονται - καλύτερα.
Ωστόσο, δεν μπορώ να αποδεχθώ ένα τέτοιο επιχείρημα.
Σε τελική ανάλυση, ως εκπρόσωποι των πολιτών της Ευρώπης, αναλαμβάνουμε μια ελεγκτική αποστολή την οποία οφείλουμε να εκπληρώσουμε για να διατηρήσουμε την αξιοπιστία μας.
Τούτο συνεπάγεται επίσης και μια εκ των υστέρων αξιολόγηση, έστω κι αν η τελευταία έρχεται πραγματικά λίγο καθυστερημένα στην περίπτωση αυτή.
Κατά την εκπόνηση της έκθεσής μου, είχα πολυάριθμες συνομιλίες τόσο με το Ελεγκτικό Συνέδριο όσο και με την Επιτροπή, και συγκάλεσα επίσης όλα τα μέρη σε μια από κοινού συζήτηση.
Κατά το μικρό αυτό τριμερή διάλογο - όπως τον αποκαλώ εγώ - οι συνομιλίες ήταν ειλικρινείς και ορθές.
Οι απαντήσεις στις ερωτήσεις μου ήταν ικανοποιητικές.
Όλα τα μέρη εξέφρασαν τις απόψεις τους με ειλικρίνεια - πιστεύω - χωρίς να επιδείξουν διάθεση αντιδικίας.
Παρατήρησα μια εποικοδομητική ατμόσφαιρα διαφάνειας και ευελιξίας, στοιχεία που τόσο συχνά έχουν απαιτηθεί, και σε καμία περίπτωση δύο θωρακισμένες παρατάξεις που στέκονταν αντιμέτωπες, αμίλητες.
Πιστεύω ότι θα μπορούσαμε αναμφίβολα να μιλήσουμε για μια νέα νοοτροπία όσον αφορά τη συνεργασία που προσέλαβε για πρώτη φορά τη μορφή αυτή.
Γι' αυτό, ευχαριστώ θερμά το Ελεγκτικό Συνέδριο και την Επιτροπή!
Η στάση των ελεγχόμενων έναντι των ελεγκτών μεταβλήθηκε προς το καλύτερο.
Οι έλεγχοι δεν αποτελούν αυτοσκοπό αλλά διεξάγονται για να βελτιωθούν τα πράγματα.
Σε τελική ανάλυση, όλοι επιδιώκουμε τους ίδιους στόχους, τόσο οι ελεγκτές όσο και οι ελεγχόμενοι.
Γιατί;
Για την καλύτερη διάθεση των κοινοτικών πόρων στο μέλλον.
Έτσι, η έκθεση είναι ισορροπημένη και σε μια καλή επιχειρηματολογία.
Ωστόσο, υπάρχουν ορισμένα σημεία που χρειάζεται να αναφερθούν και να εξετασθούν με κριτικό πνεύμα.
Ελπίζω, όμως, ότι η Επιτροπή θα τηρήσει τις υποσχέσεις της και θα επιδιώξει τις κατάλληλες βελτιώσεις όσον αφορά το πέμπτο πρόγραμμα-πλαίσιο για την έρευνα.
Ποια είναι τα βασικά σημεία της κριτικής μου;
Αφενός, η διάρκεια της διαδικασίας ελέγχου, η οποία είναι απαράδεκτη με τη σημερινή μορφή.
Το λέω αυτό σαφώς και το γνωρίζετε.
Δεν είναι δυνατό να παρέρχονται δύο ολόκληρα χρόνια από την έναρξη του ελέγχου έως την υποβολή της έκθεσης στο Κοινοβούλιο.
Διότι η έκθεση πρέπει να διατηρήσει ένα μέρος της επικαιρότητάς της.
Σχετικά, δεν τίθεται θέμα για τη διεξαγωγή των ελέγχων, δεδομένου ότι οι τελευταίοι απαιτούν χρόνο, αλλά για την αντιφατική διαδικασία και, ενδεχομένως, και τη δημοσίευση.
Υπάρχει λοιπόν ανάγκη για δράση.
Πρέπει να αναζητηθούν κατεπειγόντως μέθοδοι που επιτρέπουν τη δημοσίευση της ειδικής έκθεσης σε εύθετο χρόνο.
Η σχετική αίτηση που απηύθυνα στην Επιτροπή περιελάμβανε παρόμοιες μεθόδους αλλά, δυστυχώς, μέχρι σήμερα δεν ήταν δυνατό να αποκρυσταλλωθεί κανένα χρήσιμο αποτέλεσμα.
Όσον αφορά τη σημασία του προγράμματος έρευνας για τη γεωργία και την αλιεία, είναι λυπηρό το γεγονός ότι διαπιστώθηκαν ορισμένα προβλήματα που σχετίζονται με την οργάνωση του προγράμματος.
Έτσι η περιγραφή των κριτηρίων επιλογής παραμένει ασαφής και η εφαρμογή τους ασυνεπής, με αποτέλεσμα η επιλογή των προς ενίσχυση σχεδίων να μην είναι κατανοητή εν μέρει.
Διαπιστώθηκαν ακόμη λάθη στις δηλωθείσες δαπάνες, ανεπαρκείς δυνατότητες κυρώσεων και, κατά τη γνώμη μου, ύποπτες σχέσεις μεταξύ εμπειρογνωμόνων και ορισμένων οργανώσεων που μετείχαν στις προτάσεις έρευνας.
Υπογραμμίζεται όμως κυρίως ότι η συνεργασία των ενδιαφερόμενων γενικών διευθύνσεων για την έρευνα, τη γεωργία και την αλιεία δεν ήταν ικανοποιητική και ότι θα πρέπει να καταστεί αποτελεσματικότερη στο μέλλον.
Όσον αφορά το αγαπημένο μου θέμα, δηλαδή την αλιεία, υποθέτω ότι και τα τρία μέρη θα καταβάλουν από κοινού προσπάθειες για να είναι θετικές οι μελλοντικές εξελίξεις.
Κύριε Πρόεδρε, η έκθεση της Επιτροπής Αλιείας ήταν, αν μη τι άλλο, αρκετά συνοπτική.
Τα προβλήματα στον τομέα των δαπανών δεν απασχόλησαν ιδιαίτερα την Επιτροπή Αλιείας. το ενδιαφέρον της επικεντρώθηκε περισσότερο σε άλλους τομείς.
Το Ελεγκτικό Συνέδριο εκπόνησε μία εποικοδομητική και μετριοπαθή έκθεση, όμως κατά τη σχετική συζήτηση στην επιτροπή, όπου προσπαθήσαμε να ξεδιαλύνουμε τα προβλήματα και ακούσαμε τις σχετικές εξηγήσεις, πεισθήκαμε κάπως περισσότερο ότι τα προβλήματα που προέκυψαν δεν ήταν προβλέψιμα αλλά μπορούσαν να διορθωθούν.
Θυμάμαι ότι ο αριθμός των εμπλεκόμενων έργων ήταν πολύ μεγάλος.
Το χρηματικό ποσό δεν είναι αμελητέο - 600 εκατομμύρια ευρώ - αντιστοιχούσε ωστόσο σε 600 περίπου έργα, περιορίζοντας σημαντικά τις επιμέρους χρηματοδοτήσεις και δυσχεραίνοντας αρκετά το έργο της Επιτροπής η οποία, με το περιορισμένο προσωπικό και τους περιορισμένους πόρους που είχε τότε στη διάθεσή της, έπρεπε να παρακολουθήσει προσεκτικά και αποτελεσματικά την πορεία της υπόθεσης.
Όπως και σε πολλά άλλα τμήματα του προϋπολογισμού, το 80% περίπου των συνολικών δαπανών αφορούσε δημόσιους φορείς κάθε είδους εντός των κρατών μελών.
Τα χρήματα αυτά δεν διοχετεύονταν αλόγιστα στη βιομηχανία, αν και μερικές φορές συνέβη και το αντίθετο.
Μεγάλο μέρος αυτών των δαπανών υπέκειτο στην εποπτεία των κρατών μελών.
Χαιρετίζουμε την αλλαγή πολιτικής στο πλαίσιο του νέου προγράμματος, το οποίο προβλέπει, αντί να εποπτεύονται οι δαπάνες από τη Γενική Διεύθυνση που είναι επιφορτισμένη με τη χάραξη πολιτικής, να διατίθενται σε εκείνους που ασχολούνται με την έρευνα.
Μπορούμε να αναμένουμε μία πιο εποικοδομητική προσέγγιση της έρευνας εφόσον θα καθορίζεται από ανθρώπους που ενδιαφέρονται για την έρευνα αυτή καθαυτή και όχι από ανθρώπους που χαράσσουν πολιτικές, όπως στην περίπτωση της γεωργίας.
Σε γενικές γραμμές, ευχαριστούμε την εισηγήτρια για την επισήμανση των σχετικών προβλημάτων και ελπίζουμε ότι το αναδιαμορφωμένο πρόγραμμα θα είναι πιο αποτελεσματικό και θα έχει πιο ικανοποιητικά αποτελέσματα.
Κύριε Πρόεδρε, χαιρετίζω την έκθεση της κ. Langenhagen, το περιεχόμενο της οποίας υποστηρίζω με μεγάλη χαρά.
Η έκθεση του Ελεγκτικού Συνεδρίου για το πρόγραμμα FAIR, στην οποία βασίστηκε η έκθεση της εισηγήτριας, δημοσιεύτηκε μόλις το Μάρτιο τρέχοντος έτους, παρόλο που οι τομεακές επιστολές σχετικά με τον έλεγχο απεστάλησαν για πρώτη φορά στην Επιτροπή το Δεκέμβριο του 1998 και το Φεβρουάριο του 1999.
Όπως αναφέρει και η εισηγήτρια, το γεγονός αυτό είναι απλώς απαράδεκτο.
Πρόκειται για υπερβολικά μεγάλη καθυστέρηση που υπονομεύει τη σημασία του έργου του Κοινοβουλίου σχετικά με την εξέταση παρόμοιων εκθέσεων.
Η καθυστέρηση αυτή οφείλεται στην αντιφατική διαδικασία που ακολουθείται από το Ελεγκτικό Συνέδριο και την Επιτροπή και προηγείται της δημοσίευσης όλων των εκθέσεων του Ελεγκτικού Συνεδρίου.
Σύμφωνα με τη διαδικασία αυτή, η Επιτροπή έχει δικαίωμα να δημοσιεύει την απάντησή της ταυτόχρονα με τη δημοσίευση της έκθεσης.
Ορμώμενη από την καθυστέρηση στην περίπτωση αυτή, η εισηγήτρια δικαίως διερωτάται κατά πόσον μπορεί να συνεχιστεί η αντιφατική αυτή διαδικασία υπό την τρέχουσα μορφή της.
Πρόκειται για ένα θέμα το οποίο ασφαλώς θα διερευνήσω στην έκθεση που θα υποβάλω στο Κοινοβούλιο το Δεκέμβριο.
Θα πω μόνο ότι θα πρέπει να επανεξετάσουμε ολόκληρη τη διαδικασία, όχι μόνον όσον αφορά την ετήσια έκθεση του Ελεγκτικού Συνεδρίου που θα δημοσιευθεί αύριο, αλλά και όσον αφορά τις ειδικές εκθέσεις όπως αυτή εδώ.
Η έκθεση του Ελεγκτικού Συνεδρίου εντόπισε ορισμένα σημαντικά προβλήματα στη διαχείριση του προγράμματος FAIR για το διάστημα 1994 έως 1998, όπως, μεταξύ άλλων, έλλειψη ποσοτικοποιημένων στόχων του προγράμματος με αποτέλεσμα να καταστεί δυσχερής η ολοκληρωμένη μέτρηση των αποτελεσμάτων, ανεπαρκής βαθμός διαφάνειας στις διαδικασίες επιλογής και αξιολόγησης, και διαχείριση των μέτρων που αφορούσαν το πρόγραμμα από τρεις ΓΔ.
Αυτό σημαίνει ότι κατά τη διαχείριση του προγράμματος υπήρξε έλλειψη σαφήνειας και ομογένειας.
Ελπίζουμε ότι, στο πλαίσιο της μεταρρύθμισης της Επιτροπής που πραγματοποιείται αυτόν τον καιρό, θα υπάρξει σημαντική βελτίωση των προβλημάτων αυτών στο μέλλον.
Το γεγονός ότι δεν έχουμε σαφείς στόχους και ότι δεν μπορούμε να μετρήσουμε τα αποτελέσματα, είναι πραγματικά απαράδεκτο και δεν θα συνέβαινε σε κανένα άλλο όργανο.
Το πρόβλημα έχει πλέον χρονίσει.
Ξέρουμε ότι επίκεινται αλλαγές, αλλά θέλουμε να υλοποιηθούν άμεσα.
Ένα πρόβλημα που παραμένει άλυτο είναι τα 3,4 εκατομμύρια ευρώ που δεν έχουν ακόμα επανεισπραχθεί, 92% των οποίων είναι καταχωρημένο σε τρία έγγραφα που βρίσκονται υπό εξέταση από τις νομικές υπηρεσίες της Επιτροπής από τον Ιούλιο του 1996 και τον Αύγουστο του 1997 και των οποίων οι προθεσμίες υποβολής έχουν εκπνεύσει.
Η Επιτροπή πρέπει οπωσδήποτε να διαλευκάνει το θέμα και να πάρει πίσω τα χρήματά της.
Στο μέλλον θα ακολουθήσουμε τις συστάσεις της έκθεσης αυτής, γι' αυτό ζητούμε από την Επιτροπή να διορθώσει την κατάσταση το συντομότερο δυνατόν.
Στην αντίθετη περίπτωση, η παρούσα και άλλες ειδικές εκθέσεις θα μνημονευθούν στις εκθέσεις της διαδικασίας χορήγησης απαλλαγής.
Κύριε Πρόεδρε, θα ήθελα πραγματικά να συγχαρώ την κ. Langenhagen για την έκθεσή της.
Θεωρώ ότι σε όλα τα επίπεδα η κ. Langenhagen προέβη σε μια σαφή περιγραφή των τεράστιων προβλημάτων που έχουν προκύψει αφενός με την υλοποίηση των προγραμμάτων FAIR και αφετέρου με τον έλεγχο του τρόπου λειτουργίας των προγραμμάτων.
Επ' αυτού θα ήθελα να τονίσω ότι δεδομένης της τεράστιας ειδημοσύνης που έχει η Επιτροπή δεν μπορούμε να αποδεχτούμε ότι τόσα πολλά από τα πράγματα που εγκρίθηκαν στα ψηφίσματα δεν έχουν υλοποιηθεί.
Θα ήθελα εξ ονόματος της Επιτροπής Αλιείας να υπογραμμίσω ορισμένα ειλικρινά ολιγάριθμα σημεία.
Προτού ξεκινήσουμε νέα προγράμματα πρέπει να αξιολογήσουμε τα προηγούμενα.
Με τη βοήθεια της επιστημονικής έρευνας, η οποία φυσικά αποτελεί σημαντικό τμήμα των πολιτικών μας και εν προκειμένω της αλιευτικής πολιτικής, πρέπει να διεξαχθεί μια προηγούμενη μελέτη του τι θέλουμε και του πώς θα χρησιμοποιήσουμε τους πόρους ώστε να έχουμε τη δυνατότητα να προσαρμόζουμε συνεχώς τους υπάρχοντες πόρους στις τεχνικές και τις δυνατότητες αλιείας.
Συγχρόνως η Επιτροπή Αλιείας υπό το πρίσμα των όσων συνέβησαν θεωρεί ότι ο συντονισμός και η διαχείριση των δράσεων από τις τρεις γενικές διευθύνσεις απαιτούν πάντοτε το σαφή καθορισμό ποια γενική διεύθυνση είναι επικεφαλής και ποια θα έχει την ευθύνη για την υλοποίηση των προγραμμάτων.
Κύριε Πρόεδρε, αγαπητοί συνάδελφοι, αξιότιμε κύριε Επίτροπε, θα ήθελα να συγχαρώ ειλικρινά την εισηγήτρια για την παρούσα έκθεση.
Πιστεύω ότι είναι εξαιρετικά δίκαιη, μετριοπαθής και ισορροπημένη, και έχει μάλιστα ήδη εξασφαλίσει την ομόφωνη υποστήριξη της κοινοβουλευτικής επιτροπής.
Θα ήθελα να θίξω μόνο ορισμένα σημεία που, κατά τη γνώμη μου, είναι καθοριστικής σημασίας για το μελλοντικό ελεγκτικό έργο που σχετίζεται με την ερευνητική δράση γενικά.
Πιστεύω ότι είναι σημαντικό αυτό που είπε ο συντάκτης της γνωμοδότησης της Επιτροπής Αλιείας: "Σε τελική ανάλυση, δεν είναι δυνατό να διεξαχθεί ένας σαφής και αποτελεσματικός έλεγχος προς το συμφέρον των φορολογούμενων που εκπροσωπούμε αν δεν έχουν προσδιορισθεί πρώτα σαφείς στόχοι" .
Κατά τη γνώμη μου, αυτή είναι μια από τις βασικές κατηγορίες που μνημονεύονται στην έκθεση του Ελεγκτικού Συνεδρίου.
Διότι, τότε θα είναι απλά πολύ δύσκολο να εξακριβωθεί η αποτελεσματικότητα των πραγμάτων.
Δεύτερον, από την άποψη της ιεραρχίας παρατηρήθηκε μια πραγματικά απαράδεκτη διασταύρωση αρμοδιοτήτων όσον αφορά την εξουσία του διατάκτη, κύριε Επίτροπε.
Τούτο καθίσταται σχετικά σαφές στο σημείο 59 της έκθεσης του Ελεγκτικού Συνεδρίου.
Είναι απαράδεκτο να είναι ένας διατάκτης, που εξέδωσε το 1996 εντολές πληρωμής για ποσοστό 98% των πιστώσεων αναλήψεως υποχρεώσεων, ιεραρχικά υφιστάμενος του διαχειριστή των φακέλων.
Η επίσημη απάντηση που δίδει η Επιτροπή σχετικά, ότι δηλαδή υπήρχε κι ένας Γενικός Διευθυντής, είναι εντελώς ανεπαρκής.
Δεν πιστεύω ότι κάποιος που έχει σχέση με τη χρηματοοικονομική διαχείριση και τον έλεγχο μπορεί να αποδεχθεί μια παρόμοια απάντηση.
Κύριε Επίτροπε, ελπίζω ότι όσον αφορά τη μεταρρύθμιση της Επιτροπής, στην οποία ήδη αναφέρθηκε η κ. Morgan, δεν θα εστιασθούμε μόνο στη μεταρρύθμιση του δημοσιονομικού κανονισμού αλλά κυρίως ότι θα εφαρμόσουμε πλήρως τον ισχύοντα δημοσιονομικό κανονισμό.
Ο τελευταίος είναι ένα πολύ σοφό μέσο, διότι οι διάφορες κατηγορίες είναι διαχωρισμένες με έξοχο τρόπο μόνο που, στην πράξη, δεν επιτρέπεται να συγχέονται και, κατά τη γνώμη μου, αυτό έχει συμβεί στην προκειμένη περίπτωση.
Κύριε Επίτροπε, στο εγγύς μέλλον - και υπό την ευθύνη της νέας Επιτροπής αυτή τη φορά - θα ασχοληθούμε πάλι με εκθέσεις του Ελεγκτικού Συνεδρίου, εκθέσεις ελεγκτών όπως η έκθεση για το Κοινό Κέντρο Ερευνών, η οποία περιλαμβάνει πολλές κριτικές, ή ακόμη μια ειδική έκθεση π.χ. που θα αφορά μια ιδιαίτερη σύμβαση με μια δεδομένη επιχείρηση συμβούλων.
Ελπίζω ότι θα επιδείξουμε στις περιπτώσεις αυτές τη θέληση για πραγματική κάλυψη των ελλείψεων στις οποίες αναφέρθηκε η κ. Langenhagen.
.
(FR) Κύριε Πρόεδρε, κυρίες και κύριοι βουλευτές, σας ευχαριστώ για το ενδιαφέρον που επιδείξατε σχετικά με την ειδική έκθεση του Ελεγκτικού Συνεδρίου για τις δραστηριότητες του προγράμματος FAIR.
Ευχαριστώ ιδιαιτέρως την κ. Langenhagen για την ιδιαίτερα εποικοδομητική έκθεσή της, τα μέλη της Επιτροπής Ελέγχου του Προϋπολογισμού, καθώς και τα μέλη της Επιτροπής Αλιείας, και κυρίως τον κ. Busk, συντάκτη γνωμοδότησης.
Ενισχύσατε, και σας ευχαριστώ για τούτο, το πνεύμα συνεργασίας που διέπει την εν λόγω έκθεση, μέσω του διαλόγου με το Ελεγκτικό Συνέδριο και τις υπηρεσίες της Επιτροπής και μέσω του ενδιαφέροντος που επιδείξατε.
Όπως ήδη αναφέρατε, το πρόγραμμα FAIR εντάσσεται στο τέταρτο πρόγραμμα πλαίσιο.
Είχε ήδη ολοκληρωθεί όταν ανέλαβα καθήκοντα Επιτρόπου, ωστόσο είναι ευθύνη της τωρινής Επιτροπής, του αρμόδιου Επιτρόπου της, να μεριμνήσουν ώστε να ληφθούν υπόψη όλες οι χρήσιμες πληροφορίες που περιέχει το έργο σας και να ανταποκριθούν στις συστάσεις που διατύπωσε επίσης το Ελεγκτικό Συνέδριο στο θέμα αυτό.
Η έκθεση θα αποτελέσει στοιχείο αξιολόγησης της εξέλιξης της κατάστασης και του τρόπου εργασίας.
Θα ήθελα πάντως να τονίσω ότι δεν σημειώθηκε κανένα περιστατικό απάτης ή κατάχρησης.
Οφείλω να το υπενθυμίσω διότι ορισμένες φορές δημιουργούνται παρεξηγήσεις.
Είναι σημαντικό να καταστεί απολύτως σαφές προς τα έξω.
Η χρηματοδότηση του προγράμματος FAIR, όπως ήδη τονίσατε, ανέρχεται σε 739 εκατ. ευρώ.
Στο πλαίσιο του εν λόγω προγράμματος υποβλήθηκαν 3 300 προτάσεις, εκ των οποίων χρηματοδοτήθηκαν περισσότερες από 600.
Το πρόγραμμα FAIR κινητοποιήθηκε ακόμη ταχύτατα αμέσως μόλις ξέσπασε η κρίση των τρελών αγελάδων και από την αρχή κιόλας του έτους εκείνου τέθηκε σε εφαρμογή ένα ευρωπαϊκό σχέδιο δράσης για τις μεταδοτικές σπογγώδεις εγκεφαλοπάθειες βάσει πρόσκλησης υποβολής προτάσεων.
Επιθυμώ να τονίσω με τούτο τη θετική συμβολή του εν λόγω προγράμματος στην αντιμετώπιση ορισμένων προβλημάτων.
Ποια είναι λοιπόν τα ερωτήματα που τίθενται, ποιες είναι οι βελτιώσεις που έχουν ήδη επέλθει;
Θα ήθελα να σας επισημάνω ορισμένες από αυτές, οι οποίες εντάσσονται ήδη στο πέμπτο πρόγραμμα πλαίσιο, σύμφωνα με τις συστάσεις του Ελεγκτικού Συνεδρίου.
Καταρχάς, πρέπει να γνωρίζετε ότι η διαχείριση της αγρονομικής έρευνας μεταβιβάστηκε από τη ΓΔ Γεωργία στη ΓΔ Έρευνα, ύστερα από αναδιάρθρωση των υπηρεσιών της Επιτροπής, γεγονός που προσέδωσε μια κάποια ομοιομορφία στις διαδικασίες έρευνας της ΓΔ Γεωργία.
Ετούτο δεν ισχύει για την έρευνα σε θέματα αλιείας, αλλά μόνο για τη γεωργία.
Κατόπιν, προκειμένου να επιτευχθεί σωστός συντονισμός, συστάθηκε μια ομάδα εργασίας διευθυντών με στόχο τη βελτίωση του συντονισμού της υλοποίησης ερευνητικών προγραμμάτων και των αρμόδιων γενικών διευθύνσεων που είναι υπεύθυνες για τις άλλες πολιτικές.
Τρίτον, η Επιτροπή ενέκρινε μια διαδικασία αξιολόγησης των προτάσεων κοινής έρευνας σε όλα τα ειδικά προγράμματα, την οποία μπορεί να συμβουλευθεί οποιοσδήποτε στο κοινό εγχειρίδιο αξιολόγησης.
Δημιουργήθηκε μια κοινή και διαφανής βάση δεδομένων για τους εμπειρογνώμονες, για την αξιολόγηση των προτάσεων, και καταβλήθηκε ιδιαίτερη προσπάθεια για τη διασφάλιση της ανεξαρτησίας των εμπειρογνωμόνων κατά την αξιολόγηση των προτάσεων.
Δημιουργήθηκε ακόμη κοινή βάση δεδομένων για την έρευνα.
Ο νέος τύπος ερευνητικών συμβάσεων καθορίζει πλέον λεπτομερώς όλες τις οικονομικές και διοικητικές πτυχές, καθιστώντας απολύτως σαφείς τις αρμοδιότητες των συμβαλλομένων και βελτιώνοντας την τεκμηρίωση της διαδικασίας διαπραγμάτευσης.
Η Επιτροπή αύξησε ακόμη αισθητά τον αριθμό των ελέγχων, οι οποίοι σημείωσαν ετήσια αύξηση της τάξεως του 25% κατά τη διάρκεια των τελευταίων ετών.
Αυτά είναι λοιπόν τα μέτρα που προβλέπονται στο πέμπτο πρόγραμμα πλαίσιο και που πρόκειται να εφαρμοστούν.
Από τη στιγμή πάντως που ανέλαβα καθήκοντα, ανέλαβα επίσης την πρωτοβουλία να συστήσω μια άτυπη ομάδα εργασίας με αντικείμενο την απλούστευση και τη βελτίωση των διαδικασιών, για την οποία μου δόθηκε ήδη η ευκαιρία να μιλήσω ενώπιον της Επιτροπής Βιομηχανίας, Εξωτερικού Εμπορίου, Έρευνας και Ενέργειας.
Ετούτο καταδεικνύει ότι η Επιτροπή δεν παραμένει αδρανής και ότι προχωρεί σε υλοποίηση των παρατηρήσεων που διατυπώσατε.
Πρέπει να επαγρυπνούμε συνεχώς και να παρακολουθούμε συνειδητά την εξέλιξη της κατάστασης, καθώς δεν είναι ποτέ δυνατό να αγγίξουμε την τελειότητα στο θέμα αυτό.
Πολύ περισσότερο μάλιστα τη στιγμή που η έκθεση φωτίζει ορισμένα σημεία που χρήζουν βελτίωσης, όπως ήδη τονίσατε.
Θα αναφερθώ εκ νέου σε ορισμένες τέτοιες βελτιώσεις, με σκοπό να σας γνωστοποιήσω την άποψή μας επί του θέματος.
Όσον αφορά στις δραστηριότητες ετήσιας παρακολούθησης των ερευνητικών προγραμμάτων, που παρέχουν μια ανεξάρτητη γνώμη για την κατάσταση και την ποιότητα υλοποίησης των προγραμμάτων μας, έχουμε θέσει σε εφαρμογή διάφορες δράσεις για τη βελτίωσή τους: ανάλυση των πρακτικών διαχείρισης της έρευνας στο πλαίσιο τόσο των εθνικών προγραμμάτων όσο και της Ευρωπαϊκής Ένωσης, με στόχο την ανταλλαγή των καλών πρακτικών και τη βελτίωση της αμοιβαίας εκμάθησης· χρηματοδότηση μελετών αξιολόγησης των κοινωνικοοικονομικών επιπτώσεων του προγράμματος πλαισίου και έναρξη πιλοτικής έρευνας για την αξιολόγηση των αποτελεσμάτων των ήδη ολοκληρωμένων έργων, όπως εξάλλου τονίσατε προηγουμένως, αναφερόμενοι στην ανάγκη εκτίμησης των εν λόγω αποτελεσμάτων.
Το Κοινοβούλιο συμμερίζεται την άποψη της Επιτροπής ότι η κοινή ευθύνη για την εκτέλεση των σχεδίων ανταποκρίνεται στο αίτημα για την από κοινού ανάληψη των οικονομικών ευθυνών.
Θα ήθελα, ωστόσο, να τονίσω το εξής: η από κοινού ανάληψη των οικονομικών ευθυνών δεν εξετάζεται stricto sensu στο πλαίσιο του προγράμματος πλαισίου, που στοχεύει στη σύσταση κοινοπραξιών αποτελούμενων από διάφορους φορείς, πανεπιστήμια, μικρομεσαίες επιχειρήσεις, μεγάλες επιχειρήσεις, δημόσια ή ιδιωτικά ινστιτούτα έρευνας.
Οι φορείς αυτοί δεν είναι σε θέση να παρέχουν επαρκείς οικονομικές εγγυήσεις στο εσωτερικό της κοινοπραξίας, και όσον αφορά κυρίως στις μικρομεσαίες επιχειρήσεις, δεν δύνανται να είναι υπόλογες για την αφερεγγυότητα των άλλων μελών της κοινοπραξίας.
Είναι προφανές ότι η συνεργασία αυτή σε επίπεδο κοινοπραξίας δεν προσδίδει υποχρεωτικά διττό χαρακτήρα στην από κοινού ανάληψη των οικονομικών ευθυνών.
Το πρόβλημα είναι πιο σύνθετο.
Πρόκειται για ένα από τα σημεία τα οποία απαιτούν προφανώς την εξεύρεση μεθόδων που θα προσδίδουν μεγαλύτερη ασφάλεια, αλλά, από την άλλη πλευρά, δεν πρέπει να αποκλείσουμε τις μικρομεσαίες επιχειρήσεις ή τους δημόσιους φορείς από το πρόγραμμα πλαίσιο, φοβούμενοι ότι θα κληθούν να αναλάβουν δραστηριότητες που υπερβαίνουν τις δυνάμεις τους.
Πρέπει επομένως να βρούμε τη σωστή ισορροπία όσον αφορά την από κοινού ανάληψη των οικονομικών ευθυνών, και, από την άλλη, να μην τρομοκρατήσουμε τους εταίρους μιας ενδεχόμενης κοινοπραξίας, διότι, στην περίπτωση αυτή, μόνο οι πιο ισχυροί θα συμμετέχουν πάντοτε σε κοινοπραξίες, ενώ εμείς επιθυμούμε να ενισχύσουμε τη συμμετοχή των μικρών και μεσαίων επιχειρήσεων.
Αντίθετα, συμμερίζομαι πλήρως την άποψή σας σχετικά με την ανάγκη μείωσης στο μέγιστο δυνατό βαθμό των κινδύνων μιας διπλής χρηματοδότησης.
Ως προς το θέμα αυτό, θα πρέπει να γνωρίζετε ότι, στο πλαίσιο της δράσης 74 της Λευκής Βίβλου για τη μεταρρύθμιση, οι υπηρεσίες της Επιτροπής ετοιμάζουν ήδη επί του παρόντος την εφαρμογή ενός κεντρικού μητρώου για τις συμβάσεις που συνάπτει η Επιτροπή το οποίο θα συνδεθεί αργότερα με όλα τα συστήματα οικονομικής πληροφόρησης της Επιτροπής.
Θίξατε βεβαίως και άλλα θέματα, μεταξύ των οποίων το πρόβλημα που έθεσε η κ. Langenhagen στην εισαγωγή της: το χρονικό διάστημα που κύλησε ανάμεσα στη διαβίβαση των επιστολών τομέων και στη συζήτηση της έκθεσης στο Κοινοβούλιο, που είναι άμεσα συνυφασμένο με τις σχέσεις μεταξύ Επιτροπής και Ελεγκτικού Συνεδρίου.
Ετούτο συνέβη, όπως τονίσατε, πριν από μερικά χρόνια, αλλά είναι προφανές ότι το μάθημα πρέπει να γίνει πάθημα.
Έκτοτε, έχουν ληφθεί μέτρα στο επίπεδο της εσωτερικής οργάνωσης των υπηρεσιών μας με στόχο την επιτάχυνση, στο βαθμό που είναι δυνατόν, της διαβίβασης των επιστολών τομέων του Ελεγκτικού Συνεδρίου.
Είναι απολύτως σαφές ότι ο διάλογος αυτός είναι αναγκαίος.
Βεβαίως, η ευθύνη είναι κοινή· και το Ελεγκτικό Συνέδριο πρέπει να συμβάλει στην καλλιέργεια του διαλόγου αυτού.
Είμαι σε θέση να σας διαβεβαιώσω πάντως ότι ανάμεσα στο Ελεγκτικό Συνέδριο και τις υπηρεσίες της Επιτροπής υπάρχει βούληση για εποικοδομητική συνεργασία, την οποία συμμερίζεται εξάλλου και το Κοινοβούλιο, με στόχο την επίλυση των προβλημάτων αυτών.
Έρχομαι τώρα στο ερώτημα που έθεσε η κ. Morgan όσον αφορά την είσπραξη των χρημάτων.
Πρόκειται για ένα ποσό ύψους 3,4 εκατ. ευρώ, που μπορεί να θεωρηθεί σημαντικό, αλλά που δεν αντιπροσωπεύει στην πραγματικότητα παρά το 0,3% του προγράμματος.
Βεβαίως, δεν σημαίνει ότι επειδή αντιπροσωπεύει μόνο το 0,3% δεν πρέπει να εισπραχθεί, και οφείλουμε να μεριμνήσουμε για την είσπραξή του.
Ως προς το θέμα αυτό, θα πρέπει να γνωρίζετε ότι οι υπηρεσίες της Επιτροπής έχουν καταβάλει κάθε δυνατή προσπάθεια για την είσπραξη των εν λόγω ποσών.
Όμως, οι αρμόδιες υπηρεσίες διαβίβασαν, πριν από δύο χρόνια, το φάκελο στις νομικές υπηρεσίες.
Σήμερα, από τους τρεις εν λόγω φακέλους που εξέτασε η νομική υπηρεσία της Επιτροπής, οι δύο έχουν παραπεμφθεί στη δικαιοσύνη, καθώς υπόκεινται στις τρέχουσες εθνικές νομοθεσίες.
Επομένως, η διαδικασία έχει ήδη ξεκινήσει, αλλά υπεισερχόμαστε πια στο πεδίο της δικαιοδοσίας των κρατών μελών και, επομένως, δεν ελέγχουμε πάντοτε εμείς τις προθεσμίες.
Τονίζω, όμως, ότι οι τρεις αυτοί φάκελοι που προανέφερα αντιπροσωπεύουν το 92% του συνολικού ποσού.
Συνεπώς, έχουμε ασχοληθεί πραγματικά με το θέμα της είσπραξης των 3,4 εκατομμυρίων, και είμαστε σε θέση να δηλώσουμε ότι το έχουμε επιτύχει κατά τουλάχιστον 90%.
Ένα άλλο ερώτημα αφορούσε στην αλιεία και στον αρμόδιο για τη διενέργεια ελέγχου.
Μόλις έλαβα την απάντηση.
Τέθηκε στο καταλληλότερο επίπεδο.
Όσον αφορά στη ΓΔ Γεωργίας, το πρόβλημα επιλύθηκε με τη μεταφορά της αρμόδιας ομάδας στη Γενική Διεύθυνση Έρευνας.
Η μεταφορά αυτή συνέβαλε στον καλύτερο συντονισμό των πολιτικών.
Αυτές είναι λοιπόν οι απαντήσεις που είμαι σε θέση να δώσω στα ερωτήματά σας.
Υπάρχουν και νέες εφαρμογές προς υλοποίηση, και επωφελούμαι της ευκαιρίας για να σας αναφέρω τους προσανατολισμούς της κοινοτικής έρευνας που επιθυμούμε να αναπτύξουμε στο μελλοντικό πρόγραμμα πλαίσιο τους οποίους εξάλλου η Επιτροπή Βιομηχανίας, Εξωτερικού Εμπορίου, Έρευνας και Ενέργειας έχει ήδη εξετάσει, καθώς κατέθεσα σημείωμα γενικών κατευθύνσεων στην επιτροπή του Κοινοβουλίου στις 4 Οκτωβρίου και αναμένεται η σύνταξη συναφούς έκθεσης.
Πολλά στοιχεία των γενικών αυτών προσανατολισμών συμβάλλουν στην ουσιαστική ελάφρυνση του γραφειοκρατικού φόρτου εργασίας: η μετάβαση από την προσέγγιση ανά σχέδιο στην προσέγγιση ανά πρόγραμμα, η καθιέρωση ελάχιστου μεγέθους σχεδίων, η ανάθεση σε τρίτους ορισμένων δραστηριοτήτων, όπως οι διερευνητικές χορηγήσεις για τις μικρές και μεσαίες επιχειρήσεις, και οι ενισχύσεις κινητικότητας, και γενικά η απλούστευση των εν λόγω διαδικασιών.
Φρονώ ακόμη ότι πρέπει να πραγματοποιηθούν ουσιώδεις τροποποιήσεις και στο μελλοντικό πρόγραμμα πλαίσιο.
Αναμένουμε τα αποτελέσματα των τροποποιήσεων που επιφέραμε στο πέμπτο πρόγραμμα πλαίσιο και θα ήθελα να σας ευχαριστήσω για τη βούληση που επιδείξατε στο θέμα της βελτίωσης.
Αυτή είναι και η βούληση της Επιτροπής, και τολμώ να ελπίζω ότι θα μπορέσουμε να εργαστούμε υπό τις βέλτιστες δυνατές προϋποθέσεις για την υλοποίηση του απαραίτητου σε ευρωπαϊκό επίπεδο εν λόγω ερευνητικού προγράμματος, που πρέπει, όμως, να εκτελεστεί βάσει των βέλτιστων δυνατών κανόνων ως προς την αποτελεσματικότητα αλλά και τον οικονομικό έλεγχο.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 20.00)