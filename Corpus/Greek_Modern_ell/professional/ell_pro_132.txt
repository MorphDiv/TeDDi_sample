# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	part
# comments:	NA
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις ;
Κύριε Πρόεδρε, παρακαλώ να περιληφθεί το όνομά μου στο χθεσινό κατάλογο παρουσιών.
Επίσης, ήμουν αποδεδειγμένα παρούσα στις ονομαστικές ψηφοφορίες, χωρίς ωστόσο να καταχωρηθεί το όνομά μου.
Θα γίνει, αξιότιμη κ. Rothe.
Κύριε Πρόεδρε, δεν ξέρω αν είναι κατάλληλη η στιγμή για να θέσω ένα θέμα που προέκυψε χθες την ώρα των ψηφοφοριών.
Θα θυμούνται οι συνάδελφοι ότι υπήρξε μία συγκεκριμένη ψηφοφορία κατά τη συνεδρίαση της ολομέλειας, επί της εκθέσεως την οποία εισηγήθηκα, η οποία κρίθηκε με πλειοψηφία μίας ψήφου.
Δεν επιθυμώ να ξαναθέσω το θέμα.
Το Προεδρείο το θεώρησε λήξαν και αποδέχομαι απόλυτα την απόφασή του.
Μετά όμως από την απόφαση αυτή, μία ολόκληρη σειρά βουλευτών του Σώματος επεσήμαναν ότι δεν είχαν λειτουργήσει τα μηχανήματα ψηφοφορίας των εδράνων τους.
Αυτό που με προβληματίζει από χθες είναι ότι, σε περίπτωση που ανακοινωθεί το αποτέλεσμα μιας ψηφοφορίας και δεν υπάρχουν στον Κανονισμό διατάξεις που να επιτρέπουν να ξανατεθεί το θέμα σε ψηφοφορία, με δεδομένη την ανησυχητική συχνότητα των περιπτώσεων δυσλειτουργίας ολόκληρων σειρών μηχανημάτων ψηφοφορίας, θα μπορούσαν να δημιουργηθούν σοβαρά προβλήματα.
Εάν υπάρξει κάποιο τεχνικό πρόβλημα και μία ολόκληρη σειρά ψήφων μιας πτέρυγας του Κοινοβουλίου δεν καταμετρηθεί, το αποτέλεσμα της ψηφοφορίας θέτει υπό αμφισβήτηση την εγκυρότητα των αποφάσεών μας.
Αναρωτιέμαι αν θα πρέπει να υπάρξει πρόβλεψη στον Κανονισμό για το θέμα αυτό.
Ελπίζω ότι όλοι θα συμφωνήσετε μαζί μου ότι πρόκειται για ένσταση επί καθαρά διαδικαστικού ζητήματος.
Θυμάμαι πλήρως αυτήν την κατάσταση, αξιότιμε κ. Evans, την οποία θα υποβάλουμε στο Προεδρείο.
Φυσικά θα επισημάνω στην Πρόεδρο αυτή σας την παρέμβαση.
Κύριε Πρόεδρε, παράλληλα με το προηγούμενο διαδικαστικό ζήτημα, θα ήθελα να επισημάνω ότι πολλές φορές οι διερμηνείς μας κάνουν τη χάρη και μεταφράζουν "δεν λειτουργεί το μηχάνημα ψηφοφορίας του εδράνου μου" αντί να μεταφράσουν "ξέχασα να ψηφίσω" .
Κύριε Πρόεδρε, παίρνω το λόγο για ένα ζήτημα που αφορά τη σημερινή συνάντηση του Σώματος των Επιτρόπων, βάσει των άρθρων 38 και 64 του Κανονισμού.
Θα ήθελα να ζητήσω από τον Επίτροπο Lamy να προβεί σε δήλωση κατεπείγοντος στην ολομέλεια για να διευκρινίσει το λόγο για τον οποίο αποφεύγει τον έλεγχο του Κοινοβουλίου για μία πρόταση που διετύπωσε και η οποία είναι γνωστή με το όνομα "everything but arms" .
Η πρόταση αυτή έχει σημαντικές συνέπειες για το Σώμα, τις χώρες ΑΚΕ και για την Ευρώπη γενικότερα.
Μιλώ για σημαντικές συνέπειες γιατί το Σώμα ζητά όλο και μεγαλύτερη δημοκρατική υπευθυνότητα.
Το συγκεκριμένο ζήτημα δεν θα επηρεάσει μόνον το Κοινοβούλιο, αλλά και τα περισσότερα ευρωπαϊκά κράτη μέλη, ιδιαίτερα όσα παράγουν προϊόντα όπως οι μπανάνες - τα οποία έχουν τοπικό χαρακτήρα - το ρύζι και η ζάχαρη.
Ο κ. Lamy θα πρέπει να κάνει τη δήλωσή του σήμερα για να βεβαιωθούμε ότι υπάρχει δημοκρατική υπευθυνότητα.
Φαίνεται ότι δεν έχει καμία διάθεση να συζητήσει το συγκεκριμένο θέμα με την ολομέλεια.
Πρόκειται για θέμα μεγάλης σημασίας.
Κύριε Πρόεδρε, ο συνάδελφος Evans επανήλθε προ ολίγου στην ψηφοφορία που διεξήχθη χθες το πρωί, και συγκεκριμένα στην ψηφοφορία κατά την οποία, με διαφορά μιας ψήφου, εγκρίθηκαν ορισμένες τροπολογίες.
Φρονώ ότι το Κοινοβούλιο ορθώς εμμένει στους σημερινούς κανόνες διότι, όπως είπε άλλος συνάδελφος, πραγματικά, πολύ συχνά δεν ευθύνονται τα μηχανήματα που δεν λειτούργησαν αλλά οι βουλευτές που ξέχασαν να ψηφίσουν, κι αν είχαμε τη δυνατότητα να διορθώνουμε μια ψηφοφορία μετά το πέρας της, δεν θα ολοκληρώναμε ποτέ τη διαδικασία.
Η τελική ψηφοφορία επί της έκθεσης του κ. Evans μας έδωσε ένα καλό παράδειγμα.
Εάν γνώριζα ότι το άθροισμα των αποχών και των ψήφων κατά, θα υπερίσχυε των ψήφων υπέρ της έκθεσης του κ. Evans, θα είχα ζητήσει από την Ομάδα μου να ψηφίσει κατά της έκθεσης του κ. Evans και δεν θα είχε εγκριθεί.
Αντιλαμβάνεστε τι παράλογη τροπή θα ελάμβανε η κατάσταση εάν μπορούσαμε να επανεξετάσουμε μια ψηφοφορία και πιστεύω ότι θα ήταν καλύτερο να παραμείνουμε πιστοί στους σημερινούς κανόνες.
Αξιότιμοι κύριοι συνάδελφοι, θα υποβάλουμε ωστόσο το θέμα σε εξέταση κατά την επόμενη συνεδρίαση του Προεδρείου.
Κύριε Πρόεδρε, θα ήθελα απλώς να διευκρινίσω, για χάρη του κ. Goebbels, ότι δεν εγείρω θέμα για μεμονωμένες περιπτώσεις επανορθώσεως ψήφου, λόγω δυσλειτουργίας των μηχανισμών ψηφοφορίας ή για οποιοδήποτε άλλο λόγο.
Με προβληματίζει απλώς η απουσία ρυθμίσεων για την περίπτωση δυσλειτουργίας μεγάλου αριθμού μηχανισμών ψηφοφορίας, γεγονός που θα έθετε τις αποφάσεις του Σώματος υπό αμφισβήτηση.
Θα ήθελα επίσης να διαβεβαιώσω τον κ. Goebbels ότι δεν αντιτίθεμαι στην επικύρωση αποφάσεων με πλειοψηφία μίας ψήφου.
Η κυβέρνηση των Εργατικών στη Βρετανία ηττήθηκε με πλειοψηφία μίας ψήφου το 1979 και επ' αυτού ουδέποτε είχα αντίρρηση.
(Το Σώμα εγκρίνει τα συνοπτικά πρακτικά)1
Ασφάλεια των τροφίμων
Η ημερήσια διάταξη προβλέπει τη συζήτηση της έκθεσης (A5-0272/2000) του κ. Bowis, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τη Λευκή Βίβλο της Επιτροπής για την ασφάλεια των τροφίμων [COM(1999) 719 - C5-0136/2000 - 2000/2082(COS)].
.
(ΕΝ) Κύριε Πρόεδρε, ζητώ να προχωρήσουμε στην έγκριση της έκθεσής μου σχετικά με το Λευκό Βιβλίο της Επιτροπής για την ασφάλεια των τροφίμων.
Χαίρομαι ιδιαίτερα γι' αυτό.
Θα ήθελα επίσης να αναφερθώ στις 19 τροπολογίες επί της εκθέσεως που έχουμε μπροστά μας.
Αποδέχομαι 16 από αυτές.
Οι τρεις που δεν αποδέχομαι είναι οι τροπολογίες αριθ.
14, 16 και 17, και προτιμώ την 15 έναντι της 5 και την 10 έναντι της 6.
Όπως είπε ο Feuerbach: "der Mensch ist, was er isst" , ο άνθρωπος είναι ό,τι τρώει.
Είμαστε ό,τι τρώμε - και, δυστυχώς, αυτό αληθεύει και στην περίπτωσή μου.
Είναι ολοφάνερο ότι είμαι ό,τι τρώω.
(Γέλια) Για να σοβαρευτούμε όμως, πολλοί άνθρωποι υποφέρουν από χρόνιες παθήσεις λόγω κακής διατροφής και, μάλιστα, ορισμένοι πεθαίνουν έχοντας σιγά-σιγά δηλητηριάσει το σώμα τους.
Τις τελευταίες δεκαετίες υπήρξαμε μάρτυρες πολλών σκανδάλων: ελαιόλαδο, μολυσμένος οίνος, μεταλλικό νερό, βόειο κρέας, διοξίνες και λυματολάσπες.
Εμπλουτίσαμε το λεξιλόγιό μας με όρους όπως κολοβακτηρίδια, σαλμονέλα, λιστερίαση και ούτω καθεξής.
Οι ανησυχητικές αποκαλύψεις και τα σκάνδαλα οδήγησαν στο φόβο, τον πανικό και στη διενέργεια δημόσιας έρευνας.
Οι ψηφοφόροι μας σε όλη την Ευρώπη ζητούν να τους διαβεβαιώσουμε ότι το φαγητό που τρώνε είναι ασφαλές και το νερό που πίνουν πόσιμο.
Έχουν χάσει την εμπιστοσύνη τους στους υπάρχοντες μηχανισμούς ελέγχου και εξάλειψης των κινδύνων που εμπεριέχουν τα προϊόντα διατροφής από "το αγρόκτημα ως το τραπέζι" , για να χρησιμοποιήσω μια φράση που ακούγεται συχνά τώρα τελευταία.
Η αλήθεια είναι ότι ο κίνδυνος δεν μπορεί να εξαλειφθεί.
Δεν έχουμε τη δυνατότητα για κάτι τέτοιο.
Κίνδυνος θα υπάρχει πάντα ξεκινώντας από τις ζωοτροφές και των ψεκασμό των αγροτικών καλλιεργειών και φτάνοντας στην επεξεργασία των τροφίμων, τη μεταφορά, την κατάψυξη, την αποθήκευση και τη λιανική πώληση.
Και ο κίνδυνος επεκτείνεται φθάνοντας στο ίδιο μας το σπίτι και στις κουζίνες μας, στα κελάρια μας και στις ικανότητες και τις συνήθειες μαγειρικής μας.
Αφού, λοιπόν, δεν μπορούμε να εξαλείψουμε τον κίνδυνο, μπορούμε τουλάχιστον να πάρουμε μέτρα για τον εντοπισμό και τη διαχείρισή του.
Είναι ανάγκη να ληφθούν νέα μέτρα.
Πρέπει να θεσπίσουμε ένα πλαίσιο νομοθετικών ρυθμίσεων, καθοδήγησης και καλής πρακτικής για τα προϊόντα διατροφής, τις ζωοτροφές, τα παρασιτοκτόνα, τις διοξίνες, τη σήμανση προϊόντων διατροφής, τα πρόσθετα, τα νέα τρόφιμα και ούτω καθεξής.
Παράλληλα με αυτό το πλαίσιο χρειαζόμαστε και έναν νέο φορέα ο οποίος θα αποκαταστήσει την εμπιστοσύνη του καταναλωτικού κοινού και το σεβασμό των κρατών μελών.
Η έκθεσή μου προτείνει την ίδρυση μιας Ευρωπαϊκής Αρχής Ασφάλειας των Τροφίμων, υπό τη μορφή ενός επίσημου, ανεξάρτητου, αντικειμενικού, υπόλογου, διαφανούς και προσιτού φορέα.
Πρέπει να έχει σαν στόχο την ασφάλεια και να χρησιμοποιεί επιστημονικές μεθόδους.
Έργο της θα είναι η αξιολόγηση του κινδύνου και η παροχή συμβουλών για τη διαχείρισή του.
Έργο της Επιτροπής είναι η διαχείριση και ο έλεγχος του κινδύνου.
Έργο του Κοινοβουλίου θα είναι ο έλεγχος και η παρακολούθηση και των δύο.
Διαθέτουμε ήδη ένα σύστημα ταχείας προειδοποίησης.
Χρειάζεται βελτιώσεις, αλλά για να είναι άμεσα υπόλογο στο Κοινοβούλιο, αρμόδια για τη λειτουργία του θα πρέπει να συνεχίσει να είναι η Επιτροπή.
Ωστόσο, θα πρέπει να βρίσκεται σε στενή συνεργασία με την ΕΑΑΤ σε φυσικό και επιχειρησιακό επίπεδο.
Θα πρέπει επίσης να διευρυνθούν οι αρμοδιότητές του έτσι ώστε να συμπεριληφθούν και οι ζωοτροφές μαζί με τα προϊόντα διατροφής.
Η επιλογή του διευθυντή της ΕΑΑΤ αποτελεί σημείο κλειδί.
Θα πρέπει να διορίζεται από την Επιτροπή, κατόπιν όμως ακρόασης από την Επιτροπή Περιβάλλοντος, Δημόσιας Υγείας και Πολιτικής των Καταναλωτών, πιθανώς με τη συμμετοχή και άλλων επιτροπών όπως είναι η Επιτροπή Γεωργίας και Ανάπτυξης της Υπαίθρου.
Η νέα Αρχή θα πρέπει να υποβάλει ετήσιες εκθέσεις και παρουσιάσεις στο Κοινοβούλιο και να διαβιβάζει εκθέσεις κινδύνου στην Επιτροπή, το Κοινοβούλιο και το Συμβούλιο.
Το διοικητικό συμβούλιο της Αρχής θα πρέπει να απαρτίζεται από εμπειρογνώμονες σε όλα τα σχετικά πεδία όπως είναι η παραγωγή, η επεξεργασία, η λιανική πώληση, η κατανάλωση, το δίκαιο και ούτω καθεξής.
Οι εμπειρογνώμονες θα πρέπει να υποβάλουν έκθεση αξιολόγησης στο διοικητικό συμβούλιο, το οποίο στη συνέχεια θα πρέπει να διασφαλίζει ότι η έκθεση αυτή έχει συνταχθεί με όρους κατανοητούς από τους καταναλωτές, να προσθέτει τυχόν προτάσεις όσον αφορά τη διαχείριση του κινδύνου και να υποβάλλει την έκθεση στην Επιτροπή και στο Κοινοβούλιο.
Πρέπει να συνεργαστούμε στενά με τις εθνικές υπηρεσίες ασφάλειας των τροφίμων και με τους διεθνείς φορείς.
Η ΕΑΑΤ θα πρέπει να υποκαταστήσει το έργο των υφιστάμενων πέντε επιστημονικών επιτροπών και της Συντονιστικής Επιστημονικής Επιτροπής.
Θα διαθέτει ένα μικρό κεντρικό γραφείο, άρτια στελεχωμένο, στο οποίο η Επιτροπή και το Κοινοβούλιο θα έχουν εύκολη πρόσβαση, αν και ο καθορισμός της έδρας της δεν είναι της στιγμής.
Θα ήθελα να ευχαριστήσω τους συναδέλφους από όλα τα κόμματα και από όλα τα κράτη μέλη.
Τους ευχαριστώ για τον εποικοδομητικό μας διάλογο.
Ευχαριστώ την Επιτροπή και το προσωπικό της.
Ευχαριστώ το Συμβούλιο και τη γαλλική Προεδρία για τα μηνύματα συμπαράστασης.
Ευχαριστώ τη γραμματεία του Κοινοβουλίου.
Έχουμε μπροστά μας μία πρόταση η οποία μπορεί να συμβάλλει στην προαγωγή της ασφάλειας των τροφίμων και στην αποκατάσταση της εμπιστοσύνης του καταναλωτικού κοινού των αντίστοιχων κρατών μας.
Ελπίζω ότι θα εγκριθεί από το Κοινοβούλιο.
(Χειροκροτήματα)
, συντάκτρια γνωμοδότησης της Επιτροπής Γεωργίας και Ανάπτυξης της Υπαίθρου.
(ES) Κύριε Πρόεδρε, κύριε Επίτροπε, είναι δύσκολο να μην συμφωνήσει κανείς με αυτό το έγγραφο που μας παρουσίασε η Επιτροπή, καθώς είναι γεμάτο καλές ιδέες και καλές προθέσεις.
Από την πλευρά του, ο εισηγητής, κ. Bowis, εκπόνησε μια θαυμάσια έκθεση, στην οποία καθιστά πρόδηλη τη σημασία μιας ανεξάρτητης και ανώτερης Αρχής για την Ασφάλεια των Τροφίμων, η οποία θα είναι αρμόδια για την αποτίμηση του κινδύνου, αλλά όχι και για τη διαχείρισή του ή τη διαχείριση της κρίσης, που πρέπει να είναι αρμοδιότητα της Επιτροπής, όπως και οι νομοθετικές προτάσεις.
Τόσο η Αρχή για την Ασφάλεια των Τροφίμων όσο και οι νομοθετικές ρυθμίσεις που μας προτείνονται, έχοντας ως στόχο τη διασφάλιση της ασφάλειας των τροφίμων, θα έχουν, κύριε Επίτροπε, την υποστήριξη του Ευρωπαϊκού Κοινοβουλίου.
Θα ήθελα όμως να επιστήσω την προσοχή σε ένα ζήτημα ουσίας: ακόμη και η καλύτερη δυνατή νομοθεσία και μια ανώτερη και επιστημονικά άψογη Αρχή για την Ασφάλεια των Τροφίμων δεν είναι αρκετές.
Ενδέχεται να έχουμε και άλλες κρίσεις ασφάλειας των τροφίμων και, κάθε φορά που θα συμβαίνει αυτό, θα τίθενται σε κίνδυνο η ασφάλεια των καταναλωτών, η αξιοπιστία των θεσμικών οργάνων και τα συμφέροντα του γεωργικού και του αγροτοβιομηχανικού τομέα.
Και, επιπλέον, αν η διαχείριση της κρίσης είναι ανεπαρκής, το πρόβλημα διευρύνεται και επιδεινώνεται κατά τρόπο ανεξέλεγκτο.
Η ασφάλεια των τροφίμων δεν είναι ένα δευτερεύον ζήτημα: επηρεάζει τη δημόσια υγεία και τη σταθερότητα της αγοράς ειδών διατροφής.
Γι' αυτό θέτω στην Επιτροπή το ερώτημα τι σκοπεύει να κάνει για να διασφαλίσει την πραγματοποίηση των στόχων της Λευκής Βίβλου.
Η πρόσφατη εμπειρία μας έδειξε ότι οι κρίσεις δεν ξεσπούν λόγω έλλειψης επιστημονικών γνώσεων ούτε λόγω έλλειψης ειδικής νομοθεσίας.
Το πρόβλημα ήταν ότι κάποιος διέπραξε μια απάτη και τη συνέχισε λόγω ανεπάρκειας των ελέγχων.
Τέτοια είναι η περίπτωση της επιχείρησης που κατασκεύασε στη Μεγάλη Βρετανία, εμβόλια πολιομυελίτιδας με ένα εμβρυϊκό ορρό βοοειδούς που είχε απαγορευθεί από το 1999 και της διανομής ενός τόνου ζώων μολυσμένων με ΣΕΒ από μια γαλλική αλυσίδα διανομής αγροτικών προϊόντων και τροφίμων.
Συγκεκριμένα, κύριε Επίτροπε, επιπλέον της Αρχής, είναι απαραίτητο οι αρμόδιες υπηρεσίες της Επιτροπής, σε συνεργασία και συντονισμό με τα κράτη μέλη, να θεσπίσουν ένα σύστημα ομοιογενών και αποτελεσματικών ελέγχων σε όλη την διατροφική αλυσίδα, το δε δίκτυο των εργαστηρίων τροφίμων της Ευρωπαϊκής Ένωσης να ενισχυθεί και να εργάζεται σε συντονισμό με την Επιτροπή.
Σας διαβεβαιώ ότι πρόκειται για το καλύτερο μέτρο, καθότι είναι ένα μέτρο προληπτικό.
Κύριε Πρόεδρε, η πρόταση της Επιτροπής και η έκθεση του κ. Bowis αξίζουν την υποστήριξή μας.
Τα τρόφιμα πρέπει να είναι ασφαλή και καθαρά.
Πρέπει να είμαστε βέβαιοι ότι τα πτώματα αγελάδων που πάσχουν από σπογγώδη εγκεφαλοπάθεια δεν θα εισέλθουν στην τροφική αλυσίδα.
Πρέπει επίσης να έχουμε εμπιστοσύνη ότι θα ληφθούν μέτρα για την αντιμετώπιση του προβλήματος της σαλμονέλας.
Ωστόσο, αυτή η εμπιστοσύνη παραβιάζεται κάθε φορά.
Συνεπώς, χρειαζόμαστε απόλυτα τα περισσότερα από ογδόντα μέτρα που περιλαμβάνονται στη Λευκή Βίβλο.
Η ίδρυση της Ευρωπαϊκής Αρχής Ασφάλειας των Τροφίμων είναι ένα σημαντικό βήμα προς την ορθή κατεύθυνση.
Το σημαντικότερο καθήκον της Αρχής αυτής είναι η παροχή επιστημονικών συμβουλών, γιατί η συζήτηση σχετικά με την ασφάλεια των τροφίμων πρέπει επίσης να είναι σαφής.
Το θέμα των τροφίμων είναι έντονα συναισθηματικά φορτισμένο: κατά της παγκοσμιοποίησης, κατά της μαζικής παραγωγής, κατά της γενετικής τροποποίησης, υπέρ των τοπικών προϊόντων, της παραγωγής και της διαφοροποίησης.
Σε πολλές περιπτώσεις πρόκειται για δικαιολογημένες αντιδράσεις, εμείς όμως πρέπει να φροντίσουμε να μην γίνουν πρόφαση για την άσκηση μιας πολιτικής προστατευτισμού.
Δεν μπορούμε να παραγνωρίσουμε την έλευση των έτοιμων τροφίμων, πρέπει όμως να ταχθούμε υπέρ μιας προληπτικής αντιμετώπισης.
Τα νέα τρόφιμα πρέπει να είναι υψηλής ποιότητας, πρέπει να μπορούμε να εντοπίζουμε την προέλευση των συστατικών τους και η επισήμανση πρέπει να προσφέρει ειλικρινείς πληροφορίες.
Οι καταναλωτές πρέπει να μπορούν να επιλέγουν.
Η Αρχή Ασφάλειας των Τροφίμων πρέπει να προσφέρει αντικειμενικές πληροφορίες, τόσο στους πολίτες όσο και στους πολιτικά ιθύνοντες.
Ως συντάκτης γνωμοδότησης της Επιτροπής Βιομηχανίας, θα ήθελα να τονίσω ορισμένα σημεία.
Η διαδικασία λήψης αποφάσεων πρέπει να είναι συγκεκριμένη και διαφανής.
Πρέπει να αποφευχθούν οι αλληλεπικαλύψεις των επιστημονικών ερευνών, πράγμα που σημαίνει ότι χρειαζόμαστε τη συνεργασία με τα εθνικά αλλά και τα κοινοτικά ιδρύματα ερευνών.
Επιπλέον, το θέμα της ασφάλειας των τροφίμων αφορά το σύνολο του αντίστοιχου τομέα, από τον αγρότη έως τον καταναλωτή.
Ιδιαίτερη σημασία έχει η κατάλληλη επικοινωνία μεταξύ καταναλωτών, παραγωγών, λιανεμπόρων, εργαζομένων και μεταφορέων.
Πρέπει να δώσουμε προσοχή στη διαφοροποίηση στις μικρομεσαίες επιχειρήσεις.
Χρειαζόμαστε οπωσδήποτε αυστηρά πρότυπα και καλούς ελέγχους, φροντίζοντας παράλληλα για σαφείς όρους ανταγωνισμού.
Τέλος, η Επιτροπή Βιομηχανίας προτείνει μια στρατηγική για την περίπτωση των τρίτων χωρών και των υποψηφίων κρατών μελών.
Η ασφάλεια των τροφίμων είναι ένα παγκόσμιο καθήκον και δεν μπορούμε να αποκλείσουμε τα προϊόντα των Ηνωμένων Πολιτειών Αμερικής ή των αναπτυσσόμενων χωρών.
Πρέπει να προσπαθήσουμε να καταρτίσουμε μια κοινή ημερήσια διάταξη.
Κύριε Πρόεδρε, θα ήθελα να ευχαριστήσω τον εισηγητή για την εποικοδομητική συμβολή που είχε και για το ότι ήταν διατεθειμένος να λάβει υπόψη του τις γνωμοδοτήσεις των άλλων κοινοβουλευτικών επιτροπών.
- (DE) Κύριε Πρόεδρε, κύριε Επίτροπε, αγαπητοί συνάδελφοι, η Επιτροπή Νομικών Θεμάτων και Εσωτερικής Αγοράς εξέτασε επί της ουσίας τη Λευκή Βίβλο για την ασφάλεια των τροφίμων.
Κατέληξε μάλιστα σε ανάλογα συμπεράσματα με την αρμόδια επιτροπή.
Επίσης, συμφωνούμε με την Επιτροπή στη διαπίστωση, ότι πρέπει να αναγνωριστεί η σημαντική προτεραιότητα της ασφάλειας των τροφίμων προς όφελος των πολιτών.
Για το λόγο αυτό, η Επιτροπή Νομικών Θεμάτων υπέβαλε μια σειρά προτάσεων, οι οποίες περιλαμβάνονται σε πολλά σημεία της παρούσας έκθεσης του κυρίου Bowis.
Επιτρέψτε μου στο σύντομο αυτό χρόνο να θίξω δύο μόνο βασικά ζητήματα.
Πρώτον: Δεν υπάρχει καμία αμφιβολία ότι η νομοθεσία στον τομέα της ασφάλειας των τροφίμων και των ζωοτροφών πρέπει να απλοποιηθεί.
Κατά συνέπεια, αναμένουμε από την Ευρωπαϊκή Επιτροπή να προτείνει σχετικά ένα βασικό νομοθετικό πλαίσιο.
Στο πλαίσιο αυτό πρέπει να εντάσσονται συστηματικά οι σχετικές νομοθετικές πράξεις, ούτως ώστε η προστασία της υγείας να αναχθεί σε υπέρτατο στόχο.
Δεύτερον: Οι ευρωπαίοι πολίτες μπορούν να αξιώσουν να δίνεται άμεση προτεραιότητα στην υγεία τους.
Μπορούν επομένως να αξιώσουν να διαδραματίζουν ενεργά ρόλο μέσω του κοινοβουλίου τους, όταν πρόκειται για την ασφάλεια της υγείας τους και την ασφάλεια των τροφίμων και των ζωοτροφών.
Ως εκ τούτου, η Ευρωπαϊκή Αρχή Ασφάλειας των Τροφίμων μπορεί να ιδρυθεί μόνο βάσει των Αρθρων 95 και 152 της Συνθήκης της ΕΚ, σύμφωνα με τα οποία πρέπει να δοθεί ιδιαίτερη βαρύτητα στις αρμοδιότητές της.
Κύριε Πρόεδρε, καταρχάς θα ήθελα να απευθύνω τα συγχαρητήριά μου στον εισηγητή, κ. Bowis, και να πω επίσης στον Επίτροπο David Byrne ότι εκτιμάμε το έργο που μας παρουσίασε μέσω της Λευκής Βίβλου, καθώς και τις σχέσεις που διατηρεί με το Κοινοβούλιο προκειμένου να προετοιμάσει, για το μέλλον, την κατά το δυνατόν καλύτερη νομοθεσία, στον τομέα της ασφάλειας των τροφίμων.
Σήμερα, διεξάγουμε συζήτηση επί της Λευκής Βίβλου και είναι προς όφελός μας να ορίσουμε ορισμένες σημαντικές αρχές.
Σχετικά με τη μελλοντική Ευρωπαϊκή Αρχή Ασφάλειας των Τροφίμων, φρονώ ότι πρέπει να είμαστε ιδιαίτερα ακριβείς ως προς την αποστολή της.
Πρόκειται για μια αποστολή αξιολόγησης και εντοπισμού των κινδύνων, σε συντονισμό με τους υφιστάμενους εθνικούς φορείς.
Εντούτοις, είναι σημαντικό να διευκρινιστεί ότι η προειδοποίηση και η εφαρμογή μέτρων πρέπει να εμπίπτουν στην αρμοδιότητα των πολιτικών οργάνων.
Σε αυτό το σημείο πρέπει να παρεμβαίνει η Ευρωπαϊκή Επιτροπή, το Συμβούλιο και το Ευρωπαϊκό Κοινοβούλιο.
Δεύτερη αρχή: είναι σημαντικό η εν λόγω Αρχή να είναι ιδιαιτέρως ανεξάρτητη, και οφείλουμε να εγγυηθούμε την ανεξαρτησία αυτήν.
Γι' αυτόν το λόγο, είναι βασικό να επιτρέπεται στην ΕΑΑΤ η ανάληψη πρωτοβουλιών.
Πρέπει να είναι ανεξάρτητη έναντι των κρατών μελών, των ευρωπαϊκών θεσμικών οργάνων, και της αγροεπισιτιστικής βιομηχανίας.
Κατέθεσα μια τροπολογία σχετικά με την ιεράρχηση των κινδύνων.
Εξάλλου είχα την ευκαιρία να μιλήσω για το θέμα αυτό με τον Επίτροπο David Byrne.
Σε ορισμένες περιπτώσεις, παρατηρούμε ότι υφίστανται κίνδυνοι που τους επινοεί ή τους φαντάζεται ο λαός.
Πρόκειται πολύ απλά για φήμες και είναι καθήκον και ευθύνη μας να επικοινωνούμε για να σταματάμε τις φήμες αυτές και να αποκαθιστάμε την εμπιστοσύνη των καταναλωτών.
Όταν αντιμετωπίζουμε ένα δυνητικό κίνδυνο, είναι σημαντικό να εφαρμόζουμε την αρχή της προφύλαξης.
Πάντως, σε περίπτωση πραγματικού κινδύνου, πρέπει να λαμβάνουμε επειγόντως προληπτικά μέτρα.
Τέλος, το πεδίο δράσης της Ευρωπαϊκής Αρχής Ασφάλειας των Τροφίμων πρέπει να περιορίζεται στην ασφάλεια των τροφίμων.
Δεν τίθεται θέμα επέκτασής του στην ποιότητα ή στη σήμανση των προϊόντων.
Δεν πρέπει να συγχέεται η αξιολόγηση των τροφικών κινδύνων με ό,τι αφορά την ποιότητα των προϊόντων.
Σε κάθε περίπτωση, το Ευρωπαϊκό Κοινοβούλιο και η Ευρωπαϊκή Επιτροπή έχουν την ακλόνητη βούληση να αποκαταστήσουν την εμπιστοσύνη των καταναλωτών.
Κύριε Πρόεδρε, συχνά η ανάθεση της εκπόνησης μιας έκθεσης σε κάποιον από τους συναδέλφους του Κοινοβουλίου προκαλεί τη ζήλια των υπολοίπων.
Ωστόσο, όταν, έρχεται η ώρα να παρουσιαστεί η έκθεση ενώπιον του Κοινοβουλίου ανακαλύπτουμε ότι δεν έχουμε τίποτα να ζηλέψουμε.
Κάτι τέτοιο δεν ισχύει στην περίπτωση του κ. Bowis.
Έφερε σε πέρας την όλη συζήτηση με αξιοσημείωτη λεπτότητα, χάρη και διάθεση συμβιβασμού, γι' αυτό και η επιτροπή μπόρεσε να υιοθετήσει 12 συμβιβαστικές τροπολογίες, με την υποστήριξη όλων σχεδόν των πολιτικών ομάδων.
Αυτή την εβδομάδα είχαμε μία ολοκάθαρη υπενθύμιση του λόγου για τον οποίο έχουμε συγκεντρωθεί όλοι εδώ και του λόγου για τον οποίο ψηφίζεται η σχετική νομοθεσία.
Πρόκειται για τα πορίσματα της έκθεσης που εκπονήθηκε στη χώρα μου - της Εξεταστικής Επιτροπής Phillips σχετικά με την καταστροφή, ή μάλλον το σκάνδαλο της ΣΕΒ.
Αιτία του σκανδάλου που έπληξε τη χώρα μας είναι η αμέλεια, και οι διώξεις εναντίον των υπευθύνων, δημόσιων λειτουργών καθώς και υπουργών θα ανακοινωθούν αύριο σε όλο τον κόσμο.
Δεν πιστεύω ότι θα είμαστε ποτέ ιδιαίτερα υπερήφανοι για τις διαδικασίες που ακολουθήσαμε τότε.
Οι διαδικασίες αυτές έχουν πλέον αλλάξει και τροποποιηθεί και έχουμε τη δική μας Υπηρεσία Προδιαγραφών των Τροφίμων.
Η κατάθεση προς ψήφιση στο Κοινοβούλιο της πρότασης ίδρυσης μιας αντίστοιχης υπηρεσίας, στο πλαίσιο μιας δέσμης συναφών μέτρων, τα οποία θα ενισχύσουν τη μέριμνα και το ενδιαφέρον μας για την ασφάλεια των τροφίμων εντός της Ευρωπαϊκής Ένωσης, θεωρώ ότι είναι η θετική κατάληξη μιας θλιβερής ιστορίας.
Θα αναφερθώ συνοπτικά στις βασικές τροπολογίες που προτείνω στο Σώμα και στον Επίτροπο και οι οποίες ελπίζω ότι θα ψηφιστούν σήμερα.
Η ονομασία του φορέα έχει, φυσικά, μεγάλη σημασία και αυτό το έχει αποδεχτεί και ο κ. Bowis.
Θα πρέπει να ονομαστεί "authority" (αρχή) γιατί στα αγγλικά, όπως και στις περισσότερες άλλες γλώσσες, ο όρος αυτός παραπέμπει σε έναν φορέα ο οποίος έχει την εξουσία και την ικανότητα, από καιρού εις καιρόν και στο πλαίσιο της διαδικασίας αξιολόγησης των κινδύνων, να χρησιμοποιεί την κρίση του και να μην ακολουθεί απλώς τις υπαγορεύσεις άλλων οργάνων.
Μία από τις τροπολογίες που κατατέθηκαν του επιτρέπει να υποβάλει εκθέσεις πρωτοβουλίας.
Στο, αμφιλεγόμενο ακόμα, ζήτημα της οριοθέτησης των αρμοδιοτήτων του φορέα όσον αφορά τα θέματα διατροφής, και κατά πόσον θα μπορεί να παρέχει συμβουλές και να διαβουλεύεται με τους φορείς που έχουν ως κύρια ευθύνη τη διαχείριση του κινδύνου, έχουμε ήδη δηλώσει ότι, εφόσον υπεισέρχεται ζήτημα ασφάλειας, ο συγκεκριμένος φορέας θα πρέπει να έχει τουλάχιστον δικαίωμα γνωμοδότησης και παροχής συμβουλών.
Έχουμε δηλώσει επίσης ότι θα πρέπει να υπάρξουν εκτενείς διαβουλεύσεις με τις εθνικές υπηρεσίες ασφάλειας των τροφίμων και τους φορείς εκπροσώπησης των καταναλωτών των κρατών μελών της ΕΕ όσον αφορά τις διαδικασίες οι οποίες θα τεθούν σε εφαρμογή από εδώ και στο εξής.
Και αυτό γιατί η νέα αυτή Αρχή θα πρέπει να έχει την πλήρη υποστήριξη του καταναλωτικού κοινού, των εμπλεκομένων φορέων και, φυσικά, των κρατών μελών ολόκληρης της Ευρωπαϊκής Ένωσης.
Αυτό σημαίνει ότι θα πρέπει να δεχτούν ότι το σύστημα ταχείας προειδοποίησης θα πρέπει να βελτιωθεί άμεσα και να επεκταθεί και στις ζωοτροφές.
Αυτή την εβδομάδα είχαμε άλλο ένα παράδειγμα, με το περιστατικό του μολυσμένου βοείου κρέατος στη Γαλλία που έφτασε ως τα ράφια των σούπερ μάρκετ Carrefour, που δείχνει πόσο δύσκολο είναι να συλληφθούν αυτοί που αδιαφορούν πλήρως για τα θέματα ασφάλειας των προϊόντων διατροφής.
Θέλουμε στο διοικητικό συμβούλιο της ΕΑΑΤ να υπάρχει ισόρροπη εκπροσώπηση από άτομα που ασχολούνται με καταναλωτικά θέματα, θέματα δημόσιας υγείας καθώς και με όλους τους σχετικούς επιστημονικούς και γεωργικούς τομείς.
Θέλουμε να απαρτίζεται από άτομα αξιόπιστα, τα οποία θα μπορούν να υποβάλλουν πλήρη δήλωση συμφερόντων.
Φυσικά, πολλά από τα άτομα αυτά θα έχουν σχέσεις από το παρελθόν με τη βιομηχανία τροφίμων και με άλλους επιστημονικούς φορείς.
Αυτό είναι κατανοητό και φυσικό, αλλά θα πρέπει να γνωρίζουμε, ή να έχουμε τη δυνατότητα να μάθουμε, ποια είναι τα άτομα αυτά, τι είδους σχέσεις διατηρούν και με ποιους φορείς.
Θα θέλαμε να υποβάλλει η ΕΑΑΤ ετήσια έκθεση στο Κοινοβούλιο και, επίσης, ο διευθυντής της Αρχής να βρίσκεται στη διάθεση και να αναφέρεται στην Επιτροπή Περιβάλλοντος καθώς και στην Επιτροπή Γεωργίας και στο Κοινοβούλιο γενικότερα.
Αφού γίνουν όλα αυτά, μένει να γίνει, κατά τη γνώμη μου, μόνο ένα τελευταίο πράγμα.
Θα πρέπει να περιμένουμε υπομονετικά την Επιτροπή να προχωρήσει στην κατάρτιση νομοθεσίας σχετικά με ορισμένα άλλα θέματα που άπτονται του τομέα της ασφάλειας των τροφίμων - προδιαγραφές για τα PCB, σήμανση των προϊόντων διατροφής, σήμανση όσον αφορά τις αλλεργίες, δράσεις όσον αφορά την πολιτική σε θέματα διατροφής και την αναγκαία τροποποίηση της νομοθεσίας όσον αφορά τις επεξεργασμένες παιδικές τροφές και τα βρεφικά παρασκευάσματα.
Τα μέτρα αυτά είναι άμεσα συνδεδεμένα με το έργο της ΕΑΑΤ.
Τέλος, σκοπεύουμε να υποστηρίξουμε κάποιες από τις νέες τροπολογίες, σίγουρα τις τροπολογίες αριθ.
11-13, 7-9, και θα θέλαμε να υπάρξει ελεύθερη ψηφοφορία για την τροπολογία αριθ.
14.
Θεωρούμε κάποιες άλλες τροπολογίες περιττές, αλλά, γενικά, πιστεύουμε ότι η ευρεία συναίνεση του Σώματος ως προς το περιεχόμενο της συγκεκριμένης έκθεσης θα πρέπει να μεταφερθεί και στη διαδικασία ψηφοφορίας.
Κύριε Πρόεδρε, ο συνάδελφος Bowis υπήρξε ένας εξαιρετικός εισηγητής σε αυτό το περίπλοκο και ευρύ ζήτημα.
Υπάρχουν διάφοροι σοβαροί και απ' ό,τι φαίνεται αντικρουόμενοι στόχοι οι οποίοι πρέπει να επιτευχθούν σχετικά με την ασφάλεια των τροφίμων.
Ένας από αυτούς είναι η ασφάλεια.
Στα πλαίσια αυτά θα ήθελα να υπογραμμίσω την ανάγκη να υπάρχουν φθηνά τρόφιμα, τα οποία να αγοράζουν οι οικογένειες με παιδιά και να καταναλώνουν τα παιδιά και οι νέοι.
Ένας άλλος στόχος είναι η ελευθερία ανάπτυξης του τομέα των τροφίμων καθώς επίσης και η διατήρηση της ευρωπαϊκής πολιτιστικής κληρονομιάς.
Για να επιτευχθεί αυτός ο στόχος θα πρέπει να εξασφαλίσουμε την επιβίωση της πολιτιστικής κληρονομιάς και των παραδόσεων.
Γι' αυτό υποστηρίζω την τροπολογία 15.
Θεωρώ ωστόσο ότι ένα ζήτημα δεν έχει συζητηθεί όπως θα έπρεπε, δηλαδή η ανάγκη να συνοδεύεται η εναρμονισμένη νομοθεσία από ενιαίους και καθολικούς ελέγχους.
Ας μη λησμονούμε ότι ο τομέας των τροφίμων στο σύνολό του αποτελεί τον μεγαλύτερο εργοδότη στην Ευρωπαϊκή Ένωση!
Οφείλουμε να μεριμνήσουμε ώστε η νομοθεσία να τηρείται με τον ίδιο τρόπο στο σύνολο της Ένωσης, ειδάλλως θα πληγεί τόσο η ασφάλεια όσο και ο ελεύθερος ανταγωνισμός στην εσωτερική αγορά.
Επαναλαμβάνω: ας φροντίσουμε να τηρείται σωστά η νομοθεσία περί τροφίμων από το Βορρά μέχρι το Νότο της Ένωσης!
Κύριε Πρόεδρε, κύριε Επίτροπε, αγαπητοί συνάδελφοι, ο άνθρωπος είναι αυτό που τρώει.
Αυτή, συνάδελφοι, ήταν όντως η πρώτη φράση που χρησιμοποίησα πέρυσι στην παρθενική μου ομιλία για την κρίση της διοξίνης στο Βέλγιο.
Είναι επίσης και η φράση με την οποία ο συνάδελφος Bowis αρχίζει την ομιλία και την αιτιολογική του έκθεση.
Έτσι είναι σαφές ότι τόσο ο κ. Bowis όσο και εγώ προσωπικά συμφωνούμε κατά μεγάλο μέρος με την Επιτροπή Περιβάλλοντος και θα ήθελα να ευχαριστήσω τον κ. Bowis για την ιδιαίτερα εποικοδομητική συνεργασία που είχαμε τους περασμένους μήνες.
Έχω να κάνω τέσσερις παρατηρήσεις.
Στην έκθεση γίνεται ορθώς μια διάκριση μεταξύ, αφενός, ανάλυσης των κινδύνων και, αφετέρου, διαχείρισης των κινδύνων.
Ενόψει όλων αυτών, θα ήθελα καταρχάς να δηλώσω ότι η ασφάλεια των τροφίμων εξαρτάται απόλυτα από τη διοργάνωση αυστηρών ελέγχων εκ μέρους των αρχών.
Πρέπει δε να σημειωθεί ότι η ισχύς των ελέγχων είναι ίση με την ισχύ του ασθενέστερου κρίκου.
Εάν σπάσει ο ασθενέστερος κρίκος θα καταρρεύσουν και οι έλεγχοι σαν χάρτινα σπίτια.
Αυτό σημαίνει συνεπώς ότι πρέπει να υπάρχει μια καλή συνεργασία μεταξύ των υπηρεσιών ελέγχου, και ένα σημείο στο οποίο συχνά δεν δίνεται η απαραίτητη προσοχή είναι οι υπηρεσίες ελέγχου οι οποίες ασχολούνται με τα φάρμακα που προορίζονται για ζώα.
Στη χώρα μου οι έλεγχοι αυτοί διενεργούνται από την επιθεώρηση φαρμάκων.
Λυπούμαι που η υπηρεσία αυτή που υπάρχει στη χώρα μου δεν πρόκειται να έχει σχεδόν καμία συμμετοχή στο μελλοντικό έργο της ομοσπονδιακής υπηρεσίας για την ασφάλεια των τροφίμων.
Όντως, η πείρα διδάσκει ότι οι ανεπαρκείς έλεγχοι στα κτηνιατρικά φάρμακα και στην έκδοση συνταγών εκ μέρους των κτηνιάτρων μπορεί να οδηγήσουν σε σκάνδαλα.
Συνεπώς, πρόκειται για ένα σημείο στο οποίο πρέπει να δώσουμε ιδιαίτερη σημασία.
Δεύτερον, στην έκθεση Bowis αναφέρεται σαφώς ότι η Ευρωπαϊκή Αρχή Ασφάλειας των Τροφίμων είναι αρμόδιος για την ανάλυση των κινδύνων.
Πρέπει να γνωρίζουμε ότι η Αρχή αυτή θα μπορέσει να συμμετάσχει πραγματικά ως ισότιμος εταίρος στη συζήτηση για το θέμα της ασφάλειας των τροφίμων μόνον εφόσον κατορθώσει να αποκτήσει το απαιτούμενο κύρος τα επόμενα χρόνια.
Και θα αποκτήσει το κύρος αυτό όχι μέσω νόμων, όχι με την έκδοση κανόνων, αλλά με την ακεραιότητά της, την κορυφαία επιστημονική ποιότητα που προσφέρει, την ανεξαρτησία της, την ευσυνειδησία της, τη διαφάνεια και τον κατανοητό χαρακτήρα των ενεργειών της.
Σε μία αιτιολογική σκέψη προτείνω να δημοσιεύονται και οι απόψεις της μειοψηφίας στις επιστημονικές εκθέσεις.
Συνάδελφοι, η επιστήμη είναι ένα δυναμικό και όχι ένα στατικό δεδομένο, πράγμα που αποδείχθηκε επαρκώς από τη συζήτηση για τις έξι αμερικανικές ορμόνες.
Συνάδελφοι, και εγώ είμαι ικανοποιημένος με την επονομαζόμενη προσέγγιση "από το αγρόκτημα έως το τραπέζι" και "από την τσουγκράνα έως το πιρούνι" .
Θα ήθελα μάλιστα να προχωρήσω ακόμη περισσότερο και να ταχθώ υπέρ μιας προσέγγισης "από το σπόρο έως το κουτάλι" .
Αυτό σημαίνει ότι, όταν εξετάζεται η ασφάλεια των τροφίμων, θα ελέγχονται όλα τα προϊόντα και επί του σημείου αυτού θα ήθελα να παραπέμψω στην παράγραφο 11 του ψηφίσματος.
Τέταρτον, ορθώς τονίζει το Κοινοβούλιο στην παράγραφο 17 ότι το σύστημα ταχείας προειδοποίησης πρέπει να διευρυνθεί για να καλύψει όλες τις πτυχές της ασφάλειας των τροφίμων, συμπεριλαμβανομένων των ζωοτροφών, και ορθώς προτείνουμε να καθιερωθεί σύντομα ένας θετικός κατάλογος, κύριε Επίτροπε.
Συνάδελφοι, αυτή είναι μόνο η αρχή.
Έχουμε ακόμη πολύ δρόμο να διανύσουμε.
Πρέπει να συνειδητοποιήσουμε ότι οι καταναλωτές πρέπει να ανακτήσουν την εμπιστοσύνη τους στα τρόφιμα και ότι αυτό είναι ένα θεμελιώδες ανθρώπινο δικαίωμα.
Ελπίζω ότι τους επόμενους μήνες και τα επόμενα χρόνια θα μπορέσουμε να παρακολουθήσουμε από πολύ κοντά τις πράξεις της Επιτροπής για την εφαρμογή της Λευκής Βίβλου.
Κύριε Πρόεδρε, κατ' αρχήν και εμείς φυσικά υποστηρίζουμε όλες τις συμβιβαστικές και συνθετικές τροπολογίες που συναποφασίσαμε στην Επιτροπή Περιβάλλοντος και ελπίζω να ψηφισθούν και εδώ.
Ωστόσο, κύριε Πρόεδρε, επιτρέψτε μου να τονίσω ένα ή δύο σημεία.
Συζητάμε ένα θέμα όπου φαίνεται σαφώς πόσο επιπόλαιη και κενή είναι η συζήτηση που κάνουμε για την πολιτική ενοποίηση της Ευρώπης.
Μην σας φανεί παράδοξο.
Δεν υπάρχει δυνατότητα ενός πραγματικού οργάνου που να προστατεύει την ασφάλεια των τροφίμων, εάν δεν έχει βεβαίως ισχυρή πολιτική στήριξη.
Κύριε Πρόεδρε, υπάρχει θέμα νομοθεσίας, αρχικά θέμα εφαρμογής, υπάρχει θέμα απάντησης στον κίνδυνο, μέτρων, αλλαγών πολιτικής, υπάρχει θέμα σύγκρισης με τις εισαγωγές: ελέγχου της ποιότητας της ασφάλειας αυτών που φέρνουμε απ' έξω.
Ερωτώ: ποιος θα τα κάνει αυτά;
Οι εθνικές αρχές;
Μα, οι κρίσεις που προέκυψαν μέχρι τώρα συνήθως καλύφθηκαν από τις αρχές του κράτους μέλους.
Να θυμίσω την πολιτική του Ηνωμένου Βασιλείου ως προς την εγκεφαλοπάθεια τότε;
Ποιος είναι ο οργανισμός εκείνος που θα μπορεί, για το σύνολο των ευρωπαίων πολιτών, να κάνει έλεγχο, αναζήτηση και να προτείνει και μέτρα;
Εγώ, για να πω ένα πολύ μικρό παράδειγμα, θα ήθελα να ήξερα τι θα είχε κάνει ο οργανισμός, όπως μας προτείνεται τώρα, την εποχή των τρελών αγελάδων στην Βρετανία, των διοξινών στο Βέλγιο, του μεταλλαγμένου βαμβακιού και των τροφίμων που προκύπτουν, βαμβακέλαιο κλπ. στην Ελλάδα;
Νομίζω όχι πολλά πράγματα.
Εάν λοιπόν δεν πλησιάσει αυτός ο οργανισμός τα standards εκείνα που θα τον κάνουν οργανισμό επιβολής πολιτικής, δεν νομίζω ότι θα κάνει πολλά πράγματα.
Στην καλύτερη περίπτωση, θα μείνει κοντά στον Οργανισμό Περιβάλλοντος, που κάνει μια εξαιρετική δουλειά πληροφόρησης, αλλά μας λέει και ο ίδιος ότι η κατάσταση του περιβάλλοντος στην Ευρώπη δεν βελτιώνεται.
Κύριε Πρόεδρε, αγαπητοί συνάδελφοι, η Ευρώπη μας αναστατώνεται τακτικά λόγω κρίσεων σοβαρών για τη δημόσια υγεία.
Οι κρίσεις αυτές, όπως οι κρίσεις της σπογγώδους εγκεφαλοπάθειας των βοοειδών και της διοξίνης, μετουσιώθηκαν σε πραγματικό κοινωνικό πρόβλημα και είχαν σαν αποτέλεσμα την απώλεια της εμπιστοσύνης του καταναλωτή όσον αφορά τη διατροφή του.
Τα πρόσφατα γεγονότα μας το υπενθύμισαν ξανά.
Τα κράτη μέλη έλαβαν σχετικά μέτρα, όπως στην περίπτωση της Γαλλίας, η οποία δημιούργησε μια εθνική υπηρεσία για την ασφάλεια των τροφίμων.
Η Ευρωπαϊκή Επιτροπή προτείνει σήμερα τη δημιουργία μιας Ευρωπαϊκής Αρχής Ασφάλειας των Τροφίμων, η οποία θα είναι υπεύθυνη για την ανάλυση κάθε κινδύνου για τη δημόσια υγεία.
Η καλή επιστημονική γνώση είναι ασφαλώς απαραίτητη για την καλύτερη αξιολόγηση των κινδύνων που συνδέονται με την τροφική αλυσίδα, από το αγρόκτημα ως το τραπέζι.
Επομένως κάθε πρωτοβουλία που επιτρέπει την καλύτερη αναγνώριση των κινδύνων βρίσκεται στην ορθή κατεύθυνση.
Μήπως όμως αντιμετωπίζουμε το πρόβλημα από λάθος σκοπιά;
Όπως γίνεται συχνά, η Επιτροπή προτείνει τη δημιουργία ρυθμίσεων προκειμένου να εξαλείψει ή να ελαχιστοποιήσει τις καταστροφικές συνέπειες μιας πολιτικής για την οποία είναι συχνά συνυπεύθυνη, χωρίς να αμφισβητεί διόλου τους μείζονες προσανατολισμούς της.
Κατ' αυτόν τον τρόπο, οι ευρωπαϊκές απαιτήσεις σχετικά με την ανιχνευσιμότητα, οι οποίες συνιστούν ορθά μέτρα, γίνονται απαραίτητες, πολύ περισσότερο δε από τη στιγμή που εγκαταλείψαμε τους ελέγχους στα εσωτερικά ή τα κοινοτικά σύνορα.
Επίσης, η Ευρωπαϊκή Ένωση επιδιώκει την προστασία της βιοποικιλότητας και τη διαφύλαξη των οικοσυστημάτων μέσω των οδηγιών "Φυσικοί Βιότοποι" και "Πτηνά" χωρίς να αμφισβητεί την άκρατη γεωργική παραγωγή, η οποία γνωρίζουμε καλά ότι αποτελεί την πρωταρχική αιτία - μαζί με την αστικοποίηση - για τις ανισορροπίες των οικοσυστημάτων.
Πράγματι, αυτή ακριβώς η άκρατη παραγωγή αυξάνει τους τροφικούς κινδύνους. η εξειδίκευση των γεωργικών εκμεταλλεύσεων, η πλειονότητα των οποίων επιδίδεται σε εντατική γεωργία, η ανάγκη ευθυγράμμισης με τις τιμές της αμερικανικής αγοράς, και επομένως η αναζήτηση του ελαχίστου κόστους, κυρίως όσον αφορά τις ζωοτροφές, η μεταφορά από μακρινές περιοχές πολλές φορές, τα διαφορετικά στοιχεία της τροφικής αλυσίδας από το αγρόκτημα ως το τραπέζι, αποτελούν επίσης παράγοντες κινδύνου για τη δημόσια υγεία, αλλά προτιμούμε να θεραπεύουμε την ασθένεια παρά να προλαμβάνουμε την εκδήλωσή της.
Αυτό είναι σοβαρό.
Η Ευρωπαϊκή Αρχή Ασφάλειας των Τροφίμων, υπό αυτές τις συνθήκες, έχει εντούτοις ένα σημαντικό ρόλο να διαδραματίσει στον τομέα της επιστημονικής ανάλυσης κινδύνων.
Αλλά ας φροντίσουμε να παραμείνει στα κράτη μέλη η διαχείριση των κινδύνων αυτών, καθώς και η ορθολογική και υπεύθυνη εφαρμογή της αρχής της προφύλαξης.
Τούτο θα αποτελέσει εγγύηση αποτελεσματικότητας.
Πράγματι, ποιος άλλος εκτός των κρατών μελών, βρίσκεται σε καλύτερη θέση για να πραγματοποιεί τους δέοντες εκ του σύνεγγυς ελέγχους;
Ποιος άλλος, εκτός των κρατών μελών, μπορεί να διακρίνει καλύτερα τα πραγματικά επικίνδυνα προϊόντα από εκείνα που αφορούν τις διαφορετικές τροφικές συνήθειές μας, ακόμα κι αν αυτά δεν παρουσιάζουν μηδενικό κίνδυνο για την υγεία μας;
Εξάλλου, μηδενικός κίνδυνος δεν υφίσταται, και δεν είναι επιθυμητός σε κάθε περίπτωση, εφόσον η ασηψία δεν αποτελεί εγγύηση ασφάλειας των τροφίμων.
Τέλος, ποιος βρίσκεται σε καλύτερη θέση από τα κράτη μέλη για να ενημερώνει τους λαούς σχετικά με τους κινδύνους που συνδέονται με το ένα ή το άλλο προϊόν;
Ας εμπιστευτούμε επομένως στην Ευρωπαϊκή Αρχή Ασφάλειας των Τροφίμων μόνο την επιστημονική πείρα, σε συνεργασία με τους εθνικούς μας φορείς.
Ας απαιτήσουμε από εκείνη την αριστεία και την ανεξαρτησία.
Ας της ζητήσουμε να κάνει συστάσεις στις πολιτικές αρχές, οι οποίες είναι υπεύθυνες για τη διαχείριση του κινδύνου.
Και επομένως, ας μην της αφήσουμε την πρωτοβουλία της προειδοποίησης και της κοινοποίησης στο κοινό.
Ας φροντίσουμε, τελικά, να μην εξομοιώσουμε τις διατροφικές μας συνήθειες.
Κάθε χώρα, και ειδικότερα η Γαλλία, είναι περήφανη για τη γαστρονομική παράδοσή της και τα προϊόντα τοπικής παραγωγής.
Αυτή η ποικιλομορφία αποτελεί επίσης στοιχείο του πλούτου της Ευρώπης, καθώς και της ποιότητας ζωής της.
Ας τη διαφυλάξουμε ζηλότυπα.
Κύριε Πρόεδρε, είναι φανερό ότι η προοπτική ίδρυσης μιας ευρωπαϊκής υπηρεσίας, όπως θα προτιμούσε να την ονομάζει ο εισηγητής μας, για την ασφάλεια των τροφίμων έγινε αποδεκτή με μεγάλο ενθουσιασμό.
Στο Ηνωμένο Βασίλειο, όπως και σε πολλές άλλες χώρες, δημιουργήσαμε πρόσφατα τη δική μας αντίστοιχη υπηρεσία εν μέσω παρόμοιου ενθουσιασμού.
Η λειτουργία της ξεκίνησε φέτος και αποτελεί αντικείμενο μεγάλων προσδοκιών από πολλές ενδιαφερόμενες πλευρές.
Ωστόσο, μετά την παρουσίαση των φιλόδοξων προτάσεων του κ. Byrne, φαίνεται ότι η εθνική αυτή πρωτοβουλία θα απορροφηθεί από τις δομές της ΕΕ.
Το γεγονός αυτό το οφείλουμε στον κ. Bowis.
Στην έκθεσή του επιβεβαιώνει την υποδεέστερη θέση της βρετανικής υπηρεσίας τονίζοντας ότι "Είναι σημαντικό να συντονίζει η Επιτροπή τις διάφορες υπηρεσίες της, συμπεριλαμβανομένων . . . των εθνικών υπηρεσιών τροφίμων" .
Από την πλευρά μου, οφείλω να εκφράσω την έκπληξή μου για το γεγονός ότι ένας ευρωβουλευτής που προέρχεται από το Κόμμα των Συντηρητικών αποδέχεται με τέτοια φαινομενική ευκολία την απορρόφηση ακόμα μίας βρετανικής υπηρεσίας, όταν η πάγια θέση του κόμματός του είναι αντίθετη στην περαιτέρω ολοκλήρωση.
Πέραν αυτών, θα ήθελα να δηλώσω, και ίσως προκαλέσω την έκπληξη του Σώματος, ότι υποστηρίζω την υιοθέτηση μιας πανευρωπαϊκής προσέγγισης όσον αφορά την ασφάλεια των τροφίμων, η οποία υλοποιείται με την ίδρυση της ΕΑΑΤ.
Παρά το χαρακτηρισμό του "υπέρμαχου της Μικράς Αγγλίας" που τόσο συχνά μου αποδίδουν οι Βρετανοί συνάδελφοί μου, θεωρώ αυτονόητο ότι τα μικρόβια δεν γνωρίζουν σύνορα.
Ωστόσο, εάν τα μικρόβια δεν αναγνωρίζουν τα εθνικά σύνορα, δεν πρόκειται να αναγνωρίσουν, και δεν αναγνωρίζουν άλλωστε, τα σύνορα της ΕΕ.
Συνεπώς, παρά τον ενθουσιασμό για την ίδρυση μιας ακόμα ευρωπαϊκής υπηρεσίας, για να είναι αποτελεσματικό οποιοδήποτε πρόγραμμα ελέγχου, θα πρέπει να έχει εμβέλεια μεγαλύτερη των 15 κρατών μελών.
Θα πρέπει να υιοθετήσει μία ευρύτερη προοπτική.
Ως προς αυτό είμαστε τυχεροί.
Το πρόγραμμα επιδημιολογικής παρακολούθησης της Παγκόσμιας Οργάνωσης Υγείας για τον έλεγχο των τροφικών μολύνσεων και των δηλητηριάσεων στην Ευρώπη, λειτουργεί από το 1984 με έδρα το Ινστιτούτο Von Ostertag στο Βερολίνο.
Το ενδιαφέρον είναι ότι, αντίθετα με τους "υπέρμαχους της Μικράς Ευρώπης" που βρίσκονται συχνά πίσω από το συγκεκριμένο πρόγραμμα της ΕΕ, η αρχική σύλληψη της ΠΟΥ όσον αφορά την Ευρώπη συμπεριέλαβε 32 χώρες, μαζί με την πρώην Σοβιετική Ένωση και έχει από τότε επεκταθεί για να συμπεριλάβει όλες τις χώρες από τα Ουράλια ως τον Ατλαντικό, από την Ισλανδία ως το Ισραήλ.
Η ΠΟΥ όχι μόνο καλύπτει την Ευρώπη, αλλά έχει επίσης επεκτείνει την εμβέλειά της σε όλο τον πλανήτη και το γεγονός αυτό είναι σημαντικό.
Εάν παρακολουθήσει κανείς την πορεία των κυριότερων τροφικών παθήσεων που πλήττουν αυτή τη στιγμή την Ευρώπη, το πιθανότερο είναι ότι έκαναν την πρώτη εμφάνισή τους στην αμερικανική ήπειρο.
Για να αναφέρουμε ένα μόνο παράδειγμα, τα πρόσφατα κρούσματα E. coli O157 έκαναν πιθανότατα την εμφάνισή τους στη Νότιο Αμερική.
Στη συνέχεια, επεκτάθηκαν στις ΗΠΑ, έπειτα στον Καναδά, κατόπιν στην Αυστραλία και στην Ιαπωνία, προτού υπάρξουν σημαντικά κρούσματα στο εσωτερικό της Ευρώπης - με πρώτη τη Γερμανία.
Κατά συνέπεια, πολλές από τις πρωτοβουλίες ελέγχου που υιοθετήθηκαν εκ των υστέρων στην Ευρώπη, ξεκίνησαν από άλλες χώρες, ιδιαίτερα από τις ΗΠΑ.
Η αξιολόγηση του κινδύνου θα πρέπει να ξεκινά από την αφετηρία του προβλήματος.
Συνεπώς, εφόσον έχει αναγνωριστεί η ανάγκη για δημιουργία μιας διακρατικής υπηρεσίας που θα υποστηρίζει τις προσπάθειες των επιμέρους υπηρεσιών - ανάγκη την οποία αποδέχομαι - τότε η υπηρεσία αυτή δεν θα πρέπει να αφορά μόνο την Ευρώπη: θα πρέπει να έχει παγκόσμια εμβέλεια και να συγκεντρώνει στοιχεία από όλο τον κόσμο.
Αυτό ακριβώς είναι και το έργο που επιτελεί η ΠΟΥ: συνεργάζεται με τις περιφερειακές της οργανώσεις υπό καθεστώς πλήρους ολοκλήρωσης.
Κάτι τέτοιο δεν μπορεί να επιτευχθεί από μία οργάνωση που ανήκει στην ΕΕ.
Εφόσον το πρόγραμμα της ΠΟΥ εξακολουθήσει να χρηματοδοτείται και να υποστηρίζεται κατάλληλα, δεν φαίνεται να υφίσταται ουδεμία ανάγκη για τη δημιουργία μιας ακόμα υπηρεσίας, ιδιαίτερα μιας υπηρεσίας με τόσο περιορισμένη εμβέλεια, όπως είναι τα 15 κράτη μέλη της Ευρωπαϊκής Ένωσης.
Η ασφάλεια των τροφίμων είναι ένα ζήτημα πολύ σημαντικό για να χρησιμοποιηθεί ως ακόμα μία δικαιολογία για την ευρωπαϊκή ολοκλήρωση.
Δίνει προς τα έξω τη χειρότερη εικόνα για την Ευρωπαϊκή Ένωση, γιατί υποδηλώνει ότι απώτερος σκοπός της είναι ο έλεγχος και τίποτε άλλο.
Κύριε Πρόεδρε, αγαπητοί συνάδελφοι, η Λευκή Βίβλος για την ασφάλεια των τροφίμων αποτελεί μια από καιρό αναμενόμενη απάντηση σε περιστατικά, όπως η ΣΕΒ και η κρίση της διοξίνης, τα οποία προκάλεσαν μεγάλη ανασφάλεια και κλόνισαν την εμπιστοσύνη των καταναλωτών.
Δύο είναι τα σημεία που με ενδιαφέρουν ιδιαίτερα.
Πρώτον: Η δημιουργία ενός ευρωπαϊκού δικτύου ερευνητικών κέντρων είναι απολύτως απαραίτητη για την επίτευξη του στόχου μας.
Ωστόσο, πρέπει να αποφευχθούν τυχόν επικαλύψεις αρμοδιοτήτων και υπερβάσεις δικαιοδοσίας μεταξύ της μελλοντικής Ευρωπαϊκής Αρχής Ασφάλειας Τροφίμων και π.χ. το Γραφείο Τροφίμων και Κτηνιατρικών Θεμάτων στο Δουβλίνο.
Όχι μόνο η Επιτροπή, αλλά και κάθε κράτος μέλος πρέπει να έχει τη νομική δυνατότητα να προσφεύγει σε αυτή την αρχή.
Αυτό είναι εξάλλου λογικό προκειμένου η Ευρωπαϊκή Αρχή Ασφάλειας των Τροφίμων να μπορεί να αναλάβει δράση ανεξάρτητα από την Επιτροπή και - εφόσον είναι απαραίτητο - να διαχειριστεί κρίσεις το ταχύτερο δυνατόν.
Ωστόσο, οι προϋποθέσεις προσφυγής στην Αρχή πρέπει να καθοριστούν κατά τέτοιο τρόπο, ούτως ώστε να διασφαλιστεί η αποτελεσματική και ταχεία ανάληψη δράσεων.
Δεύτερον: Πρέπει να δημιουργηθεί ένα σύστημα παρακολούθησης των συστατικών των τροφίμων, η οποία θα ερευνά μέχρι και την προέλευσή τους, και θα ισχύει για όλα ανεξαιρέτως τα τρόφιμα.
Η βασική αυτή αρχή πρέπει να τηρηθεί με συνέπεια κατά την προγραμματισμένη αναθεώρηση των κοινοτικών διατάξεων περί σήμανσης.
Μόνον έτσι μπορεί να αποκατασταθεί η χαμένη εμπιστοσύνη των καταναλωτών στην παραγωγή τροφίμων.
Κύριε Πρόεδρε, κύριε Επίτροπε, αξιότιμοι συνάδελφοι, ο εισηγητής, κύριος Bowis, συνέταξε μια εξαίρετη έκθεση, σε πολλά σημεία της οποίας θα ήθελα να υποστηρίξω τις θέσεις του.
Η ίδρυση μιας αποτελεσματικής και ανεξάρτητης Ευρωπαϊκής Αρχής Ασφάλειας των Τροφίμων πρέπει βεβαίως να χαιρετηθεί με ιδιαίτερη θέρμη, λαμβανομένων μάλιστα υπόψη των πρόσφατων σκανδάλων στον τομέα των τροφίμων.
Η ασφάλεια των τροφίμων αποτελεί βασική προϋπόθεση για τους καταναλωτές, επειδή θέλουν να τρέφονται υγιεινά, και γι' αυτό ακριβώς πρέπει να μεριμνήσουμε.
Οι κύριες αρμοδιότητες της Αρχής είναι, επομένως, η αξιολόγηση και κοινοποίηση του κινδύνου, το σύστημα έγκαιρης προειδοποίησης με τη βοήθεια των πέντε επιτροπών για τα τρόφιμα, οι καλύτερες δημόσιες επαφές με τον καταναλωτή σε ερωτήσεις σχετικές με τα τρόφιμα και την ασφάλειά τους, η καλύτερη δυνατή διασύνδεση με επιστημονικά ιδρύματα και ελεγκτικά όργανα στα κράτη μέλη, ούτως ώστε να διασφαλιστεί ο επιτόπιος έλεγχος από τον παραγωγό μέχρι τον καταναλωτή.
Για να αποκατασταθεί και να τονωθεί η εμπιστοσύνη των καταναλωτών πρέπει να ληφθούν υπόψη η ασφάλεια και διατάξεις που αφορούν τα τρόφιμα στο δίκαιο περί λιπασμάτων, προστασίας των φυτών, φαρμάκων, περιβάλλοντος και αποβλήτων.
Η έγκυρη αξιολόγηση του κινδύνου απαιτεί εκτεταμένες αναλύσεις και μετρήσεις αναφοράς.
Για να είναι δυνατή η σύγκριση των επιστημονικών αποτελεσμάτων σε πανευρωπαϊκή κλίμακα, πρέπει να υπάρξει τυποποίηση και εναρμονισμός των εφαρμοζόμενων μεθόδων μέτρησης.
Για τις έρευνες των τροφίμων και ειδικότερα των τοξικών ουσιών στις ζωοτροφές χρειάζεται η απαραίτητη υποδομή.
Στο Ινστιτούτο Υγείας και Προστασίας του Καταναλωτή του Κοινού Κέντρου Ερευνών διεξάγονται ήδη πανευρωπαϊκοί έλεγχοι ποιότητας και ασφάλειας και για τα τρόφιμα.
Τα τρόφιμα ελέγχονται μεταξύ άλλων για τυχόν μόλυνση, ενώ επιπλέον διεξάγονται μετρήσεις αναφοράς για γεωργικά προϊόντα και είδη διατροφής.
Για όλα αυτά τα μέτρα απαιτούνται υψηλά κονδύλια.
Συνεπώς, θα ήταν σκόπιμο να συμμετάσχουν τα υφιστάμενα θεσμικά όργανα της Ευρωπαϊκής Ένωσης, να αξιοποιηθούν και ενδεχομένως να διευρυνθούν, καθώς επίσης και να διατεθούν οι απαραίτητοι χρηματοδοτικοί πόροι μέχρι το 2002.
Για το συγκεκριμένο θέμα έχω υποβάλει πρόταση και παρακαλώ να την υποστηρίξετε.
Κύριε Πρόεδρε, εάν για ένα τόσο περίπλοκο θέμα όπως αυτό, το οποίο ανάβει πολύ γρήγορα τα αίματα και προκαλεί μεγάλες αντιπαραθέσεις, υποβάλλονται στην Ολομέλεια μόνο 19 τροπολογίες, τότε αυτό αποδεικνύει πόσο αξιόπιστο και εξαιρετικό ήταν το επίπεδο της προεργασίας με τον εισηγητή, αλλά και τις υπόλοιπες κοινοβουλευτικές ομάδες στην επιτροπή.
Γι' αυτό θα ήθελα να ευχαριστήσω τον εισηγητή.
Η Λευκή Βίβλος δεν απαντά σε κάποια τυχαία κρίση.
Είναι μια από καιρό αναμενόμενη εργασία της Επιτροπής σχετικά με την Πράσινη Βίβλο, η οποία υποβλήθηκε πριν από πολλά χρόνια.
Θα πρέπει επίσης να επισημάνουμε, όπως έκαναν ήδη ορισμένοι από τους προηγούμενους ομιλητές, ιδιαίτερα ο κ. Whitehead και η κ. Gebhardt, ότι η Λευκή Βίβλος είναι κάτι πολύ περισσότερο από ένα οποιοδήποτε νέο νομοθετικό πλαίσιο της Ένωσης.
Η Λευκή Βίβλος πρέπει π.χ. να φροντίσει για τη δημιουργία των συνθηκών εκείνων, υπό τις οποίες θα καταστεί εφικτή η ασφάλεια των τροφίμων.
Εάν δεν κατορθώσουμε να εκσυγχρονίσουμε και να καταστήσουμε λειτουργικό το σύστημα έγκαιρης προειδοποίησης, τότε δεν χρειάζεται να σκεφτόμαστε τίποτε άλλο.
Εάν δεν κατορθώσουμε να καταστήσουμε τα κράτη μέλη συνυπεύθυνα στο σύστημα έγκαιρης προειδοποίησης, θα έχουμε πρόβλημα.
Πρέπει να θεσπίσουμε αυστηρότερες νομοθεσίες επί των ζωοτροφών, αυστηρότερες οδηγίες και κριτήρια.
Πρέπει οι υγειονομικές διατάξεις που αφορούν την παραγωγή ζωοτροφών, αλλά και τους ελέγχους της, να γίνουν πολύ αυστηρότερες.
Εάν δεν υιοθετήσουμε κάποια νέα οδηγία-πλαίσιο, τότε μπορούμε μόνο να γελοιοποιηθούμε για ό,τι συντελείται στον τομέα της ασφάλειας των τροφίμων.
Η Επιτροπή υπέβαλε ένα ιδιαίτερα φιλόδοξο πρόγραμμα με 80 περίπου προτάσεις, νέες ή τροποποιημένες.
Διαπιστώνω μάλιστα, ότι σε ορισμένα θέματα η Επιτροπή έχει ήδη δραστηριοποιηθεί.
Πιστεύω ότι είμαστε σε καλό δρόμο.
Όλοι μας αναφερόμαστε, όπως είναι φυσικό, κατά κύριο λόγο στη νέα Αρχή Ασφάλειας των Τροφίμων.
Καταλήξαμε εξάλλου σε συμφωνία στην επιτροπή σχετικά με το ποιες επιτρέπεται να είναι και ποιες όχι οι δραστηριότητες της νέας αυτής Αρχής.
Σας λέγω επίσης: η ασφάλεια των τροφίμων είναι σημαντικό θέμα!
Διαθέτουμε πλέον επιστημονικές επιτροπές στην Ένωση, οι οποίες μεριμνούν σχετικά.
Εάν, ωστόσο, δεν επιτύχουμε τη διενέργεια πραγματικών επιτόπιων ελέγχων στα κράτη μέλη βάσει της κείμενης νομοθεσίας, εάν δεν καταφέρουμε να υποχρεώσουμε τα κράτη μέλη να εποπτεύουν ποιος ελέγχει τι, πότε και με ποια συχνότητα, τότε ακόμα και εάν δημιουργήσουμε είκοσι τέτοιες νέες αρχές στην Ευρωπαϊκή Ένωση, δεν πρόκειται να αλλάξει απολύτως τίποτα στην ασφάλεια των τροφίμων.
Αυτό δεν θα πρέπει να το λησμονούμε.
Στην περίπτωση αυτή η νέα Αρχή, όπως και αν ονομάζεται, θα είναι απλά και μόνο μια οφθαλμαπάτη, ένα άλλοθι.
Η νέα Αρχή θα κάνει ευτυχισμένη κάποια χώρα και κάποια περιοχή, αλλά πέραν αυτού δεν πρόκειται να συμβεί τίποτε άλλο, και έτσι οι ρήσεις "κάνει τα στραβά μάτια" ή "η ζωή συνεχίζεται" θα ταιριάζουν απόλυτα στη συγκεκριμένη περίπτωση.
Υγειονομικές διατάξεις και επιτόπιοι έλεγχοι είναι το σύνθημα της εποχής.
Στα θέματα αυτά δεν εξεταζόμαστε τόσο εμείς και η Επιτροπή, αλλά τα κράτη μέλη, διότι μέχρι σήμερα δεν έχουν επιτελέσει το καθήκον τους.
(Χειροκροτήματα)
Κύριε Πρόεδρε, χαίρομαι και είμαι ευγνώμων σήμερα τόσο στην Ευρωπαϊκή Επιτροπή η οποία ξεκίνησε τις εργασίες με στόχο περισσότερη ασφάλεια στα τρόφιμα όσο και στο συνάδελφο Bowis και σε όλη την Επιτροπή Περιβάλλοντος, Δημόσιας Υγείας και Προστασίας των Καταναλωτών.
Είμαι ευγνώμων για το καλό έργο που πραγματοποίησαν και για το συμβιβαστικό πνεύμα που επέδειξαν προκειμένου να καταλήξουμε σε μία καλή έκθεση.
Ελπίζουμε να υποστηρίξει το Κοινοβούλιο αυτή την έκθεση και να δεχθεί το Συμβούλιο και η Επιτροπή την πρότασή μας.
Η Ευρωπαϊκή Αρχή Ασφάλειας των Τροφίμων θα πρέπει από κοινού με τα άλλα επιστημονικά όργανα και τις εθνικές αρχές να δημιουργήσει ένα συνολικό σύστημα.
Ακριβώς όπως υπογράμμισε και η συνάδελφος Paulsen, οφείλουν όλα τα κράτη μέλη και οι επιχειρήσεις, πολλές από τις οποίες είναι πολυεθνικές, να τηρήσουν την ισχύουσα νομοθεσία, ειδάλλως θα πρέπει να επιβληθεί ένα σύστημα κυρώσεων σε επίπεδο ΕΕ.
Θα ήθελα γι' αυτό να αναφερθώ στην τροπολογία 16.
Όταν απειλείται η ασφάλεια των τροφίμων διακυβεύεται τόσο η υγεία των πολιτών όσο και η κοινή αγορά.
Για το λόγο αυτό οφείλουμε να επιφέρουμε αλλαγές στη συνθήκη της Ένωσης, έτσι ώστε να μπορεί η Ευρωπαϊκή Επιτροπή να επιβάλλει κυρώσεις στον τομέα των τροφίμων, όπως ακριβώς μπορεί σήμερα στον τομέα του ανταγωνισμού.
Οι αρχές που είναι υπεύθυνες για τα τρόφιμα θα πρέπει να είναι σε θέση να υποβάλλουν προτάσεις στην Επιτροπή σχετικά με τα αναγκαία μέτρα που θα πρέπει να λαμβάνονται όταν εμφανιστεί πρόβλημα.
Κύριε Πρόεδρε, με χαρά ευχαριστώ και εγώ την Επιτροπή για το Λευκό Βιβλίο για την ασφάλεια των τροφίμων που εκπόνησε, το οποίο αποτελεί μία καλή πρόταση, καθώς επίσης και τον συνάδελφο Bowis για τον εξαίρετο τρόπο με τον οποίο βελτίωσε και αποσαφήνισε την πρόταση αυτή με την έκθεσή του, η οποία είναι συγκεκριμένη, ευανάγνωστη αλλά και χιουμοριστική.
Σπάνια έχουμε την ευκαιρία να διαβάσουμε τέτοια κείμενα εδώ στο Κοινοβούλιο!
Η ομάδα μου συμφωνεί με την άποψη της Επιτροπής και του εισηγητή σχετικά με την κατανομή των ευθυνών για την ανεξάρτητη αρχή τροφίμων.
Θεωρούμε ότι ως κύριο έργο της θα πρέπει να έχει την αξιολόγηση των κινδύνων για την ασφάλεια των τροφίμων και ότι η παροχή συμβουλών σε κτηνιατρικά θέματα θα πρέπει να αποτελεί τον πυρήνα των εργασιών της.
Φυσικά θα πρέπει να βελτιωθεί και η νομοθεσία καλύπτοντας το σύνολο της διατροφικής αλυσίδας και εμφυσώντας ένα πνεύμα προφύλαξης και υπευθυνότητας στον τομέα των τροφίμων, πνεύμα το οποίο θα πρέπει να διαπνέει όλους ανεξαιρέτως.
Τα τρόφιμα θα πρέπει επίσης να παράγονται βάσει όσο το δυνατόν πιο οικολογικών αρχών.
Χρειαζόμαστε μία συνολική στρατηγική για την αντιμετώπιση των τροφίμων από το αγρόκτημα μέχρι το τραπέζι του καταναλωτή.
Θα πρέπει να αντιμετωπίσουμε ζητήματα όπως οι γενετικά τροποποιημένοι οργανισμοί, τα πρόσθετα, η σήμανση κ.ο.κ.
Ελπίζω ότι η Επιτροπή θα μεριμνήσει για τα ζητήματα αυτά.
Η ομάδα μου υποστηρίζει τις περισσότερες τροπολογίες που έχουν υποβληθεί, ιδιαίτερα την τροπολογία 17.
Στην τροπολογία αυτή αναφέρεται ότι θα πρέπει να γίνεται διαβούλευση και με τις οργανώσεις καταναλωτών.
Στην αιτιολογική σκέψη Ι αναφέρεται ότι θα πρέπει να γίνονται διαβουλεύσεις με τους οικονομικούς φορείς και τους παραγωγούς τροφίμων· θεωρώ ότι θα πρέπει να εξασφαλίσουμε μία ισορροπία στο σημείο αυτό.
Κύριε Πρόεδρε, η συχνότητα των σκανδάλων στον τομέα των τροφίμων καθώς και η συζήτηση για την εφαρμογή της γενετικής στην παραγωγή τους, έθεσαν υπό αμφισβήτηση το υπάρχον σύστημα ασφάλειας των τροφίμων.
Υψηλές προδιαγραφές ασφάλειας τροφίμων και διαρκώς μειούμενη προστασία του καταναλωτή δεν συμβιβάζονται.
Συνεπώς, πρέπει να συμβεί κάτι άλλο, αυτή είναι η γνώμη μου.
Τάσσομαι, ωστόσο, υπέρ της διατήρησης της κύριας αρμοδιότητας στα κράτη μέλη.
Η Κοινότητα είναι ο μεγαλύτερος εισαγωγέας και εξαγωγέας τροφίμων.
Ο εν λόγω κλάδος έχει ετήσιο κύκλο εργασιών 600 δισεκατομμύρια ευρώ και απασχολεί 10 εκατομμύρια ανθρώπους.
Προσωπικά στηρίζω όλους τους συμμετέχοντες εταίρους, ανεξάρτητα από το εάν ανήκουν σε πολιτικούς, διοικητικούς ή άλλους φορείς, οι οποίοι εργάζονται για τη στρατηγική "Τροφή για όλους" .
Οι ανεπτυγμένες βιομηχανικά χώρες θα μπορούσαν να εισφέρουν περισσότερο, προβαίνοντας σε μια διαρκή και πολυποίκιλη παραγωγή τροφίμων.
Η Λευκή Βίβλος αποτελεί ένα πολιτικό έγγραφο των υπεύθυνων φορέων παραγωγής τροφίμων.
Η απόλυτη ασφάλεια στην προκειμένη περίπτωση αποκλείεται εντελώς ή είναι εξαιρετικά δύσκολη.
Για το λόγο αυτό, τα προληπτικά μέτρα της Λευκής Βίβλου είναι τα ουσιαστικά σχέδια δράσης.
Εξάλλου δεν υπάρχει κάποια ευρωπαϊκή γεύση.
Οι εθνικές ιδιαιτερότητες όχι μόνο πρέπει να γίνουν σεβαστές, αλλά και να προαχθούν.
Εδώ ακριβώς έγκεινται και οι μοναδικές αδυναμίες της Λευκής Βίβλου για την ασφάλεια των τροφίμων.
Εξακολουθούν να παραμένουν ανοικτά ορισμένα ερωτήματα, όπως: Ποια σχέση θα αναπτύξει η Αρχή Ασφάλειας των Τροφίμων με τους καταναλωτές;
Με ποιον τρόπο θα χρηματοδοτηθεί και πώς θα επιτευχθεί η συνεργασία με τα κράτη μέλη;
Ποια θα είναι η ευθύνη της;
Μέχρι στιγμής την πληρώνουν οι αθώοι.
Η Επιτροπή πρέπει να απαντήσει, με ακόμη μεγαλύτερη ακρίβεια, σε αυτά τα ερωτήματα στις περαιτέρω εργασίες της.
Κύριε Πρόεδρε, εκτιμούμε το έργο που επιτέλεσε ο συνάδελφος Bowis, όχι μόνο επειδή πλαισιώνει σωστά το θέμα, αλλά και επειδή εγείρει σημαντικά ζητήματα, στα οποία θα δοθεί απάντηση κατωτέρω.
Είναι αδιαμφισβήτητη η χρησιμότητα της αρχής που θα συσταθεί, τόσο για λόγους παρακολούθησης όσο και για την πρόληψη, για την οποία ωστόσο δεν αρκεί ως λειτουργικός προσανατολισμός η αρχή της προφύλαξης.
Μια βέβαιη ρυθμιστική βάση, ο ορισμός του αποδεκτού κινδύνου, η απτή διασφάλιση των τοπικών διατροφικών και παραγωγικών ποικιλομορφιών αποτελούν πτυχές στις οποίες πρέπει ακόμη να εστιάσουμε, παράλληλα με την προσοχή στη μικρή και μεσαία επιχείρηση και στην κατάρτιση των υπαλλήλων της.
Μια περαιτέρω πτυχή είναι η οργανική αναθεώρηση των κανόνων για την επισήμανση, τόσο για τη χονδρική όσο και για τη λιανική πώληση, ώστε να παρέχει, επιτέλους, σωστή ενημέρωση στον καταναλωτή όσον αφορά την προέλευση και τα συστατικά των προϊόντων και να επιτρέπει τον προσδιορισμό ενδεχόμενων ευθυνών σε περίπτωση κινδύνου ή κρίσης.
Ορθώς ειπώθηκε, εξάλλου, ότι η αρχή δεν θα έχει πολιτική εξουσία και ότι, προπαντός σε περίπτωση επιφυλακής, θα πρέπει να αναφέρεται στην Επιτροπή και τα κράτη μέλη.
Η συγκεκριμένη σημασία αυτής της δήλωσης, ωστόσο, θα ιδωθεί με τη δράση της.
Το νομικό καθεστώς, οι εξουσίες, οι ακριβείς τρόποι συνύπαρξης σε ευρωπαϊκό επίπεδο με άλλους τεχνικοεπιστημονικούς οργανισμούς, τα καθήκοντα των οποίων επικαλύπτονται σήμερα εν μέρει με τα καθήκοντα της συνιστώμενης αρχής, είναι και αυτές πτυχές που πρέπει να διευκρινιστούν.
Τέλος, θα είναι σημαντικό να δούμε πώς θα συμβιβασθούν η ανεξαρτησία και η διαφάνειά της με την απροσδιοριστία των πραγματικών πόρων που θα της διατεθούν και την υποταγή της στην Επιτροπή, από τη μία πλευρά, και με την αυτόνομη δυνατότητα δράσης της και τη σύνθεση του διοικητικού της συμβουλίου, από την άλλη.
Τελικά, είναι ασφαλώς θετική η πρόθεση να προσδιορισθούν δράσεις προτεραιότητας και να ταξινομηθούν κατά σειρά σημασίας· οι δράσεις αυτές, ωστόσο, συν τοις άλλοις και επειδή ο ορισμός τους αναμένεται επί σειράν ετών, δεν υποκαθιστούν την ανάγκη να χαραχθεί ένας ολοκληρωμένος ευρωπαϊκός προσανατολισμός για την πολιτική των τροφίμων και την ασφάλειά της, από τη σύνθεση του οποίου οι πολυάριθμες ευρωπαϊκές ποικιλομορφίες θα μπορέσουν να έχουν ακόμη μια ευκαιρία να καταδείξουν την ενότητά τους.
Κύριε Πρόεδρε, ο εισηγητής Bowis αρχίζει την αιτιολογική του έκθεση με ένα ρητό του Ludwig Feuerbach το οποίο επανέλαβε σήμερα το πρωί: ο άνθρωπος είναι αυτό που τρώει.
Δεν συμμερίζομαι την άποψη αυτή, γιατί γνωρίζουμε ότι ο άνθρωπος είναι κάτι περισσότερο από ένα σώμα.
Το ότι υπάρχουν κανόνες για την ασφάλεια των τροφίμων εδώ και πολύ καιρό μπορούμε να το διαβάσουμε στη Βίβλο, δεδομένου ότι τους κανόνες αυτούς τους έδωσε ο Θεός στον εκλεκτό λαό του, τους ισραηλίτες.
Ωστόσο, πιστεύω ότι θα έπρεπε να διαφοροποιήσουμε κάπως την ανησυχία που διακατέχει πολλούς ανθρώπους για το θέμα της ασφάλειας των τροφίμων.
Απέναντι στον Feuerbach θα ήθελα να παραθέσω τόσο το απόφθεγμα του Κυρίου ημών Ιησού Χριστού "ο άνθρωπος δεν μολύνεται από αυτό που καταπίνει αλλά απ' αυτό που εκστομίζει" , δηλαδή από όλα αυτά που λέμε.
Στη σύγχρονη κοινωνία, παρατηρείται μια τεράστια επέκταση των δυνατοτήτων επιλογής όσον αφορά τα τρόφιμα.
Τρώμε κυρίως εύγευστα πράγματα, ακόμη και αν γνωρίζουμε ότι είναι ανθυγιεινά.
Παραδόξως όμως, όταν κάτι πηγαίνει στραβά με την παραγωγή τροφίμων ξεσπά πανικός στον πληθυσμό.
Για να ανακτηθεί η εμπιστοσύνη του κοινού, θεσπίζονται πάρα πολύ δραστικά μέτρα, για τα οποία θα μπορούσε κανείς να διερωτηθεί εάν χρειάζονται πραγματικά για να κατοχυρωθεί η ασφάλεια.
Εάν υπήρχε ήδη η Ευρωπαϊκή Αρχή Ασφάλειας των Τροφίμων, θα μπορούσε να έχει προληφθεί η κρίση με τη διοξίνη και τη σπογγώδη εγκεφαλοπάθεια των βοοειδών;
Κατά τη γνώμη μου, η θέσπιση νέας νομοθεσίας δεν είναι η κατάλληλη αντίδραση για τη μη τήρηση της υφιστάμενης νομοθεσίας.
Συνεπώς, πρέπει να δοθεί προτεραιότητα στην ίδρυση ανεξάρτητων υπηρεσιών επιθεώρησης στα κράτη μέλη, οι οποίες θα φροντίζουν για την εφαρμογή του νόμου επιτόπου.
Το ίδιο ισχύει και για το σύστημα ταχείας προειδοποίησης.
Τα κράτη μέλη πρέπει να φροντίσουν για την καλή λειτουργία του συστήματος αυτού και πρέπει να ενημερώνουν εγκαίρως την Ευρωπαϊκή Επιτροπή.
PPE-DE). ­(ΙΤ) Κύριε Πρόεδρε, Επίτροπε Byrne, θέλω κατ' αρχάς να συγχαρώ τον φίλο John Bowis για το εξαίρετο έργο που επιτέλεσε σχετικά με τη Λευκή Βίβλο για την ασφάλεια των τροφίμων και, προπαντός, επειδή δέχθηκε διάφορες τροπολογίες από διάφορες πολιτικές ομάδες, οι οποίες, κατά τη γνώμη μου, βελτιώνουν σημαντικά την αρχική πρόταση της ίδιας της Επιτροπής.
Η θέσπιση μιας Ευρωπαϊκής Αρχής για την Ασφάλεια των Τροφίμων, ανεξάρτητης και υψηλού επιστημονικού κύρους, αποτελεί ένα σημαντικό στάδιο προς μια απαίτηση αισθητή από όλους τους πολίτες, να έχουν δηλαδή εγγυήσεις για την ποιότητα και την ασφάλεια των ειδών διατροφής.
Οι νευροεκφυλιστικές βλάβες εις βάρος του κεντρικού νευρικού συστήματος του ανθρώπου, που οφείλονται στην κατανάλωση κρέατος βοοειδών - όπως ειπώθηκε σήμερα το πρωί - που έχουν προσβληθεί από το σύνδρομο της τρελής αγελάδας, ο πρόσφατος συναγερμός με τις διοξίνες στο Βέλγιο, τα υψηλά επίπεδα παρασιτοκτόνων και ζιζανιοκτόνων στο περιβάλλον, η παρουσία άλλων μικροβιολογικών και χημικών ρύπων με ενδεχόμενες καρκινογόνες συνέπειες δημιουργούν στον κοινό άνθρωπο μια βαθιά αίσθηση ανησυχίας, ενίοτε δε και αγωνίας.
Λοιπόν, η σύσταση μιας ευρωπαϊκής αρχής για την ασφάλεια των τροφίμων συμβάλλει ουκ ολίγον σε ένα υψηλό επίπεδο προστασίας της υγείας των πολιτών.
Επιτρέψτε μου, τέλος, να ευχαριστήσω όλες τις πολιτικές ομάδες - την ΕΛΚ, τους σοσιαλιστές, τους Πράσινους, τους φιλελεύθερους - που δέχθηκαν να υπογράψουν μία τροπολογία συμβιβασμού, που παρουσιάστηκε αρχικά από εμένα και τον αξιότιμο κ. Fiori και που δίνει μεγαλύτερη σημασία στην ίδια την ύπαρξη της ευρωπαϊκής αρχής.
Η αρχή αυτή θα πρέπει να αποτελεί τον πραγματικό εγκέφαλο συντονισμού του δικτύου των εθνικών υπηρεσιών, οι οποίες, με τη σειρά τους, θα πρέπει να αναπτύξουν και να συντονίσουν ένα δίκτυο κέντρων αριστείας για την ασφάλεια των τροφίμων στο επίπεδο των μεμονωμένων περιφερειών.
Σκοπός αυτού του δικτύου εργαστηρίων θα είναι να προβαίνουν σε συνεχή και καθημερινή παρακολούθηση της ποιότητας και της ασφάλειας των ειδών διατροφής - ακριβώς όπως είπε προ ολίγου η αξιότιμη κ. Roth-Behrendt - μια προσέγγιση την οποία συμμερίζομαι.
Το δίκτυο θα πρέπει να βρίσκεται όσο το δυνατόν πιο κοντά στους πολίτες, οι οποίοι θα μπορέσουν κατ' αυτόν τον τρόπο να ανακτήσουν την εμπιστοσύνη τους στα εθνικά και τα ευρωπαϊκά όργανα.
(Χειροκροτήματα)
Κύριε Πρόεδρε, με την ψήφο του Κοινοβουλίου κλείνει αυτή η πρώτη φάση διαβούλευσης σχετικά με τα προβλήματα της ασφάλειας των τροφίμων.
Ελπίζω μόνο με αυτήν την ψήφο να μην εξαντληθεί και η βούληση παρέμβασης με ταχύ και αποτελεσματικό τρόπο σε έναν τομέα που αγγίζει από τόσο κοντά την καθημερινή ζωή των πολιτών και αποτελεί ένα από τα κυριότερα πεδία δοκιμών της ικανότητάς μας να ανακτήσουμε την εμπιστοσύνη τους στους θεσμούς και στην πολιτική.
Η βούληση αυτή θα είναι ακόμη πιο απαραίτητη, δεδομένου ότι οι μεγάλες προσδοκίες που υποκίνησε η Λευκή Βίβλος δεν αντικατοπτρίζονται πλήρως, κατά τη γνώμη μου, στην έκθεση που παρουσίασε ο αξιότιμος κ. Bowis, παρά το σημαντικό έργο που επιτέλεσε.
Πράγματι, η δημιουργία της ευρωπαϊκής αρχής για την ασφάλεια των τροφίμων, αν και αποτελούν ένα θεμελιώδες σημείο της στρατηγικής που προτείνει η Επιτροπή, δεν την εξαντλούν.
Μια ευρωπαϊκή στρατηγική των τροφίμων δεν μπορεί να περιορισθεί μόνο στη δημιουργία μιας εποπτικής αρχής και στην εφαρμογή μερικών, αν και απαραίτητων, κανόνων υγιεινής.
Υπάρχει μια αδιάσπαστη σχέση μεταξύ του υγιεινού φαγητού και του καλού φαγητού, μια σχέση για την οποία πρέπει να αυξήσουμε και άλλο την επίγνωση των καταναλωτών, ευνοώντας την ποιότητα και υποστηρίζοντας τα τυπικά τοπικά προϊόντα που αποτελούν τον μεγάλο πλούτο των ευρωπαϊκών λαών.
Με την ψήφο στην Επιτροπή Περιβάλλοντος καταφέραμε να αποκαταστήσουμε ορισμένη ισορροπία, εντάσσοντας στο πεδίο εφαρμογής τα προβλήματα που σχετίζονται με τη διατροφή και ορισμένες σημαντικές αναφορές στον ρόλο των μικρών και μεσαίων επιχειρήσεων στη διασφάλιση των διάφορων διατροφικών συνηθειών.
Για αυτόν τον λόγο η ψήφος μου θα είναι ευνοϊκή.
(Χειροκροτήματα)
- (NL) Κύριε Πρόεδρε, κυρίες και κύριοι συνάδελφοι, είμαι της γνώμης ότι με την έκθεση του κ. Bowis διαθέτουμε πλέον μια σταθερή βάση για τη συνέχεια των εργασιών μας και πιστεύω, κύριε Επίτροπε, ότι δεν υπάρχει πλέον κανένας λόγος να μην μπορείτε, τρόπος του λέγειν, να υποβάλετε αύριο μια νομοθετική πρόταση, επειδή η μεγάλη πλειοψηφία του Κοινοβουλίου συμφωνεί με ποιο τρόπο πρέπει να συνεχίσουμε και το γεγονός ότι υπάρχει μια τέτοια πλειοψηφία το οφείλουμε, εκτός άλλων, σε εσάς, κύριε εισηγητή, που είσαστε άριστος διπλωμάτης.
Δεν θα ήθελα να υπεισέλθω στην ουσία του θέματος δεδομένου ότι όλοι συμφωνούμε.
Θα ήθελα όμως να προβάλω ορισμένα μικρότερα σημεία.
Κατέθεσα μια τροπολογία η οποία κατά τη γνώμη μου δεν είναι ασήμαντη, παρόλο που ο συνάδελφος Whitehead υπαινίχθηκε ότι ήταν περιττή.
Πρέπει να είναι μια ανεξάρτητη αρχή και γι' αυτό νομίζω ότι δεν πρέπει να επιτρέπονται οι στενές σχέσεις, στα αγγλικά close ties, όπως αναφέρεται στην παράγραφο 12, με κανέναν, ούτε με ενώσεις καταναλωτών αλλά ούτε και με κανέναν άλλον.
Συνεπώς, πιστεύω ότι η τροπολογία 11 που καταθέσατε εσείς και η τροπολογία 17 που κατέθεσα εγώ μπορούν κάλλιστα να συνδυαστούν.
Κατά δεύτερον, εκτός από την Αρχή, υπάρχουν και ορισμένα άλλα σημαντικά πράγματα που πρέπει να γίνουν.
Εγώ θα αναφερθώ σε δύο: χρειαζόμαστε επειγόντως πρότυπα PCB σε ευρωπαϊκή κλίμακα, χρειαζόμαστε επειγόντως ένα θετικό κατάλογο των συστατικών ζωοτροφών.
Κύριε Επίτροπε, πιάστε δουλειά, θα έλεγα.
Συνάδελφοι, ο δικός μας ο ρόλος στο Ευρωπαϊκό Κοινοβούλιο είναι επίσης πάρα πολύ σημαντικός, γιατί θα πρέπει να μεριμνήσουμε με την ετήσια έκθεση και με την υποβολή ερωτήσεων στον διευθυντή της Αρχής για την καλή λειτουργία του, γιατί εάν η Αρχή δεν λειτουργεί καλά, εάν δεν κάνει καλά τη δουλειά της, θα πληρώσουμε εμείς το λογαριασμό.
Πιστεύω ότι αυτό είναι ένα σημείο που δεν πρέπει να παραγνωρίσουμε με την πάροδο των χρόνων.
Κύριε Πρόεδρε, θέλω να ευχαριστήσω τον εισηγητή που συγκέντρωσε σε τροπολογίες συμβιβασμού - όπως είπαν και άλλοι συνάδελφοι - τις τροπολογίες όλων των ομάδων.
Πιστεύω ότι επιδιώκει έναν προφανή στόχο, που είναι - όπως δηλώνει στο έγγραφο του - η διασφάλιση των απαραίτητων υψηλών επίπεδων ασφάλειας των τροφίμων, και ένα δεύτερο στόχο που απορρέει από τον πρώτο και που είναι η ανάκτηση της εμπιστοσύνης των καταναλωτών, η οποία μειώθηκε αρκετά εξαιτίας των σκανδάλων.
Θα ήθελα να σας υπενθυμίσω ένα τέτοιο σκάνδαλο που συνέβη στην Ισπανία, αυτό του κραμβελαίου - το οποίο εξακολουθεί να έχει συνέπειες ακόμη και σήμερα, πάνω από είκοσι χρόνια αργότερα - αλλά επίσης τα σκάνδαλα της ΣEB, της διοξίνης και εκείνο το πρόσφατο ανησυχητικό σκάνδαλο της διοχέτευσης στην αγορά των Ηνωμένων Πολιτειών μεταλλαγμένου καλαμποκιού ακατάλληλου, όπως φαίνεται, για χρήση σε καταναλωτικά προϊόντα διατροφής.
Πιστεύω ότι είναι πολύ σημαντική η πρόταση που μας κάνει ο εισηγητής να δράσουμε προς τρείς κατευθύνσεις: πρώτον, τη δημιουργία της Υπηρεσίας ή Αρχής Ασφάλειας των Τροφίμων, που στηρίζεται στις αρχές της ακεραιότητας, της διαφάνειας και της ανεξαρτησίας - μεταξύ των άλλων αρχών, η ανεξαρτησία είναι θεμελιώδους σημασίας - δεύτερον, μια σαφή και προσιτή νομοθεσία κατά προτεραιότητα και, τρίτον, τη συνεργασία με τις υπηρεσίες των υπόλοιπων κρατών μελών, μη κυβερνητικές οργανώσεις και οργανώσεις καταναλωτών και διεθνείς οργανισμούς.
Γι' αυτό και εμείς - όπως είπε ο συνάδελφός μου Μιχάλης Παπαγιαννάκης - θα εγκρίνουμε και θα υποστηρίξουμε την έκθεση.
Κύριε Πρόεδρε, θα ήθελα και εγώ με τη σειρά μου να συγχαρώ τον εισηγητή, κ. Bowis, για την ιδιαίτερα εποικοδομητική και ορθολογική προσέγγιση του στο συγκεκριμένου πρόβλημα.
Επιτρέψτε μου επίσης να πω, για να ελαφρύνω λίγο τη συζήτηση, ότι, ακούγοντας τις βιβλικές παραπομπές του κ. Blokland, αισθάνθηκα ότι είχε εξυψώσει τη συζήτηση αυτή σε άλλα επίπεδα, καθώς υπήρξαν στιγμές που πιστέψαμε ότι μόνον η θεία παρέμβαση θα μπορούσε να οδηγήσει σε επίλυση του προβλήματος.
Πέρα από τα αστεία, όμως, πιστεύω πως είναι προς τιμήν του Κοινοβουλίου και του Επιτρόπου κ. Byrne το γεγονός ότι η ασφάλεια των τροφίμων κυριαρχεί σήμερα στην ευρωπαϊκή ημερήσια διάταξη.
Οι πολίτες μας αναμένουν από εμάς επαγρύπνηση και θετική ανταπόκριση.
Κατά τη γνώμη μου, είναι το μόνο που μπορεί να αποκαταστήσει την εμπιστοσύνη του καταναλωτικού κοινού στο σημαντικό αυτό τομέα πολιτικής τόσο για τους παραγωγούς όσο και για τους καταναλωτές.
Έχουμε όλοι πάρει το μάθημά μας από την κρίση της δεκαετίας του 1990 στον τομέα των τροφίμων.
Είμαι σίγουρος ότι θεσπίζοντας μία συστηματική δέσμη ενιαίων κανόνων, θέτουμε τα θεμέλια για τη συμπλήρωση των κενών που υπάρχουν στην υφιστάμενη νομοθεσία.
Είναι βέβαιο ότι αυτό θα ενισχύσει την ασφάλεια των τροφίμων σε όλη την τροφική αλυσίδα.
Η μεταρρύθμιση της ευρωπαϊκής νομοθεσίας για τα τρόφιμα θα πρέπει να πραγματοποιηθεί σε επίπεδο Ευρωπαϊκής Ένωσης.
Στόχος είναι να αποφύγουμε το ενδεχόμενο επανεθνικοποίησης της αγοράς τροφίμων εντός της Ευρωπαϊκής Ένωσης.
Ένα από τα κεντρικά σημεία μεταρρύθμισης της κοινής γεωργικής πολιτικής είναι η αποφυγή επανεθνικοποίησης της ΚΓΠ σε οποιαδήποτε μορφή της.
Γι' αυτό και είναι σημαντική η εφαρμογή της νομοθεσίας που αφορά την ασφάλεια των τροφίμων σε ευρωπαϊκό επίπεδο.
Γι' αυτόν επίσης το λόγο, θεωρώ ιδιαίτερα θετικό ένα από τα βασικά σημεία του Λευκού Βιβλίου για την ασφάλεια των τροφίμων, που αναφέρεται στην ίδρυση μιας νέας ευρωπαϊκής αρχής τροφίμων.
Η αρχή αυτή θα έχει την ευθύνη για την προσκόμιση επιστημονικών στοιχείων και για την κοινοποίηση και διαχείριση όλων των κινδύνων που σχετίζονται με την ασφάλεια των τροφίμων.
Ένα άλλο ζήτημα που θα χρειαστεί να αντιμετωπίσουμε τους ερχόμενους μήνες είναι εκείνο της χρήσης ΓΤΟ στην παραγωγή των τροφίμων και πιστεύω ότι θα πρέπει να είμαστε ανοικτοί στις δυνατότητες της βιοτεχνολογίας.
Όσον αφορά το θέμα αυτό, πιστεύω ότι θα ήταν σημαντικό λάθος να υποθέσουμε ότι οι εφαρμογές της βιοτεχνολογίας συνεπάγονται επικίνδυνα ή κακής ποιότητας τρόφιμα.
Για παράδειγμα, η παρουσία ΓΤΟ στα τρόφιμα παρέχει τη δυνατότητα μείωσης των καταλοίπων των παρασιτοκτόνων και βελτίωσης της θρεπτικής αξίας των τροφίμων, και θα ήταν αμέλεια εκ μέρους μας να αγνοήσουμε αυτά τα πλεονεκτήματα.
Ωστόσο, υποστηρίζω πλήρως την καθιέρωση σαφούς, μη τεχνικής και τυποποιημένης σήμανσης στα προϊόντα διατροφής που περιέχουν ΓΤΟ.
Επιπλέον, κανένα προϊόν διατροφής που είναι γενετικά τροποποιημένο ή περιέχει γενετικά τροποποιημένα συστατικά δεν θα πρέπει να περνά στην τροφική αλυσίδα εάν δεν έχει ελεγχθεί πλήρως και δεν φέρει σαφή επισήμανση σύμφωνα με τις ανωτέρω προδιαγραφές.
Κύριε Πρόεδρε, το γεγονός ότι η Λευκή Βίβλος για την ασφάλεια των τροφίμων δεν έχει νομοθετική σημασία δεν υπονομεύει σε καμία περίπτωση τη διπλή αξία την οποία έχει αναμφισβήτητα.
Καταρχάς, περιλαμβάνει μια δέσμευση για τη γενική αλλά και ουσιαστική ανανέωση της νομοθεσίας, για την ίδρυση ανεξάρτητης υπηρεσίας για την ασφάλεια των τροφίμων και για την καλύτερη διοργάνωση των ελέγχων.
Επιπλέον, έχει και συμβολική σημασία.
Μπορεί και πρέπει να αποτελέσει το έναυσμα για μια νέα αρχή.
Στο εξής, θα ασκείται μία συντονισμένη και ολοκληρωμένη πολιτική η οποία θα καλύπτει το σύνολο της τροφικής αλυσίδας.
Καλά κάνει ο εισηγητής κ. Bowis, ο οποίος έκανε μια έξοχη δουλειά, που επιλέγει μια θετική προσέγγιση της Λευκής Βίβλου.
Στην έκθεσή του δεν περιλαμβάνονται τόσο προτάσεις τροποποίησης αλλά τονίζονται συγκεκριμένα σημεία.
Έτσι, ορθώς τονίζεται ότι η Αρχή Τροφίμων πρέπει να συγκεντρωθεί καταρχάς στο θέμα της ασφάλειας των τροφίμων.
Ωστόσο, ελπίζω ότι θα υπάρξουν τα περιθώρια για τη συγκέντρωση επιστημονικών γνώσεων για τη σχέση που έχουν τα διατροφικά πρότυπα με την υγεία.
Όντως, η πολιτική δεν πρέπει να είναι αποκλειστικά προσανατολισμένη στην πρόληψη βλαβών της υγείας, αλλά πρέπει να προάγει και την υγεία.
Ένα δεύτερο σημείο το οποίο ορθώς τονίζεται έχει σχέση με τη σημασία που πρέπει να δοθεί στις περιφερειακές και στις πολιτιστικές διαφορές που υπάρχουν όσον αφορά την προσφορά τροφίμων καθώς και στο ρόλο των μικρομεσαίων επιχειρήσεων και των επιτηδευμάτων.
Αυτό θα πρέπει να θεωρηθεί ως έκκληση να μην παραγνωριστεί η σημασία των μικρομεσαίων επιχειρήσεων και των επιτηδευμάτων στα πλαίσια του εκτεταμένου πακέτου νομοθετικών μέτρων που πρόκειται να θεσπιστούν.
Υπάρχει και ένα τρίτο σημείο που πρέπει να τονισθεί, το οποίο δεν τονίζεται στην έκθεση και που επιχειρούμε να προβάλουμε με την τροπολογία 12.
Τόσο στη Λευκή Βίβλο όσο και στην έκθεση Bowis, γίνεται αναφορά στην επικοινωνία, αφενός, και σε διαδικασίες που εφαρμόζονται στην περίπτωση έκτακτων καταστάσεων, αφετέρου.
Όμως, δεν δίδεται προσοχή στην απολύτως απαραίτητη εσωτερική και εξωτερική επικοινωνία στην περίπτωση κρίσεων.
Όντως, και εμείς στο Βέλγιο το γνωρίζουμε, η επικοινωνία αυτή μπορεί να έχει καθοριστική σημασία για τον έλεγχο της έκτασης κρίσεων και για τη διατήρηση της εμπιστοσύνης των καταναλωτών στους θεσμούς.
Ολοκληρώνοντας θα ήθελα να πω ακόμη το εξής: ας ελπίσουμε ότι τα κράτη μέλη θα συμφωνήσουν με την κοινή άποψη του Κοινοβουλίου και της Επιτροπής και πάνω απ' όλα ότι θα αναλάβουν τις ευθύνες τους όχι μόνο ως μέλη του Συμβουλίου, αλλά και ως αρχή η οποία πρέπει να μεριμνήσει για την άσκηση αποτελεσματικών ελέγχων αφ' ης στιγμής τα ευρωπαϊκά μέτρα θα έχουν εφαρμοστεί στα πλαίσια της εθνικής νομοθεσίας.
Κυρίες και κύριοι συνάδελφοι, κύριε Πρόεδρε, με τη Λευκή Βίβλο για την ασφάλεια των τροφίμων δημιουργήθηκε μία σημαντική βάση για την καλύτερη διατροφή των ανθρώπων στο μέλλον και, όπως ελπίζω, για μια περισσότερο φιλική προς το περιβάλλον και τον άνθρωπο παραγωγή τροφίμων.
Ο εισηγητής αλλά και πάρα πολλά μέλη του Ευρωπαϊκού Κοινοβουλίου στην κοινοβουλευτική επιτροπή, συμπεριλαμβανομένου και εμού, επικέντρωσαν το ενδιαφέρον τους στην Αρχή Ασφάλειας των Τροφίμων, πράγμα το οποίο είναι κάπως λυπηρό.
Το λέω αυτό επειδή η ποιότητα και η ασφάλεια των τροφίμων προάγονται με τη σαφή νομοθεσία.
Αντιλαμβάνομαι όμως ότι πολλές κρίσεις που παρουσιάστηκαν στην Ευρώπη, και στην περίπτωση αυτή παραπέμπω και στη χώρα μου, απέδειξαν ότι αυτό που χρειαζόμαστε κυρίως είναι ένα σταθερό σημείο αναφοράς.
Η πολιτική χρειάζεται ένα σταθερό σημείο αναφοράς για να μπορεί να κάνει σαφείς επιλογές και ο καταναλωτής χρειάζεται εμπιστοσύνη.
Γι' αυτό και χρειαζόμαστε την Αρχή Ασφάλειας των Τροφίμων και γι' αυτό δίνουμε και τη σημασία που δίνουμε στην ύπαρξή του.
Είναι πάρα πολύ σημαντικό να μπορεί η Αρχή Ασφάλειας των Τροφίμων να δρα ανεξάρτητα.
Αυτό αναφέρεται ρητώς στην έκθεση, πράγμα το οποίο με χαροποιεί όλως ιδιαιτέρως.
Είναι επίσης σημαντικό να μπορεί να ορίζει ο ίδιος τις προτεραιότητές του, να δρα με προληπτικό τρόπο και να υποβάλλει συστάσεις στους αρμόδιους για τη διαχείριση κινδύνων.
Λυπούμαι κάπως που γίνεται μόνο αναφορά στην ασφάλεια των τροφίμων.
Αντιλαμβάνομαι ότι πρέπει να είναι το σημείο εκκίνησης, πρέπει όμως να δημιουργηθούν γέφυρες με άλλους τομείς όπως το περιβάλλον, η υγεία και άλλα παρόμοια.
Ελπίζω ότι η μελλοντική Αρχή Ασφάλειας των Τροφίμων θα μπορέσει να αναπτύξει αυτή τη δυναμική.
Τελειώνοντας θα ήθελα να πω το εξής: πιστεύω ότι τη στιγμή αυτή, στη συζήτηση που διεξάγουμε δεν χρειάζεται να επικεντρωθούμε στο θέμα της έδρας.
Είμαι βέβαιος ότι ο πληθυσμός αδιαφορεί παντελώς για το σημείο αυτό.
Κύριε Πρόεδρε, εξ ονόματος της Ομάδας των Φιλελευθέρων, ευχαριστώ θερμά την Επιτροπή για τη Λευκή Βίβλο, το οποίο έχει φιλόδοξους στόχους.
Στα θέματα αυτά πρέπει να προχωρούμε με ευελιξία και ταχύτητα.
Αυτό είναι το συμφέρον του καταναλωτή, αλλά ταυτόχρονα και το συμφέρον της αλυσίδας παραγωγής τροφίμων στην Ευρώπη.
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών κατέληξε σε μια λογική γραμμή, καθότι θέλουμε να καταστήσουμε την Ευρωπαϊκή Αρχή Ασφάλειας Τροφίμων σε επιστημονικής αρτιότητας αρμόδιο θεσμικό όργανο, το οποίο θα έχει την ευθύνη της αξιολόγησης του κινδύνου και της ενημέρωσης σχετικά με αυτόν.
Είναι σημαντικό το ότι η ίδια η διαχείριση του κινδύνου εξακολουθεί να αποτελεί ευθύνη των κρατών μελών και της Επιτροπής και, κατ' αυτόν τον τρόπο, είναι επίσης αντικείμενο πολιτικού ελέγχου.
Προκειμένου να αποκαταστήσουμε και να διατηρήσουμε την εμπιστοσύνη των καταναλωτών στην ασφάλεια των τροφίμων, πρέπει η λειτουργία της Ευρωπαϊκής Αρχής Ασφάλειας των Τροφίμων να ξεκινήσει με επαρκείς δημόσιους πόρους.
Η ανεξαρτησία και η αυτονομία της μονάδας εξυπηρετούν κατά βέλτιστο τρόπο τη θέση των ευρωπαίων καταναλωτών.
Γι αυτό το καλύτερο θα ήταν η υπηρεσία αυτή να μην λειτουργεί ως υπαγόμενη στην Επιτροπή, αλλά ανεξάρτητα, φυσιολογικά, ξέχωρα από την Επιτροπή.
Η ΕΑΑΤ πρέπει να εγκατασταθεί σε κομβικό σημείο με καλές συγκοινωνίες και αναπτυγμένο τομέα πληροφορικής, ο τόπος εγκατάστασης θα πρέπει να έχει καλή φήμη στον τομέα της ασφάλειας τροφίμων.
Επίσης η υποστήριξη της περιβάλλουσας επιστημονικής κοινότητας είναι σημαντική κατά την επιλογή του τόπου εγκατάστασης.
Γι αυτό υποστηρίζω τις τροπολογίες 14 και 19, στις οποίες η μελλοντική απόφαση για τον τόπο εγκατάστασης επιθυμούμε να ληφθεί βάσει αρχών.
Η Λευκή Βίβλος, της οποίας τα βασικά σημεία υποστηρίζει η έκθεση του κ. Bowis, δεν καθορίζει μια επιτακτική πολιτική, και είναι κρίμα.
Ωστόσο, η ίδρυση μιας Ευρωπαϊκής Αρχής Ασφάλειας των Τροφίμων είναι πολύ θετική.
Όμως, όπως ανέφεραν ορισμένοι συνάδελφοι, πρέπει να υπάρξει εγγύηση της ανεξαρτησίας της.
Και τούτο εξαρτάται από τη διάθεση χρηματοδοτικών μέσων και ανθρωπίνων πόρων στην Αρχή.
Κατά την άποψή μας, η επιβολή ενός δασμού επί των κερδών της γεωργικής βιομηχανίας, θα επέτρεπε την παροχή των εν λόγω μέσων.
Για να τηρείται η αρχή της διαφάνειας, θα έπρεπε επίσης να επιτρέπεται η προσφυγή των συνδικάτων και των διαφόρων ενώσεων στην Αρχή, τόσο επί καταναλωτικών όσο και επί οικολογικών θεμάτων.
Μια ορθή επιστημονική αξιολόγηση των κινδύνων, σε συνδυασμό με μια αποτελεσματική επικοινωνιακή στρατηγική στραμμένη προς την κοινή γνώμη, δεν αρκούν για την αντιμετώπιση των κρίσεων στον τομέα της διατροφής.
Κατά κάποιο τρόπο, πρόκειται για ένα εσφαλμένο τεχνοκρατικό όραμα το οποίο οδηγεί σε αδιέξοδο, ως προς τις πολιτιστικές, κοινωνικές και οικονομικές πτυχές της διατροφής.
Η επίλυση ορισμένων κρίσεων χρειάζεται μεγαλύτερη πολιτική βούληση.
Για παράδειγμα, η σημερινή κρίση των τρελών αγελάδων.
Θα έπρεπε να έχουμε τη δυνατότητα να απαγορεύσουμε την ενσωμάτωση των ζωικών αλεύρων στη διατροφή των βοοειδών και να ανακαλούμε τις άδειες των παρασκευαστών ζωοτροφών που δεν τηρούν την εν λόγω ρύθμιση.
ύριε Πρόεδρε, συγχαίρω τον κ. John Bowis για την καλή του δουλειά.
Στη διάρκεια αυτής της διαδικασίας σκέφτηκα πολλές φορές ότι σταθήκαμε τυχεροί ως προς την επιλογή του συντάκτη της έκθεσης.
Επέδειξε εξαιρετική αντοχή στις πιέσεις που προέκυψαν στο ευαίσθητο αυτό θέμα.
Ευχαριστώ επίσης τον Επίτροπο κ. Byrne για τη συνεργασία του μαζί μας.
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών ακολούθησε τη σύσταση του κ. Bowis και αποφάσισε να μη λάβει θέση ως προς τον τόπο εγκατάστασης της Ευρωπαϊκής Αρχής Ασφάλειας των Τροφίμων.
Κατά τη γνώμη μου αυτή ήταν μια σωστή προσέγγιση.
Απεναντίας, είναι σημαντικό να προσδιορίσουμε τι περιμένουμε από την Ευρωπαϊκή Αρχή Ασφάλειας των Τροφίμων και τι είδους κριτήρια θέτουμε για τον τόπο εγκατάστασης.
Πρέπει να ευελπιστούμε, προς όφελος των πολιτών ολόκληρης της Ένωσης, ότι αυτά τα κριτήρια θα εφαρμοσθούν.
Αυτά είναι τα εξής: καλή φήμη στον τομέα της ασφάλειας τροφίμων, ανεξαρτησία, καλή επιστημονική υποδομή με τις βέλτιστες διαθέσιμες τεχνικές και καλές συγκοινωνιακές και τηλεπικοινωνιακές διασυνδέσεις.
Η τροπολογία 19, την οποία υπέβαλα μαζί με τους βουλευτές κ. Nisticς και κ. Fiori καθώς και πολλούς άλλους, εξ ονόματος της Ομάδας ΕΛΚ-ΕΕ, επισημαίνει σαφώς τα κριτήρια αυτά χωρίς να λαμβάνει θέση ως προς οποιαδήποτε τοποθεσία.
Τα κριτήρια αυτά αποτελούν όλα στοιχειώδη μέσα για την υλοποίηση του κοινού μας στόχου, να αποκατασταθεί η εμπιστοσύνη των καταναλωτών στην ασφάλεια των ευρωπαϊκών τροφίμων όσο το δυνατό συντομότερα.
Στις συζητήσεις τέθηκε η απαίτηση ότι η ΕΑΑΤ θα έπρεπε να εγκατασταθεί σε πόλη όπου υπάρχουν θεσμικά όργανα, διότι διαφορετικά δεν θα μπορούσε να ελέγχεται.
Τέτοιου είδους επιχειρηματολογία προκαλεί σύγχυση και ανησυχία και κυριολεκτικά γκρεμίζει το θεμέλιο της βασικής ιδέας της ολοκλήρωσης.
Δεν μπορούμε να είμαστε σοβαροί όταν λέμε ότι μόνο μια εγκατεστημένη στο κέντρο της Κοινότητας αρχή μπορεί να εκτελεί αξιόπιστα το καθήκον που της έχει ανατεθεί.
Ενδεχομένως υπάρχουν και άλλοι λόγοι για τη χαμηλή τιμή του ευρώ εκτός της έδρας της ΕΚΤ στη Φρανκφούρτη.
Εγώ προσωπικά δεν σκέφτομαι έτσι, αλλά έχω εμπιστοσύνη στη δύναμη και στις θεμελιώδεις αρχές της ιδέας της ευρωπαϊκής ολοκλήρωσης σε όλη την επικράτεια της ΕΕ.
Κύριε Πρόεδρε, θα ήθελα και εγώ να συγχαρώ τον συνάδελφο κύριο Bowis για την ουσιαστική προσπάθεια που κατέβαλε έτσι ώστε να συμπεριληφθούν όλες οι απόψεις στην έκθεσή του και κυρίως για το ότι αποδέχθηκε να αναφερθούμε και στη γενικότερη έννοια της διατροφής.
Η Λευκή Βίβλος για την ασφάλεια των τροφίμων είναι μια πρόταση που φιλοδοξεί να αποκαταστήσει την εμπιστοσύνη των καταναλωτών σε όλη τη διατροφική αλυσίδα.
Είναι δίκαιο οι καταναλωτές να απαιτούν τρόφιμα από τα οποία δεν διατρέχουν κανένα απολύτως κίνδυνο και των οποίων, παράλληλα, η ποιότητα εξασφαλίζει συγκεκριμένα κριτήρια και προδιαγραφές.
Η σχετική νομοθεσία, συνεπώς, πρέπει να καλύπτει όλο το πεδίο και να εκτείνεται οριζόντια, όπως αρμόζει στα θέματα της διατροφής.
Θα ήθελα ιδιαίτερα να επισημάνω μερικά σημεία.
Το σύστημα ταχείας προειδοποίησης έχει αποδειχθεί μέχρι στιγμής ότι λειτουργεί πλημμελώς και στον τομέα αυτό τα κράτη μέλη έχουν μεγάλο μέρος της ευθύνης.
Πιστεύω ότι επιβάλλεται να ορισθούν συγκεκριμένα χρονικά περιθώρια μέσα στα οποία θα πρέπει να ειδοποιείται η Ευρωπαϊκή Επιτροπή για κάθε περίπτωση δικαιολογημένης ανησυχίας.
Οι έλεγχοι στα κράτη μέλη πρέπει να γίνουν αυστηρότεροι και αποτελεσματικότεροι.
Όσον αφορά την Ευρωπαϊκή Αρχή Ασφάλειας των Τροφίμων, πρέπει να τονισθεί η ανεξαρτησία της, έτσι ώστε να έχει τη δυνατότητα να πραγματοποιεί την αξιολόγηση του επερχόμενου κινδύνου, αλλά επίσης να έχει τη δυνατότητα να προτείνει και μέτρα για την διαχείρισή του, προκειμένου να διαμορφωθούν οι τελικές πολιτικές αποφάσεις.
Επίσης, η Αρχή θα πρέπει να εξασφαλίζει τη διαφάνεια, δίδοντας τη δυνατότητα πρόσβασης στην πληροφορία σε όλα τα ενδιαφερόμενα μέρη.
Πιστεύω ότι η διαφάνεια και η ανεξαρτησία είναι απαραίτητες προϋποθέσεις για ασφαλή και σωστή διατροφή, που είναι κοινός στόχος όλων μας.
Κύριε Πρόεδρε, τα πρόσφατα γεγονότα με το κρέας άρρωστων αγελάδων το οποίο πέρασε στη διατροφική αλυσίδα στις Κάτω Χώρες και στη Γαλλία καθώς και η συζήτηση που διεξάγεται και πάλι στο Ηνωμένο Βασίλειο, τονίζουν για άλλη μία φορά ότι πρέπει να ενταθούν περισσότερο η επίβλεψη και ο έλεγχος της παραγωγής τροφίμων.
Η αποκατάσταση της εμπιστοσύνης του κοινού στην ασφάλεια των τροφίμων έχει πάρα πολύ μεγάλη σημασία η οποία υπερβαίνει τα όρια της ασφάλειας των τροφίμων.
Όντως, πρόκειται για την εμπιστοσύνη των πολιτών στις δημόσιες αρχές.
Για το λόγο αυτό, η νέα Ευρωπαϊκή Αρχή Ασφάλειας των Τροφίμων πρέπει να είναι ένα ισχυρό και ανεξάρτητο ίδρυμα το οποίο δεν ενημερώνει απλώς το κοινό αλλά διαθέτει και συγκεκριμένες αρμοδιότητες για να μπορεί να προτείνει εγκαίρως τη θέσπιση αποτελεσματικών μέτρων στην περίπτωση κρίσεων και για να διερευνά τα προβλήματα.
Για το λόγο αυτό, αποβλέπουμε σε μια όσο το δυνατόν πιο ευέλικτη οργάνωση και όχι σε ένα υπερβολικά γραφειοκρατικό σώμα.
Παράλληλα, η αποτελεσματικότητα της Αρχής θα εξαρτηθεί κατά ένα μέρος από τη διαφάνεια των διαδικασιών λήψης αποφάσεων και την ταχεία δημοσίευση στο διαδίκτυο των μελετών και των συμβουλών, όπως συμβαίνει με το Γραφείο Τροφίμων και Κτηνιατρικών Θεμάτων στο Δουβλίνο, το οποίο λειτουργεί άριστα.
Αυτό το δικαιούται το κοινό.
Πρέπει να στηριχθούμε στο έργο όλων των υφιστάμενων οργανώσεων, όπως ο Ευρωπαϊκός Οργανισμός Αξιολόγησης των Φαρμακευτικών Προϊόντων (ΕΜΕΑ) και ο Οργανισμός Τροφίμων και Γεωργίας (FAO), έτσι ώστε να αποφευχθούν τυχόν αλληλεπικαλύψεις.
Τέλος, κύριε Πρόεδρε, η πολιτική πρέπει να αναλάβει τις ευθύνες της.
Σε τελευταία ανάλυση, οι αποφάσεις πρέπει να λαμβάνονται από την Ευρωπαϊκή Επιτροπή και το Κοινοβούλιο πρέπει να συμμετέχει στο έργο της Αρχής, εκτός άλλων, μέσω της συζήτησης για την ετήσια έκθεση.
Τέλος, ο Πρόεδρος Πρόντι δημιούργησε μεγάλες προσδοκίες στην αρχή της προεδρίας του και ο Επίτροπος Byrne και ο εισηγητής Bowis έπρεπε να μορφοποιήσουν τις προσδοκίες αυτές στη Λευκή Βίβλο.
Νομίζω ότι αυτό το κατάφεραν πάρα πολύ καλά και αυτό που θα θέλαμε εμείς να συμβεί πλέον στον τομέα αυτό είναι να θεσπιστεί το ταχύτερο δυνατό νομοθεσία.
Κύριε Πρόεδρε, παρά το γεγονός ότι η ευρωπαϊκή τροφική αλυσίδα είναι μία από τις ασφαλέστερες στον κόσμο, οι κακές πρακτικές, καθώς και τα πρόσφατα σκάνδαλα, έχουν δημιουργήσει ένα θέμα στο οποίο ο Επίτροπός μας, κ. Byrne, ανταποκρίθηκε με αξιοθαύμαστο τρόπο.
Τα συγχαρητήριά μου σε εκείνον και φυσικά στον εισηγητή, κ. Bowis, για την πολύ ορθολογική προσέγγιση του προβλήματος που εξετάζουμε σήμερα.
Η ΕΕ οφείλει να παρέχει στους πολίτες της το υψηλότερο δυνατό επίπεδο προστασίας στον τομέα των τροφίμων.
Η ασφάλεια των τροφίμων και η δημόσια υγεία ανήκουν στους κύριους τομείς πολιτικής προτεραιότητας.
Πρέπει να μπορούμε να εμπιστευτούμε εκείνους που έχουν ως αποστολή να μας συμβουλεύουν - γεωργούς, παραγωγούς, επεξεργαστές τροφίμων, λιανοπωλητές, κυβερνήσεις, συμβουλευτικές ομάδες καταναλωτών, επιστήμονες και ούτω καθεξής.
Είναι σημαντικό να έχουμε έναν επιστημονικό φορέα που θα λειτουργεί ως σημείο αναφοράς, είτε είμαστε καταναλωτές είτε φορείς λήψης αποφάσεων είτε ακόμα παράγοντες στην τροφική αλυσίδα, και να γνωρίζουμε ποια είναι η αποδεκτή ισορροπία μεταξύ της πρόληψης του κινδύνου και της ενημερωμένης επιλογής των καταναλωτών - όλα είναι θέμα ισορροπίας.
Η ασφάλεια και η προστασία δεν σημαίνουν ότι πρέπει να θυσιάσουμε την ελευθερία επιλογής ή ακόμα και την πολιτιστική ποικιλομορφία, άλλωστε, μία από τις πιο ενδιαφέρουσες τροπολογίες της Επιτροπής Περιβάλλοντος, η οποία συμπληρώνει και ισχυροποιεί τα συμπεράσματα της έκθεσης, αναφέρεται στην προστασία της ευρωπαϊκής πολιτιστικής κληρονομιάς όσον αφορά τα τοπικά παραδοσιακά τρόφιμα.
Οι κίνδυνοι, λοιπόν, θα πρέπει να εντοπιστούν έγκαιρα, να αξιολογηθούν επιστημονικά και να εξαλειφθούν εν τη γενέσει.
Η ανάληψη δράσης σε επίπεδο Ευρωπαϊκής Ένωσης είναι απαραίτητη εφόσον σε μία ενιαία αγορά ο κίνδυνος δεν σταματά στα εθνικά σύνορα των κρατών.
Η ΕΑΑΤ θα πρέπει να έχει σημαντικό ρόλο όσον αφορά τη λειτουργία του υπάρχοντος Συστήματος Ταχείας Προειδοποίησης, το οποίο θα πρέπει να βελτιωθεί και να επεκταθεί έτσι ώστε να καλύψει όλες τις πτυχές της ασφάλειας των τροφίμων, συμπεριλαμβανομένων των ζωοτροφών.
Είναι ενθαρρυντικό το γεγονός ότι υπάρχει ευρεία συμφωνία επί των βασικών αρχών: ότι θα πρέπει να ιδρυθεί μία νέα επιστημονική υπηρεσία που θα είναι υπεύθυνη για την αξιολόγηση των κινδύνων στον τομέα της ασφάλειας των τροφίμων, ότι η υπηρεσία αυτή θα πρέπει να είναι ανεξάρτητη, υπόλογη, διαφανής και να υπόκειται στις απαιτήσεις της αντικειμενικής έρευνας και του εμπορικού απορρήτου και ότι θα πρέπει να παρέχει στο κοινό προσιτή και κατανοητή πληροφόρηση.
Το σημαντικότερο από όλα είναι ότι θα πρέπει να κερδίσει την εκτίμηση των ομόλογών της υπηρεσιών, την εμπιστοσύνη του κοινού και την προθυμία των κυβερνήσεων των κρατών μελών να αποδέχονται τα συμπεράσματά της.
Κύριε Πρόεδρε, κύριε Επίτροπε, αξιότιμες κυρίες, αξιότιμοι κύριοι, η Λευκή Βίβλος για την ασφάλεια των τροφίμων αποτελεί την αντίδραση της Επιτροπής στην αυξημένη ευαισθητοποίηση των πολιτών στο θέμα αυτό.
Αυτά τα λίγα πράγματα που εξακολουθούμε να απολαμβάνουμε στο φαγητό, πρέπει να παραμείνουν πρωτίστως υγιεινά, να είναι εύγεστα, ενώ ο τρόπος παραγωγής τους θα πρέπει να είναι συμβατός με την προστασία του περιβάλλοντος, όπως την αντιλαμβάνεται ο καταναλωτής.
Πολλές είναι οι πτυχές που πρέπει να προσεχθούν, όταν αναφερόμαστε στην ασφάλεια των τροφίμων και επιδιώκουμε τη διασφάλισή της.
Σήμερα υπάρχουν πολλές οργανώσεις και οργανισμοί, καθώς και ενώσεις και πρωτοβουλίες που ασχολούνται με την ασφάλεια των τροφίμων.
Στην ευρωπαϊκή εσωτερική αγορά - ελεύθερο εμπόριο και διακίνηση αγαθών - ανακύπτει όλο και περισσότερο το ερώτημα του ποιος είναι αρμόδιος για τη νομοθεσία και τον έλεγχο σε αυτό το τόσο σημαντικό ζήτημα για τους ευρωπαίους πολίτες.
Η Επιτροπή πρότεινε ήδη την ίδρυση μιας Ευρωπαϊκής Αρχής Ασφάλειας των Τροφίμων.
Ναι μεν καλωσορίζω την πρόταση αυτή, διερωτώμαι ωστόσο ταυτόχρονα ποια θα είναι η αρμοδιότητα, τα καθήκοντα και η επιρροή μιας τέτοιας Ευρωπαϊκής Αρχής.
Αυτά ήταν εξάλλου τα ερωτήματα που μας απασχόλησαν και στις επιτροπές.
Απονέμω, συνεπώς, τα εύσημα στο συνάδελφο Bowis για την καλή και μετριοπαθή έκθεσή του, στην οποία συμπεριέλαβε ποικίλες απόψεις.
Η Αρχή θα πρέπει να φέρει την ευθύνη για την αξιολόγηση του κινδύνου.
Θα πρέπει να αξιολογεί και να συνεργάζεται με τα όργανα των κρατών μελών.
Το ζήτημα της διαφάνειας είναι ιδιαίτερα σημαντικό, αφού αποτελεί απαίτηση των πολιτών.
Οι πολίτες θέλουν να είναι ενημερωμένοι.
Για το λόγο αυτό, η Αρχή πρέπει να φροντίσει για την παροχή προσιτών και κατανοητών πληροφοριών στο κοινό.
Η Αρχή θα πρέπει να συνεργαστεί στενά με τους υφιστάμενους θεσμούς.
Αυτό σημαίνει επίσης, ότι πρέπει να υπάρχει αμοιβαία πρόσβαση στις πληροφορίες, τα στατιστικά στοιχεία και τα δεδομένα.
Οι εμπειρίες και τα συμπεράσματα των άλλων μπορούν κάλλιστα να προσαρμοστούν και εδώ, παρέχοντας με τον τρόπο αυτό τη δυνατότητα μιας πανευρωπαϊκής αξιολόγησης των συγκεκριμένων συμπερασμάτων.
Νομίζω ότι δεν είναι ανάγκη ο καθένας να ανακαλύπτει τον τροχό εκ νέου.
Αντίθετα, στο συγκεκριμένο θέμα μπορούμε να μάθουμε όλοι από τις εμπειρίες μας.
Προσωπικά, υπό αυτό το πρίσμα βλέπω το μέλλον της Αρχής Ασφάλειας των Τροφίμων.
Κύριε Πρόεδρε, κύριε Επίτροπε, θα ήθελα και εγώ με τη σειρά μου να συγχαρώ τον εισηγητή κ. Bowis.
Ειπώθηκαν αρκετές ρήσεις σχετικές με τα τρόφιμα.
Ένας άλλος κανόνας λεει: Από όσο το δυνατόν περισσότερους όσο το δυνατόν λιγότερα.
Η δυνατότητα επιλογής από τα υπερπλήρη ράφια έχει προ πολλού καταστήσει τη ρήση αυτή πραγματικότητα.
Οι διατροφικές συνήθειες πολλών πολιτών, η ενασχόλησή τους με τα τρόφιμα, οι ελλιπείς γνώσεις για την παρασκευή ισορροπημένης διατροφής, όλα αυτά τα δεδομένα δεν είναι σε θέση να τα αλλάξει η νέα Αρχή ή Υπηρεσία.
Η ευθύνη των καταναλωτών εξακολουθεί να υπάρχει, ακόμα και εάν τα προϊόντα είναι ασφαλή.
Επίτροπε Byrne, έχω την εντύπωση ότι οι παραγωγοί όλο και λιγοστεύουν, ενώ οι ελεγκτές όλο και αυξάνουν.
Ανησυχώ ότι η Ευρώπη διατρέχει εκ νέου τον κίνδυνο να αποκτήσει έναν διογκωμένο μηχανισμό υπαλλήλων, ανίκανο να δρα.
Με ποιον τρόπο θα διαχωριστούν άραγε οι αρμοδιότητες της Αρχής από εκείνες των εθνικών ελεγκτικών αρχών;
Φοβούμαι ότι θα αποκτήσουμε ένα επιπλέον βάρος.
Η αντίδραση των καταναλωτών δεν πρόκειται να πραγματοποιηθεί μέσω αυτής της Αρχής.
Ποιος άραγε θα καταγγελθεί στο μέλλον στα επόμενα σκάνδαλα τροφίμων και από ποιον;
Σε ό,τι αφορά τη διεύρυνση της Ευρωπαϊκής Ένωσης η συζήτηση επανέρχεται διαρκώς στο διαχωρισμό των αρμοδιοτήτων.
Το ζήτημα αυτό εξάλλου καθίσταται πρωταρχικής σημασίας, όταν πρόκειται για την ασφάλεια των τροφίμων.
Η αυστηρή εφαρμογή της αρχής ο "ρυπαίνων πληρώνει" αποτελεί στο μέλλον απαραίτητη προϋπόθεση για τη ρύθμιση των οικονομικών ζημιών.
Ωστόσο, ούτε και στη Λευκή Βίβλο για την ασφάλεια των τροφίμων αποσαφηνίζονται σε ικανοποιητικό βαθμό ορισμένα ζητήματα.
Η πορεία για την επίτευξη του στόχου είναι εντελώς διαφορετική με βάση τις επιθυμίες πολλών συμμετεχόντων.
Κατά συνέπεια, με τη σημερινή συζήτηση δεν προτιθέμεθα να εμποδίσουμε πλέον την ίδρυση της συγκεκριμένης Αρχής.
Θεωρώ, ωστόσο, ότι δεν θα πρέπει να τρέφουμε ιδιαίτερες ελπίδες ότι όλα θα είναι στο μέλλον πολύ καλύτερα λόγω της ίδρυσης της συγκεκριμένης Αρχής.
Κύριε Πρόεδρε, ο συνάδελφος κ. Bowis έπαιξε μία εξαιρετική παρτίδα με τα χαρτιά τα οποία του μοιράστηκαν.
Αναρωτιέμαι, όμως, αν τα χαρτιά αυτά θα έπρεπε να είχαν εξαρχής μοιραστεί.
Έχουμε επανειλημμένα συζητήσει στο Κοινοβούλιο τις λεπτομέρειες προτάσεων οι οποίες μας έχουν υποβληθεί χωρίς, ωστόσο, να έχουμε αναρωτηθεί ποτέ εάν οι προτάσεις αυτές θα έπρεπε να έχουν υποβληθεί.
Διαθέτουμε ήδη υπηρεσίες για την ασφάλεια των τροφίμων στα περισσότερα κράτη μέλη.
Διαθέτουμε επιστημονικές επιτροπές που συμβουλεύουν την Επιτροπή.
Διαθέτουμε την Παγκόσμια Οργάνωση Υγείας στη Γενεύη.
Τι άλλο μπορεί να προσθέσει μία ευρωπαϊκή αρχή τροφίμων;
Απλώς θα επαναλάβει σε μεγάλο βαθμό τις δραστηριότητες των ήδη υφιστάμενων υπηρεσιών.
Βασικό της έργο είναι οι δημόσιες σχέσεις.
Καθοδηγείται από την απεγνωσμένη ανάγκη να πείσει ένα δύσπιστο κοινό ότι τα ευρωπαϊκά θεσμικά όργανα μπορούν να παράγουν έργο - οποιοδήποτε έργο.
Θα μπορούσε, άραγε, η νέα υπηρεσία να έχει αποτρέψει την κρίση της ΣΕΒ στη Βρετανία ή την κρίση των διοξινών στο Βέλγιο;
Όπως σωστά προανέφερε ο κ. Blokland, είναι σχεδόν βέβαιο πως όχι.
Θα πρέπει να λάβουμε υπόψη το νόμο της φθίνουσας απόδοσης.
Δημιουργώντας νέα επίπεδα γραφειοκρατίας και ξοδεύοντας όλο και περισσότερα χρήματα, το κέρδος μας γίνεται όλο και μικρότερο.
Μας λένε ότι δεν μπορούμε να αμφισβητούμε την αξία των χρημάτων που δαπανώνται για την ανθρώπινη υγεία.
Ωστόσο, ως πολιτικοί που έχουμε αναλάβει την κατανομή περιορισμένων πόρων, είμαστε υποχρεωμένοι να θέσουμε αυτά τα ερωτήματα.
Θα είχε αξιοποιηθεί άραγε καλύτερα το τεράστιο κόστος δημιουργίας αυτής της νέας υπηρεσίας εάν είχε χρησιμοποιηθεί στην έρευνα κατά του καρκίνου ή στην πρόληψη του καπνίσματος ή στην ασφάλεια των οδικών μεταφορών;
Είναι σχεδόν σίγουρο ότι οι τομείς αυτοί θα απέφεραν μεγαλύτερο κέρδος όσον αφορά τις ζωές που πρόκειται να σωθούν, ωστόσο, κανείς δεν είναι διατεθειμένος να θέσει αυτό το ερώτημα.
Θα ήθελα τώρα να αναφερθώ στο ζήτημα της έδρας της υπηρεσίας.
Κατά τη γνώμη μου, ο βασικός της ρόλος θα πρέπει να είναι ο συντονισμός των ήδη υφιστάμενων υπηρεσιών.
Το διοικητικό της συμβούλιο θα πρέπει να απαρτίζεται από τους επικεφαλείς των εθνικών υπηρεσιών.
Οι άνθρωποι αυτοί θα πρέπει να εξακολουθήσουν να βρίσκονται στα γραφεία τους, μπροστά από τους υπολογιστές τους.
Συνεπώς, η έδρα της υπηρεσίας δεν θα πρέπει να είναι στη Βαρκελώνη, στο Ελσίνκι ή στην Ιταλία, αλλά στο Διαδίκτυο, στον κυβερνοχώρο.
Με τον τρόπο αυτό θα είναι αποτελεσματική, διαφανής και προσβάσιμη.
Αυτή θα ήταν πράγματι μία λύση του 21ου αιώνα.
Κύριε Πρόεδρε, κυρίες και κύριοι, σε σχέση με τον προλαλήσαντα θα ήθελα ξεκάθαρα να δηλώσω ότι η εν λόγω Λευκή Βίβλος για την ασφάλεια των τροφίμων, η οποία είναι σήμερα υπό συζήτηση, αποτελεί τη βάση για την ανάληψη δράσεων από τα θεσμικά όργανα της Ευρωπαϊκής Ένωσης, με σκοπό την επίτευξη όσο το δυνατόν υψηλότερων προδιαγραφών ασφάλειας των τροφίμων καθώς και την αποκατάσταση της εμπιστοσύνης του καταναλωτή.
Διότι σε τελική ανάλυση, υπήρξαν λόγοι για τους οποίους δώσαμε εντολή να συνταχθεί το συγκεκριμένο κείμενο.
Υπήρξαν φυσικά πολύ διαφορετικές αφορμές.
Τούτο καταδείχθηκε και από τις συζητήσεις των τελευταίων μηνών.
Για το λόγο αυτό, αξίζουν πολλά συγχαρητήρια στον εισηγητή, διότι κατόρθωσε να συνθέσει εξαιρετικά αποκλίνουσες εκτιμήσεις και αντιλήψεις σε μια ευσύνοπτη έκθεση.
Ήδη ως προς την ουσία της Λευκής Βίβλου, τη σύσταση δηλαδή της Αρχής Ασφάλειας των Τροφίμων, διατυπώθηκαν εξαιρετικά αντικρουόμενες απόψεις.
Δεν αρνούμαι επίσης, ότι κατά τη δημοσίευση της Λευκής Βίβλου αντιτάχθηκα στη δημιουργία μιας τέτοιας Αρχής.
Παρά το γεγονός ότι κατά την ψηφοφορία θα ταχθώ υπέρ της, μαζί με μια - έτσι νομίζω - μεγάλη πλειοψηφία, θα ήθελα να προτρέψω τον Επίτροπο να μην μας απογοητεύσει!
Διατυπώνονται πολλές αμφιβολίες και κριτικές.
Λάβετε σοβαρά υπόψη τις προτάσεις του Κοινοβουλίου, επικεντρώστε το έργο της Αρχής στην επιστημονική εργασία και την ανάλυση των κινδύνων.
Η ταυτόχρονη ύπαρξη - και στο σημείο αυτό αποδίδω ιδιαίτερη σημασία - της Αρχής και του υφιστάμενου συστήματος των συμβουλευτικών επιτροπών δεν επιτρέπεται.
Η συνεργασία της Αρχής με το Κέντρο Ερευνών στην Ίσπρα και το Γραφείο Κτηνιατρικών Θεμάτων στο Δουβλίνο πρέπει να ρυθμιστεί με σαφή τρόπο.
Αποτρέψτε τις παρόμοιες και παράλληλες εργασίες διαφορετικών θεσμικών οργάνων.
Όσον αφορά την ακριβή μορφή της Αρχής, είναι ανάγκη να αποσαφηνιστεί ο τρόπος χρηματοδότησής της.
Εμείς, στο Κοινοβούλιο, επιθυμούμε και αξιώνουμε ένα σχέδιο χρηματοδότησης.
Πόσοι υπάλληλοι είναι απαραίτητοι;
Ποιο είναι το κατάλληλο χρονοδιάγραμμα για την ίδρυση μιας τέτοιας Αρχής;
Αξιοποιήστε τη Λευκή Βίβλο για την επιβολή αυστηρών ρυθμίσεων στα κράτη μέλη.
Εάν τα προσχέδια των 80 και πλέον νομοθετικών ρυθμίσεων είναι όπως των υγειονομικών διατάξεων, που έλαβα ως εισηγητής, τότε είμαι ιδιαίτερα αισιόδοξος.
Ωστόσο, κύριε Επίτροπε, παρακαλώ να επανεξετάσετε ακόμα μια φορά τις απόψεις σας σχετικά με τις προδιαγραφές επισήμανσης ...
(Ο Πρόεδρος αφαιρεί το λόγο από τον ομιλητή.)
Κύριε Πρόεδρε, κύριε Επίτροπε, συνάδελφοι, οφείλω να συγχαρώ τον εισηγητή κ. Bowis για το έξοχο έργο που επιτέλεσε.
Μεταξύ των άλλων, πρέπει να πω ότι αποκαταστήσαμε μιαν εξαιρετικά σημαντική πτυχή, συγκεκριμένα την έννοια του δικτύου ως ευρωπαϊκής αρχής για την ασφάλεια των τροφίμων, η οποία θα συσταθεί κατά τρόπο συμπληρωματικό και όχι σε αντικατάσταση των οργανισμών ασφαλείας των μεμονωμένων κρατών μελών.
Ωστόσο, είναι απαραίτητο να προσδώσουμε και μια ισορροπημένη προσέγγιση στο πρόβλημα, επειδή στα άρθρα 152 και 153 της Συνθήκης για την Ευρωπαϊκή Ένωση προβλέπεται, ως γενικός κανόνας, ένα υψηλό επίπεδο προστασίας της ανθρώπινης υγείας και των καταναλωτών.
Στις αρχές αυτές βασίζεται το απόλυτο και κατά προτεραιότητα ενδιαφέρον για το ανθρώπινο πρόσωπο.
Πρέπει λοιπόν να διασφαλίσουμε ότι η Ευρωπαϊκή Ένωση διαθέτει τα υψηλότερα δυνατά πρότυπα ασφαλείας των τροφίμων, αλλά αυτή η προσέγγιση - η οποία τυγχάνει πλήρους ομοφωνίας - πρέπει να αναλύσει επίσης τις συνέπειες που θα έχει σε οικονομικό επίπεδο για τους ενδιαφερόμενους κλάδους παραγωγής.
Στο άρθρο 2 της Συνθήκης υπενθυμίζεται ότι η Ένωση προσπαθεί να προάγει μια αρμονική, ισόρροπη και σταθερή ανάπτυξη των οικονομικών δραστηριοτήτων.
Επομένως, οποιοδήποτε νομοθετικό μέτρο αφορά έναν τομέα σαν αυτόν των τροφίμων, ο οποίος αποτελεί έναν από τις κινητήριες δυνάμεις της ευρωπαϊκής βιομηχανίας - 15% της συνολικής παραγωγής του μεταποιητικού τομέα και δυόμισι εκατομμύρια εργαζόμενοι - πρέπει να αξιολογηθεί βάσει αυτού του διπλού μελήματος, καθώς και οι δύο αρχές εγγυώνται τη συνολική ευημερία της Κοινότητας.
Κάθε παρέμβαση για την προστασία των καταναλωτών εφαρμόζεται επωφελώς προς το συμφέρον τους, μόνο όταν αποφεύγει να ζημιώσει αδικαιολόγητα τη συνολική οικονομική ευημερία, θέτοντας δυσανάλογα εμπόδια στις παραγωγικές διαδικασίες του τομέα και, επομένως, στην οικονομική ανάπτυξη και την αύξηση της απασχόλησης.
Καλώ λοιπόν τον Επίτροπο, όταν θα περάσει στη σειρά των νομοθετικών πράξεων, να αποφύγει όσο το δυνατόν περισσότερο τις ρυθμιστικές υπερβολές και τις υπέρμετρες γραφειοκρατικές επιβαρύνσεις, ιδίως όσον αφορά τις μικρές και μεσαίες επιχειρήσεις.
(Χειροκροτήματα)
Κύριε Πρόεδρε, η προαγωγή μιας ανεξάρτητης ευρωπαϊκής αρχής, στην οποία θα ανατεθεί η έρευνα για την ασφάλεια των τροφίμων, είναι ένας στόχος μεγάλης σημασίας, που θα πραγματοποιηθεί σε συνεργασία με τις εθνικές διαρθρώσεις, στις οποίες ανήκει η ευθύνη των ελέγχων.
Πρέπει ωστόσο να αποφευχθεί το ενδεχόμενο, στη σκιά της συζήτησης για τη Λευκή Βίβλο, να ενισχυθεί στην κοινή γνώμη ο φόβος μιας γραφειοκρατικής Ευρώπης, που επηρεάζει την ποιότητα των προϊόντων χωρίς να πατάσσει αποτελεσματικά τις απάτες που απειλούν την υγεία των καταναλωτών.
Υπογραμμίζω ένα μόνο σημείο της έκθεσης του αξιότιμου κ. Bowis, τον οποίο συγχαίρω και εγώ.
Μια στρατηγική που αφορά όλη τη διατροφική αλυσίδα, από την καλλιέργεια ως την παραγωγή και τη διανομή, ενδέχεται να ευνοήσει μια περαιτέρω οικονομική συγκέντρωση εις βάρος των μικρότερων επιχειρήσεων και των τυπικών προϊόντων, χωρίς να δημιουργήσει πραγματικό πλεονέκτημα για τους καταναλωτές.
Οι μικρές επιχειρήσεις τυπικών προϊόντων είναι ο πλούτος πολλών ευρωπαϊκών περιφερειών.
Ο στόχος της ασφάλειας των τροφίμων μπορεί και πρέπει να συμφωνεί με αυτή τη συγκεκριμένη κατάσταση, η οποία, όπως υπογράμμισαν πολλοί συνάδελφοι βουλευτές, έχει οικονομική, αλλά και πολιτιστική αξία.
Κύριε Πρόεδρε, θα ήθελα να συγχαρώ ειλικρινά τον κ. Bowis με την πάρα πολύ καλή έκθεση που εκπόνησε για τη Λευκή Βίβλο για την ασφάλεια των τροφίμων.
Πρόκειται για ένα ιδιαίτερα φορτισμένο θέμα το οποίο, μετά τις διάφορες κρίσεις που παρουσιάστηκαν στην Ευρώπη, αποτέλεσε αφορμή για την διεξαγωγή εντατικών συζητήσεων, τις οποίες ο κ. Bowis κατόρθωσε να επεξεργαστεί με πάρα πολύ καλό τρόπο στην έκθεσή του.
Στις Κάτω Χώρες, η συζήτηση επικεντρώθηκε γύρω από το θέμα της Ευρωπαϊκής Αρχής Ασφάλειας των Τροφίμων.
Στην ουσία, πρόκειται για μια ευρωπαϊκή οργάνωση αντίστοιχη της αμερικανικής Υπηρεσίας Τροφίμων και ΦΑρμάκων (FDA).
Παρεμπιπτόντως, πρόκειται για μια οργάνωση τα θεμέλια της οποίας έθεσε ο Πρόεδρος της Επιτροπής κ. Πρόντι με την ανάληψη των καθηκόντων του.
Στη Λευκή Βίβλο που έχει κατατεθεί και στην έκθεση του συναδέλφου Bowis γίνεται απλώς λόγος για μια αρχή, η οποία έχει αναλάβει μια ευρεία δέσμη συνοδευτικών νομοθετικών μέτρων με στόχο την αποκατάσταση της εμπιστοσύνης.
Αφού μελετηθεί από τα κράτη μέλη αλλά και στο Κοινοβούλιο, η Λευκή Βίβλος θα προσλάβει τη μορφή νομοθεσίας με την υποβολή μιας νέας πρότασης οδηγίας.
Τα καθήκοντα της Αρχής θα είναι τότε η διεξαγωγή ανεξάρτητων επιστημονικών μελετών, η παροχή συμβουλών, η διενέργεια ανεξάρτητων ελέγχων και επιθεωρήσεων, η λειτουργία ενός συστήματος ταχείας προειδοποίησης, αλλά και ο συντονισμός της κατάστασης με στόχο την αποκατάσταση της εμπιστοσύνης.
Ανησυχώ για τις ανεξάρτητες επιθεωρήσεις.
Και αυτό γιατί πιστεύω ότι πρέπει να εξασφαλισθεί με καλύτερο τρόπο ο συντονισμός με το Δουβλίνο και ότι η Αρχή θα πρέπει να είναι σε θέση να ασκεί ελέγχους και στα κράτη μέλη χωρίς προηγούμενη έγκριση.
Για το σημείο αυτό έχουν κατατεθεί τροπολογίες.
Η θέσπιση νομοθεσίας, προτύπων και κανόνων παραμένει αρμοδιότητα των οργάνων τα οποία είναι αρμόδια για τα θέματα αυτά στην Ευρωπαϊκή Ένωση και αυτά είναι η Επιτροπή, ως όργανο που αναλαμβάνει την πρωτοβουλία, και το Συμβούλιο και το Κοινοβούλιο ως νομοθετικά όργανα.
Ωστόσο, έχω μια μεγάλη επιθυμία.
Θα ήθελα μια Αρχή συγκρίσιμη με τον EMEA και στη νέα πρόταση θα συνιστούσα να αναλάβει και την πιστοποίηση και την έγκριση προϊόντων.
Ελπίζω ότι στη νέα πρόταση θα συνεκτιμηθούν και αυτά τα σημεία.
.
Καταρχάς, θα ήθελα να ευχαριστήσω τα πολυάριθμα μέλη του Κοινοβουλίου που συνέβαλαν στην εκπόνηση της έκθεσης αυτής.
Όπως γνωρίζετε, η Επιτροπή θεωρεί το θέμα της διαμόρφωσης μίας ευρωπαϊκής στρατηγικής για την ασφάλεια των τροφίμων ως θέμα μείζονος προτεραιότητας.
Οφείλω να ευχαριστήσω ιδιαίτερα την Επιτροπή Περιβάλλοντος, Δημόσιας Υγείας και Πολιτικής των Καταναλωτών και τον εισηγητή, John Bowis, για τον υψηλό βαθμό συναίνεσης που επέτυχε όσον αφορά τη γνωμοδότησή του και να εκφράσω την εκτίμησή μου σε εκείνον και στα υπόλοιπα μέλη του Κοινοβουλίου που αφιέρωσαν χρόνο για να συζητήσουν τα θέματα αυτά με εμένα και τους υφισταμένους μου.
Το αποτέλεσμα ήταν η επίτευξη ευρύτατης συναίνεσης, γεγονός που αποτελεί ένα ακόμα αξιοσημείωτο παράδειγμα της αρμονικής συνεργασίας που μπορεί να υπάρξει μεταξύ των οργάνων μας.
Το Λευκό Βιβλίο της Επιτροπής για την ασφάλεια των τροφίμων θέτει τα θεμέλια ενός μεγάλου και φιλόδοξου προγράμματος νομοθετικών μεταρρυθμίσεων για την ολοκλήρωση της πολιτικής της ΕΕ "από το αγρόκτημα ως το τραπέζι" .
Μαζί με τις προτάσεις μας για την καθιέρωση μιας Ευρωπαϊκής Αρχής Τροφίμων, το πρόγραμμα θα συμβάλλει τα μέγιστα στην προστασία της υγείας των πολιτών καθώς και στην αποκατάσταση και τη διαφύλαξη της εμπιστοσύνης των καταναλωτών στον τομέα της ασφάλειας των τροφίμων.
Οι Ευρωπαίοι καταναλωτές έχουν κάθε δικαίωμα να απαιτούν τα υψηλότερα δυνατά πρότυπα ασφάλειας των τροφίμων και δική μας φιλοδοξία είναι να αναπτύξουμε συστήματα που θα μπορούν να τα διασφαλίσουν.
Η διαμόρφωση μιας ασφαλούς διατροφικής αλυσίδας, από το αγρόκτημα ως το τραπέζι, άρτια οργανωμένης και αποτελεσματικά ελεγχόμενης, είναι η λύση για τη διαμόρφωση ενός κλίματος ευρείας εμπιστοσύνης στην ευρωπαϊκή παραγωγή τροφίμων.
Στον τομέα αυτό, η Επιτροπή ήδη εργάζεται σκληρά για την προετοιμασία του προγράμματος νομοθετικών μεταρρυθμίσεων που περιγράφεται στο Λευκό Βιβλίο.
Αρκετές προτάσεις έχουν ήδη κατατεθεί στο Συμβούλιο και στο Κοινοβούλιο: για παράδειγμα, η δέσμη προτάσεων για την αναμόρφωση και τον εκσυγχρονισμό της υγειονομικής νομοθεσίας.
Παρεμπιπτόντως, για να απαντήσω στους ομιλητές που αναφέρθηκαν στην ανάγκη επίδειξης ευαισθησίας όσον αφορά την προώθηση των τοπικών παραδοσιακών τροφίμων και φαγητών, πρέπει να πω ότι το θέμα αυτό εξετάζεται στο πλαίσιο της υγειονομικής νομοθεσίας.
Επεξεργαζόμαστε επίσης έναν αριθμό καίριων μεταρρυθμίσεων των συστημάτων ελέγχου που εφαρμόζουν οι αρμόδιες αρχές των κρατών μελών και της Κοινότητας.
Για το θέμα αυτό, η Επιτροπή σκοπεύει να υιοθετήσει προτάσεις για την αναθεώρηση του καθεστώτος ελέγχου την επόμενη περίοδο.
Το Λευκό Βιβλίο επικυρώνει τη δέσμευση της Επιτροπής να βασίσει τις προτάσεις της για λήψη μέτρων στον τομέα της προστασίας της υγείας των καταναλωτών σε ακλόνητα επιστημονικά στοιχεία.
Αλλωστε, η υπηρεσία τροφίμων σχεδιάστηκε έτσι ώστε να γίνει ένας φορέας επιστημονικής αρτιότητας στην υπηρεσία της Κοινότητας υπό την ευρύτερή της έννοια: καταναλωτές, θεσμικά όργανα και κράτη μέλη.
Η αρχή τροφίμων θα πρέπει επίσης να χαίρει υψηλού βαθμού προβολής στο ευρύ κοινό και να αποτελεί την επίσημη φωνή ενημέρωσης για τις επιστημονικές πτυχές της ασφάλειας των τροφίμων στην Ευρώπη.
Η Επιτροπή σκοπεύει να εγκρίνει πρόταση κανονισμού που θα αφορά τη θέσπιση των υπερκείμενων αρχών και στόχων της νομοθεσίας για τα προϊόντα διατροφής, η οποία θα αποτελέσει το πλαίσιο για τη μελλοντική λήψη μέτρων προστασίας της υγείας από κινδύνους που σχετίζονται με τα τρόφιμα.
Η πρόταση αυτή θα προβλέπει την ίδρυση μιας Ευρωπαϊκής Αρχής Τροφίμων, η οποία θα παρέχει στην Κοινότητα συμβουλές γύρω από επιστημονικά και τεχνικά θέματα, επιτρέποντας κατ' αυτόν τον τρόπο στην Επιτροπή να θέσει σε εφαρμογή τις γενικές αρχές της νομοθεσίας για τα τρόφιμα.
Σκοπός μας είναι να εγκρίνουμε αυτή την πρόταση στην Επιτροπή στις 8 Νοεμβρίου του 2000.
Το χρονοδιάγραμμα αυτό αντικατοπτρίζει τη σημασία που δίνει στο θέμα η Επιτροπή και βρίσκεται μέσα στο ευρύτερο πλαίσιο του χρονοδιαγράμματος που καθορίζεται από το Λευκό Βιβλίο, το οποίο προβλέπει την ψήφιση της ιδρυτικής νομοθεσίας το 2001, γεγονός που θα οδηγήσει στη σύσταση της αρχής τροφίμων το 2002.
Θα ήθελα μόνον η διαδικασία να απαιτούσε λιγότερο χρόνο.
Ξέρω, κ. Πρόεδρε ότι συμφωνείτε μαζί μου ως προς αυτό το ζήτημα.
Προσβλέπω στην πλήρη υποστήριξη του Κοινοβουλίου για την ψήφιση της σημαντικής αυτής νομοθεσίας, το συντομότερο δυνατόν.
Παρακολούθησα με μεγάλο ενδιαφέρον τη συζήτηση του Κοινοβουλίου σχετικά με το Λευκό Βιβλίο.
Είναι ενθαρρυντικό το υψηλό επίπεδο συμφωνίας των απόψεων του Σώματος, όπως αυτές εκφράζονται στο σχέδιο έκθεσης το οποίο συζητήσατε, με τις απόψεις που εκφράζονται στο Λευκό Βιβλίο.
Το γεγονός αυτό θα διευκολύνει το έργο της Επιτροπής για την κατάθεση μιας ισορροπημένης πρότασης, που θα λαμβάνει υπόψη, στο μέγιστο δυνατό βαθμό, τις απόψεις του Κοινοβουλίου και των πολλών εμπλεκομένων φορέων στον τομέα της ασφάλειας των τροφίμων.
Όπως καταλαβαίνετε, δεν μπορώ να υποσχεθώ ότι θα συμπεριληφθούν όλες οι απόψεις, ωστόσο, η μέχρι στιγμής παρουσία μου ενώπιον του Κοινοβουλίου πιστεύω ότι αποδεικνύει ότι θα καταβάλλω κάθε δυνατή προσπάθεια.
Έχω αναφέρει, στο παρελθόν, ενώπιον του Κοινοβουλίου και άλλων φόρουμ ποιο θέμα θεωρώ καίριας σημασίας για την πλήρη αποδοχή των απόψεών μας στο ζήτημα της καθιέρωσης μιας αρχής τροφίμων: το ρόλο και τη συμμετοχή του Κοινοβουλίου στην ψήφιση της νομοθεσίας για την ίδρυση αυτής της αρχής τροφίμων.
Θα ήθελα να καταγραφεί σήμερα στα πρακτικά ότι εμμένω στην άποψή μου για πλήρεις αρμοδιότητες συναπόφασης του Κοινοβουλίου στην ψήφιση της σχετικής νομοθεσίας.
Είναι σωστό και πρέπον, και υποστηρίζω την επιθυμία του Κοινοβουλίου για εφαρμογή των άρθρων 95 και 152 της Συνθήκης ως προς το θέμα αυτό.
Τελειώνοντας, θα ήθελα να ευχαριστήσω εσάς, κ. Πρόεδρε, τον εισηγητή σας, κ. Bowis, τους δευτερεύοντες εισηγητές, την Επιτροπή Περιβάλλοντος και τις υπόλοιπες επιτροπές που συμμετείχαν στην προσπάθεια αυτή, καθώς και το Κοινοβούλιο στο σύνολό του, που βοήθησαν να κλείσει αυτό το κεφάλαιο των συλλογικών μας προσπαθειών για τη βελτίωση του ευρωπαϊκού καθεστώτος στον τομέα της ασφάλειας των τροφίμων.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί σήμερα, στις 12.00.
Νάρκες κατά προσωπικού
Η ημερήσια διάταξη προβλέπει την κοινή συζήτηση της έκθεσης (A5-0286/2000) της κ. Bonino, εξ ονόματος της Επιτροπής Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου σχετικά με τη δράση κατά των ναρκών ξηράς κατά προσωπικού (COM(2000) 111 - C5-0158/2000 - 2000/0062(COD))
και των ακόλουθων προφορικών ερωτήσεων:
B5-0544/2000 του κ. Miranda, εξ ονόματος της Επιτροπής Ανάπτυξης και Συνεργασίας, προς την Επιτροπή, σχετικά με τις χερσαίες νάρκες,
B5-0545/2000 του κ. Brok, εξ ονόματος της Επιτροπής Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής, προς την Επιτροπή σχετικά με τις χερσαίες νάρκες.
Κύριε Πρόεδρε, κύριε Επίτροπε, κυρίες και κύριοι συνάδελφοι, δεν είναι η πρώτη φορά που το Ευρωπαϊκό Κοινοβούλιο ασχολείται με το πρόβλημα των ναρκών κατά προσωπικού.
Τα τελευταία χρόνια, μάλιστα, αυτή η προβληματική ήταν μία από τις κινητήριες δυνάμεις που οδήγησαν, από πολιτική άποψη, στην υπογραφή της Σύμβασης της Οτάβα.
Επρόκειτο για μια εκστρατεία που ξεκίνησε από ορισμένες μη κυβερνητικές οργανώσεις, υποστηρίχθηκε έπειτα από τον Ερυθρό Σταυρό, την Ευρώπη και ειδικότερα την Ευρωπαϊκή Ένωση και έγινε σχεδόν υπόδειγμα εκστρατείας σε διεθνές επίπεδο.
Ήταν μία από τις συνθήκες που υπογράφηκαν συντομότερα στην ιστορία των διεθνών συνθηκών: μέσα σε ένα μόνο χρόνο επικυρώθηκε από σαράντα κοινοβούλια και τέθηκε επομένως σε εφαρμογή.
Η τελευταία συνεδρίαση στη Γενεύη επέφερε πολύ αξιοσημείωτες προόδους, όχι μόνο στο επίπεδο της επίγνωσης του προβλήματος, αλλά και της αποναρκοθέτησης.
Ασφαλώς μένουν ακόμη πολλά που πρέπει να γίνουν και γι' αυτό πρέπει όλοι να επικροτήσουμε ως θετικό στοιχείο την πρόταση που παρουσίασε η Επιτροπή.
Χαίρομαι, μάλιστα, που αυτή η δυνατότητα πίεσης, αυτή η ταχύτητα που χαρακτήρισε την Ένωση όσον αφορά τις νάρκες κατά προσωπικού μπορεί να αποτελέσει παράδειγμα για άλλες συνθήκες εν αναμονή κύρωσης, στις οποίες το Ευρωπαϊκό Κοινοβούλιο απέδιδε ανέκαθεν μεγάλη σημασία: αναφέρομαι στη θέσπιση του Διεθνούς Δικαστηρίου για τα Εγκλήματα κατά της Ανθρωπότητας, για να μην μιλήσω για το μορατόριουμ για τη θανατική ποινή.
Ερχόμενοι τώρα στην έκθεσή μας, κρίνω θετική την πρόταση της Επιτροπής και πρέπει να πω ότι οι Επιτροπές Εξωτερικών Υποθέσεων και Ανάπτυξης του Ευρωπαϊκού Κοινοβουλίου εργάστηκαν σκληρά για να την κάνουν, ει δυνατόν, ακόμη καλύτερη, ιδιαίτερα σε ορισμένα σημεία.
Θα ήθελα να παραθέσω μόνο μερικά από αυτά, που φαίνονται σημαντικά σε σχέση με την πρόταση του Κοινοβουλίου και αποτελούν, ως εκ τούτου, ένα συγκεκριμένο βήμα μπροστά σε αυτό το θέμα.
Πρώτο σημείο: επαναλαμβάνουμε - με την ελπίδα ότι το Κοινοβούλιο θα την υποστηρίξει - την ανάγκη καταστροφής των αποθεμάτων των ναρκών κατά προσωπικού που υπάρχουν ακόμα σε πολλές χώρες, ακόμα και χώρες που έχουν υπογράψει τη Σύμβαση, επειδή πιστεύουμε πως η καταστροφή των αποθεμάτων είναι το στοιχείο της πρόληψης για την οποία συχνά μιλάμε, χωρίς να ξέρουμε πάντοτε καλά σε τι αναφερόμαστε.
Το δεύτερο σημείο αφορά ένα ολόκληρο σύνολο στοιχείων που ελπίζω να εγκρίνει το Κοινοβούλιο σε σχέση με τις γραμμές του προϋπολογισμού.
Κύριε Επίτροπε, δεν θέλαμε μόνο να απλοποιήσουμε περαιτέρω την πρότασή σας - πράγμα για το οποίο καταλήξαμε τελικά σε τρεις γραμμές του προϋπολογισμού: μία γενική, μία για την έρευνα και μία για την αποναρκοθέτηση για ανθρωπιστικούς σκοπούς - αλλά και την απλοποιήσαμε περαιτέρω - ελπίζω να το εγκρίνει το Κοινοβούλιο - όσον αφορά την επιτροπολογία, θεωρώντας πιο ενδεδειγμένη μία συμβουλευτική επιτροπή σε σχέση με μία διαχειριστική, ακριβώς επειδή, για λόγους συνέπειας στην ερμηνεία, πιστεύαμε ότι η Επιτροπή είναι η υπεύθυνη για την εκτέλεση του προϋπολογισμού και λογοδοτεί για αυτό με πλήρη διαφάνεια.
Ένα άλλο σημαντικό στοιχείο είναι ότι το Ευρωπαϊκό Κοινοβούλιο δεν ζητά γενικότητες, αλλά 200 εκατομμύρια ευρώ για την περίοδο 2000-2006, συν τους πόρους για την έρευνα, συν τη γραμμή για την ανθρωπιστική δράση, αφού μιλάμε ακριβώς για πράξεις - ελπίζουμε - και όχι μόνο για ένα ψήφισμα.
Η εμπειρία μου πράγματι μου διδάσκει, κύριε Επίτροπε, ότι χωρίς κονδύλια είναι δύσκολο να επιτευχθούν συγκεκριμένα αποτελέσματα από οποιαδήποτε άποψη.
Από την άλλη πλευρά, ακριβώς επειδή τα κονδύλια είναι τόσο σημαντικά - 200 εκατομμύρια ευρώ, σημαντικά αυξημένα σε σχέση με την προηγούμενη χρηματοδότηση - θα θέλαμε να συγκροτήσει η Επιτροπή, στο εσωτερικό της, μία μονάδα για τη δράση κατά των ναρκών, ακριβώς για να μπορέσει να δώσει διαφάνεια και συνοχή σ' αυτή τη δραστηριότητα.
Σ' αυτό το επίπεδο αυτά μου φαίνεται πως είναι τα χαρακτηριστικά στοιχεία που συντελούν σε μια υπεύθυνη και διαφανή διαχείριση, στο πολιτικό επίπεδο θα επανέλθουμε αργότερα στο ψήφισμα.
Το τελευταίο σημείο αφορά τις τροπολογίες.
Επαναλαμβάνω την αντίθεσή μου στις τροπολογίες αριθ.
10 και 19, για λόγους συνέπειας του προϋπολογισμού, και όσον αφορά την τροπολογία αριθ.
29, ζητώ ψηφοφορία κατά χωριστά μέρη, για να αποκτήσει καλύτερη διατύπωση το σύνολο του κειμένου, το οποίο νομίζω ότι έπασχε από τη δυνατότητα ορισμένων παρερμηνειών.
Κύριε Πρόεδρε, κύριε Επίτροπε, σας ευχαριστώ με την ελπίδα ότι όλες αυτές οι καινοτόμες προτάσεις δεν θα γίνουν μόνο δεκτές από το Κοινοβούλιο, αλλά θα ληφθούν υπόψη και από το Συμβούλιο και την Επιτροπή.
.
(ΙΤ) Κύριε Πρόεδρε, καμιά φορά στην κοινή γλώσσα η λέξη "νάρκη" σημαίνει κίνδυνος και, πράγματι, στα ιταλικά υπάρχει η έκφραση "είσαι νάρκη" .
Ως Ευρωπαϊκή Ένωση πρέπει να δράσουμε ομόφωνα για να πάψουν να παράγονται νάρκες, να καταστραφούν όλα τα αποθέματα, να αποναρκοθετηθούν τα εδάφη, παρέχοντας παράλληλα βοήθεια και μέσα κοινωνικής και οικονομικής ένταξης στα θύματα, στα οποία συγκαταλέγονται και πολλά παιδιά, και διασφαλίζοντας την ανάπτυξη της πληγείσας κοινότητας.
Με αυτήν την έννοια, πρέπει να δοθεί μεγάλη προσοχή και να αναληφθεί δράση για την αύξηση της ευαισθητοποίησης, ώστε να μην συγκαλύπτεται το πρόβλημα.
Τόσο στην έκθεση όσο και στις γνωμοδοτήσεις των επιτροπών, που παρουσιάζουμε εδώ, τονίστηκε ο πολλαπλασιαστικός ρόλος του Ευρωπαϊκού Κοινοβουλίου και της Ευρωπαϊκής Ένωσης στην απαγόρευση των ναρκών και στην οικονομική συμβολή στη δράση του ΟΗΕ.
Όπως είπε πολύ καθαρά και απερίφραστα η αξιότιμη κ. Bonino, με την πρόταση κανονισμού της Επιτροπής έγινε άλλο ένα σημαντικό βήμα.
Παρουσιάσαμε διάφορες τροπολογίες που έχουν σκοπό να προσδώσουν περισσότερη σαφήνεια και διαφάνεια, να ενισχύσουν και να εξορθολογίσουν τις γραμμές του προϋπολογισμού, και εκδηλώσαμε τη δέσμευσή μας υπέρ της εκκαθάρισης των ναρκοπεδίων και της καταστροφής των αποθηκευμένων οπλοστασίων, σε συνέργεια με πολλές ΜΚΟ, το έργο των οποίων είχε μεγάλη αξία για να γίνει αντιληπτό ότι αυτό το πρόβλημα δεν επιδέχεται αναβολή.
Υπάρχει όμως μία αδυναμία - υπάρχουν πολλές, αλλά αναφέρομαι ιδιαίτερα σε μία - στο εσωτερικό της Ένωσής μας, συγκεκριμένα ότι η πίεση που πρέπει να ασκήσουμε στη Φινλανδία, που δεν έχει υπογράψει ακόμη τη Σύμβαση της Οτάβα, και στην Ελλάδα, που δεν την έχει ακόμη επικυρώσει, υπογραμμίζει την έλλειψη αξιοπιστίας της Ευρώπης όταν προωθεί την προσχώρηση όλων των χωρών στη Σύμβαση και θέτει το ερώτημα - που το θέσαμε και εμείς στις προφορικές μας ερωτήσεις προς την Επιτροπή - αν οι υποψήφιες χώρες πρέπει να υπογράψουν τη Σύμβαση της Οτάβα πριν προσχωρήσουν στην Ένωση.
Στην έκθεση του Unmine Monitor για το 2000, βλέπει κανείς καθαρά τις προόδους που συντελέσθηκαν στην Οτάβα.
Σε διεθνή κλίμακα παρατηρείται αναμφισβήτητη μείωση της παραγωγής και της εμπορίας, μείωση των θυμάτων, των οπλοστασίων και λοιπά, παρότι εξακολουθούν να υπάρχουν σε υπερβολικό αριθμό ανά τον κόσμο.
Μένουν ανοιχτά πάρα πολλά προβλήματα, προπαντός όταν χώρες σαν τις ΗΠΑ δεν έχουν υπογράψει ακόμη τη Σύμβαση ή χώρες σαν την Κίνα και τη Ρωσία διαθέτουν τεράστιες ποσότητες αποθεμάτων και κατέχουν μεγάλα οπλοστάσια.
Η Ευρώπη πρέπει να βρει τους τρόπους να σβηστούν από την Ιστορία αυτά τα οπλοστάσια, αλλά να παραμείνουν παρόντα στη μνήμη, για να θυμίζουν ότι δεν πρέπει πλέον να σκοτώνουμε με τα φονικά μας προϊόντα.
Κύριε Πρόεδρε, όλοι γνωρίζουμε - αναφέρθηκε επιπλέον τώρα και από τις συναδέλφους μας Emma Bonino και Luisa Morgantini - τη διάσταση του δράματος που προκαλείται από τις νάρκες κατά προσωπικού και τη σοβαρότητα του προβλήματος, δεδομένου του υψηλού αριθμού ναρκών που συνεχίζουν να τοποθετούνται και να ενεργοποιούνται επί του πεδίου.
Υπολογίζονται από 70 έως 100 εκατομμύρια.
Είναι επομένως σημαντική και κατάλληλη η Σύμβαση της Οτάβα, με την οποία επιχειρείται να αναπτυχθεί μία συντονισμένη δράση της διεθνούς κοινότητας προκειμένου να τεθεί τέλος στην τραγωδία αυτή, που κατά πολύ ειδικό τρόπο πλήττει τις λιγότερο αναπτυγμένες χώρες.
Υπάρχουν ακόμη δυσκολίες εκ του γεγονότος ότι ορισμένα σημαντικά κράτη - που ήδη αναφέρθηκαν - δεν την έχουν ακόμη υπογράψει.
Και με την ευκαιρία αυτή δεν μπορούμε να μην εκφράσουμε τη λύπη μας για το γεγονός ότι ένα κράτος μέλος, η Φινλανδία, δεν την έχει ακόμη υπογράψει, και ένα άλλο, η Ελλάδα, δεν προχώρησε ακόμη στην επικύρωσή της, όπως μόλις ανέφερε η συνάδελφος μας Luisa Morgantini.
Και εδώ προκύπτει το πρώτο ζήτημα: πρέπει η Ευρωπαϊκή Ένωση, και ειδικά η Επιτροπή, να καταβάλει κάθε προσπάθεια ώστε οι χώρες που δεν την υπέγραψαν να προχωρήσουν στην υπογραφή της Σύμβασης της Οτάβα.
Και επιθυμούμε να μας αναφέρει η Επιτροπή τι προτίθεται να πράξει στον τομέα αυτό, κυρίως όσον αφορά τις υποψήφιες προς ένταξη χώρες.
Όμως, προφανώς, η εξουσία της στον τομέα αυτό θα είναι μεγαλύτερη εάν το Συμβούλιο και τα κράτη μέλη δηλώσουν ρητώς ότι η Ευρωπαϊκή Ένωση, στην εξωτερική δράση της, σε καμία περίπτωση δεν θα χρησιμοποιήσει ούτε θα βοηθήσει στη χρησιμοποίηση των ναρκών κατά προσωπικού.
Εν τω μεταξύ, είναι απαραίτητο να διασφαλιστεί η μέγιστη συνοχή και ο συντονισμός μεταξύ των δράσεων που αναπτύσσει η Ευρωπαϊκή Ένωση και των δράσεων που αναπτύσσουν τα κράτη μέλη.
Επίσης στον τομέα αυτό η Επιτροπή μπορεί και πρέπει να διαδραματίσει ένα σημαντικότατο ρόλο.
Και επίσης όσον αφορά το θέμα αυτό θα πρέπει να μας πει τί προτείνει να γίνει στο μέλλον.
Θεωρούμε επίσης ότι οι κοινοτικές δράσεις που πρέπει να αναπτυχθούν στον τομέα αυτό πρέπει να επωφεληθούν από μία κατάλληλη ένταξη στον προϋπολογισμό ώστε να μπορέσουν να επιτύχουν μεγαλύτερη αποτελεσματικότητα.
Θεωρούμε την πρόταση κανονισμού της Επιτροπής πάρα πολύ αόριστη.
Εμείς είμαστε σαφώς υπέρ της δημιουργίας μίας ενιαίας γραμμής του προϋπολογισμού με προορισμό τις δράσεις καταπολέμησης των ναρκών, με εξαίρεση την έρευνα και την επισιτιστική βοήθεια, όπως επίσης θεωρούμε χρήσιμο να δημιουργηθεί ταυτόχρονα μία κεντρική μονάδα συντονισμού όλων των δράσεων στον τομέα αυτό, όπως ανέφερε η συνάδελφος μας Emma Bonino.
Όσον αφορά τις δράσεις που πρέπει να αναπτυχθούν, είναι απαραίτητο να διασφαλιστεί η καταστροφή των υφιστάμενων ναρκών, της τεράστιας ποσότητας αποθηκευμένων ναρκών, αποτρέποντας τη διοχέτευσή τους στη μαύρη αγορά.
Όπως επίσης είναι απαραίτητο να σταματήσει η αντίστοιχη παραγωγή.
Ελάχιστη αξία έχουν άλλες δράσεις αποναρκοθέτησης ή βοήθειας προς τα θύματα εάν συνεχισθεί η παραγωγή και η εμπορία ναρκών.
Πρέπει κυρίως να δράσουμε στον τομέα της πρόληψης.
Έπειτα, είναι απαραίτητο να επενδύσουμε περισσότερο στην έρευνα, κυρίως στην έρευνα που ασχολείται με τον εντοπισμό τοποθετημένων ναρκών επί του πεδίου.
Και τέλος, είναι απολύτως απαραίτητο να ενισχύσουμε τις δράσεις αποναρκοθέτησης διασφαλίζοντας την αποτελεσματικότητα των δράσεων που αναπτύσσονται και δίνοντας προτεραιότητα στις χώρες που τηρούν τη Σύμβαση, όπως επίσης είναι απαραίτητο να διασφαλίσουμε μέτρα αποκατάστασης των θυμάτων.
Θα θέλαμε επίσης στους τομείς αυτούς η Επιτροπή να διευκρινίσει περισσότερο όσα πρόκειται να πράξει, λαμβάνοντας υπόψη την εμπειρία του παρελθόντος και το σημαντικό ρόλο που η Ευρωπαϊκή Ένωση πρέπει να αναλάβει στον τομέα αυτό.
Το πεδίο δράσης είναι φυσικά πολύ μεγάλο και απαιτεί μέσα και μεγάλη πολιτική βούληση.
Η πρόκληση είναι τεράστια, αλλά η διάσταση του δράματος αυτού επιβάλλει μία τεράστια προσπάθεια και δέσμευση προκειμένου να τεθεί τέρμα στην υφιστάμενη κατάσταση.
Κύριε Πρόεδρε, αξιότιμοι συνάδελφοι, όλοι γνωρίζουμε τις συνέπειες των ναρκών κατά προσωπικού, μολονότι σε μεμονωμένες περιπτώσεις προβάλλονται συχνά σημαντικοί στρατιωτικοί λόγοι.
Προκαλούν τεράστιο πόνο, κυρίως εις βάρος του άμαχου πληθυσμού και των παιδιών.
Επίσης καταστρέφουν, πολλές φορές μακροπρόθεσμα, τις αναπτυξιακές δυνατότητες διαφόρων χωρών, επειδή μολύνουν ολόκληρες περιοχές.
Για το λόγο αυτό, είναι εξαιρετικά θετικό ότι η Επιτροπή και η Ευρωπαϊκή Ένωση εν γένει επέδειξαν ενδιαφέρον για το θέμα αυτό και επιθυμούν να μεριμνήσουν, ούτως ώστε να ασκηθεί στην προκειμένη περίπτωση μια συντονισμένη πολιτική.
Θα θέλαμε με την πρότασή μας να ενθαρρύνουμε την Επιτροπή να προχωρήσει και να ενισχύσει περαιτέρω τις πρωτοβουλίες της.
Όντως, ο συντονισμός μεταξύ των ευρωπαϊκών και διεθνών προσπαθειών, των τομέων που χρηματοδοτούνται από το Ευρωπαϊκό Ταμείο Ανάπτυξης καθώς και των δράσεων που συντονίζονται απευθείας από την Επιτροπή είναι απαραίτητος.
Επίσης, είναι απαραίτητη η σωστή οργάνωση του εξοπλισμού ναρκοσύλλεξης, η χρηματοδότηση ερευνητικών προγραμμάτων για εργασίες εντοπισμού και καθαρισμού καθώς και οργάνων, τα οποία θα μπορούν να χρησιμοποιηθούν εύκολα επί τόπου, με στόχο να βοηθήσουν άμεσα τις αναπτυσσόμενες χώρες.
Ακόμα, σε περίπτωση χρησιμοποίησης προσωπικού, και μάλιστα στρατιωτικού και πολιτικού, είναι δυνατός κάποιος συντονισμός.
Η επιτροπή μου σας προτείνει επίσης να εκθέσετε τις σκέψεις σας, ούτως ώστε να εξευρεθούν συγκεκριμένες επιχειρησιακές δυνατότητες σε συνεργασία με τον Ευρωπαϊκό Στρώμα Στρατού (Eurocorps), οι οποίες θα καταστήσουν εφικτή την ανάληψη πρωτοβουλίας της Ευρώπης στον τομέα αυτό.
Στην προκειμένη περίπτωση, είναι οπωσδήποτε απαραίτητο να ορίσουμε επίσης τις περιοχές καθαρισμού άμεσης προτεραιότητας για να διαμορφωθούν με τον τρόπο αυτό τα σημεία που χρήζουν ιδιαίτερης προσοχής.
Είναι γνωστό, ότι οι διεθνείς συμβάσεις είτε δεν έχουν ακόμα υπογραφεί είτε, για διαφορετικούς λόγους, δεν έχουν ακόμα επικυρωθεί από όλες τις χώρες.
Νομίζω ότι εξ αυτού του λόγου πρέπει να ηγηθούμε αυτής της εκστρατείας, ούτως ώστε οι πολιτικά υπεύθυνοι να σταθμίσουν το στρατιωτικό όφελος αυτών των ναρκών καθώς και τις συνέπειές τους για τους ανθρώπους και τις περιοχές που τοποθετούνται.
Σταθμίζοντας όλες τις παραμέτρους, καταλήγει κανείς στο συμπέρασμα ότι τα όπλα αυτά δεν πρέπει πλέον να χρησιμοποιούνται, όπως επίσης ότι πρέπει να βοηθήσουμε τις χώρες αυτές να αναπτύξουν εναλλακτικές λύσεις πολιτικού χαρακτήρα, από το να χρησιμοποιούν τέτοιες νάρκες.
Θεωρώ επίσης ότι το πολιτικό περιβάλλον αυτών των περιοχών μπορεί να διαμορφωθεί με λογικότερο τρόπο, ούτως ώστε να δοθεί στις κυβερνήσεις τους η πολιτική ισχύς να εξέλθουν από το φαύλο αυτό κύκλο, όπου ναι μεν κάποιος πολιτικός προσπαθεί να προστατεύσει αλλά εν τέλει βλάπτει με τον τρόπο αυτό σε μόνιμη βάση το λαό.
Επομένως, το μόνο που μπορώ να κάνω είναι να ενθαρρύνω την Επιτροπή να θεωρήσει το γεγονός αυτό ως μια αφετηρία τεχνικής φύσεως, με σκοπό την παροχή βοήθειας με χρηματοδοτικά μέσα, αλλά ακόμα και τη διαμόρφωση εκείνου του πολιτικού περιβάλλοντος, το οποίο θα συμβάλει στη βελτίωση της όλης εικόνας.
.
Θα ήθελα να εκφράσω τη χαρά μου για τη φιλόδοξη και εποικοδομητική στάση του Κοινοβουλίου, η οποία αντικατοπτρίζεται ξεκάθαρα στην έκθεση που συνέταξε η κ. Bonino σχετικά με την πρόταση κανονισμού για την ενίσχυση της συμβολής της Ευρωπαϊκής Ένωσης στον αγώνα εναντίον των ναρκών ξηράς κατά προσωπικού.
Δεν αποτελεί έκπληξη το γεγονός ότι η έκθεση της κ. Bonino είναι ένα τόσο ισχυρό και σημαντικό έγγραφο.
Το ύφος της έκθεσης με χαροποιεί, αν και δεν με εκπλήσσει.
Αλλωστε, το Ευρωπαϊκό Κοινοβούλιο έχει αναλάβει ηγετικό ρόλο εντός της ΕΕ στον αγώνα κατά των ναρκών ξηράς.
Πρώτο το Κοινοβούλιο, το 1996, έθεσε το θέμα της καθιέρωσης ενός κονδυλίου του προϋπολογισμού για οριζόντια δράση και της καθιέρωσης της κατάλληλης νομικής βάσης για τη διαμόρφωση μιας ενιαίας πλατφόρμας για το ευρύ φάσμα των δράσεων που θα πρέπει να αναλάβουμε στο σημαντικό αυτό τομέα.
Το Κοινοβούλιο έπαιξε καθοριστικό ρόλο στην παρότρυνση της ΕΕ να αναλάβει δραστικό ρόλο στη διάσκεψη της Οτάβα το 1997, που οδήγησε στη σύναψη της Σύμβασης για την απαγόρευση και την εξάλειψη των ναρκών ξηράς.
Η πρόκληση της πλήρους εφαρμογής των αποφάσεων της Σύμβασης οδήγησε την Επιτροπή στην αναζήτηση τρόπων με τους οποίους θα μπορούσε να συνεισφέρει η Ευρωπαϊκή Ένωση στον αγώνα κατά των ναρκών ξηράς.
Τα συμπεράσματα αυτού του προβληματισμού βρίσκονται μπροστά σας υπό τη μορφή πρότασης κανονισμού.
Θα ήθελα επίσης να αναφερθώ στον καθοριστικό ρόλο της κοινωνίας των πολιτών, μέσω της δυναμικής δράσης των διαφόρων μη κυβερνητικών οργανώσεων και, ιδιαίτερα, μέσω της διεθνούς εκστρατείας για την απαγόρευση των ναρκών ξηράς.
Οι προσπάθειές τους παίζουν αποφασιστικό ρόλο για την επιτυχή εφαρμογή της Σύμβασης ενώ η πίεση που ασκούν στις κυβερνήσεις ανά τον κόσμο έχει συμβάλει αποφασιστικά στη διαδικασία επικύρωσης και προσχώρησης στη Σύμβαση εκ μέρους τόσων πολλών κρατών.
Τα τελευταία οκτώ χρόνια έχουν διατεθεί περισσότερα από 200 εκατομμύρια ευρώ από τον κοινοτικό προϋπολογισμό στον αγώνα κατά των ναρκών ξηράς.
Μόνο το 1999 η ΕΕ διέθεσε περισσότερα από 100 εκατομμύρια ευρώ, από τα οποία 30 εκατομμύρια διατέθηκαν για την υλοποίηση κοινοτικών προγραμμάτων, πολύ περισσότερα από οποιονδήποτε άλλον διεθνή φορέα.
Ορισμένα Μέλη του Σώματος θα έχουν δει το ενημερωτικό φυλλάδιο που ετοιμάσαμε για τη διάσκεψη αναθεώρησης της Σύμβασης της Οτάβα τον περασμένο μήνα, το οποίο δείχνει το εύρος των παρεμβάσεων που έχουμε αναλάβει, οι οποίες καλύπτουν κάθε γωνιά της γης και κάθε πτυχή της δράσης κατά των ναρκών.
Θα ήθελα να επαινέσω ιδιαίτερα το έργο του Κοινού Κέντρου Ερευνών.
Το γεγονός ότι έχουμε συμβάλει τα μέγιστα στον αγώνα αυτό δεν αρκεί.
Στόχος της πρότασης κανονισμού είναι να μπορέσουμε να διαμορφώσουμε μία στρατηγική, συνολική προσέγγιση και να επικεντρώσουμε τις προσπάθειές μας γύρω από σαφώς καθορισμένους στόχους για την επίτευξη του κοινού τελικού μας στόχου που είναι ένας κόσμος χωρίς νάρκες ξηράς.
Προτού σχολιάσω την εξαιρετική έκθεση που έχουμε μπροστά μας σχετικά με την πρόταση κανονισμού, θα ήθελα να απαντήσω με κάποια γενικά σχόλια στις ενδιαφέρουσες και πολύτιμες παρεμβάσεις των κκ.
Miranda και Brok.
Σαφώς και είναι στόχος μας η καθολική αποδοχή της Σύμβασης της Οτάβα.
Η θέση της Ευρωπαϊκής Ένωσης είναι σαφής και αναφέρεται στην κοινή δράση του 1997 για την επέκταση της υπογραφής και της επικύρωσης της Σύμβασης της Οτάβα από όσα περισσότερα κράτη είναι δυνατόν.
Δεν μπορώ όμως να αποκρύψω το γεγονός ότι οι δυνατότητες πειθούς της ΕΕ στην προσπάθεια επίτευξης αυτού του στόχου περιορίζονται σαφώς από τις δυσκολίες που αντιμετωπίζουν ορισμένα κράτη μέλη στην υπογραφή και επικύρωση της Σύμβασης.
Πρόκειται για ένα θέμα το οποίο θέτουμε τακτικά ενώπιον των εν λόγω κρατών μελών.
Είναι σίγουρο ότι η υποστήριξη της δράσης κατά των ναρκών από την Ευρωπαϊκή Ένωση μπορεί να ενθαρρύνει τις πιθανές αποδέκτριες χώρες να υπογράψουν τη Σύμβαση.
Η ανακοίνωση και η πρόταση κανονισμού προβλέπουν ορισμένες προϋποθέσεις προς αυτή την κατεύθυνση, ωστόσο, δεν θα πρέπει να είμαστε δογματικοί.
Θα πρέπει να αναγνωρίσουμε τις ιδιαίτερες συνθήκες που επικρατούν σε ορισμένες από αυτές τις χώρες.
Δεν θα πρέπει να επιβάλλουμε κυρώσεις σε λαούς που χρειάζονται τη βοήθειά μας, ακόμα και αν οι κυβερνήσεις τους δεν έχουν ακόμα δεσμευτεί ικανοποιητικά για την εφαρμογή της Σύμβασης.
Πρόκειται για το δίλημμα που συνήθως αντιμετωπίζουμε.
Αυτό που πολύ εύγλωττα έχει περιγράψει ο αξιότιμος συνάδελφος στο παρελθόν: παροχή ανθρωπιστικής βοήθειας σε λαούς που χρειάζονται τη βοήθειά μας λόγω ενεργειών των κυβερνήσεών τους.
Ωστόσο, δεν μπορούμε να τιμωρήσουμε ένα λαό επειδή έχει κακή κυβέρνηση.
Όσον αφορά τις υποψήφιες προς ένταξη χώρες, αναμένουμε από αυτές να υποστηρίξουν την κοινή δράση στην οποία μόλις αναφέρθηκα.
Αν και η δράση αυτή δεν εντάσσεται στο κοινοτικό κεκτημένο υπό τη στενή νομική έννοια του όρου, είναι σαφές ότι θα τις παροτρύνουμε να σταματήσουν τη χρήση ναρκών ως αμυντικών όπλων, την κατασκευή ή το εμπόριο ναρκών καθώς και να υπογράψουν και να επικυρώσουν τη Συνθήκη Απαγόρευσης των Ναρκών.
Για να συνεχίσω με άλλο ένα θέμα που έθεσε νωρίτερα ο κ. Miranda, είμαι ένθερμος υποστηρικτής της άποψης ότι θα πρέπει επίσης να μελετήσουμε την εφαρμογή προγραμμάτων για την καταστροφή των αποθεμάτων ναρκών που υπάρχουν αυτή τη στιγμή.
Μπορεί η διαδικασία να είναι δύσκολη από περιβαλλοντική άποψη καθώς και δαπανηρή, αλλά θα πρέπει στο μέλλον να δώσουμε κάποια προτεραιότητα στον τομέα αυτό.
Θα ήθελα να επιστήσω την προσοχή του Κοινοβουλίου στο Διεθνές Ταμείο της Σλοβενίας το οποίο, μέσα σε δύο μόνο χρόνια λειτουργίας, έχει εφαρμόσει ένα περιφερειακό πρόγραμμα δράσης κατά των ναρκών με υποστήριξη από την Ευρωπαϊκή Ένωση, τις Ηνωμένες Πολιτείες και ορισμένα άλλα κράτη, υλοποιώντας προγράμματα σε όλα τα Βαλκάνια.
Μετά από τα γεγονότα στο Ζάγκρεμπ στις αρχές του χρόνου και τα πιο πρόσφατα γεγονότα στο Βελιγράδι, θα πρέπει να ελπίζουμε ότι το μέλλον της νοτιο-ανατολικής Ευρώπης δεν θα περιλαμβάνει την τοποθέτηση ναρκών.
Η ενίσχυση της συνοχής μεταξύ των δράσεων της Κοινότητας και των κρατών μελών, στην οποία αναφέρθηκε ο αξιότιμος συνάδελφος, είναι η κεντρική ιδέα που διατρέχει την ανακοίνωση που συνοδεύει την πρόταση κανονισμού.
Υιοθετήσαμε μία ευέλικτη, συντονιστική προσέγγιση αντί για μία άκαμπτη, συγκεντρωτική προσέγγιση.
Η δράση κατά των ναρκών είναι πιο αποτελεσματική όταν προσαρμόζεται στις εκάστοτε συνθήκες.
Αυτός είναι και ο λόγος που δεν προτείνουμε τη συγκέντρωση όλων των δράσεων κατά των ναρκών, ακόμα και των δράσεων που υλοποιούνται σε επίπεδο Κοινότητας, σε ένα ενιαίο πρόγραμμα και σε ένα ενιαίο κονδύλι του προϋπολογισμού.
Αντίθετα, προτείνουμε τη σύσταση μιας ομάδας εμπειρογνωμόνων με τη συμμετοχή των κρατών μελών, μη κυβερνητικών οργανώσεων και άλλων αρμόδιων φορέων.
Σκοπός της ομάδας θα είναι να βοηθήσει την Επιτροπή να καταστρώσει μία συνολική στρατηγική για την ανάληψη δράσεων κατά των ναρκών.
Επιστρέφοντας τώρα, συγκεκριμένα, στην έκθεση Bonino, θα ήθελα να κάνω ορισμένα σύντομα σχόλια επί των ελάχιστων τροπολογιών του Κοινοβουλίου, τις οποίες η Επιτροπή δυσκολεύεται να υιοθετήσει στην τρέχουσα μορφή τους.
Σε ορισμένες από αυτές αναφέρθηκα ήδη στην απάντησή μου στον αξιότιμο συνάδελφο.
Κατ' αρχάς, όπως ανέφερα ήδη, πιστεύω ότι θα ήταν λάθος, καλοπροαίρετο μεν αλλά σαφώς αντιπαραγωγικό, να καταστήσουμε την προσχώρηση στη Σύμβαση της Οτάβα απαράβατη προϋπόθεση για την παροχή κοινοτικής βοήθειας στον τομέα της δράσης κατά των ναρκών.
Είναι αυτονόητο ότι θα είναι λίγες οι φορές που θα συμφωνήσουμε στην παροχή βοήθειας προς χώρες που δεν έχουν υπογράψει τη Σύμβαση.
Είναι όμως βέβαιο ότι θα υπάρξουν περιπτώσεις στις οποίες, για πολιτικούς ή ανθρωπιστικούς λόγους, θα θελήσουμε να προσφέρουμε βοήθεια στον πληθυσμό ορισμένων κρατών, ανεξάρτητα από τη στάση των κυβερνήσεών τους.
Για το λόγο αυτό διαφωνώ με την τροπολογία αριθ.
18.
Αν και κατανοώ και σέβομαι τη φιλοδοξία που κρύβεται πίσω από την πρόταση για συγκέντρωση όλων των πόρων χρηματοδότησης δράσεων κατά των ναρκών στο σχετικό κονδύλιο του προϋπολογισμού για οριζόντια δράση, με εξαίρεση τα κονδύλια για τη χρηματοδότηση της ECHO και του τομέα έρευνας, δεν είμαι πεπεισμένος ότι η ενέργεια αυτή θα μας δώσει την αναγκαία ευελιξία για μεγιστοποίηση της αποτελεσματικότητας των παρεμβάσεων της Ευρωπαϊκής Ένωσης.
Ίσως, με τον καιρό, το κονδύλι για οριζόντια δράση να προσελκύσει μεγαλύτερη προσοχή και να αξιοποιηθεί αναλόγως, ωστόσο θα πρέπει να διατηρήσουμε την επαφή με τα ευρύτερα εθνικά και περιφερειακά προγράμματα μέσω των γεωγραφικά εντοπισμένων κονδυλίων και κανονισμών του προϋπολογισμού.
Κατά τη γνώμη μου, οι προτεινόμενες τροπολογίες αριθ.
3, 16 και 21 θα πρέπει να απορριφθούν.
Για τον ίδιο λόγο, είμαι βέβαιος ότι οι ανθρώπινοι και διοικητικοί πόροι που απαιτούνται για τη σύσταση της κεντρικής ομάδας δράσης κατά των ναρκών είναι αρκετοί για να εξασφαλίσουν τη σωστή εφαρμογή του κανονισμού.
Δεν θέλουμε να προσθέσουμε και άλλη γραφειοκρατία στην ήδη υπάρχουσα. με τη σύσταση μιας μικρής ομάδας και την κατάλληλη δικτύωση μπορούν να επιτευχθούν τα ίδια αποτελέσματα.
Προτείνω να απορριφθεί η τροπολογία αριθ.
17.
Παρομοίως, δεν θα θέλαμε να δημιουργηθεί άλλη μία επιτροπή, είτε αυτή είναι διαχειριστική είτε συμβουλευτική.
Το Κοινοβούλιο γνωρίζει ότι υπάρχουν ήδη πάρα πολλές επιτροπές και γνωρίζει επίσης ότι, στο πλαίσιο των προτάσεών μας για τη μεταρρύθμιση της κοινοτικής εξωτερικής βοήθειας, επιδιώκουμε να απομακρυνθούμε από τον εξονυχιστικό έλεγχο των μεμονωμένων προγραμμάτων και να επικεντρωθούμε στη συζήτηση με τα κράτη μέλη γύρω από θέματα συνολικής στρατηγικής και προγραμματισμού.
Αυτό έχουμε συμφωνήσει να κάνουμε σχετικά με το MEDA, για παράδειγμα.
Αυτό θα πραγματοποιηθεί με τις ήδη υπάρχουσες γεωγραφικές επιτροπές.
Αντί να δημιουργήσουμε ακόμα μία επιτροπή, προτείνουμε τη σύσταση μιας ομάδας εμπειρογνωμόνων, έτσι ώστε να δημιουργηθεί ένα φόρουμ που θα περιλαμβάνει και άλλους πέραν των κυβερνητικών εμπειρογνωμόνων, και όπου θα μπορούμε να συζητάμε και να καθορίζουμε τη συνολική οριζόντια στρατηγική κατά των ναρκών καθώς και να επανεξετάζουμε αυτή τη στρατηγική κάθε χρόνο.
Συνεπώς, η Επιτροπή δεν μπορεί να αποδεχτεί τις τροπολογίες αριθ.
8, 22, 23, 25 και 29.
Τέλος, όσον αφορά τη σύναψη των συμβάσεων για προγράμματα δράσης κατά των ναρκών, θα ήθελα να αποτρέψω το Σώμα από την εφαρμογή αυστηρότερων περιορισμών όσον αφορά τη συμμετοχή στους διαγωνισμούς μας.
Παράλληλα με την επιδίωξη της ανάπτυξης δυνατοτήτων και του ενστερνισμού των προγραμμάτων σε τοπικό επίπεδο, θα πρέπει επίσης να μπορούμε να αντλήσουμε την καλύτερη δυνατή τεχνογνωσία και εξοπλισμό από όπου αυτά είναι διαθέσιμα.
Τις περισσότερες φορές οι πόροι αυτοί θα μπορούν να εξευρεθούν εντός της Ευρωπαϊκής Ένωσης, ενδέχεται όμως να υπάρξουν σπάνιες περιπτώσεις όπου θα πρέπει να απευθυνθούμε αλλού.
Δεν μπορώ να αποδεχτώ την τροπολογία αριθ.
19.
Δεν θα αναφερθώ στις πολυάριθμες τροπολογίες που πρότεινε η αξιότιμη συνάδελφος, τις οποίες πρόθυμα αποδέχεται η Επιτροπή και οι οποίες κατά τη γνώμη μου βελτιώνουν σημαντικά την πρόταση κανονισμού.
Η ύπαρξη αυτών των τροπολογιών επιβεβαιώνει τους κοινούς στόχους και τις επιδιώξεις του Σώματος.
Έχουμε ακόμα πολλή δουλειά να κάνουμε εάν θέλουμε να επιτύχουμε τους στόχους της Σύμβασης της Οτάβα για την εξάλειψη των ναρκών ξηράς μέσα στην επόμενη δεκαετία.
Η έγκριση αυτού του κανονισμού αποτελεί ένα μικρό, αλλά κατά τη γνώμη μου σημαντικό βήμα, για την επίτευξη αυτών των στόχων.
Ελπίζω ότι μπορούμε να βασιστούμε στην υποστήριξη του Κοινοβουλίου για την επιτυχή έκβαση αυτής της νομοθετικής διαδικασίας.
Κύριε Πρόεδρε, κάποιοι από εμάς προσπαθούμε εδώ και χρόνια να εξαλείψουμε τη μάστιγα των ναρκών ξηράς κατά προσωπικού.
Πρόκειται για ένα θέμα που έχει κινήσει το ενδιαφέρουν του κόσμου σε πάρα πολλές ευρωπαϊκές χώρες.
Κυβερνήσεις έχουν διακηρύξει τη συμπαράστασή τους και έχουν υποσχεθεί τεράστια χρηματικά ποσά.
ΜΚΟ έχουν δημιουργηθεί για να ανταποκριθούν στις ανάγκες αυτής της προσπάθειας και, ωστόσο, τέσσερα χρόνια μετά από την πρώτη διάσκεψη των Ηνωμένων Εθνών για τις νάρκες ξηράς στη Γενεύη, και πάνω από ένα χρόνο μετά την έναρξη ισχύος της Σύμβασης της Οτάβα, πρέπει να παραδεχτούμε ότι πολλές χώρες και χιλιάδες άνθρωποι, συνήθως από τις φτωχότερες περιοχές του πλανήτη, αντιμετωπίζουν σοβαρά προβλήματα λόγω της ύπαρξης ναρκών κατά προσωπικού και μη εξουδετερωμένων πυρομαχικών.
Γιατί πορευόμαστε με τόσο αργούς ρυθμούς;
Κατά τη γνώμη μου, το πρόβλημα έχει τρεις παραμέτρους.
Καταρχάς, θα πρέπει να διευκρινίσουμε τους στόχους μας.
Η εκστρατεία για την εξάλειψη των ναρκών ξηράς κατά προσωπικού δεν θα πρέπει να χρησιμοποιηθεί ως πρόσχημα για επιθέσεις εναντίον δυτικών κυβερνήσεων, κυρίως των Ηνωμένων Πολιτειών, δυτικών στρατιωτικών οργανώσεων, ή δυτικών βιομηχανιών.
Στην πλειονότητά τους, οι δυτικές κυβερνήσεις δεν αποτελούν μέρος του προβλήματος, αλλά μέρος της επίλυσής του.
Θα πρέπει να επικεντρώσουμε την πολιτική μας στους πραγματικούς ενόχους: τις εμπόλεμες φατρίες και τις ανεύθυνες κυβερνήσεις που δείχνουν πλήρη αδιαφορία για τον άμαχο πληθυσμό και χρησιμοποιούν τις νάρκες κατά προσωπικού αδιακρίτως ως όπλο για να ενσπείρουν τον τρόμο.
Ακόμα πιο σημαντικό, οι πρακτικές δράσεις κατά των ναρκών θα πρέπει να επικεντρωθούν στις εξής προτεραιότητες: να καταστήσουν ασφαλείς τις περιοχές εκείνες όπου η πιθανότητα ύπαρξης ναρκών εμποδίζει την οικονομική ανάπτυξη και τη φυσιολογική ζωή των κατοίκων, καθώς και να παράσχουν βοήθεια στα άτομα που έχουν πέσει θύματα ναρκών.
Δεύτερον, η διεθνής κοινότητα θα πρέπει να συντονίσει καλύτερα τις προσπάθειές της, τόσο σε διεθνές επίπεδο και, ιδιαίτερα, εντός των χωρών που πλήττονται από το πρόβλημα.
Είναι γεγονός ότι ακόμα δεν γνωρίζουμε την πραγματική έκταση του προβλήματος καθώς και πόσο αποτελεσματικές υπήρξαν οι προσπάθειες εκκαθάρισης των ναρκών.
Θα πρέπει να γίνει μία ταχεία καταγραφή των υπαρχόντων αποθεμάτων ναρκών, έτσι ώστε να διαπιστώσουμε καλύτερα τα μέτρα που θα πρέπει να λάβουμε.
Τρίτον, θα πρέπει να διασφαλίσουμε τη σωστή διάθεση των χρημάτων.
Είμαι υπερήφανος για το γεγονός ότι η Ευρωπαϊκή Επιτροπή είναι ο μεγαλύτερος υποστηρικτής του αγώνα κατά των ναρκών.
Πρόκειται για έναν τομέα όπου, με δεδομένη την ικανότητα της Ευρωπαϊκής Ένωσης για συντονισμό των προσπαθειών πολλών διαφορετικών κρατών, η διάθεση σημαντικών πόρων για την αντιμετώπιση του προβλήματος θα έπρεπε να είναι πολύ πιο αποτελεσματική.
Είναι πολλοί οι λόγοι που ευθύνονται για το γεγονός ότι οι διακηρύξεις δεν ανταποκρίθηκαν στην πραγματικότητα.
Κατά κάποιον τρόπο, η υπόθεση των ναρκών ξηράς αντικατοπτρίζει τη γενικότερη αποτυχία της Επιτροπής να διαχειριστεί αποτελεσματικά τους πόρους που έχει στη διάθεσή της.
Ο Επίτροπος εξωτερικών υποθέσεων έχει αναγνωρίσει στο παρελθόν ότι τα προγράμματα εξωτερικής βοήθειας της Επιτροπής υπήρξαν αποτυχία.
Η Επιτροπή θα πρέπει να βελτιώσει τόσο την ποιότητα των προγραμμάτων της όσο και την ταχύτητα υλοποίησής τους.
Τα πράγματα έχουν αρχίσει να παίρνουν μία θετική κατεύθυνση υπό την ηγεσία του κ. Patten.
Η ανακοίνωση της Επιτροπής και ο κανονισμός σχετικά με τις νάρκες ξηράς κατά προσωπικού είναι πολύ χρήσιμα κείμενα, αλλά παραβλέπουν δύο βασικά στοιχεία, τα οποία επιδιώκουν να διορθώσουν οι τροπολογίες που προτείνει το Κοινοβούλιο.
Τα πολυετή προγράμματα χρηματοδότησης δράσεων κατά των ναρκών θα πρέπει να ενταχθούν σε ένα ενιαίο κονδύλι του προϋπολογισμού και θα πρέπει να δημιουργηθεί μία μονάδα εντός της Επιτροπής, η οποία θα διαθέτει τους κατάλληλους πόρους και θα είναι υπεύθυνη όχι μόνον για τη διαμόρφωση του πλαισίου πολιτικής, αλλά και για το σχεδιασμό και την υλοποίηση των δράσεων κατά των ναρκών, συμπεριλαμβανομένης της σύναψης συμβάσεων.
Καθοριστικοί παράγοντες για την αποτελεσματική χρήση των πόρων είναι η δέσμευση σε επίπεδο ανώτατων στελεχών, η σωστή καθοδήγηση και η υπεύθυνη διαχείριση.
Ας αφήσουμε επιτέλους τις χειρονομίες καλής θέλησης και ας αναλάβουμε πραγματική δράση με απτά αποτελέσματα.
Κύριε Πρόεδρε, η σοσιαλιστική ομάδα συμμερίζεται την υπερηφάνεια την οποία εξέφρασε μόλις πριν λίγο ο κ. van Orden για το ρόλο της Ευρωπαϊκής Ένωσης.
Πριν από μερικά χρόνια, βρισκόμουν σε μια τάξη ενός σχολείου στην Καμπούλ, στο Αφγανιστάν, και είδα πως ενημερώνονταν τα παιδιά για τα διάφορα είδη χερσαίων ναρκών.
Όταν είδα ότι μία από τις νάρκες αυτές είχε το σχήμα πεταλούδας, συνειδητοποίησα ότι κατασκευάζονται ορισμένες χερσαίες νάρκες για να παίξουν μ' αυτές παιδιά και να τραυματιστούν και τότε κατάλαβα ποιο ήταν το ήθος αυτών που παράγουν αυτά τα πράγματα.
Τότε μπόρεσα να διαπιστώσω ότι η εκστρατεία ευαισθητοποίησης στα σχολεία και στους κόλπους του πληθυσμού είναι το πιο αποτελεσματικό μέσο για την πρόληψη της δημιουργίας θυμάτων.
Ένα σημαντικό μέρος των προσπαθειών μας πρέπει να επικεντρωθεί στο σημείο αυτό και υποστηρίζω εκ μέρους της πολιτικής μου ομάδας όλες τις σχετικές τροπολογίες.
Κατά δεύτερον, οι διάφορες προσπάθειες μοιάζουν να είναι δώρον άδωρον επειδή, τη στιγμή που οι νάρκες αυτές συλλέγονται από διάφορες ομάδες στο Αφγανιστάν τοποθετούνται σε άλλες περιοχές του κόσμου.
Όταν το λέω αυτό σκέφτομαι τη Βόρεια Μοζαμβίκη, όπου δούλευα με οργανώσεις ατόμων με ειδικές ανάγκες που συνέλεγαν τα ίδια χερσαίες νάρκες από τις οποίες και είχαν τραυματιστεί.
Τότε έμαθα δύο πράγματα.
Πρώτον, ότι πρέπει να κινητοποιηθεί ο τοπικός πληθυσμός.
Οι άνθρωποι, ακόμη και αν είναι τραυματισμένοι, μπορούν να κάνουν μόνοι τους ένα σωρό πράγματα.
Δεύτερον, αντιλήφθηκα ότι ο στόχος δεν είναι η θανάτωση αλλά ο ακρωτηριασμός ανθρώπων με τις νάρκες, πράγμα που βαραίνει την ηθική πλευρά του θέματος.
Όταν έφθασα στην Αγκόλα, επισκέφθηκα την οργάνωση Norwegian People's Aid η οποία χρησιμοποιούσε μία μέθοδο σε συνεργασία με τον τοπικό πληθυσμό για να εντοπίζει τις νάρκες, καθαρίζοντας στη συνέχεια με πολύ στρατηγικό τρόπο συγκεκριμένες περιοχές.
Από αυτό έμαθα δύο πράγματα: πρώτα πρώτα χρειαζόμαστε ειδικούς, που στην περίπτωση της οργάνωσης Norwegian People's Aid ήταν πρώην στρατιωτικοί και ο τοπικός πληθυσμός - που έχει πολύ μεγάλη σημασία - ενώ στη συνέχεια πρέπει να εφαρμοστεί μία συγκεκριμένη στρατηγική καθαρισμού.
Δεν μιλάω για τις μεθόδους της "οδοντόβουρτσας" , οι οποίες είναι πάρα πολύ ακριβές και διαρκούν πάρα πολύ χρόνο, αλλά για τον εκκαθάριση στρατηγικών περιοχών έτσι ώστε να μπορέσει να ανακάμψει η τοπική οικονομία κλπ.
Αυτό μου έδωσε την ιδέα ότι δεν πρέπει να δουλέψουμε πρώτα απ' όλα με τις εθνικές αρχές της Αγκόλας και με πολύπλοκες διαρθρώσεις, αλλά απλά μέσω ισχυρών ΜΚΟ στον τοπικό πληθυσμό και στα πλαίσια μιας οργανωμένης συνεργασίας με τις αρχές, όπως προσπαθούν να κάνουν στην Αγκόλα.
Ταυτόχρονα, αντιλαμβάνομαι ότι στην Αγκόλα τοποθετούνται εκ νέου νάρκες κατά προσωπικού και αυτό με φέρνει στο σημείο στο οποίο αναφέρθηκε ο κ. Patten.
Επίτροπε, είπατε ότι είστε κατά ορισμένων τροπολογιών.
Νομίζω όμως ότι αν τις ξαναδιαβάσετε πάρα πολύ καλά, θα διαπιστώσετε ότι υπάρχουν ορισμένες τροπολογίες στις οποίες αναφερθήκατε και οι οποίες κατά τη γνώμη μου έχουν σχέση με τη διεξαγωγή εκστρατειών ευαισθητοποίησης, με τη διαφάνεια, με την πρόσβαση των ΜΚΟ, με διάφορες δράσεις οι οποίες πάνε καλά σήμερα αλλά που μπορούν να καταστούν πιο αποτελεσματικές.
Νομίζω ότι δεν χρειάζεται να φοβάστε τις τροπολογίες που έχουν κατατεθεί από το Κοινοβούλιο επί του σημείου αυτού.
Δεν θέλουμε να αυξήσουμε τη γραφειοκρατία, δεν θέλουμε περισσότερη επιτροπολογία, αυτό που θέλουμε είναι να έχετε περιθώρια, να βελτιωθεί η αποτελεσματικότητα και νομίζω ότι επί του σημείου αυτού οι προτεραιότητές μας δεν διαφέρουν.
Ίσως να μπορούσατε να εξετάσετε ορισμένες παραγράφους για να δείτε εάν θα πρέπει πραγματικά να πείτε njet, μία λέξη που είναι κάπως δύσκολο να προφέρει ένας Βρετανός.
Όσον αφορά το σημείο αυτό, είμαι της γνώμης ότι ευρίσκεστε στην ίδια πλευρά με το Κοινοβούλιο.
Εμείς, ως σοσιαλιστική ομάδα, θεωρούμε ότι συμμετέχουμε στη μεγάλη διεθνή εκστρατεία κατά των ναρκών κατά προσωπικού και είμαστε περήφανοι γι' αυτό όπως και οι άλλοι συνάδελφοι εδώ στο Κοινοβούλιο.
Κύριε Πρόεδρε, οι νάρκες κατά προσωπικού είναι μια αδιανόητη διαβολική κατασκευή, της οποίας στόχος δεν είναι να σκοτώσει αλλά να σακατέψει και να προκαλέσει τους φριχτότερους δυνατούς πόνους και βάσανα στα θύματα, τις οικογένειές τους και τις χώρες τους.
Σκεφτείτε μόνο τις σοβιετικές βόμβες-παιχνίδια στο Αφγανιστάν!
Δυστυχώς είναι αφάνταστα φτηνές στην παραγωγή τους και απίστευτα ακριβές στην εύρεση και εξουδετέρωσή τους.
Θα πάρει 100 χρόνια για να τις απομακρύνουμε, ενώ συνεχώς τοποθετούνται περισσότερες.
Ήταν ο Φιλελεύθερος κ. Jan Willem Bertens που έθεσε το θέμα εδώ στο Κοινοβούλιο πριν από πέντε χρόνια και πιστεύω ότι το Κοινοβούλιό μας μπορεί πράγματι να συγχαρεί τον εαυτό του που ξεκίνησε αυτό το θέμα με αποτέλεσμα τώρα να είμαστε καθοδόν προς την απαγόρευση των ναρκών.
Μπορούμε επίσης να επισημάνουμε την πραγματικά τεράστια και αποτελεσματική συμβολή της Ένωσης στο συγκεκριμένο θέμα.
Μπορούμε όμως να κάνουμε ακόμα περισσότερα.
Υπάρχουν μηχανήματα που μπορούν να απομακρύνουν τις νάρκες από μεγάλες εκτάσεις σε σύντομο χρόνο.
Είδα ένα τέτοιο μηχάνημα στο Κοσσυφοπέδιο, αλλά ήταν ακίνητο και δεν χρησιμοποιούταν.
Η κ. Bonino και ο κ. Patten έχουν δίκιο ότι αποσκοπεί στην εξουδετέρωση των αποθηκευμένων ναρκών, διότι κοστίζει απείρως λιγότερο να εξουδετερώσουμε μια αποθηκευμένη νάρκη σε σύγκριση με το κόστος εξουδετέρωσης μιας νάρκης που είναι τοποθετημένη σε μέρος όπου είναι δύσκολο να βρεθεί.
Η κ. Bonino και ο κ. Patten έχουν επίσης δίκιο ότι το Κοινοβούλιο και το Συμβούλιο πρέπει να μη χώνουν τη μύτη τους στη διοίκηση και άκουσα ιδιαίτερα τα σχόλια του κ. Patten επ' αυτού του θέματος, διότι σαφώς πιστεύει ότι πρέπει να χώνουμε τη μύτη μας ακόμα λιγότερο.
Καταρχήν είμαι σύμφωνος.
Πρέπει να αποφύγουμε να εμπλακούμε στη διοίκηση.
Αντιθέτως πρέπει να επικρίνουμε την Επιτροπή όταν δεν διοικεί σωστά.
Όμως δεν θα το κάνουμε αυτό καθοδηγώντας την από μακριά.
Αυτό είναι ένα σφάλμα που διαπράττει ασταμάτητα το Κοινοβούλιο.
Η Επιτροπή πρέπει να είναι ελεύθερη να εξασκεί τις αρμοδιότητές της και εμείς πρέπει να είμαστε ελεύθεροι να την τιμωρούμε - αν μου επιτραπεί αυτή η έκφραση - όταν δεν κάνει καλά τη δουλειά της.
Εν κατακλείδι, θέλω να ευχαριστήσω την κ. Bonino.
Είναι βοηθητικό να έχουμε μια τόσο έμπειρη εισηγήτρια.
Σας ευχαριστώ για μια πολύ καλή έκθεση.
Κύριε Πρόεδρε, μέσα σε παγιωμένες δομές εξουσίας πολύ σπάνια γεννιέται κάτι καινούργιο.
Η απαγόρευση των ναρκών ξηράς κατά προσωπικού έχει οδηγήσει σε μια διαδικασία, η οποία αποτελεί έξοχο παράδειγμα του τρόπου με τον οποίο οι ανεξάρτητες μη κυβερνητικές οργανώσεις ΜΚΟ καθώς και το Ευρωπαϊκό Κοινοβούλιο μπόρεσαν να καθορίσουν και αποφασιστικά να προασπίσουν στόχους, οι οποίοι ξενίζουν τους κρατικούς παράγοντες ή αυτοί τους θεωρούν μη ρεαλιστικούς.
Μετά το αποφασιστικό βήμα της Οτάβα πρέπει τώρα να εξασφαλίσουμε ότι η Ένωση και τα κράτη μέλη της θα φροντίσουν για τις περαιτέρω ενέργειες, τόσο στις διμερείς τους σχέσεις όσο και στην εσωτερική τους νομοθεσία, και θα διατηρήσουν ηγετικό ρόλο κατά την εδραίωση και στήριξη της πολιτικής βούλησης, προκειμένου να υπογραφεί και να επικυρωθεί εκτεταμένα η Σύμβαση, επίσης και από την πατρίδα μου τη Φινλανδία.
Αυτό πρέπει να γίνει αναγκαία προϋπόθεση για την ένταξη στην ΕΕ των υποψήφιων χωρών, δηλαδή πρέπει να ενσωματωθεί στο κοινοτικό κεκτημένο.
Η ανά χείρας έκθεση και ειδικότερα η εξαιρετική γνωμοδότηση της Επιτροπής Ανάπτυξης και Συνεργασίας προσφέρουν καλές προϋποθέσεις για περαιτέρω δράσεις, οι οποίες πρέπει να επικεντρωθούν στην αποναρκοθέτηση στην πράξη και στην επιχειρησιακή της υλοποίηση και όχι στην αναζήτηση πολύπλοκων τεχνολογικών λύσεων που απαιτούν τεράστιες δαπάνες.
Οι βιοανιχνευτές αποδεικνύονται εξαιρετικά πολλά υποσχόμενοι από την άποψη αυτή.
Το ψήφισμα Brok προσφέρει από την πλευρά του την πολιτική διάσταση στο έργο αυτό και οι προφορικές ερωτήσεις του κ. Brok και του κ. Miranda προς την Επιτροπή τις κατευθυντήριες γραμμές, οι οποίες είναι πρωτίστου σημασίας.
Όλα τα θεσμικά όργανα της ΕΕ πρέπει να δράσουν παίρνοντας πρωτοβουλίες και κατά τρόπο, ώστε οι φτωχές χώρες που περισσότερο υποφέρουν από το πρόβλημα των ναρκών να συμμετάσχουν αποτελεσματικά στο πρόγραμμα.
Την κύρια ευθύνη της παρακολούθησης έχει φυσικά η Επιτροπή, όμως όλοι μας, από την πλευρά μας, πρέπει να φροντίσουμε, ώστε η από κοινού σύμπραξη για την εξάλειψη της μάστιγας αυτής παγκοσμίως να ολοκληρωθεί όσο το δυνατό συντομότερα.
Μπορούμε να αφήσουμε πίσω μας έναν κόσμο χωρίς νάρκες.
Κύριε Πρόεδρε, η ομάδα μας έχει ενεργοποιηθεί από παλιά σε όλο το φάσμα των αιτημάτων και ενεργειών που πρέπει να γίνουν, από τη διακοπή της παραγωγής, καταστροφή αποθεμάτων, σταμάτημα της εμπορευματοποίησης, εκκαθάριση ναρκοπεδίων, αποκατάσταση για πληγέντες και ευαισθητοποίηση.
Θέλω όμως να κάνω την εξής παρατήρηση: η τοποθέτηση ναρκών είναι ευθέως ανάλογη με την ανικανότητα της διεθνούς κοινότητας να δώσει πολιτικές λύσεις σε μεγάλα ζητήματα.
Όταν μια χώρα, για παράδειγμα, αισθάνεται ανασφαλής στα σύνορά της από μια γειτονική χώρα, η κυβέρνησή της προσφεύγει πιο εύκολα, κακώς βέβαια, στη χρησιμοποίηση ναρκοπεδίων.
Όταν η διεθνής κοινότητα δεν μπορεί να αντιμετωπίσει το δηλητήριο του εθνικισμού και των αντιπαραθέσεων και να συμβάλει σε πολιτικές λύσεις, οι εμπλεκόμενοι προσφεύγουν πιο εύκολα στην δημιουργία ναρκοπεδίων.
Αυτό πρέπει να το προσέξουμε διότι, θα έλεγα, για να έλθω στα Βαλκάνια, ότι κατά τη γνώμη μου και η Δύση και η Ευρωπαϊκή Ένωση έχουν τις δικές τους ευθύνες, με την πολιτικές τους παρεμβάσεις, για το γεγονός ότι τα μισά Βαλκάνια είναι ένα ολόκληρο ναρκοπέδιο.
Καταλήγοντας, κύριε Πρόεδρε, θέλω να πω ότι χρειάζονται ειδικές δράσεις στο θέμα της Βαλκανικής και θέλω να πω και από αυτό το βήμα ότι η ελληνική κυβέρνηση θα πρέπει αμέσως να επικυρώσει τη σύμβαση της Οτάβα.
Κύριε Πρόεδρε, οι Καμποτζιανοί αποκαλούν τις νάρκες "αιώνιους φρουρούς" .
Αυτές οι θανάσιμες αστραπές, που ενεργοποιούνται τυχαία, από το ίδιο το θύμα, κάποιες φορές πολλά χρόνια μετά τη σύγκρουση, αποτελούν πραγματικές βραδυφλεγείς βόμβες που ακρωτηριάζουν την κοινωνική και οικονομική αποκατάσταση ολόκληρων περιοχών, καθώς και την επανένταξη των ίδιων των θυμάτων.
Δεδομένου ότι υπέγραψα την έκκληση για μια γη χωρίς νάρκες, υποστηρίζω ένθερμα την έκθεση της Emma Bonino, η οποία οδεύει προς τη σωστή κατεύθυνση.
Δύο χρόνια μετά την υπογραφή της Σύμβασης της Οτάβα, τα αποθέματα ναρκών δυστυχώς παραμένουν εντυπωσιακά, τουλάχιστον όσον αφορά τις νάρκες που έχουν καταγραφεί.
Όσο για εκείνες που δεν έχουν καταγραφεί, είναι πλέον καιρός να εφεύρουμε νέες μεθόδους ανίχνευσης και εκκαθάρισης.
Οι χρηματοδοτικές προσπάθειες στις οποίες προέβη η Ευρωπαϊκή Ένωση πρέπει να διαδραματίσουν συμπληρωματικό ρόλο στις εθνικές δράσεις.
Επιπλέον, είναι απαραίτητο να υπογραφεί, και κυρίως να επικυρωθεί, η Συνθήκη της Οτάβα από το σύνολο των χωρών της Ένωσης και των υποψηφίων χωρών.
Η πρόκληση είναι σημαντική καθώς, εάν ο πόλεμος έχει τους κανόνες του - οι οποίοι είναι εθιμικοί για κάποιους και κωδικοποιημένοι για άλλους -, η χρήση ναρκών κατά προσωπικού δεν αποτελεί τμήμα τους.
Η εξάλειψή τους δεν συνιστά πλέον στρατιωτικό πρόβλημα αλλά πρόκληση ανθρωπιστικής φύσης.
Η Ευρώπη δεν μπορεί να περιορίζεται στο ρόλο του χρηματοδότη.
Πρέπει να ηγηθεί ενός πρωτοποριακού προβληματισμού σχετικά με τον καταλληλότερο μηχανισμό, πριν από κάθε χρήση ενός νέου όπλου.
Στη συνέχεια, έγκειται στα κράτη μέλη να υποστηρίξουν την διαδικασία σε εθνικό επίπεδο.
Τέλος, η Ευρώπη οφείλει να υποστηρίξει και να εμβαθύνει τη διαδικασία της Οτάβα, προκειμένου να μην δημιουργηθεί κάποιο νέο όπλο, το οποίο θα προκαλεί, όπως γίνεται σήμερα, δεκάδες θυμάτων κάθε είκοσι λεπτά.
Κύριε Πρόεδρε, αξιότιμοι συνάδελφοι, υποστηρίζω ένθερμα την πρωτοβουλία της Κοινότητας για την καταπολέμηση των ναρκών κατά προσωπικού.
Όταν φέρνω στο μυαλό μου τις εικόνες των παιδιών που ακρωτηριάστηκαν από νάρκες, τότε καταλήγω σε ένα άκρως προσωπικό συμπέρασμα: κάθε ευρώ που διατίθεται για την καταπολέμηση αυτού του παραλογισμού, πιάνει τόπο!
Ένα θέμα, για το οποίο εκπρόσωποι ΜΚΟ εκφράστηκαν με κριτική διάθεση ενώπιον μου σε κάποια συζήτηση, είναι η επικάλυψη δραστηριοτήτων στρατού και ΜΚΟ, η οποία αναφέρεται στα σημεία 11 και 15 του ψηφίσματος.
Οι ΜΚΟ κέρδισαν, χάρη στη μακρόχρονη εργασία τους, την εμπιστοσύνη και την αναγνώριση των πολιτών, αλλά φοβούμαι ότι τυχόν εμπλοκή τους θα έθετε σε κίνδυνο την ανεξαρτησία τους, ενώ θα μπορούσε να βλάψει ανεπανόρθωτα τη σχέση εμπιστοσύνης με τους πληγέντες.
Οι άνθρωποι διακατέχονται από ένα δικαιολογημένο αίσθημα δυσπιστίας έναντι ένστολων δυνάμεων, το οποίο προκλήθηκε από τις μακροχρόνιες περιόδους πολέμων.
Ως εκ τούτου, οφείλουμε να πράξουμε ό,τι είναι δυνατόν για να στηρίζουμε σε διαρκή βάση το έργο των ΜΚΟ.
Κύριε Πρόεδρε, θα παρέμβω πολύ σύντομα μέσα στο προβλεπόμενο λεπτό, απλώς για να εκφράσω τη λύπη μου, διότι σε μια συζήτηση τόσο μεγάλης σημασίας, δεν εκπροσωπείται το Συμβούλιο, δεδομένου ότι είναι σαφώς το θεσμικό όργανο που διαθέτει τις περισσότερες δυνατότητες δράσης, στον τομέα για τον οποίο συζητούν αυτή τη στιγμή οι συνάδελφοι.
Κύριε Πρόεδρε, κύριε Επίτροπε, κυρίες και κύριοι, θα ήθελα να εκφράσω τις θερμές μου ευχαριστίες στην κυρία Bonino για την εργασία της.
Η Σύμβαση της Οτάβα αποτελεί ένα αποφασιστικό βήμα στο διεθνή αγώνα για την απαγόρευση της χρήσης, εναποθήκευσης, παραγωγής και μεταφοράς ναρκών κατά προσωπικού.
Ως εκ τούτου, θα ήθελα να χαιρετίσω το γεγονός ότι, χάρη στο νέο αυτό κανονισμό, η εν λόγω Σύμβαση σε συνδυασμό με τη στρατηγική της ΕΕ αποσκοπεί στη βελτίωση του συντονισμού, της συνοχής, της διαφάνειας αλλά και του ελέγχου της δράσης κατά των ναρκών.
Η Ευρωπαϊκή Ένωση οφείλει επίσης να ανταποκριθεί στο θέμα αυτό στην αξίωση ανάληψης ηγετικού ρόλου.
Για την αυστριακή ομοσπονδιακή κυβέρνηση το θέμα έχει απόλυτη προτεραιότητα.
Το Κοινοβούλιο ασχολείται εδώ και πολλά χρόνια μαζί του, όπως ήδη ειπώθηκε σήμερα.
Το Κοινοβούλιο αποτελεί εξάλλου την κινητήριο δύναμη όλων αυτών των προσπαθειών και νομίζω ότι θα έπρεπε να εντείνουμε τις προσπάθειές μας ακόμη περισσότερο.
Θα ήθελα στο σημείο αυτό να τονίσω με έμφαση ότι είναι ανάγκη να παροτρύνουμε και άλλα κράτη να προσχωρήσουν στη Σύμβαση της Οτάβα ή να την επικυρώσουν το ταχύτερο δυνατόν, ούτως ώστε να διευκολυνθεί τόσο ο διεθνής συντονισμός όσο και η αποκατάσταση των θυμάτων.
Προπάντων, θα έπρεπε όλα τα κράτη μέλη της ΕΕ να προσχωρήσουν στην εν λόγω Σύμβαση.
Αυτό το θεωρώ ως καθήκον ένδειξης αλληλεγγύης, ακόμη και εντός της Ευρωπαϊκής Κοινότητας.
Οι νάρκες αποτελούν φυσικά μεγάλο εμπόδιο για την ανοικοδόμηση αυτών των χωρών καθώς και για την επιστροφή των προσφύγων.
Όσο ελλοχεύει αυτός ο κίνδυνος, θα είναι πολύ δύσκολο να πειστούν οι πρόσφυγες να επιστρέψουν στον τόπο κατοικίας τους.
Η Ευρωπαϊκή Ένωση έχει επανειλημμένως αναδειχθεί σε κύριο χρηματοδότη δράσεων εκκαθάρισης ναρκοπεδίων, καθώς υλοποιούνται δράσεις σε πληγείσες χώρες σε όλο τον κόσμο.
Το πρόβλημα των ναρκών κατά προσωπικού είναι τόσο μεγάλο για τις άμεσα πληγείσες περιοχές, αλλά και για τους πρόσφυγες των εμπλεκομένων περιοχών, ώστε είναι αδύνατον χωρίς τη διεθνή συνεργασία να τους παρασχεθεί πραγματικά αποτελεσματική βοήθεια.
Η διεθνής κοινότητα πρέπει να τηρήσει ενιαία και συντονισμένη στάση.
Η στήριξη των προγραμμάτων εκκαθάρισης ναρκοπεδίων, η αρωγή στα θύματα των ναρκών, η έρευνα και τεχνολογική ανάπτυξη πρέπει να προωθηθούν περαιτέρω.
Η απαγόρευση της κατασκευής ναρκών στην ΕΕ καθώς και η απαγόρευση της εξαγωγής τους από την ΕΕ πρέπει να επιβληθεί με κάθε μέσο.
Ο στόχος αυτός θα πρέπει να αποτελεί απόλυτη προτεραιότητα για όλους μας.
Κύριε Πρόεδρε, χαίρομαι που υπάρχει τελικά ευρωπαϊκή νομοθεσία, με τη μορφή κανονισμού, για τις νάρκες κατά προσωπικού και που έχουμε σήμερα μια καλή έκθεση από την κ. Bonino για αυτό το θέμα.
Ήδη κατά την προηγούμενη κοινοβουλευτική περίοδο - όπως ειπώθηκε - το Ευρωπαϊκό Κοινοβούλιο ενέκρινε τη δέσμευση της Ευρωπαϊκής Κοινότητας να καταπολεμήσει ένα από τα πιο σκληρά, πιο θανατηφόρα και πιο ύπουλα όπλα που υπάρχουν.
Η Επιτροπή Ανάπτυξης και Συνεργασίας εισήγαγε το 1996 - όπως είπε ο κ. Patten - μία γραμμή του προϋπολογισμού αφιερωμένη στην εκκαθάριση των ναρκοπεδίων.
Δυστυχώς, όμως, η γραμμή αυτή μειώνεται με τρόπο αντιστρόφως ανάλογο της σημασίας που αποδίδουμε εδώ σε αυτή την υπόθεση.
Δεδομένου ότι εγκρίνουμε αυτή τη στιγμή τον προϋπολογισμό, θα σταθώ για λίγο στους αριθμούς που μου προκαλούν ανησυχία.
Φέτος υπολογίζουμε σε 8 100 000 Ευρώ.
Για του χρόνου το Συμβούλιο και η Επιτροπή συμφωνούν να μειωθεί το ποσό σε 7 400 000, ενώ το Κοινοβούλιο προτείνει αύξηση 3 εκατομμυρίων σε σχέση με το 2000.
Αυτοί οι αριθμοί δεν είναι ιδιαίτερα μεγάλοι για την επίλυση ενός προβλήματος που αφορά 110 εκατομμύρια άτομα σε 64 χώρες, 26 000 θύματα ακρωτηριασμού κάθε χρόνο και, κυρίως, πολλά παιδιά που σε χώρες όπως το Ελ Σαλβαδόρ είναι γνωστά σαν τα "τσακισμένα παιδιά" , μιας και είναι παιδιά κατεστραμμένα, χωρίς χέρια, χωρίς μπράτσα, χωρίς πόδια.
Γι' αυτό ζητώ να διαβιβαστεί στο Συμβούλιο, που δεν παρίσταται εδώ, και στην Επιτροπή, η σημασία της αύξησης αυτού του ποσού, δεδομένου ότι για κάθε νάρκη που εξουδετερώνεται σπέρνονται, δυστυχώς, 20 με 50 νέες.
Με τον ρυθμό εξουδετέρωσης που έχουμε, η πλήρης εκκαθάριση του πλανήτη από τις νάρκες κατά προσωπικού θα καθυστερήσει - όπως ειπώθηκε προηγουμένως - αρκετά περισσότερο από 100 χρόνια.
Γι' αυτό ζητώ, αν και δεν είναι αρκετό, να ληφθεί υπόψη το ποσό που προτάθηκε από το Κοινοβούλιο και να συμβάλουμε με αυτό στην τήρηση της Σύμβασης της Οτάβα, ζητώ δε από εκείνες τις χώρες που δεν την έχουν υπογράψει ή επικυρώσει, να το κάνουν.
Δεδομένου ότι υπήρξαν διάφοροι υπαινιγμοί, θα ήθελα να διευκρινίσω ότι το Συμβούλιο, παρόλο που δεν παρευρίσκεται ο Υπουργός, εκπροσωπείται από ανώτερους υπαλλήλους του, που φυσικά θα του διαβιβάσουν τα λεγόμενά μας.
Κυρία Bonino, ενός λεπτού ομιλία για μια έκθεση που πραγματικά ακτινοβολεί από την αφοσίωσή σας, είναι υπερβολικά σύντομη, αλλά ευτυχώς συμφωνώ με τα περισσότερα συμπεράσματα της έκθεσης, όπως και με την υπονοούμενη κριτική κατά των κρατών που ακόμη δεν έχουν επικυρώσει τη Σύμβαση της Οτάβα.
Η δική μου χώρα δυστυχώς χρειάστηκε πάρα πολύ χρόνο για να το κάνει.
Υπάρχει ένα πρόβλημα στην έκθεση.
Κατά τη γνώμη μου, υπάρχει η τάση να προσπαθούμε να αδειάσουμε την ΚΕΠΠΑ από τα μη στρατιωτικά της καθήκοντα.
Θεωρώ ότι είναι υγιές να ενισχύσουμε τις μη στρατιωτικές υποχρεώσεις κάθε οργάνωσης που έχει στρατιωτική δράση.
Στην πραγματικότητα θεωρώ ότι αυτό που πρέπει να απαιτήσουμε από το Συμβούλιο, την ΚΕΠΠΑ και τα κράτη μέλη είναι πέρα από τις συνήθεις δράσεις ανάπτυξης και τις ανθρωπιστικές δράσεις να συνοδεύσουν κάθε ποσό που χορηγείται για στρατιωτικές δράσεις με τουλάχιστον ένα αντίστοιχο ποσό για μη στρατιωτικές δράσεις, π.χ. την εξουδετέρωση των ναρκών στις εν λόγω περιοχές.
Κύριε Πρόεδρε, κύριε Επίτροπε, αξιότιμοι συνάδελφοι, σήμερα ασχολούμαστε με ένα εξαιρετικά θλιβερό θέμα.
Οι νάρκες κατά προσωπικού - σε αυτό βέβαια συμφωνούμε όλοι - είναι κάτι το οποίο ασφαλώς θα έπρεπε να είχε τεθεί εκτός νόμου παγκοσμίως.
Θα ήθελα να διακρίνω το θέμα αυτό καθεαυτό σε τρεις μεγάλους τομείς.
Ο πρώτος είναι ο τομέας της πρόληψης.
Στην προκειμένη περίπτωση συμφωνούμε ασφαλώς όλοι σε αυτή την αίθουσα, ότι οι υφιστάμενες νάρκες, ιδιαίτερα οι νάρκες κατά προσωπικού, πρέπει να καταστραφούν.
Όταν αναλογίζομαι τα προβλήματα και τις εξελίξεις στις αναπτυσσόμενες χώρες, δηλαδή στις χώρες ΑΚΕ ή στην Κεντρική Αμερική, όπως δείχνουν άλλωστε και τα αποτελέσματα, διαπιστώνω ότι δεν είναι δυνατόν να εξακολουθήσει αυτή η κατάσταση.
Το άλλο σημείο, το οποίο επίσης μου φαίνεται σημαντικό, είναι ότι πρέπει να στρέψουμε το βλέμμα μας κυρίως στην αποτροπή πώλησης ναρκών στη μαύρη αγορά σε αφρικανικές χώρες.
Ο δεύτερος σημαντικός τομέας είναι αυτός της θεραπείας.
Εδώ πρέπει να αναφερθούμε στα προγράμματα εκκαθάρισης ναρκοπεδίων και να δώσουμε ιδιαίτερη προσοχή στις ανθρωπιστικές δράσεις.
Ιδιαίτερα, πρωτοβουλίες που σχετίζονται με την έρευνα στο συγκεκριμένο τομέα θα πρέπει να υποστηριχθούν, όταν μάλιστα αφορούν την τεχνική ανίχνευσης και εκκαθάρισης ναρκών.
Δεν θα πρέπει επίσης να παραλείψουμε, ότι η Ευρωπαϊκή Ένωση, και κυρίως το Ευρωπαϊκό Κοινοβούλιο, έχει τη δυνατότητα να ελέγξει καλύτερα πού καταλήγουν τελικά τα σχετικά κονδύλια.
Ως τρίτο τομέα θεωρώ συγκεκριμένα μέτρα, τα οποία οφείλει κανείς να προτείνει, να ελέγχει και να παρακολουθεί.
Θεωρώ ότι θα πρέπει να λάβουμε υπόψη μας τα θύματα των ναρκών.
Πρόκειται εν πολλοίς για απλούς ανθρώπους, αμάχους και παιδιά, καθώς και για μια ακόμη ομάδα, με την οποία έχουμε ήδη ασχοληθεί, τα παιδιά στρατιώτες.
Όταν βλέπουμε παιδιά να ακρωτηριάζονται και είναι απαραίτητη η μακροχρόνια περίθαλψή τους, ενώ εν τω μεταξύ δίνεται η δυνατότητα, να αποκτήσουν τα λεγόμενα φυόμενα μέλη του σώματος, τα οποία στην Ευρώπη ...
(Ο Πρόεδρος αφαιρεί το λόγο από τον ομιλητή.)
Κύριε Πρόεδρε, με τη σημερινή συζήτηση πάνω στην έκθεση Bonino, η οποία είναι πολύ καλή, ουσιαστικά κωδικοποιούμε δράσεις σε σχέση με ένα πάρα πολύ σοβαρό πρόβλημα διεθνούς χαρακτήρα.
Με την έκθεση Titley που ψηφίσαμε προ ημερών συμπληρώνεται ουσιαστικά ένα δεύτερο βήμα πάνω σε ζητήματα κοινής εξωτερικής πολιτικής, άμυνας και ασφάλειας, που πιστεύω έτσι σιγά-σιγά θα οικοδομηθεί στο σύνολό της για την Ευρωπαϊκή Ένωση και θα πάρει σάρκα και οστά με ενιαίους όρους και ενιαίους κανόνες.
Πιστεύω ότι η πορεία των πραγμάτων θα δικαιώσει όλους εκείνους που ανέλαβαν την πρωτοβουλία, έτσι ώστε να παύσουμε να βλέπουμε φιλάνθρωπους κυρίους ή κυρίες να βρίσκονται δίπλα σε παιδιά με κομμένα πόδια, ενώ ουσιαστικά η πολιτική πρέπει να είναι προληπτική και όχι κατασταλτική.
Δεν είναι τυχαίο ότι οι νάρκες βρίσκονται, κατά κύριο λόγο, σε περιοχές κρίσεων, σε περιοχές δηλαδή που θα μπορούσαν να αναληφθούν άλλου τύπου πρωτοβουλίες προκειμένου να ξεπεραστούν αυτές οι κρίσεις.
Σε σχέση τώρα με ένα θέμα που θίχθηκε για την πατρίδα μου, την Ελλάδα.
Είμαι σίγουρος ότι το Ελληνικό Κοινοβούλιο δεν θα αργήσει να επικυρώσει τη σχετική σύμβαση, μια και την έχει υπογράψει ως χώρα.
Όμως, πρέπει να λάβετε υπόψη ότι αυτό θα γίνει παρά το γεγονός ότι η "γείτων Τουρκία" δεν έχει τις καλύτερες των διαθέσεων απέναντί μας.
Αυτό, δυστυχώς, είναι ένα πραγματικό γεγονός και αποδείχθηκε ακόμη πρόσφατα, την περασμένη εβδομάδα, εν μέσω μιας άσκησης του ΝΑΤΟ, που θεωρήθηκε ως μια ευκαιρία για μια άλλου τύπου πολιτική επίδειξης αδιαλλαξίας.
Αλλά ας ελπίσουμε ότι το μέλλον θα λύσει και τέτοια ζητήματα.
Εν πάση περιπτώσει, πιστεύω ότι η μεγάλη πλειοψηφία που αυτή η έκθεση θα πάρει στην ψηφοφορία στο Κοινοβούλιο θα την ενδυναμώσει τόσο πολύ, ώστε και εκεί ακόμη που δεν υπάρχουν αυτιά να ακούσουν και μάτια να δουν, και θα ακούσουν και θα δούνε.
Κύριε Πρόεδρε, αξιότιμοι συνάδελφοι, συμφωνώ με την έκθεση της συναδέλφου Bonino, η οποία φροντίζει για περισσότερη αποτελεσματικότητα και διαφάνεια και για την οποία η Επιτροπή Ανάπτυξης και Συνεργασίας υπέβαλε γνωμοδότηση.
Ευχαριστώ για την εξαίρετη εργασία.
Διαπίστωσα ιδίοις όμμασι τον πόνο των θυμάτων από νάρκες κατά τη διάρκεια και μετά τον πόλεμο στη Βοσνία το 1992, 1995 και 1999.
Πολλά θύματα είναι μικρά παιδιά, φοβερές εικόνες, τρομεροί ακρωτηριασμοί, καταστροφή ζωών πριν καν αρχίσουν.
Κάθε παιδί που σώζεται στη Βοσνία, στην Αφρική και οπουδήποτε αλλού από θάνατο από νάρκη ή από τρομερούς τραυματισμούς, αξίζει τον κόπο όλων μας.
Θα ήθελα επίσης να εκφράσω τις εγκάρδιες ευχαριστίες μου προς τις μη κυβερνητικές οργανώσεις για την αφοσίωσή τους.
Θα ήθελα επίσης να εκφράσω την άποψή μου σε ένα ακόμα θέμα.
Πρόκειται για την τροπολογία που προτείναμε σε σχέση με το ψήφισμα.
Δεν υπάρχει παγκόσμια συναίνεση για απαγόρευση των ναρκών κατά οχημάτων.
Εξακολουθούν να ισχύουν ως ένα είδος προστασίας κατά τεθωρακισμένων οχημάτων παγκοσμίως αλλά και στη Συμμαχία.
Κανείς δεν θα πρέπει να υποτιμά την επιτυχία της Οτάβα, ισχυριζόμενος ότι οι νάρκες κατά οχημάτων θα έπρεπε να συμπεριληφθούν σε αυτή.
Τότε η Σύμβαση αυτή θα ήταν, με βεβαιότητα, εκ των προτέρων καταδικασμένη σε αποτυχία.
Σε ό,τι αφορά τη διεύρυνση της ΕΕ, οι υποψήφιες προς ένταξη χώρες θα πρέπει να προσχωρήσουν απαραιτήτως στη Σύμβαση της Οτάβα.
Οι ΗΠΑ, η Ρωσία και η Κίνα θα πρέπει να πιεστούν να υπογράψουν τη Σύμβαση.
Η Ελλάδα και η Φινλανδία θα πρέπει να επικυρώσουν τη Σύμβαση το συντομότερο δυνατόν.
Ολοκληρώνω λέγοντας: το καλύτερο κατά τη γνώμη μου θα ήταν να καταργηθούν όλες ανεξαιρέτως οι νάρκες παγκοσμίως, επειδή συγκαταλέγονται στα πιο διαβολικά και αήθη όπλα.
Δυστυχώς όμως δεν ζούμε στον παράδεισο.
Κύριε Πρόεδρε, μια μέρα του Δεκεμβρίου του 1992, ένας νεαρός βοσκός από τη Μοζαμβίκη αψήφησε τον κίνδυνο. θεώρησε ότι είχε απομακρυνθεί με την αποκατάσταση της ειρήνης.
Η υπερβολική αυτή εμπιστοσύνη του στοίχισε το αριστερό του πόδι.
Το 1999, σε απόσταση δυο χιλιομέτρων από ένα συνοικισμό της Βοσνίας, μια πινακίδα προειδοποιεί για την ύπαρξη ναρκών σε έναν αγρό, γεγονός που δεν εμποδίζει την παρουσία ενός μικρού αγοριού στην περιοχή.
Για το παιδί είναι ένας τόπος για παιχνίδι, όπως και τόσοι άλλοι.
Πράγματι, κάθε φορά που τελειώνει ένας πόλεμος, οι πληθυσμοί εγκαταλείπουν τα στρατόπεδα προσφύγων για να επιστρέψουν στο χωριό τους, με την ελπίδα να περιθάλψουν εκεί τις πληγές τους και να προσπαθήσουν σιγά - σιγά να ξεκινήσουν και πάλι μια φυσιολογική ζωή.
Αλλά μια νάρκη δεν γνωρίζει τίποτα από ειρηνευτικές συμφωνίες και, μοιραία, εξακολουθεί το έργο της.
Ακόμα και σήμερα, παρά την υπογραφή της Σύμβασης της Οτάβα από 139 κράτη, οι νάρκες εξακολουθούν το καταστρεπτικό τους έργο.
Κάθε είκοσι λεπτά, σε κάποιο μέρος του κόσμου εκρήγνυται μια νάρκη που θα σκοτώσει ή θα ακρωτηριάσει.
Φυσικά, η Διάσκεψη της Γενεύης κατέγραψε κάποια πρόοδο, και η θετική αυτή τάση πρέπει να τονιστεί, καθώς όντως είναι αποτέλεσμα του αποφασιστικού αγώνα που διεξάγουν οι ΜΚΟ εδώ και πολύ καιρό.
Εντούτοις, η πρόοδος που σημειώθηκε δεν πρέπει να μας κάνει να ξεχνάμε την πραγματικότητα, και η πραγματικότητα αυτή είναι ότι 27 άτομα σκοτώνονται και άλλα 41 ακρωτηριάζονται καθημερινά.
Οι πραγματικότητα είναι ότι υπάρχουν 250 εκατομμύρια νάρκες στα οπλοστάσια 105 χωρών.
Τον περασμένο χρόνο ακόμα, χρησιμοποιήθηκαν νάρκες σε είκοσι συγκρούσεις, και ιδιαίτερα στην Ευρώπη.
Χαιρετίζω λοιπόν το έργο που πραγματοποίησαν οι συνάδελφοί μου Emma Bonino και Luisa Morgantini, οι οποίες θέτουν εκ νέου τον πολιτικό διάλογο στο επίκεντρο του Κοινοβουλίου αυτού.
Τονίζουν όλα όσα απομένουν να πραγματοποιήσουμε.
Σε ότι με αφορά, θα ήθελα να υπογραμμίσω ιδιαίτερα την καθολική αναγνώριση της συνθήκης έως ότου τύχει πλήρους εφαρμογής, καταρχάς μέσω της συμμόρφωσης των νομοθεσιών στα διάφορα κράτη, προκειμένου να μην υπάρξει νέο παράδειγμα διεθνούς συμφωνίας που δεν εφαρμόστηκε.
Πρέπει πράγματι να ασκηθεί πίεση στα κράτη μέλη της Ευρωπαϊκής Ένωσης τα οποία δεν την υπέγραψαν, όπως η Φινλανδία, ή σε εκείνα που δεν την επικύρωσαν, όπως η Ελλάδα.
Γιατί να μην εξετασθεί το ενδεχόμενο επιβολής κυρώσεων, κύριε Επίτροπε, εναντίον εκείνων που δεν τηρούν τις συνθήκες;
Γιατί να μην περιληφθεί μια ρήτρα προσχώρησης στην εν λόγω συνθήκη, στο πλαίσιο της διεύρυνσης;
Προ ολίγου απαντήσατε σε όλα αυτά.
Γνωρίζω ότι οι απόψεις διίστανται σχετικά με διάφορες τροπολογίες.
Σας ζητώ ωστόσο να τις εξετάσετε προσεκτικότερα, καθώς ορισμένες είναι δεκτές από την Επιτροπή.
Σε κάθε περίπτωση, θα καταδείξουμε όλοι μας την αποφασιστικότητα μας ν' αγωνιστούμε ενάντια σε αυτό που πρέπει να αποκαλείται "πόλεμος των δειλών" .
Κύριε Πρόεδρε, κύριε Επίτροπε, αξιότιμοι συνάδελφοι, ο πόλεμος είναι σκληρός τρόπος να λύνονται οι διαφορές των ανθρώπων.
Είναι τραγικό όταν το πλήθος των πολιτών υποφέρει από την ανικανότητα των ηγετών του.
Η Σύμβαση της Οτάβα αποτελεί ζήτημα που πρέπει να υποστηριχθεί απόλυτα.
Υπερβολικά πολλά παιδιά έχασαν τη ζωή τους ή κατέληξαν ανάπηρα παίζοντας σε λάθος περιοχή.
Το πρόγραμμα ενίσχυσης της ΕΕ είναι απαραίτητο και τάσσομαι υπέρ του.
Είναι υποχρέωσή μας να βοηθήσουμε τους λαούς που υποφέρουν από πολιτικά σφάλματα που έγιναν στο παρελθόν.
Σε κάποια κράτη υπάρχουν στο έδαφος περισσότερες νάρκες από ό,τι τρούφες στη Γαλλία, και τα δύο είναι εξίσου δύσκολο να εντοπισθούν.
Μολονότι υποστηρίζω να σταματήσει η κατάχρηση των ναρκών, θέλω να θίξω τα προβλήματα που σχετίζονται με το θέμα στην περίπτωση της Φινλανδίας.
Η Φινλανδία δεν έχει υπογράψει τη Σύμβαση της Οτάβα και εδώ έγιναν συχνές αναφορές σε αυτό, όπως για παράδειγμα από τον προηγούμενο ομιλητή.
Ωστόσο, η κριτική περιέχει υποκρισία και άγνοια.
Αξιότιμοι συνάδελφοι κοιτάξτε τη Φινλανδία!
Η χώρα είναι αραιοκατοικημένη και έχει πάνω από χίλια χιλιόμετρα χερσαία σύνορα με τη Ρωσία.
Η κοινή ιστορία μας με τον ανατολικό μας γείτονα υπήρξε για εμάς πολλές φορές επώδυνη.
Πρέπει να καταφύγουμε στην αλήθεια των Ρωμαίων: ο καλύτερος τρόπος να διασφαλίσεις την ειρήνη είναι να ετοιμαστείς για πόλεμο.
Από την άποψη της άμυνας της Φινλανδίας οι νάρκες κατέχουν πρωτεύοντα ρόλο, με αυτές δεν μπορούμε να κατακτήσουμε άλλες χώρες, τις χρησιμοποιούμε μόνο για άμυνα.
Όλες οι νάρκες της Φινλανδίας είναι ασφαλισμένες σε αποθήκες και δεν εξάγονται σε άλλες χώρες.
Η χρήση τους είναι απόλυτα πειθαρχημένη, θα το τόνιζα αυτό, και όλες οι νάρκες μπορούν εύκολα να αφαιρεθούν μετά από μια σύγκρουση.
Δεν μπορούμε να βάζουμε τη Φινλανδία στην ίδια κατηγορία με πολλές αναπτυσσόμενες χώρες, όπου η χρήση των ναρκών είναι γενικευμένη και οι συνέπειες ανάλογες.
Πρέπει να προσέξουμε ότι η Φινλανδία χρησιμοποιεί μεγάλα ποσά για την αποναρκοθέτηση σε άλλες χώρες.
Στην πράξη αυτό σημαίνει αφαίρεση των ναρκών με φινλανδικό εξοπλισμό, βοήθεια στα θύματα και καταστροφή των αποθεμάτων ναρκών.
Το έργο αυτό στηρίζει τις προσπάθειες της ΕΕ.
Η Φινλανδία έχει ήδη, από την πλευρά της, αναλάβει το μέρος των ευθυνών της για το παγκόσμιο πρόβλημα των ναρκών.
Ωστόσο, αυτό πρέπει να γίνεται κατά τρόπο ώστε να μην παζαρεύουμε την ασφάλεια της δικής μας χώρας εξαιτίας πολιτικών πιέσεων.
Καλωσσρισμα
Κυρίες και κύριοι, αξιότιμοι συνάδελφοι, έχω τη χαρά να σας ανακοινώνω ότι έχουμε την τιμή να υποδεχθούμε σήμερα ανάμεσά μας, στο θεωρείο των επισήμων, μια αντιπροσωπεία μαροκινών βουλευτών, υπό την προεδρία του κ. Ibrahim Rachidi, Αντιπροέδρου της Βουλής των Αντιπροσώπων του Βασιλείου του Μαρόκου.
(Χειροκροτήματα)
Επιτρέψτε μου, κύριοι βουλευτές, να τους καλωσορίσω εξ ονόματος του οργάνου μας, με το οποίο η χώρα τους διατηρεί προνομιακές σχέσεις στο πλαίσιο του κοινού μας προγράμματος δημιουργίας μιας ζώνης ευημερίας, ασφάλειας και ειρήνης γύρω από τη λεκάνη της Μεσογείου.
Τις παραμονές της 4ης Ευρωμεσογειακής Διάσκεψης Υπουργών, που θα πραγματοποιηθεί στις 15 και 16 Νοεμβρίου στη Μασσαλία, είμαι πεπεισμένος ότι οι εργασίες τους με την Αντιπροσωπεία μας για τις σχέσεις με τις χώρες του Magreb, υπό την προεδρία του κ. Obiols, θα επιτρέψουν την πρόοδο του προγράμματός μας για διάλογο και ειρήνη.
Νάρκες κατά προσωπικού (συνέχεια)
Κύριε Πρόεδρε, λέγαμε πριν από χρόνια, όταν άρχισαν οι διεθνείς εκστρατείες αποναρκοθέτησης, ότι οι νάρκες είναι η ατομική βόμβα των φτωχών χωρών.
Αν και έχουν περάσει τόσα χρόνια, αυτή η προφανής υπερβολή μπορεί ακόμη να χρησιμοποιηθεί, δυστυχώς, για να φωτίσει μία πραγματικότητα.
Δεν υπάρχει ανάπτυξη χωρίς ασφαλείς διόδους επικοινωνίας, χωρίς καθαρό έδαφος για καλλιέργεια και χωρίς μέρη όπου τα παιδιά θα μπορούν να παίζουν ελεύθερα.
Για το λόγο αυτό η Ευρωπαϊκή Ένωση εντάχθηκε, αναλαμβάνοντας κάποιο ηγετικό ρόλο, στη διεθνή εκστρατεία που ξεκίνησαν τα Ηνωμένα Έθνη, όπως ήδη ανέφεραν οι ομιλητές πριν από εμένα.
Είναι τώρα προφανής η αξία της πρότασης που μας υποβάλλεται και την οποία εξετάζει η έκθεση της κ. Emma Bonino.
Υποστηρίζουμε την έκθεση αυτή καθώς και όλες τις πρωτοβουλίες που αποσκοπούν στην προώθηση του ρόλου της Ευρωπαϊκής Ένωσης στο πλαίσιο του στόχου αυτού.
Υπογραμμίζουμε ότι για να γίνει αυτό πρέπει η προσπάθεια της Ευρωπαϊκής Ένωσης να γίνει πιο συνεκτική, διασφαλίζοντας τη συνεργασία της Φινλανδίας και της Ελλάδας, πρέπει η Ευρωπαϊκή Ένωση να συντονίσει όλη την ικανότητά της για διεθνή πίεση προς τις χώρες εκείνες που ακόμη δεν προσχώρησαν στη Σύμβαση της Οτάβα, και η ευρωπαϊκή προσπάθεια πρέπει να καταστεί πιο αποτελεσματική, ακόμη και μέσω της αύξησης των κονδυλίων, λαμβάνοντας υπόψη την ανάγκη για ασφαλή αποναρκοθέτηση, συστηματική καταστροφή των υφιστάμενων stocks και την επακόλουθη ανάπτυξη προωθημένων τεχνολογιών για τον εντοπισμό των ναρκών και την αποναρκοθέτηση.
Πιο αποτελεσματικό θα είναι επίσης να γίνει η προσπάθεια αυτή μέσα από το συντονισμό και τον έλεγχο των διαδικασιών και παραχωρώντας μεγαλύτερο ρόλο στις ΜΚΟ.
Και, τέλος, ελπίζουμε ότι στο πλαίσιο των μελλοντικών καθηκόντων της ευρωπαϊκής κοινής στρατιωτικής δύναμης θα αναπτυχθεί η κατάρτιση τεχνικών, κυρίως ατόμων που έχουν τοπικό ενδιαφέρον για την εξάλειψη των ναρκών.
Κύριε Πρόεδρε, η φινλανδική κυβέρνηση εξέτασε το ζήτημα των ναρκών κατά προσωπικού τελευταία στις 14 Ιουνίου 1999.
Τότε αποφασίστηκε να ξεκινήσει μια μελέτη με απώτερο στόχο να προσχωρήσει η Φινλανδία στη Σύμβαση της Οτάβα το έτος 2006 και να αντικατασταθούν οι νάρκες κατά προσωπικού με άλλα μέσα μέχρι τέλος του έτους 2010.
Οι Φινλανδοί συμμετέχουν στη από κοινού διεθνή δράση αποναρκοθέτησης.
Φινλανδοί ειδικοί καθώς και οχήματα αποναρκοθέτησης έχουν συμμετάσχει στην εκκαθάριση ναρκοπεδίων στην Καμπότζη επί δυόμισι χρόνια καθώς και επί ένα χρόνο στη Μοζαμβίκη και ένα χρόνο στο Κοσσυφοπέδιο.
Η Φινλανδία τηρεί τις διατάξεις του πρωτοκόλλου για τις νάρκες, όπως αναθεωρήθηκε το 1996, της Σύμβασης Συμβατικών Όπλων που τέθηκε σε ισχύ τον Δεκέμβριο του 1998.
Η Φινλανδία δεν θεωρεί ότι απειλείται στρατιωτικά.
Ωστόσο, είμαστε η μοναδική χώρα της ΕΕ που έχει πάνω από χίλια χιλιόμετρα χερσαία σύνορα με εξωτερική υπερδύναμη.
Η Φινλανδία φροντίζει η ίδια για την αξιόπιστη άμυνά της.
Έως την απόκτηση ενός εναλλακτικού οπλικού συστήματος, το οποίο θα κοστίσει περίπου το ήμισυ του φινλανδικού αμυντικού προϋπολογισμού ενός έτους, οι νάρκες κατά προσωπικού θα αποτελούν μέρος του αμυντικού συστήματος.
Στη Φινλανδία δεν υπάρχει ούτε μια νάρκη τοποθετημένη στο έδαφος.
Η Φινλανδία δεν έκανε ποτέ εξαγωγές ναρκών κατά προσωπικού ούτε και παράγονται πλέον αυτές στη Φινλανδία από το έτος 1981.
Όλες οι νάρκες βρίσκονται αποθηκευμένες.
Μετά την περίοδο αποναρκοθέτησης, που ακολούθησε τον τερματισμό του δεύτερου παγκοσμίου πολέμου στα 1940, δεν έχουν προκληθεί βλάβες σε πολίτες ή σε φινλανδούς στρατιώτες από φινλανδικές νάρκες κατά προσωπικού.
Η Φινλανδία είναι από εκείνες τις, δυστυχώς, σπάνιες χώρες στον κόσμο, οι οποίες υπογράφουν και επικυρώνουν διεθνείς συμφωνίες μόνο όταν είναι σε θέση να εκπληρώσουν τους όρους τους μέχρι και την τελευταία γραμμή.
Το ίδιο πρόκειται να συμβεί επίσης όσον αφορά τις νάρκες κατά προσωπικού.
Κύριε Πρόεδρε, ποτέ δεν έχουμε μιλήσει με τόσο κόσμο ούτε με τόση έλλειψη προσοχής στη Συνέλευση.
Η μαζική παραγωγή και χρήση των ναρκών κατά προσωπικού αποτελούν ένα τρομερό φαινόμενο, όχι μόνο λόγω των συνεπειών τους, αλλά και επειδή αποκαλύπτουν και μια ανησυχητική ωμότητα, διαστροφή και υποκρισία που έρχονται να συμπληρώσουν την παράδοξη απώλεια των ανθρώπινων χαρακτηριστικών μιας μεγάλης μερίδας αυτών που έχουν την ευθύνη της διακυβέρνησης και της διασφάλισης της προόδου της ανθρωπότητας.
Οι αριθμοί που παρουσιάζονται στις εκθέσεις των κκ.
Bonino και Morgantini είναι φρικιαστικοί και, κατά την ανάγνωσή τους, πολλοί αισθανθήκαμε βαθιά ντροπή για την ιδιότητά μας ως ανθρώπων αφιερωμένων στην πολιτική και βυθιστήκαμε σε έναν απαισιόδοξο σκεπτικισμό για την ίδια την ανθρώπινη κατάσταση.
Μιλάμε για εκατομμύρια νεκρούς και ακρωτηριασμένους, για 70 με 100 εκατομμύρια νάρκες που μπορούν να εκραγούν ανά πάσα στιγμή, για 60 θιγόμενες χώρες.
Οι εκθέσεις δεν τονίζουν ιδιαίτερα το γεγονός ότι η πλειοψηφία των ναρκών έχει κατασκευαστεί μακριά από τις χώρες στις οποίες έχουν τοποθετηθεί.
Ούτε υπογραμμίζεται το ότι ο κατάλογος των χωρών που πλήττονται βαρύτερα περιλαμβάνει κυρίως αναπτυσσόμενες χώρες.
Αντίθετα, τονίζουν, ευτυχώς το ότι οι νάρκες εκτός από μια μοιραία απειλή θανάτου και πόνου, αποτελούν ένα θεμελιώδες εμπόδιο για την ανάπτυξη αυτών των περιοχών.
(Διακοπή από τον Πρόεδρο, που ζητά ησυχία)
(Χειροκροτήματα) Πρέπει να επιδείξουμε θάρρος μπροστά στην πραγματικότητα που μας υπενθυμίζουν οι δύο φίλες μας Bonino και Morgantini, για να μην περιπέσουμε σε κατάσταση αποθάρρυνσης.
Ευτυχώς, οι εκθέσεις τους συγκεντρώνουν επίσης ένα σημαντικό κατάλογο των ενεργειών που πραγματοποιούνται για να τεθεί ένα όριο στη φρίκη των ναρκών κατά προσωπικού, για να υπάρξει αντίδραση στην παραγωγή και τη διάδοσή τους, για να εξαλειφθούν προοδευτικά, για να αποκατασταθεί η ζημιά που έχουν προκαλέσει όσες εκπλήρωσαν ήδη τον απάνθρωπο σκοπό της ύπαρξης τους, για να καθαριστούν και να απελευθερωθούν από την δράση τους αυτές οι περιοχές που τόσο άδικα έτυχαν τέτοιας κακομεταχείρισης.
Και εδώ, όπως και σε άλλους τομείς, η δράση της Ευρωπαϊκής Ένωσης και του Κοινοβουλίου της αποτελεί ένα έναυσμα για την οικοδόμησης εμπιστοσύνης και τη συμφιλίωση με το ίδιο μας το είδος, το ίδιο δε θα μπορούσε να ειπωθεί και για το βήμα προς τα εμπρός που συνεπάγεται ο Κανονισμός της Επιτροπής, τον οποίο προσπαθούμε να βελτιώσουμε με αυτή την κοινοβουλευτική διαδικασία, επανεπιβεβαιώνοντας τη δέσμευσή μας και τις προσδοκίες μας.
Αυτή η προοπτική θα κατευθύνει τις τροπολογίες και την ψήφο μας.
Αυτή την ίδια προοπτική είχαν οι προσπάθειες μας όλα αυτά τα χρόνια, καθώς και το ' 98, όταν το Κέντρο Βορρά-Νότου του Συμβουλίου της Ευρώπης, του οποίου έχω την τιμή να είμαι Πρόεδρος, απένειμε το ετήσιο βραβείο του στον κ. Axworthy, Υπουργό Εξωτερικών Υποθέσεων του Καναδά, για τις προσπάθειες της κυβέρνησής του, που συγκεκριμενοποιήθηκαν στη Σύμβαση της Οτάβα.
Η κ. Bonino έλαβε το ίδιο βραβείο το 1999 και η σημερινή της έκθεση προσφέρει ένα επιπλέον επιχείρημα σε όλους όσους υποστηρίξαμε τότε την υποψηφιότητά της.
Κύριε Πρόεδρε, επειδή συμφωνώ σχεδόν με όλα, όσα δήλωσαν οι συνάδελφοί μου πρωτύτερα, δεν επιθυμώ να τα επαναλάβω.
Παραιτούμαι του χρόνου ομιλίας μου.
Αυτό είναι ό,τι καλύτερο μπορούμε να πράξουμε τη συγκεκριμένη στιγμή προκειμένου να προβούμε στην ψηφοφορία.
(Χειροκροτήματα)
Έλαβα μια πρόταση ψηφίσματος, σύμφωνα με την παράγραφο 5 του άρθρου 42 του Κανονισμού, για να λήξει η συζήτηση.
Η συζήτηση έληξε.
Η ψηφοφορία θα διεξαχθεί σήμερα, στις 12.00.
ΨΗΦΟΦΟΡIΕΣ
(Με διαδοχικές ψηφοφορίες το Σώμα εγκρίνει τα νομοθετικά ψηφίσματα)
Έκθεση χωρίς συζήτηση (A5-0085/2000) του κ. Μαστοράκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την κατανομή των αδειών των κρατών μελών τις οποίες λαμβάνουν βάσει των συμφωνιών μεταξύ της Ευρωπαϊκής Κοινότητας και της Δημοκρατίας της Βουλγαρίας και μεταξύ της Ευρωπαϊκής Κοινότητας και της Δημοκρατίας της Ουγγαρίας περί θεσπίσεως ορισμένων όρων για τις οδικές μεταφορές εμπορευμάτων και την προώθηση των συνδυασμένων μεταφορών [COM(1999) 667 - C5-0335/1999 - 1999/0264(COD)]
(Το Σώμα εγκρίνει το νομοθετικό ψήφισμα)
Έκθεση (A5-0286/2000) της κ. Bonino, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου σχετικά με τη δράση κατά των ναρκών προσωπικού [COM(2000) 111 - C5-0158/2000 - 2000/0062(COD)]
(Το Σώμα εγκρίνει το νομοθετικό ψήφισμα)
Έκθεση (A5-0291/2000) της κ. Van Lancker, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για τη Νέα Κοινωνική Ατζέντα [COM(2000) 379 - C5-0508/2000 - 2000/2219(COS)]
Van Lancker (PSE), εισηγητής.
(NL) Κύριε Πρόεδρε, πριν προχωρήσουμε στην ψηφοφορία, θα ήθελα να σας παρακαλέσω να ζητήσετε από τις αρμόδιες υπηρεσίες να εξετάσουν τις διάφορες γλώσσες στην τελική έκδοση.
Το λέω αυτό επειδή προέκυψαν προβλήματα με τη μετάφραση των δράσεων "προσαρμογή του ωραρίου" και "συνδυασμένη εργασία" .
Θα ήθελα να σας παρακαλέσω να ζητήσετε από τις αρμόδιες υπηρεσίες να παραπέμψουν στην αρχική γαλλική έκδοση.
Κυρία Van Lancker, αυτή σας η αίτηση θεωρείται υποχρέωση για τις υπηρεσίες μας.
(Το Σώμα εγκρίνει το ψήφισμα)
Πρόταση ψηφίσματος (B5-0812/2000) σχετικά με τη συνεδρίαση του άτυπου Ευρωπαϊκού Συμβουλίου στο Μπιαρρίτς
(Το Σώμα απορρίπτει την πρόταση ψηφίσματος)
Πρόταση ψηφίσματος (B5-0813/2000) σχετικά με τη συνεδρίαση του άτυπου Ευρωπαϊκού Συμβουλίου στο Μπιαρρίτς
(Το Σώμα απορρίπτει την πρόταση ψηφίσματος)
Κοινή πρόταση ψηφίσματος (B5-0814/2000) σχετικά με τη συνεδρίαση του άτυπου Ευρωπαϊκού Συμβουλίου στο Μπιαρρίτς
(Το Σώμα εγκρίνει την πρόταση ψηφίσματος)
Έκθεση (A5-0289/2000) του κ. Duhamel, εξ ονόματος της Επιτροπής Θεσμικών Θεμάτων, σχετικά με τη συνταγματοποίηση των Συνθηκών [2000/2160(INI)]
Κύριε Πρόεδρε, αγαπητοί συνάδελφοι, θα προβούμε σε μια ιστορική ψηφοφορία, επί ενός εξαιρετικά συμβολικού κειμένου, δηλαδή: του συντάγματος της Ευρωπαϊκής Ένωσης.
Ωστόσο, θα ήταν ατυχές να περάσουμε στην ψηφοφορία επί μιας έκθεσης η οποία είναι διάσπαρτη με νομικές ασάφειες, με ατέλειες ως προς τους τύπους.
Δεν μπορούμε να αφήσουμε κάτι τέτοιο να περάσει στην ιστορία.
Γι' αυτόν το λόγο, κύριε Πρόεδρε, προτείνω να παραπεμφθεί το εν λόγω κείμενο στην επιτροπή, για επανεξέταση, προκειμένου να μην μολυνθεί η ιστορική μας ψήφος από αυτά τα προβλήματα τύπων.
Έγινε μια πρόταση, σύμφωνα με τον Κανονισμό, παραπομπής στην επιτροπή.
Θα ήθελα τώρα να ακούσω μία γνώμη υπέρ και μία κατά, εαν υπάρχουν, διαφορετικά υποβάλλω σε ψηφοφορία την πρόταση του κ. Martinez.
Κύριε Πρόεδρε, πιστεύω ότι, όσον αφορά τις ατέλειες, μας δόθηκε μια εικόνα με την παρέμβαση του κ. Martinez.
Θεωρώ ότι σήμερα, η άκρα δεξιά αποτελεί, πραγματικά, μια ατέλεια στο πλαίσιο της εγκαθίδρυσης μιας ευρωπαϊκής δημοκρατίας, και ότι το Σύνταγμα θα αποτελέσει ένα βήμα προς την οικοδόμηση της δημοκρατίας αυτής.
(To Σώμα απορρίπτει την παραπομπή στην επιτροπή)
Μετά την ψηφοφορία επί της τροπολογίας 33:
Κύριε Πρόεδρε, έχουμε ένα μικρό πρόβλημα που αφορά τη σύνταξη.
Προ ολίγου βελτιώσαμε την παράγραφο 19.
Αλλά με αυτό το μικρό παιχνίδι της αντικατάστασης κειμένου ξεχάσαμε στην πορεία μια σημαντική έννοια, που πάντοτε επιζητούσε το Ευρωπαϊκό Κοινοβούλιο.
Πραγματικά, όποια κι αν είναι η γνώμη μας, των μεν και των δε, για να καταλήξουμε εάν είμαστε υπέρ ή κατά ενός συντάγματος, συμφωνούμε όλοι ότι το Κοινοβούλιο πρέπει να αποφανθεί με σύμφωνη γνώμη.
Με αυτό το παιχνίδι της αντικατάστασης, ο όρος αυτός που βρισκόταν στην αρχική παράγραφο ξεχάστηκε.
Επομένως, με τη σύμφωνη γνώμη του εισηγητή Olivier Duhamel, σας προτείνω να προστεθεί ξανά η έννοια αυτή στην παράγραφο 20, στην τελευταία γραμμή, η οποία θα έχει ως εξής: "από την έναρξη έως την έγκριση, [κατόπιν σύμφωνης γνώμης του Ευρωπαϊκού Κοινοβουλίου,] του οριστικού κειμένου του Συντάγματος" .
Θα προσθέσουμε ενδεχομένως τις έξι αυτές λέξεις.
Με την προσθήκη αυτή το Κοινοβούλιο θα είναι σύμφωνο με όλες τις συνεδριάσεις και όλες τις ψηφοφορίες του.
Ρωτώ αν υπάρχουν αντιρρήσεις στην προσθήκη αυτών των έξι λέξεων που ανέγνωσε ο κ. Onesta.
Δεν υπάρχουν αντιρρήσεις;
Ωραία, υποβάλλω αυτήν την τροπολογία σε ψηφοφορία.
.
(FR) Κύριε Πρόεδρε, δεν πρόκειται για προφορική τροπολογία της τροπολογίας 8.
Πρόκειται για προφορική τροπολογία επί του αρχικού κειμένου.
Μόλις είπατε για την τροπολογία 8 (όπως άκουσα από το διερμηνέα).
Δεν πρόκειται για την τροπολογία 8.
Πρόκειται για προφορική, απευθείας τροπολογία του κειμένου.
Κύριε Duhamel, η προφορική τροπολογία δεν έλαβε καμία αντίρρηση από το Σώμα και κατά συνέπεια εγκρίθηκε.
(Το Σώμα εγκρίνει το ψήφισμα)
Έκθεση (A5-0288/2000) του κ. Gil-Robles Gil-Delgado, εξ ονόματος της Επιτροπής Συνταγματικών Υποθέσεων, σχετικά με την στενότερη συνεργασία [2000/2162(INI)]
(Το Σώμα εγκρίνει το ψήφισμα)
Πρόταση ψηφίσματος (B5-0808/2000) όσον αφορά το καθεστώς των νήσων
(Το Σώμα εγκρίνει το ψήφισμα)
Πρόταση ψηφίσματος (B5-0802/2000) σχετικά με τις νάρκες κατά προσωπικού
(Το Σώμα εγκρίνει το ψήφισμα)
Έκθεση (A5-0285/2000) της κ. Sudre, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την έκθεση της Επιτροπής με αντικείμενο τα μέτρα προς εφαρμογή του άρθρου 299 εδάφιο 2 - Οι εξόχως απόκεντρες περιφέρειες της Ευρωπαϊκής Ένωσης [COM(2000) 147 - C5-0247/2000 - 2000/2135(COS)]
(Το Σώμα εγκρίνει το ψήφισμα)
Έκθεση (A5-0272/2000) του κ. Bowis, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με το Λευκό Βιβλίο για την ασφάλεια των τροφίμων [COM(1999) 719 - C5-0136/2000 - 2000/2082(COS)]
.
(ΕΝ) Κύριε Πρόεδρε, θέλω να προτείνω μία προφορική τροπολογία επί της τροπολογίας αριθ.
11.
Η έκφραση "στενοί δεσμοί" έχει αρνητικές συνδηλώσεις για ορισμένους, γι' αυτό και προτείνω να αντικατασταθεί με την έκφραση "στενές επαφές" μετά από συνεννόηση στην οποία έχω προβεί με την Ομάδα των Φιλελευθέρων, η οποία κατόπιν αυτού θα αποσύρει την τροπολογία της.
(Το Σώμα εγκρίνει το ψήφισμα)
ΑΙΤΙΟΛΟΓΗΣΕΙΣ ΨΗΦΟΥ
Έκθεση Bonino (A5-0286/2000)
Κύριε Πρόεδρε, με μεγάλη χαρά ανακοινώνω ότι ψήφισα υπέρ της έκθεσης της αξιότιμης κ. Bonino, που έχει την αξιέπαινη πρόθεση να συμβάλει στην αποφυγή των βλαβών που υφίστανται εν καιρώ ειρήνης τα θύματα αυτών των μέσων καταστροφής.
Θα ήθελα, ωστόσο, να προσθέσω ακόμη ότι θα ήταν καλό να ενδιαφερθεί το Κοινοβούλιό μας για τις πραγματικές αιτίες των βλαβών που προξενούνται, όχι μόνο από τις νάρκες κατά προσωπικού, αλλά και από όλα τα όπλα που χρησιμοποιεί το ανθρώπινο γένος.
Πιστεύω ότι η ευθύνη για αυτές τις πράξεις πρέπει να αποδοθεί προπαντός στο αρρωστημένο μυαλό των αρχηγών κρατών και κυβερνήσεων πολλών χωρών του κόσμου και στο αρρωστημένο μυαλό πάρα πολλών πολιτών που νομίζουν ότι θα λύσουν με τον πόλεμο τα προβλήματά τους.
Ας ελπίσουμε να τελειώσει αυτό!
Κύριε Πρόεδρε, η Ομάδα μας ψήφισε υπέρ αυτής της έκθεσης.
Πρόκειται για ένα θέμα πολύ σημαντικό και αξίζουν συγχαρητήρια στο Ευρωπαϊκό Κοινοβούλιο, το οποίο διαδραμάτισε πολύ σημαντικό ρόλο στην εκστρατεία για την απαγόρευση των ναρκών κατά προσωπικού.
Καθοριστικός ήταν και ο ρόλος των ΜΚΟ.
Καταβάλλουν εδώ και χρόνια προσπάθειες για να επιβληθεί η απαγόρευση ενώ, αντίθετα, ορισμένες κυβερνήσεις υπήρξαν ιδιαίτερα διστακτικές, ισχυριζόμενες ότι κάτι τέτοιο θα ήταν μη ρεαλιστικό.
Όταν όμως υπάρχει η θέληση, πολλά μπορούν να επιτευχθούν.
Οι κυβερνήσεις των κρατών μελών θα πρέπει να αναλάβουν ηγετικό ρόλο και να υποχρεωθούν να υπογράψουν τη Σύμβαση.
Πρέπει επίσης να πιέσουν τις χώρες που έχουν υποβάλει αίτηση προσχώρησης να υπογράψουν τη Σύμβαση και αυτές.
Εάν δει κανείς τι συμβαίνει στον κόσμο, θα διαπιστώσει ότι είναι απαράδεκτο να υπάρχουν άνθρωποι που υποφέρουν ακόμα από τις συνέπειες των ναρκών ξηράς χρόνια μετά την λήξη των συγκρούσεων.
Αθώοι πολίτες, γυναίκες και άντρες, και κυρίως παιδιά έχουν ακρωτηριαστεί και σκοτωθεί εξαιτίας ενός όπλου που παραμένει στη θέση του για πολύ καιρό μετά τη λήξη του πολέμου.
Η ιδέα ότι υπάρχουν βιομηχανίες που έχουν κέρδος από τέτοια απάνθρωπα κατασκευάσματα είναι εντελώς απαράδεκτη.
Κάποιος ανέφερε πρωτύτερα και κάποια άλλα είδη όπλων που κατασκευάζονται.
Θα πρέπει να ασχοληθούμε με την κατασκευή κάθε είδους όπλου, όχι μόνο των ναρκών ξηράς, ιδιαίτερα μέσα στην Ευρωπαϊκή Ένωση εφόσον θα πρέπει να ασχοληθούμε πρώτα με τα δικά μας χωράφια.
Είναι απαράδεκτο και ανήθικο να παρέχουμε θέσεις εργασίας ή να βγάζουμε κέρδος από πράγματα που σκοτώνουν, ακρωτηριάζουν και τραυματίζουν ανθρώπους.
Θα πρέπει να αναζητήσουμε εναλλακτικές λύσεις.
Η χρησιμοποίηση τεχνολογίας, τεχνογνωσίας και χρηματικών πόρων για την κατασκευή όπλων που πλήττουν ανθρώπους και καταστρέφουν το περιβάλλον είναι απαράδεκτη.
Το κίνημα κατά των ναρκών ξηράς δείχνει ότι είναι δυνατή η επίτευξη μιας πιο ανθρώπινης κοινωνίας που δεν επωφελείται από το θάνατο και την καταστροφή.
.
(DA) Οι Δανοί σοσιαλδημοκράτες ψήφισαν υπέρ της έκθεσης που αφορά τη δράση κατά των ναρκών ξηράς κατά προσωπικού.
Η Επιτροπή στην ανακοίνωσή της αναλύει σε ποιες δράσεις έχει ήδη συμμετάσχει η ΕΕ για την καταπολέμηση της χρήσης ναρκών κατά προσωπικού.
Η Δανία έχει συμμετάσχει στην ανθρωπιστική εξουδετέρωση ναρκών επανειλημμένες φορές όταν επρόκειτο για δράσεις μη στρατιωτικού χαρακτήρα.
Ως εκ τούτου, η συμμετοχή της δεν ήρθε σε σύγκρουση με τις δανικές επιφυλάξεις για την άμυνα.
Οι δράσεις χρηματοδοτήθηκαν με μέσα από πολλές διαφορετικές θέσεις του προϋπολογισμού.
Η Επιτροπή προτείνει λοιπόν να λάβουμε πρωτοβουλία για μια θέση του προϋπολογισμού για οριζόντια δράση.
Το Κοινοβούλιο υποστηρίζει αυτή τη λύση, δεδομένου ότι η τωρινή δομή με τις πολλές γραμμές του προϋπολογισμού δεν είναι διαφανής και δεν συμβάλλει σε μια συνεκτική προσπάθεια.
Παραμένει ακόμα άγνωστο ποια θα είναι η νομική βάση που θα προτείνει η Επιτροπή για αυτή την πρωτοβουλία.
Ως εκ τούτου, στην παρούσα στιγμή είναι δύσκολο να προβλέψουμε εάν αυτή η πρωτοβουλία θα συγκρουστεί με τις δανέζικες επιφυλάξεις.
Μολαταύτα, προκαλεί θλίψη ότι η Δανία δεν μπορεί να συμμετάσχει σε ένα έργο που έχει ως στόχο την κατάργηση των φριχτών και απάνθρωπων ναρκών κατά του προσωπικού τα επόμενα 10-15 χρόνια.
.
(ΕΝ) Υποστηρίζω κατηγορηματικά την απόφαση του ΕΚ να αναλάβει δυναμική δράση για την εξάλειψη των ναρκών ξηράς κατά προσωπικού.
Η ΕΕ έχει υποχρέωση να λάβει θέση εναντίον των όπλων που πλήττουν αμάχους, των οποίων τα θύματα είναι κυρίως άμαχος πληθυσμός.
Επίσης, η ναρκοθέτηση μεγάλων εκτάσεων καθιστά αδύνατη την καλλιέργεια τροφίμων για πολλά χρόνια μετά από τη λήξη των συγκρούσεων.
.
(DA) Παρ' ότι στηρίζουμε τη βασική πρόθεση της έκθεσης, δεν συμμεριζόμαστε σε όλες τις περιπτώσεις τους περιγραφόμενους τρόπους για την επίτευξή της.
Βλέπουμε ένα πρόβλημα στο ότι "αδειάζουμε" την ΚΕΠΠΑ από την ευθύνη για μη στρατιωτικές δράσεις.
Εξάλλου θα είναι ευκολότερο να επιτευχθεί μια σοβαρή πολιτική ειρήνης και ασφάλειας εάν τα μέσα της ΚΕΠΠΑ και τα μέσα των κρατών μελών για στρατιωτικές δράσεις συνοδευτούν με 1:1 αύξηση των πιστώσεων για ανθρωπιστικές δράσεις.
Η Φινλανδία σκοπεύει να προσχωρήσει στη Σύμβαση της Οτάβα το έτος 2006 και να αντικαταστήσει τις νάρκες κατά προσωπικού με άλλα οπλικά συστήματα μέχρι το τέλος του έτους 2010.
Η Φινλανδία δεν έχει σε καμία φάση εξάγει νάρκες κατά προσωπικού στο εξωτερικό.
Η Φινλανδία κατασκεύαζε και αποθήκευε νάρκες κατά προσωπικού αποκλειστικά για τις δικές της αμυντικές ανάγκες.
Οι αμυντικές δαπάνες της Φινλανδίας είναι, κατά παράδοση, από τις χαμηλότερες στην Ευρώπη.
Η απόφαση να καταργηθούν οι νάρκες κατά προσωπικού θέτει μεγάλες προκλήσεις στη φινλανδική άμυνα.
Οι νάρκες κατά προσωπικού είναι το όπλο του αμυνόμενου. αΗ μήπως μπορεί κανείς να αναφέρει, πώς μπορεί να γίνει επίθεση με νάρκες κατά προσωπικού;
Οι νάρκες κατά προσωπικού κατέχουν πρωταγωνιστικό ρόλο στη στρατηγική άμυνας της Φινλανδίας.
Οι επιλογές εναλλακτικών προγραμμάτων σχεδιάζεται να συζητηθούν στα πλαίσια της νέας μελέτης για την άμυνα μέχρι το έτος 2005.
Κατά τις περαιτέρω εργασίες πρέπει να εξετασθούν τα χρηματοδοτικά ζητήματα, τα εναλλακτικά συστήματα και μέσα καθώς και οι επιπτώσεις των αποφάσεων στην ανάπτυξη του αμυντικού δόγματος.
Η Φινλανδία θα εξακολουθήσει να συμμετέχει τόσο στον στόχο της πλήρους απαγόρευσης όσο και στην από κοινού διεθνή δράση που αφορά την αποναρκοθέτηση.
Εμείς, ως μικρή χώρα, πρωτοστατήσαμε στον αγώνα ενάντια στη χρήση ναρκών κατά προσωπικού.
Η Ευρώπη πρωτοστατεί στα προβλήματα συλλογής και καταστροφής ναρκών.
Γι' αυτό και συμφώνησα με την έκθεση Bonino.
Ωστόσο, θα ήθελα να επιστήσω την προσοχή στο θέμα μιας προσαρμοσμένης τεχνολογίας για τον εντοπισμό ναρκών.
Πρέπει να σημειωθεί ότι ένας στους εκατό ναρκοσυλλέκτες καθίσταται ο ίδιος θύμα της δραστηριότητάς του, εκτός άλλων, λόγω ανακριβών μεθόδων εντοπισμού.
Στην πράξη προκύπτει ότι η χρήση ζώων, όπως γυμνασμένων σκύλων και ποντικών, αποφέρει πάρα πολύ καλά αποτελέσματα.
Παρόλα αυτά, οι πόροι που υπάρχουν χρησιμοποιούνται κατά κύριο λόγο για την ανάπτυξη στρατιωτικών μεθόδων εντοπισμού υψηλής τεχνολογίας.
Έκθεση Van Lancker (A5-0291/2000)
Κύριε Πρόεδρε, τόσο ως βουλευτής του Ευρωπαϊκού Λαϊκού Κόμματος όσο και, κυρίως, ως βουλευτής του Κόμματος των Συνταξιούχων, παρότι δεν εγκρίθηκαν ορισμένες τροπολογίες που παρουσίασα στην επιτροπή, δεν μπορώ να μην εκφέρω θετική ψήφο για αυτήν την έκθεση της αξιότιμης κ. Van Lancker, προπαντός επειδή στο σημείο της ζ) εκφράζει την ευχή, την έκκληση στην Επιτροπή, στο Κοινοβούλιο και στο Συμβούλιο να εγκρίνουν μια ελάχιστη σύνταξη για όλους τους πολίτες της Ευρωπαϊκής Ένωσης.
Εμείς στο Ευρωπαϊκό Κοινοβούλιο συζητάμε για την πίεση των ελαστικών και για το μήκος των αυτοκινήτων, αλλά δεν έχουμε καταφέρει να καταλάβουμε πόσο σημαντικό είναι να υπάρχει μια κοινή ρύθμιση και στα δεκαπέντε κράτη μέλη για μια αξιοπρεπή ελάχιστη σύνταξη.
Για αυτόν τον λόγο ψήφισα υπέρ.
Η έκθεση Van Lancker υπενθυμίζει ορισμένες γενικές αρχές, όπως το δικαίωμα στη συνταξιοδότηση ή στον βασικό μισθό ή το δικαίωμα στην απεργία, δικαιώματα στα οποία το κείμενο του Συμβουλίου της Ευρωπαϊκής Ένωσης, το μόνο που έχει ισχύ απόφασης, δεν αναφέρεται καν.
Όσο για τα υπόλοιπα, ο εισηγητής ζητεί από το Κοινοβούλιο να εγκρίνει την υποτιθέμενη κοινωνική πολιτική που προτείνει η Επιτροπή στο Συμβούλιο, με άλλα λόγια, να εγκρίνει ένα απίστευτο κενό, καθώς δεν υπάρχει ούτε ένα συγκεκριμένο μέτρο το οποίο ενδεχομένως θα βελτιώσει την κατάσταση των εργαζομένων.
Τίποτα δεν υποχρεώνει τις μεγάλες επιχειρήσεις να δημιουργήσουν θέσεις απασχόλησης, και μπορούν ακόμα και να συνεχίσουν να τις καταργούν, αφού με τον τρόπο αυτό πραγματοποιούν σημαντικά κέρδη.
Οι ιθύνοντες της Ευρωπαϊκής Ένωσης καλούν τους κοινωνικούς εταίρους να διαδραματίσουν ένα σημαντικότερο ρόλο στους τομείς της απασχόλησης που υπάγονται στην αρμοδιότητά τους.
Αλλά πρόκειται για κυνική στάση γιατί αντιμετωπίζει τους εργοδότες και τους μισθωτούς σαν να ήταν ισότιμοι σε θέματα προσλήψεων.
Είναι ένας τρόπος για να κατηγορούνται οι άνεργοι ότι φέρουν ευθύνη, τουλάχιστον εν μέρει, για την ανεργία τους.
Λοιπόν, δεδομένου ότι ψηφίσαμε για την επαναφορά των στοιχειωδών κοινωνικών δικαιωμάτων, απέχοντας αρνούμαστε το σύνολο μιας πολιτικής συνενοχής με τη βάρβαρη πρακτική των μεγάλων εργοδοτών, οι οποίοι, σε όλη την Ευρώπη, απολύουν, παγώνουν τους μισθούς, γενικεύουν την αβεβαιότητα, αποδυναμώνουν την κοινωνική προστασία.
(Χειροκροτήματα)
.
(FR) Θα ήθελα να χαιρετήσω το έργο που πραγματοποιήθηκε σχετικά με την Κοινωνική Ατζέντα της γαλλικής Προεδρίας και της κ. Martine Aubry, τόσο από την άποψη των τύπων όσο και του περιεχομένου, και επομένως οφείλω να συγχαρώ θερμά την κ. Van Lancker.
Η Ατζέντα αυτή, για την οποία την πρωτοβουλία είχε η γαλλική Προεδρία, συνιστά ένα πραγματικό πρόγραμμα εργασίας για τα πέντε ερχόμενα έτη.
Εντάσσεται στο πλαίσιο των αποφάσεων του Ευρωπαϊκού Συμβουλίου της Λισαβόνας, του οποίου τα κύρια συμπεράσματα αφορούν τη δημιουργία μιας πιο ανταγωνιστικής οικονομίας της γνώσης και της επίτευξης της πλήρους απασχόλησης.
Η Κοινωνική Ατζέντα καταρτίστηκε σε συνεννόηση με τα ευρωπαϊκά θεσμικά όργανα και τις ΜΚΟ οι οποίες συμμετείχαν πλήρως στην εκπόνησή της.
Ορισμένες από τις προτάσεις που έγιναν από την κοινωνία των πολιτών και τους ειδικούς, με την ευκαιρία της κοινής διάσκεψης της Ευρωπαϊκής Επιτροπής και του Ευρωπαϊκού Κοινοβουλίου, η οποία οργανώθηκε με αυτό το θέμα, στις 21 και 22 Σεπτεμβρίου 2000, ελήφθησαν υπόψη από την έκθεση Van Lancker.
Η Ατζέντα αυτή, αποτελεί λοιπόν ένα ισχυρό πολιτικό σήμα για τους Ευρωπαίους πολίτες, για τους οποίους η Ευρώπη περιορίζεται πολύ συχνά στη δημιουργία μιας μεγάλης αγοράς.
Η Ατζέντα τοποθετεί ως προμετωπίδα την ύπαρξη και την πραγματικότητα του ευρωπαϊκού κοινωνικού μοντέλου, αλλά και την ανάγκη εκσυγχρονισμού του.
Δεν έχουμε δικαίωμα να απογοητεύσουμε τους πολίτες.
Η κοινωνική Ατζέντα πρέπει επομένως να διαπνέεται από υψηλή φιλοδοξία ώστε να επιβεβαιωθεί το γεγονός ότι η κοινωνική και οικονομική πολιτική, καθώς και η πολιτική της απασχόλησης είναι στενά συνδεδεμένες μεταξύ τους και αλληλοεξαρτώμενες, και αποτελούν ισότιμα σκέλη στο τρίγωνο της κοινοτικής πολιτικής, που στοχεύει στη βελτίωση της ποιότητας της κοινωνικής ζωής για όλους τους πολίτες.
Η κοινωνική πολιτική πρέπει πράγματι να συνιστά πολιτική πλήρως αυτοτελή, με δικούς της στόχους.
Δεν μπορεί να αντιμετωπίζεται μόνο ως παρεπόμενο της οικονομικής πολιτικής και της πολιτικής για την απασχόληση ή της οικοδόμησης της μεγάλης αγοράς, και ακόμα λιγότερο ως "υποπροϊόν υπό εξαφάνιση" .
Κατά τα πέντε ερχόμενα έτη, θα πρέπει να δημιουργήσουμε ποιοτικές θέσεις απασχόλησης, να προβλέψουμε και να διαχειριστούμε τη μετάβαση στο νέο κοινωνικό περιβάλλον, να αξιοποιήσουμε τις δυνατότητες που προσφέρει η οικονομία που βασίζεται στη γνώση, να εκσυγχρονίσουμε και να βελτιώσουμε την κοινωνική προστασία, να προάγουμε την κοινωνική ένταξη, να προωθήσουμε την ισότητα των φύλων, να ενισχύσουμε τα θεμελιώδη δικαιώματα και να καταπολεμήσουμε τη διάκριση.
Είμαι ευτυχής για την έγκριση της Κοινωνικής Ατζέντας στη Νίκαια, η οποία μαζί με το Χάρτη των θεμελιωδών δικαιωμάτων, αποδεικνύει ότι βρισκόμαστε σε μια κρίσιμη καμπή στην πορεία της ευρωπαϊκής οικοδόμησης η οποία, αυτήν την εποχή, έχει ως στόχο την ενίσχυση της κοινωνικής διάστασης καθώς και της διάστασης του πολίτη της Ένωσης!
.
(ΕΝ) Η Ευρωπαϊκή Ένωση, ως πολιτική και οικονομική οντότητα, ισχυροποιείται όλο και περισσότερο.
Ωστόσο, η οικονομική ανάπτυξη δεν είναι το μοναδικό κριτήριο αξιολόγησης του νομοθετικού έργου της Ευρωπαϊκής Ένωσης.
Είναι ευθύνη όλων μας να διασφαλίσουμε ότι τα βασικά κοινωνικά προβλήματα που αντιμετωπίζει η Κοινότητα θα επιλυθούν και θα αντιμετωπιστούν άμεσα.
Για το λόγο αυτό, χαιρετίζω την αποδοχή εκ μέρους της Ευρωπαϊκής Επιτροπής του Επιχειρησιακού Προγράμματος Ανθρώπινου Δυναμικού της ιρλανδικής κυβέρνησης για την επταετή περίοδο 2000-2006.
Πρόκειται για ένα δίκαιο και ισόρροπο κοινωνικό πρόγραμμα και αποτελεί έναν από τους κεντρικούς άξονες του Εθνικού Αναπτυξιακού Προγράμματος της ιρλανδικής κυβέρνησης για την επταετή περίοδο μετά το 1999.
Θα διασφαλίσει την παροχή ευκαιριών απασχόλησης στα άτομα εκείνα που είναι ανειδίκευτα και χωρίς εκπαίδευση.
Ιδιαίτερη έμφαση θα δοθεί στη θέσπιση προγραμμάτων για την ενίσχυση των ατόμων που πλήττονται από μακροχρόνια ανεργία καθώς και εκείνων που εγκατέλειψαν το σχολείο πολύ νωρίς.
Το πρόγραμμα αυτό αναγνωρίζει επίσης την ανάγκη, η οποία αντικατοπτρίζεται και στην Ατζέντα Κοινωνικής Πολιτικής της ΕΕ για την περίοδο 2000-2005, να διασφαλιστεί η παροχή δυνατοτήτων περαιτέρω κατάρτισης για τα άτομα που ανήκουν ήδη στο υπάρχον εργατικό δυναμικό.
Η Ατζέντα Κοινωνικής Πολιτικής της ΕΕ αναγνωρίζει ότι θα πρέπει να δοθούν στο υπάρχον εργατικό δυναμικό ευκαιρίες περαιτέρω κατάρτισης στους τομείς της τεχνολογίας και του Διαδικτύου.
Η τεχνολογία εξελίσσεται τόσο γρήγορα ώστε, εάν θέλει η Ευρωπαϊκή Ένωση να διατηρήσει την ανταγωνιστική της θέση, τότε το εργατικό μας δυναμικό πρέπει να διαθέτει τις απαραίτητες δεξιότητες στον τομέα της πληροφορικής.
Η προσαρμοστικότητα του εργατικού δυναμικού και η ενθάρρυνση του επιχειρηματικού πνεύματος αποτελούν επίσης κεντρικούς άξονες της πολιτικής της ιρλανδικής κυβέρνησης για τα επόμενα επτά χρόνια.
Για να είναι επιτυχής η πολιτική αυτή, τόσο στο εσωτερικό της Ιρλανδίας όσο και στο ευρύτερο πλαίσιο της Ευρωπαϊκής Ένωσης, θα πρέπει τα δευτεροβάθμια και τριτοβάθμια θεσμικά όργανα να θεσπίσουν πολιτικές για την προαγωγή του επιχειρηματικού πνεύματος στην Ευρώπη.Ακόμη κι αν ένας συγκεκριμένος τομέας ήταν σε κάποιο κράτος μέλος, ως προς την περιβαλλοντική απόδοσή του, μεταξύ των καλύτερων παγκοσμίως, και αυτό μπορεί να ειπωθεί για πολλές βιομηχανίες επί παραδείγματι της πατρίδας μου Φινλανδίας, θα μπορούσε να αναγκασθεί να επωμισθεί αυστηρότερες ποσοστώσεις εκπομπών από ό,τι ένας λιγότερο αποδοτικός αντίπαλός του σε άλλο κράτος.
Αυτό θα οδηγούσε αναπόφευκτα σε στρέβλωση του ανταγωνισμού και για τον λόγο αυτό δεν θα πρέπει να τεθούν ποσοτικά δεσμευτικοί στόχοι στο επίπεδο της κοινότητας.
Ουσιώδες είναι να προαχθούν εκείνα τα μέτρα, τα οποία είναι στην πράξη υλοποιήσιμα και τα οποία δεν θα θέτουν σε κίνδυνο την ανταγωνιστικότητα των επιχειρήσεων.
Η πατρίδα μου η Φινλανδία είναι αυτή τη στιγμή, με τη Γαλλία, το μόνο κράτος της ΕΕ που μελετά την ανέγερση πρόσθετου πυρηνικού σταθμού.
Υποστηρίζω θερμά την ανέγερση πρόσθετου πυρηνικού σταθμού, διότι θα έδινε ένα επιπλέον ανταγωνιστικό πλεονέκτημα στην έντασης ενέργειας βιομηχανία μας, τόσο από οικονομικής απόψεως όσο και από την άποψη των εκπομπών στην ατμόσφαιρα.
Γι αυτό και στην έκθεση αυτή δεν θα πρέπει να λάβουμε θέση υπέρ μεμονωμένων τρόπων παραγωγής ηλεκτρισμού ή πολύ περισσότερο κατά αυτών, αλλά όλοι οι τρόποι παραγωγής θα πρέπει να είναι διαθέσιμοι κατά τη διαμόρφωση των εθνικών στρατηγικών για την προστασία του κλίματος.
Θα ήθελα επίσης να δώσω έμφαση στις εθελοντικές, διαπραγματεύσιμες συμφωνίες στόχων.
Αυτές θεωρούνται σε πολλές χώρες πολύ αποτελεσματικό μέτρο για την προώθηση της υλοποίησης του στόχου προστασίας του κλίματος.
Ειδικότερα, στα πλαίσια της διεύρυνσης, οι εθελοντικές συμφωνίες θα μπορούσαν να αποτελέσουν έναν καλό μηχανισμό.
Κύριε Πρόεδρε, συνάδελφοι, κατά την παρουσίαση του ψηφίσματος που προτάθηκε από ορισμένους ιταλούς βουλευτές πιστεύω ότι πρέπει να πούμε ότι, για δεύτερη φορά σε διάστημα πέντε ετών, ζήσαμε ένα δράμα που προκλήθηκε από φυσικά στοιχεία στην ίδια περιφέρεια της χώρας μας, της Ιταλίας.
Το γεγονός αυτό, από τη μία πλευρά, μας επέτρεψε να αποκτήσουμε μεγαλύτερη συνείδηση του προβλήματος, μια συνείδηση συνδεδεμένη με τραγικά γεγονότα, αλλά, από την άλλη, μας επιβάλλει και ορισμένες υποχρεώσεις, που βέβαια δεν θα είναι μόνο δικές μας, μιας ή περισσότερων πληγεισών περιφερειών, δεν θα είναι μόνο μιας χώρας, αλλά της διεθνούς κοινότητας, ώστε να αναγνωρισθεί μια αλληλεγγύη που πιστεύω ότι πρέπει να εκδηλωθεί σε διάφορα επίπεδα.
Και εκδηλώθηκε, αρχικά τουλάχιστον, στο ηθικό, το πολιτικό, το οικονομικό και το ρυθμιστικό επίπεδο.
Από την Επιτροπή δεν περιμένουμε μόνο την αναγνώριση μιας κατάστασης καταστροφής σε ορισμένες περιφέρειες της χώρας μας δεν περιμένουμε μόνο την αποκατάσταση, δηλαδή να παρέμβει η Επιτροπή για την αποκατάσταση, μαζί προφανώς με το εθνικό κράτος, αλλά να παρέμβει και σε ρυθμιστικό επίπεδο, για μια ευρωπαϊκή συνείδηση, διότι το πρόβλημα - των πλημμύρων και των καταστροφών, της βλαβερής νίκης της φύσης έναντι του ανθρώπου και της οργανωμένης κοινωνίας - θα πρέπει με κάποιον τρόπο να αλλάξει.
Κύριε Πρόεδρε, το ζήτημα της αύξησης της θερμοκρασίας του πλανήτη, αν και δεν έχει ακόμα αποδειχθεί πλήρως, προκαλεί ανησυχία σε ολόκληρο τον κόσμο και είναι ένα πρόβλημα που δεν αναγνωρίζει εθνικά σύνορα.
Αποτελεί μέρος της ιδέας της Γαίας, ή γεωφυσιολογίας.
Ως υπέρμαχος της ελεύθερης αγοράς και της ευημερίας και ελευθερίας που έφερε σε εκατομμύρια ανθρώπους, βλέπω με μεγάλη χαρά τη χρήση των μηχανισμών της αγοράς, όπου είναι δυνατό, για τη διευκόλυνση της επίτευξης των επιθυμητών περιβαλλοντικών στόχων όπως για παράδειγμα η μείωση των εκπομπών CO2, σύμφωνα με τα όσα προτάθηκαν στην Πράσινη Βίβλο και στην έκθεση του κ. Moreira Da Silva, την οποία χαιρετίζω με ικανοποίηση και η οποία θα βοηθήσει αναμφίβολα στην επίτευξη των στόχων του Πρωτοκόλλου του Κυότο.
Καταθέτω δύο τροποποιήσεις η μία αφορά τη διεξαγωγή περαιτέρω έρευνας για τις εκπομπές των άλλων αερίων του φαινομένου του θερμοκηπίου, όπως είναι το μεθάνιο, η αιθάλη, οι χλωροφθοράνθρακες κλπ.
Πιστεύω ότι το σύστημα εμπορίας ποσοστώσεων των εκπομπών ίσως χρειάζεται να επεκταθεί και σε αυτά, καθώς η μείωση τους θα έχει μεγάλα οφέλη από άποψη κόστους και δεν θα είναι καταστρεπτική για την παγκόσμια οικονομία.
Η δεύτερη τροποποίηση που κατέθεσα αφορά την χορήγηση πιστώσεων στις εθνικές ποσοστώσεις, για τη φύτευση δέντρων τα οποία, όπως επισήμανε πριν ο συνάδελφος μου Λόρδος Inglewood, λειτουργούν ως συλλέκτες για το διοξείδιο του άνθρακα.
Τα θέλουμε γιατί τονώνουν την ομορφιά της υπαίθρου και μπορούν έξοχα να αστυνομευτούν μέσω δορυφόρου.
Πιστεύω επίσης ότι νέες ιδέες, όπως τα φυτώρια ωκεανικού πλαγκτόν, που θα συγκρατούν αμετάκλητα το CO2 στον πυθμένα των ωκεανών, χρειάζονται περαιτέρω έρευνα.
Θα ήθελα να θίξω δύο αμφιλεγόμενα σημεία της έκθεσης.
Το ένα είναι ο πανευρωπαϊκός φόρος για το διοξείδιο του άνθρακα με τον οποίο δε συμφωνώ, τόσο γιατί καταπατάει τα φορολογικά προνόμια όσο και γιατί θα οδηγούσε τις επιχειρήσεις έξω από την επικράτεια της Ένωσης, σε περιοχές εκτός της δικαιοδοσίας της ΕΕ, πράγμα που θα ήταν καταστρεπτικό για τις οικονομίες των χωρών μας.
Το άλλο σημείο αφορά την επιλογή μεταξύ δωρεάν εκχώρησης (grandfathering) ή εθνικού πλειστηριασμού των ποσοστώσεων CO2.
Προσωπικά υποστηρίζω τη δωρεάν εκχώρηση (grandfathering) σύμφωνα με τα πρότυπα των ΗΠΑ, ώστε να αποφευχθεί η ποινικοποίηση των υπαρχόντων βιομηχανιών εντατικής χρήσης ενέργειας και η διπλή ανταμοιβή των βιομηχανιών που έκαναν εξοικονόμηση ενέργειας στο παρελθόν άρα και οικονομία στις δαπάνες ηλεκτρικής ενέργειας.
Τέλος, θα ήθελα κι εγώ, όπως και η συνάδελφος μου κ. Kaupi, να υποστηρίξω τη λύση της πυρηνικής ενέργειας ως τη μόνη μακροπρόθεσμη λύση για τη μείωση του CO2.
Κύριε Πρόεδρε, αξιότιμοι κύριοι βουλευτές, θα ήθελα φυσικά να σας ευχαριστήσω για τις εποικοδομητικές παρεμβάσεις σας στη συζήτηση για τις αλλαγές του κλίματος και για τις προτάσεις για την αντιμετώπιση αυτών των αλλαγών.
Θα ήθελα σε λίγο να σχολιάσω τις πλημμύρες που έπληξαν την Ιταλία και την Ισπανία.
Σε λίγη ώρα θα σας διαβάσω μία ανακοίνωση της Επιτροπής σχετικά.
Θα ήθελα ωστόσο να ολοκληρώσουμε τη συζήτηση για το τί πιστεύουμε ότι θα πρέπει να γίνει στη Χάγη σε λίγες εβδομάδες.
Φυσικά θα πρέπει να παίξουμε ένα ηγετικό ρόλο.
Θα αναγκαστούμε να είμαστε εμείς αυτοί που θα αναλάβουν τη σχετική πρωτοβουλία, αυτοί που δίνουν την ώθηση και συγχρόνως κτίζουν γέφυρες μεταξύ των αναπτυσσομένων χωρών και χωρών όπως οι ΗΠΑ και άλλες ανεπτυγμένες χώρες.
Φυσικά θα πρέπει να αναγκάσουμε όλους τους απρόθυμους να μας υποστηρίξουν έτσι ώστε να επιτύχει η Διάσκεψη της Χάγης και να δείξουμε ότι είμαστε αξιόπιστοι.
Για να απαντήσω σε ένα ερώτημα που μας απευθύνθηκε, θα ήθελα να πω ότι δεν πιστεύω ότι θα έχουμε επιτυχία μακροπρόθεσμα εάν δεν χρησιμοποιήσουμε διάφορα όργανα και διάφορα πολιτικά μέσα.
Αναφέρομαι βέβαια στις μεταφορές και στο σύστημα μεταφορών της ΕΕ, το οποίο θα πρέπει να εξοπλιστεί για το μέλλον, καθώς επίσης και στην ενεργειακή μας πολιτική.
Χαίρομαι ωστόσο που αναγνωρίζεται ότι η Επιτροπή έχει αναλάβει πρωτοβουλίες στον τομέα αυτό.
Πιστεύω ότι χρειαζόμαστε περισσότερα οικονομικά μέσα και θα πρέπει βέβαια να συζητήσουμε και νέους τομείς οι οποίοι θα μπορούσαν να ενσωματωθούν στη συνολική μας δράση όσον αφορά το κλίμα και το περιβάλλον.
Και εδώ επίσης κρίνεται η αξιοπιστία της Ένωσης.
Το εμπόριο με τα δικαιώματα εκπομπών αποτελεί ένα συμπλήρωμα και μόνο στα μέτρα που λαμβάνονται σε επίπεδο κρατών μελών και σε επίπεδο Ένωσης, μέτρα τα οποία εγγράφονται στο συνολικό μας πολιτικό σύστημα και στις υποδομές προκειμένου να αντιμετωπίσουμε τις αλλαγές του κλίματος.
Θεωρώ ότι σωστά αναφέρθηκε σήμερα ότι θα πρέπει να δώσουμε ιδιαίτερη προσοχή στην ανταγωνιστικότητα και στις κοινωνικοοικονομικές συνέπειες.
Τα προβλήματα αυτά δεν θα πρέπει ωστόσο να χρησιμοποιηθούν ως αφορμή προκειμένου να μην κάνουμε τίποτα αλλά αντίθετα θα μπορούσαν να χρησιμοποιηθούν θετικά, έτσι ώστε να ενισχυθεί η ανταγωνιστικότητα και να έχουμε συγκεκριμένα πλεονεκτήματα.
Θα ήθελα για άλλη μία φορά να ευχαριστήσω τον εισηγητή και όλους όσους συμμετείχαν στη συζήτηση.
Θα επανέλθουμε φυσικά το ταχύτερο δυνατό μετά τη Διάσκεψη της Χάγης υποβάλλοντας ένα σχέδιο για την εφαρμογή όλων αυτών των μέτρων.
Τότε ελπίζω ότι θα έχουμε καταλήξει σε συγκεκριμένους κανόνες.
Ελπίζω όταν γυρίσουμε από τη Χάγη να έχουμε καλά νέα να σας ανακοινώσουμε.
Οι φυσικές καταστροφές που έπληξαν την Ευρωπαϊκή Ένωση και τους πολίτες της είχαν τραγικές συνέπειες.
Μας έφεραν αντιμέτωπους με σοβαρές φυσικές καταστροφές και σε ορισμένες περιπτώσεις με την απώλεια ανθρώπινων ζωών, όπως πρόσφατα στην Ιταλία και τώρα στην Ισπανία.
Η Επιτροπή είναι πλήρως ενήμερη των καταστροφών αυτών.
Για το λόγο αυτό η Επιτροπή, στα πλαίσια της κοινοτικής δράσης για την προστασία των πολιτών την περίοδο 2000-2004, αναπτύσσει πρωτοβουλίες σε στενή συνεργασία με τα κράτη μέλη ώστε να αποτραπούν οι καταστροφές και να εκπαιδευτεί ο κόσμος.
Στις 27 Σεπτεμβρίου η Επιτροπή ενέκρινε μια πρόταση βασισμένη σε απόφαση του Συμβουλίου, η οποία θέσπιζε ένα κοινοτικό μηχανισμό για το συντονισμό των μέτρων προστασίας των πολιτών στις καταστάσεις έκτακτης ανάγκης.
Οι βασικές δράσεις που περιλαμβάνονταν σε αυτή την απόφαση είναι: α) αναγνώριση και βελτίωση του συντονισμού ανάμεσα στους βασικούς φορείς που παρεμβαίνουν σε περιπτώσεις έκτασης ανάγκης β) ειδικά προγράμματα κατάρτισης που θα προωθήσουν την καλύτερη συνεργασία και τη συμπληρωματικότητα ανάμεσα στους εμπλεκόμενους φορείς γ) εγκατάσταση αποτελεσματικών επικοινωνιακών συστημάτων που θα επιτρέψουν την καλύτερη και γρηγορότερη επικοινωνία.
Η πρόταση επιτρέπει επίσης να γίνονται γρηγορότερα και πιο αποτελεσματικά βήματα στις περιπτώσεις των θυμάτων.
Όσον αφορά στην έρευνα, θα ήθελα να επισημάνω ότι υπάρχουν αυτή τη στιγμή σε εξέλιξη αρκετά προγράμματα σχετικά με τις πλημμύρες και τη συντονισμένη δράση για τη μείωση των κινδύνων που συνδέονται με το κλίμα.
Τέλος, παρόλο που τα διαρθρωτικά ταμεία δεν σχεδιάστηκαν για να αντιμετωπίζουν τις συνέπειες των φυσικών καταστροφών, μπορούν να χρησιμοποιηθούν για προγράμματα ανασυγκρότησης, αν τα δικαιούχα κράτη μέλη διαθέσουν τα κονδύλια για τέτοια χρήση και η περιοχή που επλήγη από την καταστροφή είναι επιλέξιμη.
Η δυνατότητα της εμπλοκής των διαρθρωτικών ταμείων σε περιπτώσεις φυσικών καταστροφών πρέπει να είναι σύμμετρη με τις προδιαγραφές των ταμείων ενώ πρέπει να πληρούνται οι παρακάτω όροι: η εν λόγω περιοχή πρέπει να είναι επιλέξιμη για χρηματοδότηση σύμφωνα με τους εδαφικούς στόχους, δηλαδή το Στόχο 1 και το Στόχο 2.
Η συγχρηματοδότηση προγραμμάτων πρέπει να περιλαμβάνει δαπάνες που είναι επιλέξιμες για τα διαρθρωτικά ταμεία.
Τα επιλέξιμα έργα ανασυγκρότησης μπορεί να μην εκπροσωπούν την πλειονότητα των δαπανών για το συγκεκριμένο πρόγραμμα.
Οι δράσεις πρέπει να έχουν μια μεταβατική φύση, ένα ή δύο χρόνια το ανώτερο, και μπορεί να μη συνεχιστούν σε όλη τη διάρκεια της περιόδου προγραμματισμού.
Τα Διαρθρωτικά Ταμεία δε μπορούν να υποκαταστήσουν την ασφάλιση.
Προκειμένου να ζητήσει κανείς τέτοιου είδους δράση από τα διαρθρωτικά ταμεία, πρέπει να φανεί ότι το πρόγραμμα αφήνει περιθώρια για εσωτερικούς χειρισμούς.
Δε χρειάζεται να πούμε ότι τα ενδιαφερόμενα κράτη μέλη είναι υπεύθυνα και έγκειται σε αυτά να αποφασίσουν τι τύπο μέτρων θα ήθελαν να δουν να χρηματοδοτούνται από τα Διαρθρωτικά Ταμεία όταν πληρούνται οι όροι για παρέμβαση.
Όσον αφορά τη συνεργασία σε λύσεις διαστημικού σχεδιασμού για τα προβλήματα των πλημμύρων, η Επιτροπή γνωρίζει ότι οι κατευθυντήριες γραμμές του Interreg III κάνουν συγκεκριμένη αναφορά στη δυνατότητα διαμόρφωσης κοινών στρατηγικών για τη διαχείριση κινδύνων σε περιοχές ευάλωτες σε φυσικές καταστροφές, στην κατάρτιση και την υλοποίηση ολοκληρωμένων στρατηγικών και δράσεων για την αποτροπή πλημμύρων σε περιοχές από όπου πηγάζουν υπερεθνικοί ποταμοί.
Η Επιτροπή επίσης αναμένει ότι οι δράσεις αποτροπής των πλημμύρων θα αποτελέσουν μέρος μια υπερεθνικής στρατηγικής που θα καλύπτει περιοχές όπου υπάρχει μεγάλος κίνδυνος για πλημμύρες σύμφωνα με το Interreg III.
Η Επιτροπή θα συνεχίσει να εξετάζει άμεσα και εποικοδομητικά αυτού του είδους τα αιτήματα.
Θα ήθελα να τελειώσω τονίζοντας το θέμα της υποστήριξης των θυμάτων.
Το Ευρωπαϊκό Συμβούλιο ζητάει συχνά από την Επιτροπή να παρέμβει υπέρ των θυμάτων αυτών των καταστροφών.
Η Επιτροπή υποχρεώνεται να απαντά ότι δεν υπάρχει πλέον κονδύλι του προϋπολογισμού που να επιτρέπει στην Επιτροπή να προβεί στη λήψη τέτοιων μέτρων.
Τον περασμένο Σεπτέμβριο με αφορμή ψήφισμα το οποίο αφορούσε τις δασικές πυρκαγιές και ψηφίστηκε από το Σώμα σας, ο κ. Nielsen ανακοίνωσε ότι η Επιτροπή εξέταζε το ενδεχόμενο να προτείνει νομική βάση για θέση του προϋπολογισμού που θα επέτρεπε στην Επιτροπή να ανταποκριθεί στις έκτακτες ανάγκες που δημιουργούνται στην Ένωση.
Παρόλα αυτά, η Επιτροπή δεν έλαβε ακόμη οριστική θέση για το αν θα προτείνει νομική βάση για μέτρα σε αυτόν τον τομέα.
Σε κάθε περίπτωση, η Επιτροπή θα πρέπει να λάβει υπόψη της την εμπειρία του παρελθόντος που δείχνει ότι υπάρχουν δύο πιθανές κατευθύνσεις.
Η μια είναι να γίνει μια θέση στον προϋπολογισμό όπου τα κονδύλια θα διατίθενται σε ημιαυτόματη βάση αλλά τα ποσά θα είναι στην καλύτερη περίπτωση συμβολικής αξίας.
Η δεύτερη επιλογή θα ήταν να προτείνει η Επιτροπή μια νομική βάση αλλά αυτό θα σήμαινε τη δέσμευση σημαντικών ποσών στον τίτλο 3 των δημοσιονομικών προοπτικών.
Η Επιτροπή θα έπρεπε επίσης να λάβει υπόψη τις επιπτώσεις στους πόρους που θα είχε η διαχείριση οποιασδήποτε νέας δραστηριότητας σε αυτόν τον τομέα.
Σας ευχαριστώ για τη συμβολή σας σ' αυτή τη συζήτηση.
Προς ολοκλήρωση της συζήτησης αυτής μου έχει διαβιβασθεί ένα σχέδιο ψηφίσματος για την αλλαγή του κλίματος, σύμφωνα με το άρθρο 42, παράγραφος 5 του Εσωτερικού Κανονισμού καθώς και έξι σχέδια ψηφίσματος για τις πλημμύρες, σύμφωνα με το άρθρο 37, παράγραφος 2 του Εσωτερικού Κανονισμού.
N) Κύριε Πρόεδρε, υπάρχει τίποτα στον Κανονισμό που να υποχρεώνει τα μέλη να κάθονται και να ακούν απαντήσεις σε παρατηρήσεις που έκαναν στον Επίτροπο κατά τη διάρκεια της συζήτησης;
Σίγουρα είναι μεγάλη αγένεια εκ μέρους τη Επιτροπής να συμπεριφέρεται κατ' αυτόν τον τρόπο.
Αυτό δεν είναι κάτι που θα έπρεπε να τεθεί στη Διάσκεψη των Προέδρων;
Όχι, κύριε Davies, αυτό δεν μπορεί να ρυθμιστεί στα πλαίσια του Εσωτερικού Κανονισμού.
Πρόκειται για ένα θέμα το οποίο σχετίζεται με την αντίληψη που έχουν οι βουλευτές για το αξίωμά τους.
Χαίρομαι βεβαίως που παρευρίσκεστε εδώ, θα έπρεπε όμως να είναι παρόντες περισσότεροι βουλευτές.
Επ' αυτού συμφωνώ οπωσδήποτε μαζί σας.
Η συζήτηση έληξε.
Η ψηφοφορία θα διεξαχθεί αύριο στις 10.00 π.μ.
(Η συνεδρίαση, διακόπτεται στις 19.40 και συνεχίζεται στις 21.00)
Ενδοκρινικοί διαταράκτες
Η ημερήσια διάταξη προβλέπει τη συζήτηση της έκθεσης (A5-0197/2000) του κ. Lund, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την Ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για κοινοτική στρατηγική για τους Ενδοκρινικούς Διαταράκτες - Μια σειρά ουσιών των οποίων εικάζεται η επίδραση στα ορμονικά συστήματα του ανθρώπου και της άγριας πανίδας.
.
(DA) Κυρία Πρόεδρε, σήμερα έχουμε σημαντικές γνώσεις για τις χημικές ουσίες που προκαλούν ενδοκρινικές διαταραχές.
Προηγήθηκαν αρκετές υποψίες, αλλά εξιχνιάστηκαν πολλές αιτιακές σχέσεις για το πώς οι χημικές ουσίες που προκαλούν ενδοκρινικές διαταραχές επιδρούν στους ανθρώπους και τα ζώα.
Γνωρίζουμε ότι προκαλούν βλάβη στην αναπαραγωγική ικανότητα.
Γνωρίζουμε ότι έχουν αναφερθεί ουρογενετικές δυσπλασίες, τόσο σε ανθρώπους όσο και σε ζώα, και γνωρίζουμε ότι προκαλούν βαριές νόσους όπως καρκίνο των όρχεων και των μαστών.
Παράλληλα όμως συνεχίζει να υπάρχει μεγάλη αβεβαιότητα ως προς τις συνολικές επιπτώσεις των πολλών και διάφορων ουσιών που προκαλούν ενδοκρινικές διαταραχές.
Στην πραγματικότητα, η κατάσταση είναι συνεπώς χαώδης, ακόμη και για τις επόμενες γενιές.
Κατά τη γνώμη μου, η προοπτική αυτή είναι αρκετά τρομακτική.
Έως τώρα η θέση μας ήταν πρώτα να πιστοποιηθεί η επικινδυνότητα των ουσιών και μετά να παρέμβουμε, όταν έχει συμβεί η βλάβη.
Αυτή η κατάσταση είναι φυσικά επισφαλής.
Ως εκ τούτου, είναι θετικό ότι η Επιτροπή μπήκε στο παιχνίδι με μια ανακοίνωση για την κοινοτική στρατηγική απέναντι στις ουσίες που προκαλούν ενδοκρινικές διαταραχές.
Μόνο που θεωρώ ότι η στρατηγική της Επιτροπής είναι λίγο υπερβολικά επιφυλακτική.
Θα μπορούσε κάλλιστα να ήταν λίγο περισσότερο φιλόδοξη.
Θεωρώ ότι στερείται κάπως περισσότερες επιθετικές και αποτελεσματικές βραχυπρόθεσμες πρωτοβουλίες.
Αυτό ακριβώς προσπάθησα να διορθώσω με την έκθεσή μου.
Πρώτα απ' όλα, είναι σημαντικό να θεσπιστεί κατάλογος των ουσιών που είναι ύποπτες ότι προκαλούν ενδοκρινικές διαταραχές και μάλιστα πολύ γρήγορα.
Στην έκθεση προτείνω να καθοριστεί πριν από το πέρας του τρέχοντος έτους.
Είναι επίσης σημαντικό να προβλεφθούν τα απαραίτητα μέσα ώστε ο κατάλογος να περιέχει όλες τις σχετικές ουσίες, οι οποίες πιθανολογούνται στις 560 περίπου.
Είναι επίσης απαραίτητο οι πλέον επικίνδυνες ουσίες να επισημανθούν στον κατάλογο, ώστε να ληφθούν πάραυτα πρωτοβουλίες για την αντιμετώπιση των πιο επικίνδυνων ουσιών.
Υπάρχουν διάφορα μέτρα που μπορούν να ληφθούν: απαγόρευση, σταδιακή κατάργηση σε μικρότερη ή μακρύτερη περίοδο και άλλοι περιορισμοί στη χρήση.
Ο κατάλογος των επικίνδυνων ουσιών πρέπει να καθοριστεί πριν από τα μέσα του 2001.
Επ' αυτού είναι σημαντικό να τονίσουμε ότι πρέπει να θεσπιστεί χωρίς να αναμείνουμε περαιτέρω δοκιμές.
Με άλλα λόγια, θα τον θεσπίσουμε χρησιμοποιώντας επιθετικά την αρχή της προφύλαξης και μάλιστα πρέπει σε αυτή τη διαδικασία να λάβουμε ιδίως υπόψη τις ιδιαίτερα ευαίσθητες ομάδες.
Σκέφτομαι τις έγκυες γυναίκες, τα βρέφη και άλλες ομάδες εργαζομένων οι οποίες διατρέχουν πολύ μεγάλο κίνδυνο να επηρεαστούν από αυτές τις ουσίες.
Είμαι επίσης της άποψης ότι πρέπει να γίνουν μεγάλες προσπάθειες για να θεσπιστεί αποτελεσματική παρακολούθηση σε επίπεδο κρατών μελών αλλά και Ευρωπαϊκής Ένωσης.
Πρέπει να θεσπιστούν διατάξεις που θα ορίζουν ότι η βιομηχανία θα αναφέρει ποιες χημικές ουσίες διοχετεύει στην αγορά και σε ποιες ποσότητες χρησιμοποιούνται, όπως επίσης και ποιες είναι οι αναμενόμενες επιδράσεις τους.
Γνωρίζουμε βέβαια όλοι ότι πρέπει να διατεθούν περισσότεροι πόροι για την έρευνα τόσο του εύρους των επιπτώσεων όσο και για την έρευνα των μεθόδων διεξαγωγής δοκιμών και ειδικά έρευνα των συνεπειών μεικτής επίδρασης και συνεργίας.
Γνωρίζουμε ότι οι εν λόγω ουσίες αλληλεπιδρούν με τρόπο άκρως επικίνδυνο.
Θεωρώ επίσης ότι είναι σημαντικό να γίνει ειδική έρευνα για τους κινδύνους, όπως επίσης ότι πρέπει να εξασφαλίσουμε ότι η έρευνα θα είναι ανεξάρτητη, τουτέστιν ότι δεν θα βασίσουμε τις δικές μας πολιτικές πρωτοβουλίες στις έρευνες των ίδιων των παραγωγών.
Όσον αφορά την έρευνα, γνωρίζουμε επίσης ότι είναι σημαντική η διεθνής συνεργασία, ειδικά με τις ΗΠΑ και την Ιαπωνία.
Πιστεύω ότι είναι καλό εάν η μελλοντική νομοθεσία για τις χημικές ουσίες περιλαμβάνει ειδικό πλαίσιο, κάποια ειδικά κεφάλαια για τις ουσίες που προκαλούν ενδοκρινικές διαταραχές.
Πρέπει να υπάρξει ένα νομοθετικό πλαίσιο που θα βασίζεται στην αρχή της προφύλαξης και την αναστροφή του βάρους της απόδειξης.
Παράλληλα πρέπει να προβλέπεται χρονοδιάγραμμα για δοκιμές των ουσιών που υπάρχουν.
Όταν μιλώ για νομοθετικό πλαίσιο, εξυπακούεται ότι κατά τη γνώμη μου οι κανόνες πρέπει να είναι δεσμευτικοί.
Όλη η πείρα που έχουμε αποκομίσει από τις προαιρετικές συμφωνίες στον εν λόγω τομέα είναι απογοητευτική.
Θα ήθελα να ευχαριστήσω τους εισηγητές των διάφορων ομάδων και την Επιτροπή για τη συνεργασία που είχαμε κατά την κατάρτιση της έκθεσης.
Όσον αφορά τις τροπολογίες, εγώ απλώς θα επισημάνω ότι η δική μου είναι απλώς μια γλωσσική βελτίωση του σημείου 15 της έκθεσης.
Μου είναι αδύνατο να συστήσω να υπερψηφίσουμε τις τρεις τροπολογίες της κ. Grossetκte.
Πιστεύω ότι οι τροπολογίες σε μεγάλο βαθμό κινητοποιούνται από τη χημική βιομηχανία, η οποία ήρθε σε επικοινωνία και με εμένα.
Είναι σαφές ότι θα προσπαθήσουν να βάλουν εμπόδια στην προσπάθειά μας να παρέμβουμε εδώ και τώρα και πιστεύω ότι είναι σημαντικό να υπογραμμίσουμε ότι οι συμβουλές που λαμβάνουμε από τις επιστημονικές επιτροπές είναι συμβουλές και δεν σημαίνει ότι θα γίνουν νομοθεσία.
Εμείς, ως Επιτροπή, Συμβούλιο και Κοινοβούλιο, θα θεσπίσουμε το νομοθετικό πλαίσιο και όχι οι επιστημονικές επιτροπές.
Ως σύμβουλοι μάς εξυπηρετούν όπως και οι συμβουλές που λαμβάνουμε από την άλλη πλευρά.
Κυρία Πρόεδρε, θα ήθελα να ευχαριστήσω τον εισηγητή για την εξαίρετη έκθεση του και ελπίζω ότι μπορούμε να εργαστούμε με ταχύτητα στο θέμα αυτό.
Συμφωνώ με τον εισηγητή ότι είναι τρομακτικό, ειδικά οι συνέπειες στις επόμενες γενιές και οι επιπτώσεις στα αγέννητα παιδιά.
Τα τελευταία χρόνια, συγκεντρώθηκαν πολλές αποδείξεις για την επίδραση που έχουν στις ορμόνες κάποιες βιομηχανικές χημικές ενώσεις που εμφανίστηκαν στο περιβάλλον.
Οι ουσίες αυτές ονομάστηκαν ενδοκρινικοί διαταράκτες.
Η ορμονική διαταραχή δεν αποτελεί η ίδια μια δυσμενή συνέπεια αλλά είναι ένας μηχανισμός, που μπορεί να ευθύνεται για την καρκινογένεση και να έχει επιδράσεις στην αναπαραγωγή, την ανάπτυξη και τη συμπεριφορά.
Κάποια από αυτά τα αποτελέσματα μπορούν να ανιχνευθούν χρησιμοποιώντας τις σημερινές διαδικασίες εξέτασης, ακόμα και αν δεν είναι σαφές εάν η συγκεκριμένη δυσλειτουργία έχει προκληθεί από ορμονική διαταραχή.
Η Επιστημονική Επιτροπή για την Τοξικότητα και το Περιβάλλον της ΕΕ επεσήμανε ότι υπάρχει ένα πιθανώς παγκόσμιο πρόβλημα με την πανίδα.
Επίσης, η άποψη της Επιστημονικής Επιτροπής για τις επιδράσεις στην υγεία των ανθρώπων αλλά και των άγριων ζώων -στα οποία δίνεται ιδιαίτερη έμφαση- είναι ότι οι επιδράσεις στην υγεία των ανθρώπινων όντων πρέπει να ερευνηθούν γιατί πρέπει να επιβεβαιωθεί η άμεση σχέση ανάμεσα στους χημικούς ενδοκρινικούς διαταράκτες και στα προβλήματα της υγείας των ανθρώπων.
Γενικά, οι επιστήμονες είναι καχύποπτοι όσον αφορά τις οργανικές ενώσεις του χλωρίου και τα PCB (πολυχλωριωμένα διφαινύλια).
Η Επιτροπή Βιομηχανίας, Εξωτερικού Εμπορίου, Έρευνας και Ενέργειας κατέληξε σε ορισμένα συμπεράσματα συγκεκριμένα ότι και οι 560 και πλέον ύποπτες ουσίες ενδοκρινικής διαταραχής πρέπει να αξιολογηθούν πλήρως.
Πρέπει να εξετάσουμε το θέμα αυτό στο έκτο πρόγραμμα πλαίσιο.
Πρέπει να επικεντρωθούμε τόσο στις γυναίκες όσο και στους άντρες.
Αναφερόμαστε στους τεχνικούς όρους "οιστρογόνα" και "ανδρογόνα" έτσι ώστε να μην είναι αποκλειστικά ανδρικό πρόβλημα.
Κυρία Πρόεδρε, κυρία Επίτροπε, όσον αφορά στους ενδοκρινικούς διαταράκτες, έχουμε επί του παρόντος πολλές αμφιβολίες, πολλά ερωτηματικά και καμία βεβαιότητα.
Οι ουσίες αυτές δύνανται να είναι υπερβολικά επιζήμιες για την αναπαραγωγική λειτουργία ανθρώπων, ζώων και φυτών.
Δεν γνωρίζουμε το όριο των επιπέδων έκθεσης ούτε την επικίνδυνη διάρκεια έκθεσης.
Δεν έχουν καν προσδιοριστεί οι ουσίες αυτές.
Τα ερωτήματα είναι ήδη πολλά.
Εάν ενισχύσουμε σήμερα την έρευνα θα μπορέσουμε να δώσουμε απαντήσεις σε όλα αυτά τα ερωτήματα.
Οι παράγραφοι 3, 6 και 7 προσανατολίζονται εξάλλου προς την κατεύθυνση αυτή.
Απαραίτητη είναι η καλύτερη συνεργασία με τις αρχές των ΗΠΑ και της Ιαπωνίας στον τομέα της έρευνας.
Πρέπει να υποστηρίξουμε την εφαρμογή ενός κοινοτικού προγράμματος έρευνας με σκοπό τη συγκέντρωση όσο το δυνατόν περισσότερων πληροφοριών και επιστημονικών αποδείξεων και οφείλουμε να προβλέψουμε, στον προϋπολογισμό μας για το 2001, πιστώσεις που να ανταποκρίνονται στις υψηλές προσδοκίες μας για το έκτο πρόγραμμα-πλαίσιο για την έρευνα.
Χάρη στην έρευνα αυτή και μόνο θα μπορέσουμε να λάβουμε υπόψη στο μελλοντικό νομοθετικό πλαίσιο για τις χημικές ουσίες τους ειδικούς κινδύνους που συνδέονται με τους εν λόγω διαταράκτες.
Ο εισηγητής - του οποίου η εργασία είναι πολύ καλή - επικαλείται την αρχή της προφύλαξης ως βάση για τα μέτρα που πρέπει να ληφθούν στο συγκεκριμένο θέμα.
Από την άποψη αυτή, όμως, πρέπει να επιδείξουμε επίσης πνευματική ωριμότητα.
Η αρχή της προφύλαξης δεν συνεπάγεται μόνο την εφαρμογή κανονιστικών μέτρων: εκτός από τις κανονιστικές ρυθμίσεις μπορεί επίσης να αναληφθεί θετική δράση.
Η τροπολογία που υποβάλλω έχει αυτόν ακριβώς το στόχο.
Ευελπιστώ εξάλλου ότι θα ληφθεί υπόψη η γνωμοδότηση της Επιστημονικής Επιτροπής για την Τοξικότητα, την Οικοτοξικότητα και το Περιβάλλον, που εκδόθηκε στις 5 του περασμένου Σεπτεμβρίου.
Η εμπειρία της Επιστημονικής αυτής Επιτροπής είναι αναγνωρισμένη και πρέπει να λαμβάνεται υπόψη η γνώμη της πριν από οποιαδήποτε νομοθετική απόφαση.
Φρονώ ότι είναι σημαντικό να στηριχθούμε στις γνώμες των εμπειρογνωμόνων.
Η αρχή της προφύλαξης συνεπάγεται ακόμη ότι πρέπει να στηρίζουμε τις αποφάσεις μας στις βέλτιστες δυνατές διαθέσιμες επιστημονικές γνώσεις.
Η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών εκφράζει την αντίθεσή της επίσης - είμαι υποχρεωμένη να το επαναλάβω, αλλά κάθε φορά υποστηρίζω το ίδιο - εκφράζει την αντίθεσή της στο αίτημα για μετάθεση του βάρους της απόδειξης από σήμερα κιόλας.
Τη στιγμή που δεν έχουμε ακόμη καμία απολύτως βεβαιότητα, είναι τουλάχιστον πρόωρο να ανατρέψουμε το καθεστώς ευθύνης που ισχύει στο θέμα αυτό.
Σήμερα, απαιτείται εκ των προτέρων άδεια για τη διάθεσή των επικίνδυνων ουσιών στην αγορά.
Φρονώ ότι η διαδικασία αυτή αποτελεί ήδη ένα προστατευτικό μέτρο.
Ως Κοινοβούλιο, οφείλουμε να στείλουμε - και στο σημείο αυτό συμφωνώ με τον εισηγητή - ένα ρεαλιστικό και υπεύθυνο μήνυμα στην κοινή γνώμη, στους καταναλωτές, στην Επιτροπή, καθώς και στις βιομηχανίες.
Οι αμφιβολίες είναι πραγματικές, οι ανησυχίες υφίστανται.
Είναι καθήκον μας να δώσουμε μια ορθή απάντηση.
Κυρία Πρόεδρε, εκπροσωπώ τη βορειοδυτική περιοχή της Αγγλίας, η οποία περιλαμβάνοντας τις πόλεις του Μάντσεστερ και του Λίβερπουλ είναι, υποθέτω, μια από τις πιο πυκνοκατοικημένες περιοχές της Ευρωπαϊκής Ένωσης.
Έχουμε ένα ειδικό πρόβλημα με τα θαλάσσια πλατιά ψάρια- συγκεκριμένα με τις γλώσσες στις εκβολές του ποταμού Mersey- τα οποία παρουσιάζουν ακραία ερμαφρόδιτα χαρακτηριστικά και δε ξέρουμε ποια είναι η αιτία.
Υπάρχουν πολλά χημικά εργοστάσια γύρω από τις εκβολές του ποταμού και οι υποψίες μας έπεσαν σε αυτά, όμως οι επιστήμονες εξετάζουν επίσης το ενδεχόμενο να φταίνε τα απορρυπαντικά τα οποία χρησιμοποιούνται τόσο στη βιομηχανία όσο και στα σπίτια μας.
Εξετάζουν επίσης τα οιστρογόνα -τα συνθετικά οιστρογόνα συγκεκριμένα- τα οποία χρησιμοποιούνται στα αντισυλληπτικά χάπια που παίρνουν εκατοντάδες ή χιλιάδες γυναίκες στην περιοχή.
Επίσης, ερευνούν και το ενδεχόμενο των φυσικών οιστρογόνων τα οποία παράγονται από τις γυναίκες σε πολύ μεγάλες ποσότητες.
Θα μπορούσε να είναι συνδυασμός και των τριών αυτών παραγόντων, και εδώ έγκειται η δυσκολία.
Δεν γνωρίζουμε τις απαντήσεις και υπάρχουν περισσότερες από 500 χημικές ουσίες για να διαλέξουμε.
Διατηρώ αμφιβολίες για τη χρήση της αρχής της προφύλαξης και φυσικά, για την κακή χρήση της, καθώς από τη φύση της δεν ξέρουμε πότε πρέπει να τη χρησιμοποιήσουμε και πότε όχι.
Ανησυχούμε πολύ για τα μακροπρόθεσμα αποτελέσματα της τοποθέτησης χιλιάδων χημικών ουσιών στο φυσικό περιβάλλον, αλλά είναι δύσκολο να προσδιορίσουμε ακριβώς ποια από αυτά θα βάλουμε στο στόχαστρο.
Τα φαινόμενα της μείωσης των ποσοτήτων σπέρματος, της αύξησης των επιπέδων του καρκίνου του στήθους, της θηλυκής πολικής αρκούδας που αναπτύσσει αρσενικά γεννητικά όργανα και άλλα, προκαλούν πραγματικούς φόβους και πρέπει να είμαστε προετοιμασμένοι να απαγορεύσουμε κάποιες ουσίες με βάση τις εικασίες και μόνο, πριν να αποκτήσουμε ισχυρές επιστημονικές αποδείξεις.
Υποστηρίζω τόσο τις προτάσεις της Επιτροπής όσο και τις υποδείξεις του εισηγητή.
Ωστόσο, μπορούμε να είμαστε βέβαιοι ότι πολλές διαφωνίες θα προκύψουν όταν θα αρχίσουμε να προσδιορίζουμε τα χημικά που πρέπει να απαγορευτούν.
Κυρία Πρόεδρε, Επίτροπε, συνάδελφοι, θα ήθελα να συγχαρώ τον Torben Lund με την έξοχη έκθεση που εκπόνησε, η οποία υποστηρίζεται 100% από την πολιτική μου ομάδα.
Οι ενδοκρινικοί διαταράκτες είναι μια σχετικά καινούργια έννοια.
Στη γλωσσική μου περιοχή έχει καθιερωθεί εδώ και ένα δύο χρόνια.
Γνωρίζω ότι στα δανικά χρησιμοποιείται ο όρος οιστρογόνες ουσίες και ότι το θέμα αυτό συζητιέται εδώ και δέκα σχεδόν χρόνια.
Ο αγγλικός όρος είναι ενδοκρινικοί διαταράκτες και στην επιστημονική βιβλιογραφία διεξάγεται ευρεία συζήτηση γι' αυτόν.
Ωστόσο, για παράδειγμα στα γερμανικά, δεν έχει καθιερωθεί ακόμη κανείς όρος.
Από αυτό προκύπτει ότι πρόκειται για ένα νέο πρόβλημα, πράγμα που δεν σημαίνει ότι δεν είναι σοβαρό.
Συμφωνούμε απόλυτα με την προθεσμία του 2001.
Φοβούμαι ότι η Ευρωπαϊκή Επιτροπή, υπό την πίεση της χημικής βιομηχανίας, έχει την πρόθεση να περιμένει πάρα πολύ με τη θέσπιση νομικών μέτρων.
Οι μισές από τις 560 ουσίες για τις οποίες υπάρχουν υποψίες ότι είναι ενδοκρινικοί διαταράκτες είναι ζιζανιοκτόνα.
Αυτό το παραδέχθηκε η Επιτροπή απαντώντας σε ερωτήσεις που υπέβαλε στην Επιτροπή Περιβάλλοντος.
Εδώ πρέπει να αρχίσουμε.
Όπως και να' χουν τα πράγματα, οι ουσίες αυτές δεν πρέπει να τοποθετηθούν στο τέλος του καταλόγου.
Λαμβάνονται σήμερα υπόψη οι ενδοκρινικοί διαταράκτες κατά την έγκριση ζιζανιοκτόνων;
Δυστυχώς όχι.
Οι ουσίες αυτές δεν περιλαμβάνονται στις επονομαζόμενες ενιαίες αρχές.
Παρόλα αυτά θα έπρεπε.
Πιστεύω ότι το θέμα αυτό θα πρέπει να ρυθμιστεί το αργότερο με την επανεξέταση της οδηγίας για τα ζιζανιοκτόνα, το 2003.
Ελπίζω ότι η Επίτροπος μπορεί να μας δώσει μια απάντηση εδώ.
Κυρία Πρόεδρε, θα ήθελα να ευχαριστήσω τον κ. Torben Lund για την εξαιρετική έκθεση που κατάρτισε, η οποία αξίζει την πλήρη υποστήριξη ολόκληρου του Κοινοβουλίου.
Οι επιπτώσεις των τεχνητά κατασκευασμένων χημικών ουσιών οι οποίες διοχετεύονται στο περιβάλλον είναι σαφείς.
Έχουμε πολλά παραδείγματα πώς βλάπτεται η αναπαραγωγική ικανότητα και η ανάπτυξη της χλωρίδας και της πανίδας.
Ένα από τα πιο αποτροπιαστικά παραδείγματα είναι η ουρογενετικές διαταραχές που παρατηρήθηκαν στις αρκούδες της Ανταρκτικής.
Αυτό το παράδειγμα δείχνει πώς οι επιβλαβείς επιπτώσεις των διάφορων ουσιών που προκαλούν ενδοκρινικές διαταραχές είναι παγκόσμιο πρόβλημα, που έχει πλήξει ακόμα και το πλέον απομονωμένο κομμάτι του κόσμου.
Τα ερευνητικά πορίσματα που υπέβαλε ο Δανός καθηγητής κ. Skakkebζk για τη σημαντική μείωση της ποσότητας σπέρματος στους άντρες μας προκαλεί και αυτή μεγάλη ανησυχία.
Έχουμε μάλιστα φτάσει στο σημείο νέοι άντρες να αναγκάζονται να κάνουν εξετάσεις σπέρματος για να δουν εάν μπορούν να ξεκινήσουν να φτιάξουν οικογένεια, για να διανοηθούν καν ότι είναι έστω και λίγο σίγουροι ότι μπορούν να κάνουν παιδιά.
Η αρχή της προφύλαξης λοιπόν, στην οποία πολύ σωστά αναφέρθηκε ο κ. Torben Lund, πρέπει να τεθεί ως επικεφαλίδα της ατζέντας μας.
Είναι ακριβώς τώρα που καλούμαστε να κάνουμε πιο επιθετική χρήση αυτής της αρχής.
Επικαλούμενοι την αρχή της προφύλαξης θα μπορέσουμε να θεσπίσουμε επείγοντα μέτρα με στόχο την αποφυγή πιθανών ανεπανόρθωτων βλαβών στους ανθρώπους, τη χλωρίδα και την πανίδα.
Είναι καιρός τώρα να κάνουμε έργο τα ωραία λόγια για την προστασία του περιβάλλοντος και της υγείας και να εκμεταλλευτούμε την αρχή της προφύλαξης σε έναν τομέα για τον οποίο γνωρίζουμε ακόμα ελάχιστα.
Είναι η μόνη απάντηση που μπορούμε να δώσουμε στον λαό που νιώθει ανασφάλεια.
Είναι άκρως επείγον να ακολουθήσουμε τις συστάσεις της έκθεσης το μελλοντικό νομοθετικό πλαίσιο για τις χημικές ουσίες να βασίζεται τόσο στην αρχή της προφύλαξης όσο και στην αναστροφή του βάρους της απόδειξης.
Κυρία Πρόεδρε, ως πολιτικοί έχουμε καθήκον να λάβουμε αποφάσεις για τον πολύ δύσκολο τομέα της υγείας.
Το λέω αυτό παρόλο που είμαι γιατρός στο επάγγελμα.
Οι μηχανισμοί δράσης των ενδοκρινικών διαταρακτών δεν είναι πάντοτε γνωστοί.
Οι επιμέρους ποικιλίες είναι ιδιαίτερα σημαντικές.
Συγχρόνως ποικίλλει και η ευαισθησία ανάλογα με την περίοδο της ανθρώπινης ζωής.
Γι' αυτό δεν μπορούμε να ακολουθήσουμε τη συγκεκριμένη ρουτίνα και να καθορίσουμε οριακές τιμές για την κατάλληλη ανώτατη έκθεση στις ουσίες αυτές, καθώς τέτοιες οριακές τιμές δεν είναι δυνατόν να οριστούν για τους ενδοκρινικούς διαταράκτες.
Ως πολιτικοί οφείλουμε να δούμε με απόλυτη σοβαρότητα το ζήτημα των ενδοκρινικών διαταρακτών.
Θεωρώ ότι το έγγραφο στρατηγικής της Επιτροπής είναι πολύ καλό.
Χρειαζόμαστε περισσότερες γνώσεις και γι' αυτό θα πρέπει να δοθεί προτεραιότητα στην έρευνα, να επιταχυνθεί η αξιολόγηση του κινδύνου και να εντοπιστούν τα πιθανά υποκατάστατα.
Χρειαζόμαστε γνωμοδότηση της επιστημονικής επιτροπής.
Η κοινή γνώμη θα πρέπει να ενημερωθεί καταλλήλως.
Χρειάζεται συντονισμός μεταξύ κρατών μελών, βιομηχανίας και των σχετικών οργανώσεων.
Προκειμένου να επιτευχθούν όλα αυτά η Επιτροπή θα πρέπει να εργάζεται βάσει ενός καταλόγου προτεραιοτήτων.
Όσον αφορά το σχέδιο έκθεσης της Επιτροπής Περιβάλλοντος, Δημόσιας Υγείας και Προστασίας των Καταναλωτών, έχω μια σημαντική αντίρρηση.
Δεν συμφωνώ με την άποψη ότι οι εθελοντικές συμφωνίες δεν αποτελούν γενικά μία χρήσιμη μέθοδο.
Αντίθετα θεωρώ ότι οι εθελοντικές συμφωνίες μπορούν να αποτελέσουν μία μέθοδο ταχύτερη από τη νομοθετική.
Οι συμφωνίες για ζητήματα όπως η χρονικά περιορισμένη παύση, οι περιορισμοί στη διάθεση στην αγορά, ο εντοπισμός των διαφόρων ακίνδυνων προϊόντων κλπ. θα πρέπει συνήθως να προτιμούνται εφόσον υπάρχουν αμφιβολίες, αλλά στις περιπτώσεις αυτές είναι αναγκαία η ελαστικότητα και η ταχεία λήψη μέτρων.
Θα ήθελα τέλος να υπογραμμίσω ότι τα νομοθετικά μέτρα θα πρέπει πάντοτε να ακολουθούν μία συνολική επιστημονική αξιολόγηση και συστάσεις από επιστημονικές επιτροπές.
Οι αξιολογήσεις και οι συστάσεις αυτές θα πρέπει να θεωρούνται αποφασιστικής σημασίας αν θέλουμε να διατηρήσουμε την αξιοπιστία μας ως πολιτικοί.
Πιστεύω ότι όποιος ακούει αυτή τη συζήτηση και δεν είχε ποτέ πριν ακούσει για τους ενδοκρινικούς διαταράκτες, θα δικαιολογείται να πιστεύει ότι οι ενδοκρινικοί διαταράκτες είναι μάλλον μια ιστορία τρόμου επιστημονικής φαντασίας και δεν έχει καμία σχέση με τη δική του υγεία.
Όμως η πραγματικότητα είναι ότι πρόκειται για ένα σημαντικό ζήτημα τόσο για τη δημόσια υγεία όσο και για την υγεία των ζώων.
Σήμερα η κοινοτική νομοθεσία για τα χημικά δεν είναι σε θέση να αντιμετωπίσει τον κίνδυνο που δημιουργούν οι ενδοκρινικοί διαταράκτες.
Είναι ανησυχητικό το γεγονός ότι το ανθρώπινο σώμα περιέχει περισσότερες από 100 χημικές ουσίες που δεν υπήρχαν πριν από 50 χρόνια.
Πολλά προβλήματα υγείας των γυναικών συνδέονται με την έκθεση στους ορμονικούς διαταράκτες.
Υπάρχει επίσης μια πιθανή σύνδεση ανάμεσα σε αυτές τις ουσίες - όπως ανέφεραν άλλοι συνάδελφοι απόψε - και τα αυξημένα ποσοστά καρκίνου του στήθους, άλλων μορφών καρκίνων και της μείωσης της ποσότητας σπέρματος στους άντρες.
Η επίδραση που μπορεί να έχουν στην υγεία και την αναπαραγωγή τόσο των ανθρώπων όσο και των ζώων είναι ανησυχητική, ενώ τα παιδιά, οι έγκυες εργαζόμενες και άλλοι ευάλωτοι για διάφορους λόγους εργαζόμενοι, αποτελούν τις πιο ευαίσθητες ομάδες.
Ένα ακόμα πρόβλημα αφορά το γεγονός ότι είναι σχεδόν αδύνατο να καθορίσουμε οριακές τιμές για τις ορμονομιμητικές ουσίες.
Από την πλευρά των καταναλωτών προτάθηκε να μετατοπιστεί το βάρος της απόδειξης και να απαιτείται από τους κατασκευαστές να αποδεικνύουν τουλάχιστον μια εύλογη βεβαιότητα για τη μη πρόκληση βλάβης πριν να μπορούν να διαθέσουν κάποιο προϊόν στην αγορά.
Μεγαλύτερη διαθεσιμότητα πληροφοριών προτείνεται επίσης με βάση την αρχή του δικαιώματος στη γνώση.
Χρειάζεται περισσότερη έρευνα που θα μας επιτρέψει να δράσουμε γρήγορα, αποτελεσματικά και με βεβαιότητα.
Η ανάγκη για μια ευρωπαϊκή στρατηγική είναι μεγάλη.
Για αυτό είναι τόσο σημαντική η συγκεκριμένη έκθεση που συζητάμε.
Περισσότερη πληροφόρηση, μεγαλύτερη ευαισθητοποίηση του κοινού και περισσότερη έρευνα είναι αυτά που χρειαζόμαστε.
Ευχαριστώ τον εισηγητή για την έκθεση του και προτρέπω το Σώμα να την υποστηρίξει.
.
Καταρχήν, θα ήθελα να εκφράσω την εκτίμηση μου για την ανταπόκριση του Κοινοβουλίου στην ανακοίνωση της Επιτροπής σχετικά με μια κοινοτική στρατηγική για τους ενδοκρινικούς διαταράκτες και την εργασία του εισηγητή, του κ. Lund.
Δεν υπάρχει συνέδριο με αντικείμενο τα χημικά που να μη θίγει το θέμα των ενδοκρινικών διαταρακτών.
Αυτό οφείλεται κατά κύριο λόγο στη σημαντική δυνητική καταστροφή που μπορούν να προκαλέσουν οι ουσίες αυτές στα ζώα και τους ανθρώπους, και κυρίως, στα αγέννητα έμβρυα και στην αναπαραγωγική μας ικανότητα.
Είναι δύσκολο να φανταστούμε μια πιο καταστρεπτική και επικίνδυνη τάση από κάποια που θα έβλαπτε την ικανότητα μας για αναπαραγωγή.
Το θέμα των ενδοκρινικών διαταρακτών είναι σύνθετο και υπάρχουν ακόμα αρκετά ερωτήματα σχετικά με αυτό τα οποία πρέπει να απαντηθούν.
Ξέρουμε κάποια πράγματα.
Για ορισμένα από αυτά μπορούμε να κάνουμε προβλέψεις με σιγουριά, ενώ για άλλα υπάρχει μεγάλος βαθμός αβεβαιότητας.
Αυτό που σίγουρα γνωρίζουμε είναι ότι κάποιες χημικές ενώσεις που κατασκεύασε ο άνθρωπος και απελευθερώθηκαν στο περιβάλλον, καθώς και κάποιες φυσικές, έχουν την ικανότητα να διαταράσσουν το ενδοκρινικό σύστημα των ανθρώπων και των ζώων.
Σε αυτές συγκαταλέγονται κάποιες επίμονες ενώσεις που συσσωρεύονται στον οργανισμό και περιέχονται στα εντομοκτόνα και τα βιομηχανικά χημικά, καθώς και σε κάποια συνθετικά προϊόντα.
Πολλοί πληθυσμοί άγριων ζώων έχουν ήδη μολυνθεί από τις ενώσεις αυτές.
Υπάρχουν επαρκή ποσοτικά δεδομένα που αποδεικνύουν την αιτιολογική σχέση ανάμεσα στην έκθεση σε αυτές τις ουσίες και τη μείωση της αναπαραγωγικής ικανότητας των ζώων.
Υπάρχουν ακόμη κάποια γενικά συμπεράσματα στα οποία κατέληξε η επιστημονική κοινότητα, όπως το γεγονός ότι τα εν λόγω χημικά έχουν εντελώς διαφορετικές επιδράσεις, όπως είπε ο κ. Arvidsson, στα έμβρυα σε όλη τη διάρκεια της κύησης από τη σύλληψη μέχρι τη γέννηση και στα νεογνά, από ότι στους ενήλικες καθώς επίσης και το γεγονός ότι οι επιδράσεις εκδηλώνονται πιο συχνά στα παιδιά από ότι σε ένα γονέα που είχε εκτεθεί στην ουσία.
Ωστόσο, υπάρχουν πολλές αμφιβολίες αφού η φύση και η έκταση των αποτελεσμάτων της έκθεσης δεν έχουν ακόμα σαφώς προσδιοριστεί.
Οι πληροφορίες είναι περιορισμένες, ειδικά σε ότι αφορά τα επίπεδα της μόλυνσης στα έμβρυα.
Η ανάγκη για περαιτέρω εξέταση των πιθανών κινδύνων που θα καλύψει τα κενά γνώσης που έχουμε, είναι ο λόγος για τον οποίο παρουσίασα την πρόταση σχετικά με μια κοινοτική στρατηγική για τους ενδοκρινικούς διαταράκτες.
Όλοι μας έχουμε το δικαίωμα να γνωρίζουμε και την υποχρέωση να μάθουμε.
Θα αναφερθώ τώρα στα στοιχεία κλειδιά της στρατηγικής αυτής.
Η βάση για αυτήν είναι η αρχή της πρόληψης.
Είμαι ευτυχής που το Κοινοβούλιο υποστηρίζει το στόχο της Επιτροπής να καταρτίσει κατάλληλη πολιτική δράσης με βάση την αρχή της πρόληψης προκειμένου να αντιμετωπίσουμε γρήγορα και αποτελεσματικά το πρόβλημα της ενδοκρινικής διαταραχής.
Η αρχή αυτή καθώς και η ανάγκη να αναπτύξουμε δραστικές και αποτελεσματικές στρατηγικές διαχείρισης κινδύνου σχετικά με τους ενδοκρινικούς διαταράκτες, τονίστηκαν επίσης από το Περιβαλλοντικό Συμβούλιο στα συμπεράσματά του της 30ης Μαρτίου.
Την ίδια στιγμή το Κοινοβούλιο διακρίνει μια έλλειψη φιλοδοξίας στη στρατηγική της Επιτροπής που αφορά την ανάγκη να μειώσουμε την ανθρώπινη έκθεση στους ενδοκρινικούς διαταράκτες και να προστατεύσουμε τα άγρια ζώα.
Αυτό είναι κάτι για το οποίο θα ήθελα να κάνω καταρχήν κάποια σχόλια.
Υπάρχουν δυο βασικά στοιχεία στη στρατηγική της Επιτροπής.
Το ένα είναι η περαιτέρω έρευνα και ανάπτυξη και το άλλο η ανάπτυξη κοινών μεθόδων ελέγχου.
Όσον αφορά την έρευνα και την ανάπτυξη, το κύριο εργαλείο της Επιτροπής είναι το πέμπτο πρόγραμμα πλαίσιο για την έρευνα και την ανάπτυξη.
Έχω τη χαρά να σας γνωστοποιήσω ότι η ενδοκρινική διαταραχή έχει χαρακτηριστεί ως θέμα προτεραιότητας για την έρευνα στην τελευταία αναθεώρηση των σχετικών προγραμμάτων που αφορούν την ανθρώπινη υγεία και το περιβάλλον.
Η Επιτροπή προγραμματίζει επίσης μια ειδική πρόσκληση υποβολής προτάσεων για την ενδοκρινική διαταραχή που θα συμβάλλει στην περαιτέρω προώθηση της έρευνας για το θέμα αυτό.
Οι συστάσεις στην πρόταση ψηφίσματος του Κοινοβουλίου θα ληφθούν επίσης υπόψη.
Η ανάπτυξη συμφωνημένων μεθόδων ελέγχου θα απαιτήσει ένα χρονικό ορίζοντα δύο ως τεσσάρων χρόνων.
Η συμφωνία σχετικά με τις μεθόδους ελέγχου στοχεύει να εξασφαλίσει ότι όλοι οι εμπλεκόμενοι θα συμφωνήσουν ότι οι έλεγχοι που έχουν σχεδιαστεί να ανιχνεύουν τα σωστά στοιχεία θα ερμηνεύονται με ομοιόμορφο τρόπο.
Χωρίς μια τέτοια συμφωνία, θα βρισκόμαστε συνεχώς αντιμέτωποι, όχι μόνο με επιστημονική αβεβαιότητα αλλά και με αντικρουόμενες επιστημονικές απόψεις.
Για το λόγο αυτό, πιστεύουμε ότι μπορούμε να αρχίσουμε να σκεφτόμαστε τη νομοθετική δράση για τη μείωση της έκθεσης με ένα ολοκληρωμένο τρόπο, επί της βάσης της αρχής της πρόληψης, μόνο όταν έχουμε στα χέρια μας τη συμφωνία για τις μεθόδους ελέγχου.
Οι συμφωνημένες μέθοδοι ελέγχου είναι επίσης απαραίτητες για την εφαρμογή μιας ολοκληρωμένης άσκησης στην αναζήτηση υποκατάστατων.
Διαφορετικά, πιθανά υποκατάστατα μπορεί να προκαλούν τις ίδιες υποψίες με τις ουσίες που αντικαθιστούν.
Παράλληλα, πρέπει να λάβουμε υπόψη μας τις υπάρχουσες επιστημονικές αποδείξεις.
Για το λόγο αυτό επιφυλασσόμεθα να δράσουμε βραχυπρόθεσμα, χωρίς να έχουμε τις συμφωνημένες μεθόδους ελέγχου επί τη βάση της αρχής πρόληψης και κατά περίπτωση.
Το Κοινοβούλιο υποστηρίζει το στόχο της Επιτροπής να χαρακτηρίσει μια πρώτη ομάδα ενδοκρινικών διαταρακτών μέχρι το τέλος αυτού του χρόνου, καθώς και να προσδιορίσει ειδικές περιπτώσεις καταναλωτικής χρήσης και έκθεσης του οικοσυστήματος για ειδική δράση χωρίς να περιμένει περαιτέρω ελέγχους.
Η ανάλυση των υπαρχόντων νομικών μέσων που σχετίζονται με τους ενδοκρινικούς διαταράκτες θα αποτελέσει επίσης μέρος αυτής της εργασίας.
Έχω να κάνω δύο σχόλια πάνω σα αυτό.
Πρώτον, ο στόχος της Επιτροπής για το τέλος του 2000 βασίζεται σε διαδικασία με δύο φάσεις: πρώτα τη σύνταξη λίστας υποψηφίων ουσιών από τους συμβούλους και δεύτερον την τοποθέτηση των προτεραιοτήτων.
Θα ακολουθήσει η έγκριση από την Επιτροπή μιας πρότασης για την τοποθέτηση των προτεραιοτήτων.
Μέχρι στιγμής μόνο η σύνταξη της λίστας των υποψηφίων έχει ολοκληρωθεί.
Η δεύτερη φάση της εργασίας αυτής, περιλαμβάνει τη διαβούλευση με τους ενδιαφερόμενους κατά την οποία έχουμε σαν στόχο να πετύχουμε την ευρύτερη δυνατόν συμφωνία σχετικά με τις ουσίες προτεραιότητας.
Δεν μπορώ να δεσμευτώ ότι και οι 533 υποψήφιες ουσίες θα είναι στη λίστα προτεραιότητας, χωρίς να θέλω να προκαταλάβω την έκβαση των συζητήσεων των εμπλεκομένων φορέων, οι οποίες βρίσκονται σε εξέλιξη.
Η Επιστημονική Επιτροπή όπως και οι εκπρόσωποι της βιομηχανίας επέκριναν τη λίστα των υποψηφίων ουσιών, την έκθεση BKH.
Αντίθετα, τα αρχικά σχόλια που έχουμε από τα κράτη μέλη και τις ΜΚΟ υποστηρίζουν την έκθεση ως ένα αξιόλογο σημείο εκκίνησης.
Οι επικρίσεις της Επιστημονικής Επιτροπής για τις επιστημονικές αδυναμίες της έκθεσης θα αποτελέσουν αντικείμενο των επόμενων σταδίων του καθορισμού των προτεραιοτήτων και θα τύχουν περαιτέρω αξιολόγησης.
Θα ήθελα να προσθέσω στο σημείο αυτό ότι κάποιες από τις επικρίσεις βασίζονται στη λανθασμένη υπόθεση ότι η ομάδα 60 ουσιών που προσδιορίζονται σε αυτή την έκθεση θα είναι οι ουσίες προτεραιότητας.
Αυτές οι ουσίες είναι στην πραγματικότητα μέρος μιας λίστας υποψηφίων που περιλαμβάνει 533 ουσίες για τις οποίες οι συζητήσεις είναι αυτή τη στιγμή σε εξέλιξη.
Είναι επίσης σημαντικό να έχουμε υπόψη μας ότι η λίστα που θα φτιαχτεί πρέπει να είναι μια δυναμική λίστα.
Θα μπορούν δηλαδή να προστεθούν νέες ουσίες ή να αφαιρεθούν κάποιες από τις αρχικές ουσίες καθώς θα έρχονται στο φως νέες επιστημονικές αποδείξεις.
Το δεύτερο σχόλιο μου σχετικά με τη λίστα προτεραιότητας των ουσιών, αφορά το αίτημα στην πρόταση ψηφίσματος για μια απόφαση σχετικά με την επέμβαση σε συγκεκριμένες περιπτώσεις μέχρι τα μέσα του 2001.
Προκειμένου να επιλεγούν από τη λίστα προτεραιότητας κάποιες ειδικές περιπτώσεις που απαιτούν ειδική δράση, απαιτείται μια μεγαλύτερη αξιολόγηση εις βάθος σχετικά με τις καταναλωτικές χρήσεις και την έκθεση του οικοσυστήματος.
Επίσης, ο ρόλος των επιστημονικών επιτροπών στην παροχή ανεξάρτητων επιστημονικών συμβουλών θα είναι καθοριστικός για αυτές τις συγκεκριμένες περιπτώσεις.
Είναι φιλόδοξο να περιμένουμε ότι θα πετύχουμε αυτούς τους στόχους μέσα σε έξι μήνες.
Ωστόσο, θα καταβάλλουμε κάθε δυνατή προσπάθεια για να εργαστούμε όσο το δυνατόν γρηγορότερα.
Τέλος, όπως γνωρίζετε, η Επιτροπή σκοπεύει να παρουσιάσει μια Λευκή Βίβλο σχετικά με μια συνολική πολιτική για τα χημικά μέχρι το τέλος αυτού του χρόνου.
Αυτή τη στιγμή εργαζόμαστε πάνω σ' αυτό και έχω δει τα πρώτα σχέδια.
Μια από τις θεμελιώδεις αρχές αυτής της πολιτικής είναι να εξασφαλίσουμε υψηλό επίπεδο προστασίας.
Σαφώς η στρατηγική για τους ενδοκρινικούς διαταράκτες πρέπει να συμμορφώνεται με τη συνολική πολιτική για τα χημικά.
Στα πλαίσια αυτής της συνολικής πολιτικής για τα χημικά, πρέπει και λαμβάνονται υπόψη αρκετά συγκεκριμένα στοιχεία της πρότασης ψηφίσματος του Κοινοβουλίου, όπως η μετατόπιση του βάρους της απόδειξης, ο επαναπροσδιορισμός της ευθύνης των κατασκευαστών, η αναθεώρηση της νομοθεσίας για τη σήμανση και η ομαδοποίηση των χημικών για την εξέταση και τον έλεγχο.
Οι απόψεις του Κοινοβουλίου που εκφράστηκαν στην πρόταση ψηφίσματος θα ληφθούν υπόψη στη Λευκή Βίβλο που ετοιμάζεται.
Τέλος, όσον αφορά στη διεθνή συνεργασία και στην ανταλλαγή πληροφοριών, η Επιτροπή οργανώνει συνάντηση εργασίας για τους ενδοκρινικούς διαταράκτες το πρώτο εξάμηνο του 2001 με χορηγό την Παγκόσμια Οργάνωση Υγείας μεταξύ άλλων.
Η συνάντηση αυτή θα συγκεντρώσει όλους τους εμπλεκόμενους φορείς έτσι ώστε να καταγραφεί η πρόοδος και να γίνουν περαιτέρω προτάσεις για την ανάπτυξη των μεθόδων ελέγχου και της στρατηγικής ελέγχου, την έρευνα και τη δημιουργία προγραμμάτων παρακολούθησης.
Θα ήθελα ξανά να ευχαριστήσω το Κοινοβούλιο για την υποστήριξη του στην αντιμετώπιση αυτού του θέματος και να υπογραμμίσω τη δέσμευση της Επιτροπής να υλοποιήσει την πολιτική της και να λάβει υπόψη της τα στοιχεία της πρότασης ψηφίσματος του Κοινοβουλίου με ολοκληρωμένο και αποτελεσματικό τρόπο.
Η συζήτηση έληξε.
Η ψηφοφορία θα διεξαχθεί αύριο, στις 10.00.
Μεταποιημένα προϊόντα με βάση τα οπωροκηπευτικά
Η ημερήσια διάταξη προβλέπει τη συζήτηση της έκθεσης (A5-0273/2000) του Jovι Peres, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΚ) αριθ.
2200/96 για την κοινή οργάνωση των αγορών στον τομέα των οπωροκηπευτικών, του κανονισμού (ΕΚ) αριθ.
2201/96 για την κοινή οργάνωση αγοράς στον τομέα των μεταποιημένων προϊόντων με βάση τα οπωροκηπευτικά και του κανονισμού (ΕΚ) αριθ.
2202/96 περί καθεστώτος ενισχύσεως των παραγωγών ορισμένων εσπεριδοειδών.
Κυρία Πρόεδρε, η Επιτροπή παρουσίασε μια πρόταση, η οποία, κάτω από επίφαση της τεχνικής προσαρμογής, κρύβει νέους περιορισμούς στον προϋπολογισμό για έναν τομέα που, στα πλαίσια της κοινής γεωργικής πολιτικής, έχει ήδη γίνει από μόνος του αντικείμενο διακρίσεων.
Τα τελευταία χρόνια, η εξέλιξη της ισοτιμίας ευρώ-δολαρίου και άλλες συγκυρίες προκάλεσαν τη μείωση του επιπέδου των επιδοτήσεων στο ήμισυ του επιπέδου των προηγούμενων τεσσάρων χρόνων.
Λοιπόν, η πρόταση της Επιτροπής συνίσταται στην σταθεροποίηση των επιδοτήσεων σε μειωμένο επίπεδο και την απόδοση τους απευθείας στις οργανώσεις των παραγωγών, γεγονός που θα έχει σαν αποτέλεσμα την εξάλειψη του καθεστώτος των ελάχιστων τιμών.
Πριν από το τέλος του έτους, η Επιτροπή πρέπει να παρουσιάσει μια έκθεση σχετικά με την λειτουργία της ΚΟΑ οπωροκηπευτικών, η οποία, ενδεχομένως, θα συνοδεύεται από νέες προτάσεις αναθεώρησης.
Η Επιτροπή στηρίζει την πρόταση που εξετάζουμε τώρα στη βάση του επείγοντος του χαρακτήρα της.
Τώρα λοιπόν, χωρίς να αναρωτηθεί σχετικά με τον επείγοντα χαρακτήρα των θεμάτων που θίγονται από την Επιτροπή, η Επιτροπή Γεωργίας εντόπισε νέες επείγουσες καταστάσεις και, από την άλλη, διατηρεί ποσοτικές διαφορές με την πρόταση της Επιτροπής.
Μεταξύ των επειγουσών προτεραιοτήτων της επιτροπής Γεωργίας, εμφανίζεται η ενίσχυση των οργανώσεων των παραγωγών.
Το πρόβλημα βρίσκεται στο ότι, μετά την αναθεώρηση της ΚΟΑ του 96, οι οργανώσεις των παραγωγών εμφανίζονται να έχουν συστηθεί ως το βασικό της όργανο.
Παρ' όλα αυτά πρακτικά μόνο ένα 40% της παραγωγής οπωροκηπευτικών είναι συγκεντρωμένο σε οργανώσεις παραγωγών.
Μια ΚΟΑ που καλύπτει μόνο το 40 % της παραγωγής δεν αξίζει να φέρει αυτή την ονομασία.
Γι' αυτό, αν υπάρχει κάποια επείγουσα κατάσταση, εντοπίζεται στην προώθηση της συγκέντρωσης των προσφορών σε ενώσεις παραγωγών.
Δεδομένου ότι αποτελεί μια εξαίρεση της κοινής αγροτικής πολιτικής και οι ίδιοι οι παραγωγοί είναι υποχρεωμένοι να συγχρηματοδοτούν τα κονδύλια λειτουργίας, είναι σαφές ότι η αύξηση της κοινοτικής χρηματοδότησης είναι το πιο προφανές όργανο για την επίτευξη του πιο πάνω στόχου.
Γι' αυτό το λόγο, η Επιτροπή Γεωργίας πρότεινε την αύξηση του ποσού της κοινοτικής χρηματοδότησης ορισμένων κοινών δράσεων διαφόρων οργανώσεων παραγωγών και υπό συγκεκριμένες συνθήκες, κυρίως σε περιοχές που εξαρτώνται περισσότερο από την παραγωγή οπωροκηπευτικών ή σε περιπτώσεις ενώσεων ή συγχωνεύσεων οργανώσεων παραγωγών.
Οι ποσοτικές διαφορές μεταξύ της πρότασης της Επιτροπής και της πρότασης της Επιτροπής Γεωργίας, η οποία βέβαια εγκρίθηκε σχεδόν ομόφωνα, επικεντρώνονται κυρίως στο επίπεδο των επιδοτήσεων και στα πρώτα στάδια της μεταποίησης.
Μπορεί οι επιδοτήσεις που ζητά η Επιτροπή Γεωργίας να φαίνονται υπερβολικά υψηλές, αλλά δεν πρέπει να αυταπατώμεθα.
Αυτό που συμβαίνει είναι ότι οι επιδοτήσεις που προτείνονται από την Επιτροπή είναι υπερβολικά χαμηλές και γίνεται μια προσπάθεια μετατροπής μιας προσωρινής κατάστασης σε μόνιμη, ροκανίζοντας μ' αυτό τον τρόπο το εισόδημα των αγροτών.
Αυτή η συγκυρία ορίζεται από την εξέλιξη της ισοτιμίας ευρώ-δολαρίου και των ειδικών συνθηκών της αγοράς.
Πραγματικά, η τακτική της Επιτροπής Γεωργίας περιορίζεται στην αποκατάσταση των πριν το 1996 επιπέδων των επιδοτήσεων.
Επιπλέον, σε σχέση με το θέμα των επιδοτήσεων, η κατάργηση των ελάχιστων τιμών και η απευθείας πληρωμή των παραγωγών μέσω των οργανώσεών τους, μπορεί να προκαλέσει προβλήματα, ιδίως σε χώρες με μεγάλη παραγωγή οπωροκηπευτικών.
Ένα λογικό επίπεδο επιδότησης θα επέτρεπε την διατήρηση του εισοδήματος των παραγωγών σε μια κατάσταση ιδιαίτερα προβληματική.
Για την αποφυγή παράλογων καταστάσεων συστηματικών κυρώσεων, η Επιτροπή Γεωργίας αποφάσισε να προτείνει την παγίωση του όγκου του επεξεργασμένου προϊόντος στα επίπεδα των τελευταίων ετών.
Με αυτόν τον τρόπο, προσπαθούμε να προσαρμόσουμε τις επιδοτήσεις στις παραγωγικές διαρθρώσεις και στις δυνατότητες απορρόφησης της αγοράς, χωρίς να εκτιθέμεθα στον κίνδυνο δημιουργίας πλεονασμάτων.
Η ερώτηση που θα μπορούσε κανείς να θέσει, αφορά τον τρόπο χρηματοδότησης των τροπολογιών.
Κοιτάξτε, στην πραγματικότητα τα οπωροκηπευτικά παίρνουν 445 εκατομμύρια Ευρώ λιγότερα από το ανώτατο όριο που καθορίστηκε στα πλαίσια των οικονομικών προοπτικών.
Είναι αλήθεια ότι πρέπει να σεβόμαστε την αμεροληψία του προϋπολογισμού, αλλά πρέπει να συμφωνήσουμε και ως προς τη σημασία της.
Κατά τη γνώμη μου, η αμεροληψία του προϋπολογισμού συνίσταται στο να μπορεί να διατηρείται μέσα στα καθορισμένα όριά του κατά τη στιγμή που έγιναν δεκτές οι προοπτικές της οικονομίας.
Παρόλα αυτά, η Επιτροπή προσπαθεί να μειώσει τα έξοδα κάτω από τα ιστορικά ελάχιστα όρια.
Πιστεύω ότι η συζήτηση θα πρέπει να επικεντρωθεί, κατά βάση, στον τρόπο επίτευξης των στόχων για τους οποίους εμπιστευθήκαμε την ΚΟΑ, έχοντας δε αυτούς ως σημείο εκκίνησης να καθιερώσουμε δεσμεύσεις σχετικές με τον προϋπολογισμό.
Φαίνεται ότι, πολλές φορές, από τα θεσμικά όργανα απαιτείται λιγότερη αυστηρότητα, αρκεί κάθε φορά να περιορίζονται στο να προτείνουν περικοπές του προϋπολογισμού.
Η κύρια ανησυχία μας θα έπρεπε να συνίσταται στη βελτίωση της αποτελεσματικότητας των οργάνων που έχουμε δημιουργήσει..
Χωρίς προϋπολογισμό δεν μπορούμε να έχουμε ευρωπαϊκή οικοδόμηση, και ο προϋπολογισμός του τομέα των οπωροκηπευτικών συμβολίζει και αντικατοπτρίζει πολλές από τις κύριες κοινωνικές και γεωγραφικές ανισορροπίες της κοινής πολιτικής.
Θέλω να τελειώσω εκφράζοντας τις ευχαριστίες μου στους συναδέλφους της Επιτροπής Γεωργίας.
Η κατανόηση και οι προσπάθειές τους βοήθησαν τα μέγιστα στην κατάληξη στις τελικές συμβιβαστικές απόψεις, που έδωσαν τη δυνατότητα σύνταξης αυτής της - ειλικρινά καθόλου εύκολης - έκθεσης.
Κυρία Πρόεδρε, κύριε Επίτροπε, αύριο το Κοινοβούλιο θα αποφανθεί σχετικά με την πρόταση αναθεώρησης του τομέα των μεταποιημένων προϊόντων με βάση τα οπωροκηπευτικά.
Θεωρούμε αναγκαία αυτή την αναθεώρηση, αλλά η πρόταση της Ευρωπαϊκής Επιτροπής δεν βαίνει ακριβώς προς τη σωστή κατεύθυνση.
Πρέπει να εκπληρωθεί ο στόχος της συγκέντρωσης της προσφοράς με την ενθάρρυνση της δημιουργίας συνεταιρισμών παραγωγών.
Πέρυσι, όπως είπε ήδη ο συνάδελφός μου, μόνο το 40% της παραγωγής διατέθηκε στο εμπόριο μέσω ενώσεων παραγωγών.
Γι' αυτό οι τροπολογίες που εγκρίθηκαν από την Επιτροπή Γεωργίας και Ανάπτυξης της Υπαίθρου και προβλέπουν τη δυνατότητα συγχρηματοδότησης από τo ΕΓΤΠΕ-Εγγυήσεις μέχρι και του 50% των εξόδων δημιουργίας και λειτουργίας τους κατά τα πέντε πρώτα έτη ανταποκρίνονται σε μια ανάγκη, κύριε Επίτροπε, όπως και η αύξηση από 3 σε 4,5%, που εγκρίθηκε από την Επιτροπή Γεωργίας, της χρηματοδοτικής ενίσχυσης της παραγωγής που διατίθεται στο εμπόριο από κάθε οργάνωση παραγωγών.
Δεν μας ικανοποιούν τα κατώτατα όρια που προτείνονται από την Ευρωπαϊκή Επιτροπή, καθότι θα έπρεπε να έχουν προσαρμοσθεί στην εξέλιξη των αγορών.
Γι' αυτό οι τροπολογίες που έχουν ήδη εγκριθεί και προτείνονται από τον εισηγητή προς αυτή την κατεύθυνση αξίζουν να τύχουν και της δικής μας έγκρισης.
Στον κατάλογο των προϊόντων θα πρέπει να προστεθούν και εκείνα που, για μετεωρολογικούς ή συγκυριακούς λόγους, ενδέχεται να υποστούν έντονες πτώσεις των τιμών.
Η πρόταση της Επιτροπής να μειωθεί το ανώτατο όριο της απόσυρσης των εσπεριδοειδών από 10 σε 5% δεν δικαιολογείται και πιστεύω ότι δεν πρέπει να διατηρηθεί.
Ως προς τα μέσα που θα επιτρέψουν τον έλεγχο της αγοράς σε έκτακτες καταστάσεις πριν από μια κρίση, θα πρέπει να θεσπισθούν ορισμένα που θα αποτελούν ένα δίκτυο ασφαλείας όπως, για παράδειγμα, η υπέρβαση των ορίων απόσυρσης περίπου στο 10% σε περίπτωση σοβαρών κρίσεων.
Υπάρχει ένα κενό όσον αφορά την επισήμανση.
Η ισχύουσα νομοθεσία σε αυτό το ζήτημα πρέπει να αλλάξει ώστε ο καταναλωτής να είναι πλήρως ενημερωμένος και να γνωρίζει αν το προϊόν έχει παρασκευασθεί από φρέσκα φρούτα ή όχι.
Αυτό είναι ένα αίτημα των καταναλωτών.
Υποστηρίζω τις τροπολογίες που αφορούν τις τομάτες, τα αχλάδια, τα ροδάκινα, τα κεράσια, τα βερίκοκα και τα σπαράγγια, που έχουν μεγάλη σημασία σε τοπικό επίπεδο και των οποίων η ενίσχυση θα πρέπει να διατιμηθεί τιμή ανά εκτάριο, ώστε να ενισχυθεί η ανταγωνιστικότητα τους.
Ως προς τους ξηρούς καρπούς - ιδιαίτερα τα φουντούκια - εξακολουθεί να είναι χρήσιμη η παράταση της επιδότησης όσων από τους οργανισμούς των παραγωγών θα έχουν εφαρμόσει τα βελτιωτικά τους προγράμματα, καθώς και τα ειδικά μέτρα για αυτόν τον τομέα που λήγουν κατά την επόμενη περίοδο και οι συνθήκες που οδήγησαν σ' αυτά δεν έχουν μεταβληθεί.
Θα έπρεπε να παρουσιασθεί η ανάλυση της μεταρρύθμισης, την οποία τόσο επίμονα ζητούσε η Επιτροπή Γεωργίας και Ανάπτυξης της Υπαίθρου, πριν από τις 30 Ιουνίου 2001, ώστε να ενημερωθεί για το επίπεδο της ανάπτυξης του τομέα.
Η μεταρρύθμιση αυτή συνεπάγεται μια αύξηση του προϋπολογισμού, πάντοτε όμως στα πλαίσια των κονδυλίων που εγκρίθηκαν στην Ευρωπαϊκή Σύνοδο Κορυφής του Βερολίνου.
Η Επιτροπή πρέπει να κάνει και πάλι τους υπολογισμούς της εφόσον δεν υπερβαίνει τα προαναφερθέντα όρια.
Η διαφορά του προϋπολογισμού μεταξύ της Επιτροπής και του Κοινοβουλίου είναι 151 ευρώ.
Ουδετερότητα του προϋπολογισμού, κύριε Επίτροπε, δεν σημαίνει να μην υπερβαίνουν τα προτεινόμενα έξοδα του προϋπολογισμού τα όσα προκύπτουν από ό,τι έχει όντως δαπανηθεί , αλλά να είναι κάτω από τα προβλεπόμενα από τις συμφωνίες της Ευρωπαϊκής Συνόδου Κορυφής του Βερολίνου.
Δράττομαι της ευκαιρίας για να συγχαρώ τον εισηγητή και να τιμήσω την ομαδική δουλειά που κάναμε.
Πιστεύω ότι ήταν από τις προτάσεις που έγιναν αντικείμενο των εντονότερων διαπραγματεύσεων και συμφωνιών σ' αυτό Κοινοβούλιο.
Κυρία Πρόεδρε, η συζήτηση αυτή είναι συνέπεια της προτεινόμενης από την Επιτροπή αναθεώρησης τριών κανονισμών σχετικών με τα οπωροκηπευτικά, τα παράγωγα των οπωροκηπευτικών, καθώς και το καθεστώς επιδότησης των παραγωγών συγκεκριμένων εσπεριδοειδών.
Η Επιτροπή ενήργησε, όπως έχει ήδη γίνει προφανές, χωρίς να περιμένει την έκθεση σχετικά με την εφαρμογή του κανονισμού (EK) αριθ.
2020/1996, που θα είναι διαθέσιμη, σύμφωνα με τις δηλώσεις της Επιτροπής, πριν από το τέλος του τρέχοντος έτους.
Αυτός ο τρόπος δράσης - δηλαδή της μη αναμονής, όπως θα ήταν λογικό, του εγγράφου, καθώς και της έναρξης της αναθεώρησης - καθιστά προφανές ότι η Επιτροπή ή δεν ενδιαφέρεται αρκετά για το αποτέλεσμα της έκθεσής της ή ενδιαφέρεται χωρίς να την απασχολεί το περιεχόμενο της.
Με τέτοιου είδους συμπεριφορά, είναι αναπόφευκτη η εντύπωση που δίνει η Επιτροπή, ότι έχει δηλαδή βαλθεί να αναθεωρήσει αυτούς τους κανονισμούς με οποιοδήποτε τίμημα.
Τόσο επείγουσα είναι η αναθεώρηση;
Κατά τη γνώμη μας, αν η ερώτηση συνίσταται στο να γνωρίζουμε κατά πόσον αυτοί οι κανονισμοί έχουν ανάγκη αναθεώρησης, η απάντηση είναι θετική, αλλά αν η ερώτηση συνίσταται, αντίθετα, στο αν η μεταρρύθμιση που απαιτείται είναι αυτή την οποία περιέχει η πρόταση της Επιτροπής, η απάντηση είναι σαφώς αρνητική, γιατί οι καλύτεροι μηχανισμοί λειτουργίας του τομέα δεν μπορούν να χρηματοδοτούνται εις βάρος ακριβώς ενός από τους τομείς που λαμβάνουν τη μικρότερη επιδότηση από τους κοινοτικούς προϋπολογισμούς.
Τα δεδομένα που συγκεντρώθηκαν στην έκθεση, για τους μη επαΐοντες είναι εντυπωσιακά.
Ο τομέας των οπωροκηπευτικών έχει σημαντική συμμετοχή στην τελική αγροτική παραγωγή, της τάξης του 15%, ενώ η οικονομική επιβάρυνση είναι μικρή και επιπλέον μειώνεται διαρκώς.
Αν το 1995 αντιπροσώπευε το 5,3% των συνολικών δαπανών του ΕΓΤΠΕ-Εγγυήσεις, το 1999 μειώθηκε στο 3,6%.
Σε αυτό έρχονται να προστεθούν δύο συγκεκριμένα στοιχεία: αφενός, η σημασία την οποία έχει ο τομέας για το πρόβλημα της απασχόλησης και από την άλλη μεριά τα αντισταθμιστικά ποσά, συνήθη σε ό,τι αφορά τα οπωροκηπευτικά στις συμφωνίες με τρίτες χώρες.
Δεν πρόκειται να αντιτεθούμε σε αυτές τις συμφωνίες ούτε και να τις κρίνουμε, γιατί αποτελούν άσκηση αλληλεγγύης με χώρες του τρίτου κόσμου και αναπτυσσόμενες χώρες, αλλά δεν φαίνεται λογικό το τίμημα της αλληλεγγύης να επιβαρύνει αποκλειστικά έναν τομέα ο οποίος, κατά παράδοση, δεν έχει τύχει καλής αντιμετώπισης στους κοινοτικούς προϋπολογισμούς.
Χωρίς καμία αμφιβολία θα υποστηρίξουμε την έκθεση του κυρίου Jovι Peres.Πρόκειται για μιαν εξαίρετη έκθεση, για την οποία συγχαίρουμε τον εισηγητή, που έλαβε υπόψη του, με ισορροπημένο τρόπο, τα διαφορετικά ενδιαφέροντα και συμφωνίες.
Οι προτάσεις του, έτσι όπως προσπαθούν να διορθώσουν τις πλέον άδικες πλευρές της πρότασης της Επιτροπής, μπορεί να έχουν ευεργετικές συνέπειες.
Αυτή η υποστήριξη θα είναι ανεπιφύλακτη και χωρίς όρους.
Μια υποστήριξη, που, επιπλέον, την παρέχουμε με την πεποίθηση ότι το Συμβούλιο θα αποδειχθεί πιο ευαίσθητο από την Επιτροπή στις εύλογες και αιτιολογημένες προτάσεις του Ευρωπαϊκού Κοινοβουλίου.
Κυρία Πρόεδρε, κύριε Επίτροπε, η ομάδα των Πρασίνων/ Ευρωπαϊκή Ελεύθερη Συμμαχία υποστηρίζει σε γενικές γραμμές την έκθεση του εισηγητή, κ. Jove Peres.
Είμαστε πεπεισμένοι ότι η πρόταση της Eπιτροπής είναι περιοριστική όσον αφορά τις δαπάνες του προϋπολογισμού, πράγμα που συνεπάγεται σημαντικές οικονομικές περικοπές στον τομέα.
Πρέπει να λάβουμε υπόψη μας ότι ο τομέας των οπωροκηπευτικών είναι η πρώτη Κοινή Οργάνωση Αγοράς που χρηματοδοτείται από τους ίδιους τους παραγωγούς, για αυτό και η ενθάρρυνση των οργανώσεων των παραγωγών και η στήριξη τους στην αύξηση των επιχειρησιακών εξόδων τους είναι θέματα ζωτικής σημασίας.
Οφείλω να τονίσω ότι ο τομέας των οπωροκηπευτικών αντιπροσωπεύει ένα σημαντικό ποσοστό της συνολικής αγροτικής παραγωγής της Ευρωπαϊκής Ένωσης.
Παρόλα αυτά, του αντιστοιχεί μόλις το 4 % του προϋπολογισμού Ευρωπαϊκού Γεωργικού Ταμείου Προσανατολισμού και Εγγυήσεων.
Επίσης, υπενθυμίζουμε την ευρεία συναίνεση που επιτεύχθηκε στους κόλπους της Επιτροπής Γεωργίας όταν ήρθε η ώρα για την έγκριση αυτής της έκθεσης.
Πρέπει να αναφερθούμε στον έντονα μεσογειακό χαρακτήρα αυτού του είδους αγροτικής παραγωγής, που επηρεάζει πολλές χώρες μέλη.
Πρόκειται για έναν τομέα που δημιουργεί έναν σημαντικότατο αριθμό άμεσων και έμμεσων θέσεων εργασίας και συνεπάγεται μια ιδιαίτερα δυναμική οικονομική δραστηριότητα.
Σε γενικές γραμμές είναι η κύρια πηγή εσόδων περίπου 2 εκατομμυρίων ευρωπαϊκών οικογενειών.
Πρέπει να τονίσουμε και πάλι ότι οι οργανώσεις των παραγωγών που θα ενισχυθούν και θα υποστηριχθούν με την τροποποίηση που εισάγεται από την Επιτροπή Γεωργίας είναι πολύ σημαντικές για την γεωργική ανάπτυξη ορισμένων γεωγραφικών περιοχών .
Η παραγωγή οπωροκηπευτικών είναι πολύ στενά συνδεδεμένη με τον μεσογειακό πολιτισμό και τρόπο διατροφής, ο οποίος αποτελεί το πρότυπο ισορροπημένης και υγιεινής διατροφής για τους καταναλωτές.
Γι' αυτό και είναι απαραίτητο οι οργανώσεις των παραγωγών να εντάξουν στις άμεσες προτεραιότητες των στόχων τους την προώθηση της παραγωγής υψηλής ποιότητας.
Παρόλα αυτά, ο τομέας των οπωροκηπευτικών αντιμετωπίζει ένα αβέβαιο μέλλον, μεταξύ των άλλων και λόγω της υποβαθμισμένης κοινοτικής προτίμησης προς την ευρωμεσογειακή ζώνη ελεύθερου εμπορίου, πράγμα που μπορεί να δυναμιτίσει το έργο που έχει συντελεσθεί.
Γι' αυτό και πρέπει να διατηρήσουμε μια εποικοδομητική στάση και να επαγρυπνούμε για το μέλλον.
Κυρία Πρόεδρε, με την πρόταση τροποποίησης της ΚΟΑ των οπωροκηπευτικών η Επιτροπή επιδεινώνει τα προβλήματα της σημερινής οργάνωσης της αγοράς και τις αδικίες της ΚΓΠ και δημιουργεί μεγαλύτερες δυσκολίες στους αγρότες που παράγουν οπωροκηπευτικά.
Είναι ιδιαιτέρως σοβαρά τα μέτρα που αποσκοπούν να καταργήσουν την ελάχιστη τιμή, όπως συμβαίνει με τη ντομάτα που προορίζεται για τη βιομηχανία, η μείωση των ορίων της ενίσχυσης των επιχειρησιακών ταμείων από 4,5% σε 3% της αξίας της παραγωγής που θέτει σε εμπορία κάθε οργανισμός παραγωγών, η προληπτική μείωση κατά 9,1% του ποσού των ενισχύσεων στην πρώτη περίοδο εμπορίας μετά τη μεταρρύθμιση της ΚΟΑ και η μείωση της ποσότητας που μπορεί να αποτελέσει αντικείμενο απόσυρσης στα εσπεριδοειδή.
Πρέπει να δοθεί ιδιαίτερη προσοχή σε ένα τομέα με στρατηγική και κοινωνική οικονομική σημασία όπως αυτός, και κυρίως για την Πορτογαλία, με μεγάλο δυναμικό δημιουργίας απασχόλησης και στήριξης στην αγροτική ανάπτυξη μεγάλων περιοχών των χωρών του Νότου, κάτι που δεν πράττει η Επιτροπή.
Υποστηρίζουμε επομένως τις προτάσεις τροπολογίας που υποβάλλει ο εισηγητής και συνάδελφος μας κ. Jovι Peres, στο βαθμό που αποσκοπούν να επανορθώσουν τις απαράδεκτες θέσεις της Επιτροπής, κυρίως όσον αφορά τις προτάσεις κατά της αύξησης των ενισχύσεων προς τους αγρότες, την αύξηση των κατώτατων ορίων και την αναπροσαρμογή των ορίων των ενισχύσεων στους οργανισμούς των παραγωγών.
Κυρία Πρόεδρε, κύριε Επίτροπε, αγαπητοί συνάδελφοι, ύστερα από την ΚΟΑ για τον οίνο και το ελαιόλαδο, ακολουθεί η ΚΟΑ στον τομέα των οπωροκηπευτικών που αφορά επίσης τις χώρες του Νότου - εξάλλου, σχεδόν μόνο Ισπανοί συνάδελφοι παρενέβησαν - με την εξαίρετη έκθεση του φίλου μας, του συναδέλφου μας Jovι Peres που αφορά ένα θέμα πολύ σοβαρό και ιδιαίτερα συμβολικό, σοβαρό όχι μόνο ως προς τους αριθμούς - αφορά, όπως είπαμε, περίπου δύο εκατομμύρια οικογένειες ή 500 000 θέσεις απασχόλησης - αλλά επίσης διότι πίσω από την αποτυχία της μεταρρύθμισης του 1996, υπάρχουν γυναίκες, άνδρες και αγροτικές περιοχές που η Ευρωπαϊκή Επιτροπή, κύριε Fischler, καταδίκασε εν γνώσει της.
Έτσι στη Γαλλία, και συγκεκριμένα στην Προβηγκία, για μια εκμετάλλευση μήλων έκτασης 40 εκταρίων, το κόστος παραγωγής αντιστοιχεί στο διπλάσιο της τιμής πώλησης, γεγονός που σημαίνει ότι η εκμετάλλευση 40 000 μήλων ανά εκτάριο παρουσιάζει ζημίες της τάξεως των 320 000 ευρώ το χρόνο.
Θα παύσει να υπάρχει.
Ποιος ευθύνεται για αυτό;
Όχι οι δενδροκαλλιεργητές: αυτοί προσπάθησαν να συσπειρωθούν σε οργανώσεις παραγωγών και να συστήσουν χρηματοδοτούμενα από τους ίδιους επιχειρησιακά ταμεία.
Ωστόσο, για τη χρηματοδότηση αυτή απαιτούνται έσοδα και για να υπάρξουν έσοδα απαιτούνται πωλήσεις.
Όμως, δεν μπορούν να πωλήσουν διότι τα ισχυρά κεντρικά πρακτορεία προμηθειών και διανομής πραγματοποιούν αγορές εκτός Ευρώπης: αχλάδια από την Αργεντινή, μήλα από τη Χιλή, τη Νέα Ζηλανδία, τη Νότιο Αφρική, και κάνουν τις προμήθειές τους εκεί πέρα διότι κοστίζουν λιγότερο, διότι οι εργάτες στο νότιο τμήμα της Μεσογείου ή του Ειρηνικού δεν έχουν καμία κοινωνική προστασία, διότι οι δασμοί έχουν καταργηθεί, διότι η Ευρωπαϊκή Επιτροπή έχει προσβληθεί από την ασθένεια της "τρελής διπλωματίας" , δηλαδή από την ασθένεια των παγκόσμιων ελεύθερων συναλλαγών!
Στο όνομα της παγκόσμιας εξωτερικής πολιτικής, οι Βρυξέλλες θυσίασαν τους δενδροκαλλιεργητές, τους καλλιεργητές οπωροκηπευτικών και δενδροκηπευτικών μας μετατρέποντάς τους σε νόμισμα συναλλαγής στο πλαίσιο των ελεύθερων συναλλαγών.
Η συμφωνία είναι γνωστή: στο νότιο τμήμα του ημισφαιρίου, τα οπωροκηπευτικά, τα άνθη, ο οίνος και στο βορρά η βιομηχανία.
Λοιπόν τι κάνουμε όπως έλεγε και ο σύντροφος Λένιν;
Αναμφίβολα πρέπει να εγκρίνουμε τις εξαίρετες τροπολογίες για την αντιμετώπιση της κατάστασης που προτείνει ο Jovι Peres, του οποίου η εργασία είναι αξιόλογη, και η Επιτροπή Γεωργίας, χωρίς το πρόσχημα της δημοσιονομικής ουδετερότητας, διότι, αφού ξοδεύουμε χρήματα για το Κοσσυφοπέδιο, τα Βαλκάνια, την Ινδονησία, την Ασία, σημαίνει ότι χρήματα υπάρχουν.
Πάντως, αγαπητοί συνάδελφοι, εάν δεν θέσουμε τέρμα παγκοσμίως στην παρέκκλιση από το ευρωπαϊκό οικοδόμημα, τότε σταδιακά όχι μόνο οι χωρικοί θα εξαφανιστούν, αλλά και η ίδια η Ευρώπη ολόκληρη θα διαλυθεί στον ωκεανό της παγκόσμιας αγοράς.
Κυρία Πρόεδρε, κύριε Επίτροπε, στη βάση οποιασδήποτε στρατηγικής, πριν αλλάξουμε το παρελθόν και υιοθετήσουμε νέες επιχειρησιακές γραμμές, βρίσκεται η ανάλυση των όσων έχουν γίνει.
Σήμερα μου φαίνεται αναντίρρητο δεδομένο το ότι από το 1996 - έτος της γενικής αναθεώρησης της ΚΟΑ των φρέσκων και των μεταποιημένων οπωροκηπευτικών - και μετά δεν έχει πραγματοποιηθεί ακόμη κανένας προβληματισμός, παρότι είχε εξαγγελθεί εξαρχής, σχετικά με τον αντίκτυπο της ΚΟΑ στον τομέα, παρότι έχουμε ήδη φθάσει στο τρίτο έτος εφαρμογής: ένα χρονικό διάστημα ανάλυσης που κρίνεται επαρκές για να θεωρηθεί προπαρασκευαστικό οποιασδήποτε μεταρρυθμιστικής πρωτοβουλίας.
Διακυβεύονται τα συμφέροντα μιας ολόκληρης αλυσίδας παραγωγής, που απασχολεί σχεδόν δύο εκατομμύρια άτομα στις κεντρικές και νότιες περιοχές των μεσογειακών χωρών, οι οποίες αναγνωρίζονται ομόφωνα ως από τις πιο ασθενείς της Ευρωπαϊκής Ένωσης.
Ο τομέας των οπωροκηπευτικών πρέπει να αγωνισθεί ανάμεσα στις ποσοστώσεις της παραγωγής και την παγκόσμια ελευθέρωση των αγορών ελλείψει μιας πολιτικής μελετών σχετικά με τις βιοτεχνολογικές καινοτομίες.
Είναι ο παραγωγικός τομέας που θίγεται περισσότερο από οποιονδήποτε άλλον από τις διεθνείς συμφωνίες του Μαρακές, παρότι συμβάλλει κατά 16% στην αξία της γεωργικής παραγωγής της Ευρωπαϊκής Ένωσης.
Αν η φιλοσοφία της νέας ΚΟΑ είναι να ευνοήσει το σύστημα των οργανώσεων των παραγωγών ως εναλλακτικό μέσο ένταξης στο ευρωπαϊκό οικονομικό σύστημα της διανομής σε μεγάλη κλίμακα, είναι σκόπιμο η πολιτική αυτή να ενισχυθεί με τους χρηματοδοτικούς πόρους που απαιτούνται για την υλοποίηση των επιχειρησιακών προγραμμάτων, λαμβάνοντας πραγματικό χρηματοδοτικό ποσοστό ίσο τουλάχιστον με το 4,5% της παραγωγής που διατίθεται στο εμπόριο, αντί για το 3% που προτείνει η Επιτροπή.
Για να μπορέσουν να συνεχίσουν να εργάζονται, οι παραγωγοί ζητούν να υιοθετηθούν νομοθετικά κείμενα που να υποστηρίζουν και όχι να εμποδίζουν την ανάπτυξη του οπωροκηπευτικού τομέα.
Κυρία Πρόεδρε, κύριε Επίτροπε, η ΚΟΑ στον τομέα των οπωροκηπευτικών μεταρρυθμίστηκε το 1997 και, ύστερα από τρία χρόνια εφαρμογής, ο απολογισμός της χαρακτηρίζεται από αντιθέσεις.
Βασισμένη στην ενίσχυση της οικονομικής ισχύος των παραγωγών, στην επεξεργασία συλλογικών σχεδίων και στη σύναψη συμβάσεων με τις κυβερνήσεις στο πλαίσιο χρηματοδοτούμενων από τους παραγωγούς επιχειρησιακών ταμείων, η μεταρρύθμιση αυτή αποδείχτηκε τελικά ανεπαρκής και απογοητευτική ως προς τα αποτελέσματά της.
Δεν υπήρξε προάγγελος του μέλλοντος όπως προσδοκούσαμε αρχικά, διότι στην πραγματικότητα το ποσοστό προσχώρησης στις οργανώσεις παραγωγών παρέμεινε - όπως τονίστηκε προηγουμένως - υπερβολικά χαμηλό: κάτω από 40%.
Υπό τις συνθήκες αυτές, οι εν λόγω οργανώσεις παραγωγών δεν κατόρθωσαν να ασκήσουν ουσιαστική επιρροή στη ρύθμιση και την αξιοποίηση των προϊόντων στον τομέα των οπωροκηπευτικών.
Παράλληλα, αν και ο προϋπολογισμός του ΕΓΤΠΕ για τον εν λόγω τομέα σημειώνει τακτική αύξηση από το 1997, υπήρξε, όμως, πάντοτε φειδωλός κατά την εκτέλεσή του λόγω της πραγματικής χαμηλής απορρόφησης των πιστώσεων που οφείλεται στην ακαταλληλότητα των κανόνων διάθεσης.
Αντιμετωπίζουμε λοιπόν μία αλλόκοτη κατάσταση στο πλαίσιο της οποίας ένας από τους πλέον σημαντικούς τομείς της ευρωπαϊκής γεωργίας, που συγκεντρώνει το 20% των μονάδων παραγωγής, που απασχολεί πολύ ανθρώπινο δυναμικό στο στάδιο της παραγωγής και της μεταποίησης, που συμβάλλει κατά 16% στην τελική γεωργική παραγωγή, είναι τελικά μεταξύ αυτών που δεν λαμβάνει επαρκώς υπόψη η κοινή γεωργική πολιτική.
Στο πλαίσιο αυτό, επιθυμώ φυσικά να τονίσω την επικαιρότητα της πρότασης της Επιτροπής που αποτελεί απόψε αντικείμενο συζήτησης.
Κυρίως, όμως, επιθυμώ να συγχαρώ τον κ. Jovι Peres για την ποιότητα της έκθεσής του, για τις συνετές προτάσεις που διατυπώνει με στόχο την ακόμη ουσιαστικότερη βελτίωση των αποτελεσμάτων της παραγωγικής αυτής αλυσίδας των χωρών της νότιας Ευρώπης, καθορίζοντας κυρίως την κρατική ενίσχυση στο 4,5% της αξίας της παραγωγής που διατίθεται σε εμπορία και διευρύνοντάς τη έως και 6% προκειμένου να προωθηθεί η συγκέντρωση της προσφοράς από οργανώσεις παραγωγών.
Τέλος, ευελπιστώ ότι η εν λόγω μεταρρύθμιση θα αποφασιστεί σύντομα από το Συμβούλιο των Υπουργών, ώστε να τεθεί σε ισχύ το 2001 με τις προσήκουσες χρηματοδοτήσεις.
Κυρία Πρόεδρε, ο συνάδελφος εισηγητής έκανε μία καταπληκτική δουλειά.
Η κρίση στον τομέα των οπωροκηπευτικών σε ορισμένες περιοχές της Ευρωπαϊκής Ένωσης ήταν ένα δύσκολο θέμα.
Προσυπογράφω αυτή την ανάλυση την οποία πιστεύω ότι θα πρέπει να χρησιμοποιήσουμε στις επόμενες διαπραγματεύσεις του ΠΟΕ, έτσι ώστε να μπορέσουμε να διαπραγματευθούμε για τα προϊόντα που δεν προστατεύονται στην αγορά.
Και γι' αυτά πρέπει να βρεθεί ένας δρόμος.
Το δεύτερο σημείο είναι η θέση των καλλιεργητών.
Συμμερίζομαι την πρόταση του εισηγητή να ενισχυθούν έντονα οι καλλιεργητές και να υποστηριχθεί η θέση τους και θεωρώ ότι αυτό έχει ουσιαστική σημασία.
Το λέω αυτό επειδή, με τη βία που παρατηρείται σήμερα στην κίνηση των τμημάτων αγοράς των υπεραγορών, προκύπτει σιγά σιγά το ερώτημα κατά πόσον θα μπορούσε να γίνει λόγος για μια υπερβολική συσπείρωση των τμημάτων αυτών, δηλαδή για τη δημιουργία μονοπωλίων.
Σε αυτό μπορεί να δοθεί μόνο μία απάντηση: εντονότερη δραστηριοποίηση και καλύτερη οργάνωση των καλλιεργητών.
Νομίζω ότι αυτό θα ωφελήσει περισσότερο από την οικονομική ενίσχυση ενός τομέα.
Πρέπει να ενισχυθεί η θέση του τομέα στην αγορά.
Και οφείλω να σας πω ότι νομίζω ότι αυτό θα ήταν καλύτερο, οπωσδήποτε στην περίπτωση των οπωροκηπευτικών, ευαίσθητων προϊόντων τα οποία πρέπει να πωλούνται γρήγορα.
Έχω μερικές παρατηρήσεις σχετικά με την κατανομή στις διάφορες χώρες των ποσοστώσεων για την επεξεργασία και για τα όρια.
Διαπιστώνω ότι σε ορισμένα σημεία η κατανομή δεν είναι εντελώς ισορροπημένη.
Και αναμένω από τον συνάδελφο εισηγητή να καταθέσει αύριο προφορική τροπολογία τουλάχιστον για μία χώρα σχετικά με την επεξεργασία αχλαδιών.
Αλλά και αν κοιτάξουμε την κατανομή στις νότιες χώρες, κοιτάξτε για παράδειγμα τη θέση της Πορτογαλίας σε σύγκριση με άλλες χώρες, διερωτώμεθα αν είναι από κάθε άποψη ισορροπημένη.
Καταρχήν θα ήθελα να πω - και κατ' αυτή την έννοια θα ήθελα να ακολουθήσω τα όσα υποστήριξε η εκπρόσωπός μας, η κ. Rodondo - ότι έχει ουσιαστική σημασία να ενισχυθεί η θέση των καλλιεργητών, οι οποίοι πρέπει να καταστούν ισχυρότεροι, γιατί πιστεύω ότι αυτό πρέπει να συμβεί, πρέπει να καταλάβουν μια ισχυρότερη θέση στην αγορά, και ότι αυτή θα πρέπει να είναι η πολιτική που θα ασκηθεί.
Όσο έχουμε μια οργάνωση αγοράς και από τη μια πλευρά λέμε ότι δεν θέλουμε να διαθέσουμε άλλα χρήματα, θα τα καταφέρουμε μόνο εφόσον από την άλλη πλευρά κοιτάξουμε και την παραγωγή και εξετάσουμε το ενδεχόμενο του μερικού ελέγχου της.
Όμως, αντιδρώντας στην έκθεση που υποβλήθηκε, προτιμώ την ενίσχυση των καλλιεργητών.
Κυρία Πρόεδρε, κύριε Επίτροπε, αγαπητοί συνάδελφοι, η Επιτροπή υπέβαλε την 12η Ιουλίου πρόταση για τροποποίηση της κοινής οργάνωσης αγοράς στον τομέα των οπωροκηπευτικών, μολονότι το Δεκέμβριο του 2000 αναμένουμε την έκθεση αξιολόγησης της Επιτροπής σχετικά με τη λειτουργία αυτής ακριβώς της οργάνωσης αγοράς.
Εάν τώρα τροποποιήσουμε εκ των προτέρων ορισμένα σημεία, η Επιτροπή πρέπει εν συνεχεία να αξιοποιήσει άμεσα την υπάρχουσα αξιολόγηση ως βάση για την αναθεώρηση της οργάνωσης αγοράς οπωροκηπευτικών και να προβεί στις απαραίτητες τροποποιήσεις.
Ακριβώς για τον τομέα αγοράς οπωροκηπευτικών, η κοινοπραξία ομάδων παραγωγών και ο σχηματισμός ενώσεων παραγωγών καθώς επίσης και η εμπορική συνεργασία μεταξύ των οργανώσεων παραγωγών από διαφορετικές περιφέρειες είναι ιδιαίτερα σημαντική.
Στο σημείο αυτό αρχίζει ουσιαστικά η οργάνωση της αγοράς.
Ωστόσο, πρέπει να ληφθούν υπόψη και οι γεωργοί, οι οποίοι διαθέτουν οι ίδιοι στο εμπόριο με ιδιαίτερη προσπάθεια, για τους ίδιους και τις οικογένειές τους, ένα μέρος της παραγωγής τους από το κτήμα απευθείας στον καταναλωτή.
Η άμεση διάθεση στο εμπόριο αποφέρει σε πολλές εκμεταλλεύσεις το απαραίτητο πρόσθετο εισόδημα, ενώ συχνά εξελίσσεται σε ανεξάρτητο επιχειρησιακό κλάδο ακόμα και από τις γυναίκες γεωργούς.
Εξάλλου, η απευθείας διάθεση στο εμπόριο από το κτήμα προβάλλει κυρίως την περιφέρεια από όπου προέρχονται τα προϊόντα, δημιουργώντας έτσι ένα συγκεκριμένο δυναμικό αγοραστών.
Για το λόγο αυτό, πρέπει η τροποποίηση του άρθρου 11, παράγραφος 1, σημείο γ) να διατυπωθεί κατά τέτοιο τρόπο, ώστε ο παραγωγός, με τη σύμφωνη γνώμη των οργανώσεων παραγωγών, να μπορεί να τροφοδοτεί με ένα κατά περίπτωση καθοριζόμενο τμήμα της παραγωγής του απευθείας τους καταναλωτές για προσωπική χρήση.
Εάν διατηρηθούν τα ανελαστικά όρια που ισχύουν σήμερα, τότε οι οργανώσεις παραγωγών θα αναγκαστούν να αποκλείσουν μέλη που δεν τηρούν το συγκεκριμένο κανονισμό.
Αυτό θα είχε ως αποτέλεσμα την αποδυνάμωση των οργανώσεων των παραγωγών ως προς τον όγκο των πωλούμενων προϊόντων και την απώλεια της επιρροής τους σε παραγωγούς που σχετίζονται με δραστηριότητες απευθείας διάθεσης στο εμπόριο, δηλαδή σε σχέση με τη διατήρηση των κανόνων ποιότητας, το σεβασμό των οδηγιών παραγωγής και την επιδίωξη κοινών στρατηγικών αγοράς.
Γι' αυτό σας παρακαλώ να προσέξετε και αυτό το ζήτημα.
Κυρία Πρόεδρε, κύριε Επίτροπε, η παραγωγή οπωροκηπευτικών που μας απασχολεί σήμερα είναι συγκεντρωμένη στις χώρες του ευρωπαϊκού Νότου και αντιπροσωπεύει το 13% της συνολικής αγροτικής παραγωγής της Ευρωπαϊκής Ένωσης και ανέρχεται στο 25% στην πλειοψηφία των χωρών παραγωγών.
Σε ορισμένες επαρχίες της Νότιας Ισπανίας, το ποσοστό αυτό υπερβαίνει το 80% και αποτελεί τη μοναδική κινητήρια δύναμη ανάπτυξης και απασχόλησης στον αγροτικό τομέα.
Επιπλέον, πρόκειται για παραγόμενα αγαθά που έχουν χάσει την κοινοτική προτίμηση και πρέπει να είναι ανταγωνιστικά στο εξωτερικό χωρίς να την προστασία των αντισταθμιστικών πλεονεκτημάτων που απολαμβάνουν τα κλασικά προϊόντα των χωρών της ηπειρωτικής Ευρώπης, από το περίπου 70%, των πιστώσεων του ΕΓΤΠΕ.
Κύριε Επίτροπε, ο τομέας αυτός φαίνεται να είναι το νόμισμα που χρησιμοποιείται σαν μονάδα συναλλαγής στις συμφωνίες προτιμησιακού καθεστώτος με τρίτες χώρες και τις διαδοχικές αναθεωρήσεις των πρωτοκόλλων τους, με το πρόσθετο επιβαρυντικό στοιχείο ότι αυτές οι χώρες παράγουν σε διαφορετικές οικονομικές, κοινωνικές και περιβαλλοντικές συνθήκες από αυτές που έχουμε στην Ευρώπη αλλά με το ίδιο χρονοδιάγραμμα, όπως και οι δικές μας παραγωγικές ζώνες.
Αυτή η κατάσταση δεν είναι ούτε δίκαιη ούτε λογική, καθότι δεν είναι ούτε δίκαιο ούτε λογικό να πρέπει να είναι κανείς ανταγωνιστικός στο εξωτερικό χωρίς την προστασία που απολαμβάνουν τα προϊόντα της ηπειρωτικής ζώνης.
Ούτε είναι δίκαιο και λογικό το ότι λόγω των εσωτερικών περιορισμών και των κυρώσεων που απορρέουν εκ των κανονιστικών διατάξεων δεν τηρείται η αμεροληψία του προϋπολογισμού, το ύψος των δαπανών του οποίου έχει καθορισθεί σε ύψος 1.900 εκατομμυρίων ευρώ στην Agenda 2000.
Τελειώνοντας, πιστεύω ότι αυτή η πρόταση είναι σαφώς βελτιωτική και ότι η έκθεση του κ. Jovι, για την οποία τον συγχαίρω ειλικρινά, υποδεικνύει τον τρόπο με τον οποίο θα μπορέσουμε να την εφαρμόσουμε.
Και αυτό θα ήταν το σωστό και το δίκαιο.
Κυρία Πρόεδρε, κύριε Επίτροπε, η πρόταση της Επιτροπής σχετικά με την πολιτική για τα οπωροκηπευτικά είναι ατελής και παρουσιάζει ελλείψεις.
Και θα ήθελα να υπογραμμίσω σχετικά με το θέμα αυτό τέσσερις πτυχές :
Πρώτο, πρέπει να αυξήσουμε τα κατώτατα όρια εγγύησης για τα διάφορα είδη οπωροκηπευτικών με στόχο την προσέγγιση τους με τις πραγματικές παραγωγές της Ευρωπαϊκής Ένωσης και προκειμένου να αντιμετωπίσουμε καλύτερα το επίπεδο της ζήτησης.
Για το λόγο αυτό υπογραμμίζω ειδικά την ανάγκη να αυξηθεί το κατώτατο όριο εγγύησης για την ντομάτα με προορισμό τη βιομηχανία, στην Πορτογαλία, το οποίο θα πρέπει τουλάχιστο να προσεγγίσει την ποσότητα που καθορίστηκε στη Διάσκεψη Κορυφής του Βερολίνου, δηλαδή τους 953 χιλιάδες τόνους.
Δεύτερο, θα ήθελα να αναφέρω ότι το ύψος ενισχύσεων ανά τόνο που προτείνεται από την Επιτροπή είναι αρκετά ανεπαρκές, καθιστώντας απαραίτητη μία αύξηση, όπως άλλωστε προτείνει ο εισηγητής.
Στην πραγματικότητα, το τέλος της ελάχιστης τιμής, που παύει τώρα, θα επιφέρει μία σημαντική μείωση των τιμών παραγωγής και είναι σημαντικό να διασφαλιστεί ότι δεν θα υπάρξουν μειώσεις εισοδήματος για τους αγρότες.
Τρίτο, θα ήθελα να πω ότι το επίπεδο των επιχειρησιακών ταμείων είναι επίσης πολύ ανεπαρκές.
Επιπλέον, όπως προτείνει ο εισηγητής, χωρίς βελτίωση του επιπέδου χρηματοδότησης των ταμείων, δεν είναι δυνατό να βελτιωθεί η λειτουργία των ενώσεων παραγωγών.
Τέλος, θα ήθελα να πω ότι η Επιτροπή έχασε μία υπέροχη ευκαιρία να καταστήσει την ΚΓΠ λίγο πιο δίκαιη. όπως γνωρίζει ο κύριος Επίτροπος, ένας τομέας που κατέχει το 16% της αγροτικής παραγωγής λαμβάνει μόνο το 4% του προϋπολογισμού, και επιπλέον δεν φθάνει καν στο 4%.
Και, στο πλαίσιο αυτό, οι παραγωγοί οπωροκηπευτικών της Ευρωπαϊκής Ένωσης ζουν βασικά από τα εισοδήματα της αγοράς, από αυτά που πωλούν στην αγορά διατρέχοντας τους κινδύνους της αγοράς, τις ανασφάλειες της αγοράς, σε σύγκριση με τους άλλους συναδέλφους τους από άλλες χώρες που παράγουν άλλα προϊόντα όπως σιτηρά, σπορέλαια, βόειο κρέας, γάλα, κλπ., οι οποίοι έχουν εξασφαλισμένο εισόδημα από την ΚΓΠ χωρίς να διατρέχουν οποιοδήποτε κίνδυνο.
Κύριε Επίτροπε, πρέπει να θέσουμε γρήγορα τέρμα σε αυτή τη σχιζοφρένεια της ΚΓΠ.
Κυρία Πρόεδρε, συνάδελφοι, εκτίμησα την έκθεση όπως μας παρουσιάστηκε και εκτίμησα επίσης το έργο της Επιτροπής Γεωργίας σχετικά με τη θέση που πρέπει να λάβει το Κοινοβούλιο τόσο έναντι της ιστορικής προσέγγισης των παλαιών κανονισμών όσο και έναντι της σημερινής προσέγγισης της Επιτροπής και του Συμβουλίου.
Αυτό, φυσικά, δεν απαγορεύει το ενδεχόμενο να υπάρχουν - και πράγματι υπάρχουν, θα υπάρχουν και αύριο και θα αποκαλυφθούν στην ψηφοφορία - αποκλίνουσες θέσεις, όπως ενδέχεται να υπάρχουν και προσεγγίσεις που περιλαμβάνουν ή υποστηρίζουν την αίτηση τροποποιήσεων.
Φαίνεται ότι λαμβάνονται ελάχιστα υπόψη, στην προσέγγιση που διατυπώνεται από την Επιτροπή και το Συμβούλιο, οι τρόποι καλλιέργειας συγκεκριμένων προϊόντων, τα οποία έχουν χαρακτηριστικά, ιδιαιτερότητες, που αναπτύσσονται σε συγκεκριμένο κοινωνικό περιβάλλον - το είπε προ ολίγου και μία συνάδελφος που προηγήθηκε - σχετικά με ορισμένους τομείς: αναφέρομαι στη βιομηχανική ντομάτα, στα εσπεριδοειδή, αλλά και στους καρπούς με κέλυφος.
Πιστεύω, επομένως, ότι ιδίως ορισμένες επιδοτήσεις έγιναν φτωχότερες, όχι μόνο εξαιτίας της γενικής υποτίμησης που αντιμετωπίζουμε αυτόν τον καιρό με το ευρώ - για την οποία θα ήταν σκόπιμο να ληφθεί κάποιο μέτρο πριν υποβαθμιστεί η κατάσταση σε μια αμφισβήτηση του ευρωπαϊκού οικοδομήματος στο σύνολό του - αλλά και όσον αφορά την προσέγγιση που πρέπει να υιοθετηθεί για τα προϊόντα της Μεσογείου.
Υπήρξαν πρόσφατα πολύ ορθές διαμαρτυρίες και αμφισβητήσεις.
Έγιναν όμως επίσης, σε κοινοβουλευτικό επίπεδο, και ορισμένες προτάσεις: προτάσεις σχετικά με το ανώτατο όριο της χρηματοδοτικής ενίσχυσης, προτάσεις για την ενοποίηση των οφελών που αναμένονται από όλες τις οργανώσεις παραγωγών, ανεξάρτητα από τη νομική βάση, μία πρόταση - που πιστεύω ότι πρέπει να υποστηριχθεί - σχετικά με τη διατήρηση της στήριξης της παραγωγής ακόμη για μια περίοδο μετά το πέρας της τριετίας και, τέλος, για συγκεκριμένα προϊόντα και ιδιαίτερα για τους καρπούς με κέλυφος, την πρόταση μιας ιδιαίτερα δίκαιης αξιολόγησης της συμβολής, της επιδότησης που πρέπει να χορηγηθεί.
(Χειροκροτήματα)
Κυρία Πρόεδρε, αξιότιμε Επίτροπε, αξιότιμοι συνάδελφοι, κατανοώ απόλυτα τις προσπάθειες της Επιτροπής και του Επιτρόπου, να εξοικονομήσει πόρους, πράγμα που είναι βέβαια σωστό.
Χωρίς όμως να υποτάσσεται στην αρχή Floriani: Η κατάσταση στον τομέα των οπωροκηπευτικών επιδεινώνεται ταχύτατα.
Η αύξηση των ποσοτήτων, οι εισαγωγές από τρίτες χώρες, οι διακυμάνσεις στην κατανάλωση, ανεξάρτητα εάν αυτό αφορά την ποσότητα ή την ποιότητα, συνιστούν τα σημαντικότερα επιχειρήματα στην προκειμένη περίπτωση.
Η κατάσταση γίνεται κρισιμότερη, εάν δεν είναι ακόμα τόσο κρίσιμη, όπως λεει ο συνάδελφος Martinez. με 40 εκτάρια θα μπορούσε κάποιος για παράδειγμα στην πατρίδα μου, το Νότιο Τιρόλο, να ζήσει πολύ καλά.
Αρα, δεν είναι ακόμη τόσο άσχημα, αλλά ας είναι!
Εάν π.χ. διαπιστωθεί ότι ο τομέας των οπωροκηπευτικών επιχορηγείται με 3,8% και οι αροτραίες καλλιέργειες με 41%, τότε δημιουργείται η εντύπωση ότι θα μπορούσε ίσως να έχει ξεφύγει ένα κόμμα παραπάνω.
Δυστυχώς όμως το κόμμα γράφηκε σωστά.
Πρόκειται πραγματικά για 3,8%.
Ένα μειονέκτημα, το οποίο καθίσταται πλεονέκτημα σε κάποιο άλλο γεωργικό τομέα, δηλαδή στις αροτραίες καλλιέργειες, όπου βεβαίως θα υπήρχε πολύ ευρύτερο πεδίο δραστηριοποίησης από ό,τι στον αντίστοιχο των οπωροκηπευτικών.
Οι διεθνείς εμπορικές συμφωνίες επιβαρύνουν εν μέρει τον τομέα των οπωροκηπευτικών και προσδίδουν έτσι πλεονέκτημα σε άλλους τομείς της οικονομίας.
Θεωρώ ότι αυτή η πρόσθετη μείωση πόρων δύσκολα μπορεί να γίνει αποδεκτή και ελπίζω ότι ο Επίτροπος, η Επιτροπή και το Συμβούλιο αντιλαμβάνονται ότι, αφενός, λόγω των δύο υφιστάμενων μειονεκτημάτων δεν υπάρχουν περιθώρια και για τρίτο, επειδή κάποιος θέλει να εξοικονομήσει πρόσθετους πόρους με παράξενο τρόπο και, αφετέρου, ότι οι επιθυμίες και οι προτάσεις του Κοινοβουλίου, του εισηγητή και της Επιτροπής Γεωργίας και Ανάπτυξης της Υπαίθρου πρέπει να ληφθούν υπόψη.
Κυρία Πρόεδρε, κυρίες και κύριοι βουλευτές, προτού αναφερθώ στο περιεχόμενο της έκθεσης, θα ήθελα να εκφράσω τις ευχαριστίες μου τόσο στον κύριο Jovι Perez για την έκθεσή του, όσο και στις κυρίες και τους κυρίους της επιτροπής για το χρόνο και τον κόπο που αφιέρωσαν για τις 61 τροπολογίες.
Ένα πράγμα είναι σαφές: Όπως συμβαίνει και με κάθε άλλο εντελώς νέο κανονισμό, και στον τομέα των οπωροκηπευτικών πρέπει να πραγματοποιηθεί κάποιος έλεγχος, βάσει των εμπειριών που συλλέξαμε στην πράξη τα τελευταία χρόνια, ενώ επίσης πρέπει να βελτιωθεί η οργάνωση αγοράς.
Τα κράτη μέλη καθώς και οι ίδιοι οι εκπρόσωποι του κλάδου συμφωνούν με την Επιτροπή στο ότι υφίστανται ορισμένα προβλήματα που έχουν προτεραιότητα, τα οποία οφείλουμε να επιλύσουμε το ταχύτερο δυνατόν.
Αυτός ήταν εξάλλου και ο λόγος για τον οποίο η Επιτροπή προκατέλαβε κατά κάποιο τρόπο το περιεχόμενο της έκθεσης και έφερε πλέον την πρόταση αυτή προς συζήτηση, χωρίς να αναμένει την έκθεση στην οριστική της μορφή.
Επικεντρωθήκαμε σε τέσσερις τομείς: Πρόκειται για το διπλό ανώτατο όριο για τις χρηματοδοτικές ενισχύσεις των επιχειρησιακών ταμείων, για τον τρόπο λειτουργίας του κανονισμού στήριξης για τις μεταποιημένες τομάτες, για το ύψος των ποσοστώσεων για τομάτες, εσπεριδοειδή και αχλάδια καθώς και για τις επιστροφές κατά την εξαγωγή.
Ωστόσο, το γεγονός ότι προκαταλάβαμε τα τέσσερα αυτά ζητήματα δεν σημαίνει ότι δεν θα υποβάλουμε την παρούσα έκθεση, η οποία απαιτείται στην οργάνωση αγοράς.
Αυτό θα το πράξουμε οπωσδήποτε και θα το πράξουμε ήδη κατά το τρέχον έτος.
Όπως μπορώ να συμπεράνω από πολλές τροπολογίες, αξιοποιήσατε τη δυνατότητα και επιχειρήσατε επιπλέον και εσείς με τη σειρά σας στα τέσσερα αυτά θέματα, τα οποία έφερε προς συζήτηση η Επιτροπή, να προεξοφλήσετε το περιεχόμενο της οριστικής έκθεσης.
Από αυτό προκύπτει κάποια διαφορά απόψεων μεταξύ της Επιτροπής και αυτού που προτείνετε εσείς εδώ.
Ποιες αρχές διέπουν την Επιτροπή κατά τη σύνταξη της πρότασής της;
Λαμβανομένης υπόψη της δημοσιονομικής κατάστασης και των αποφάσεων του Βερολίνου, κάθε πρόταση που θα οδηγούσε σε σημαντικές αυξήσεις των δημοσιονομικών δαπανών υπέρ ενός εξειδικευμένου τομέα, θα ήταν εξωπραγματική.
Κατά συνέπεια, η πρόταση βασίζεται στην αρχή της δημοσιονομικής ουδετερότητας.
Φυσικά γνωρίζω ότι τα κονδύλια για τον τομέα των οπωροκηπευτικών - εφόσον εξαιρεθούν οι μπανάνες - έχουν μειωθεί από τη μεταρρύθμιση του 1996 και ότι οι προγνώσεις της Ατζέντας 2000 δεν έχουν επαληθευτεί πλήρως.
Γι' αυτό ευθύνονται δύο κυρίως παράγοντες: Πρώτον, οι δαπάνες για τις χρηματοδοτικές ενισχύσεις των επιχειρησιακών ταμείων αυξήθηκαν πολύ λιγότερο από ό,τι αναμενόταν, και μάλιστα διότι τα μέλη των οργανώσεων παραγωγών δεν αυξήθηκαν τόσο όσο ελπιζόταν.
Δεύτερον, κατά τον υπολογισμό των χρηματοδοτικών ενισχύσεων στη μεταποίηση ελήφθησαν υπόψη οι ανοδικές τιμές της παγκόσμιας αγοράς καθώς και η εξέλιξη του δολαρίου.
Η πρόταση της Επιτροπής αποσκοπεί εν τέλει σε εκτεταμένη απλοποίηση, με την εναρμόνιση των ισχυόντων κανονισμών της μεταποίησης για τα σημαντικότερα προϊόντα και καθιστώντας τους έτσι περισσότερο διαφανείς.
Για τις τομάτες, τα αχλάδια, τα ροδάκινα και τα εσπεριδοειδή καθορίζονται εκτός των κοινοτικών ορίων και εθνικά όρια, ενώ χορηγείται μια διαρκής χρηματοδοτική ενίσχυση απευθείας στις οργανώσεις παραγωγών.
Ένα άλλο πλεονέκτημα της προταθείσας τροπολογίας είναι επίσης ότι βάσει του μελλοντικού - έχει καθοριστεί πλέον για αόριστο χρόνο - ποσού της χρηματοδοτικής ενίσχυσης, οι οργανώσεις παραγωγών έχουν τη δυνατότητα να διαπραγματεύονται την τιμή των βασικών προϊόντων.
Συνεπώς οι κατώτατες τιμές καθίστανται μελλοντικά περιττές.
Επιπλέον, η καθιέρωση ενός και μόνο εγγυημένου ανώτατου ορίου για τις χρηματοδοτικές ενισχύσεις των επιχειρησιακών ταμείων πρόκειται να απλοποιήσει σημαντικά τόσο την εκπόνηση λειτουργικών προγραμμάτων όσο και την εκτέλεσή τους.
Έχοντας υπόψη τις ανωτέρω βασικές αρχές, θα ήθελα πλέον να αναφερθώ στις από εσάς προταθείσες τροπολογίες.
Κατά τη γνώμη μου μπορούν να χωριστούν σε τρεις ομάδες: Σε ό,τι αφορά την πρώτη ομάδα πρόκειται για γενικές παρατηρήσεις σχετικά με την κοινή οργάνωση της αγοράς.
Οι τροπολογίες 1, 2, 44 και 19 αφορούν την ενδυνάμωση του ρόλου των οργανώσεων παραγωγών, ενώ οι τροπολογίες 8, 14, 26, 27 και 35 αφορούν τη μεγαλύτερη στήριξη απομακρυσμένων περιφερειών ή μειονεκτικές περιφέρειες καθώς επίσης και μέτρα εμπορικού χαρακτήρα.
Οι τροπολογίες 17, 48, 49, 50, 55, 56 και 59 αφορούν την υποβολή έκθεσης σχετικά με την κοινή οργάνωση αγοράς.
Οι τροπολογίες 3 και 4 αφορούν την αύξηση των κονδυλίων της ΕΕ για τον τομέα των οπωροκηπευτικών.
Κατά την άποψη μου, όλες αυτές οι γενικές παρατηρήσεις για την οργάνωση αγοράς δεν ταιριάζουν στο πλαίσιο της παρούσας πρότασης.
Αποτελούν μάλλον κάποιου είδους προεξόφληση όσων προτιθέμεθα να υποβάλουμε και, συνεπώς, πρέπει να συζητηθούν σε σχέση με την εν λόγω έκθεση.
Σε ό,τι αφορά τη δεύτερη ομάδα, πρόκειται για ειδικά συμπεράσματα σχετικά με τον τρόπο λειτουργίας της κοινής οργάνωσης αγοράς, όπως π.χ. η τροπολογία 5 σχετικά με νέες εκριζώσεις, καθώς και οι τροπολογίες 27, 21, 25 και 34 σχετικά με τα ιδιαίτερα μέτρα στήριξης σε περίπτωση σοβαρών κρίσεων.
Με την τροπολογία 18 θα πρέπει να βελτιωθούν οι άμεσες δυνατότητες πώλησης, ενώ οι τροπολογίες 22 μέχρι 24 αφορούν εκ νέου τα επιχειρησιακά ταμεία.
Οι τροπολογίες 28-30, 33, 36, 37 και 38 αφορούν τις διακλαδικές ενώσεις, τους καρπούς με κέλυφος και την απόσυρση.
Όπως και στην πρώτη ομάδα, οι τροπολογίες αυτές δεν συγκαταλέγονται στο πλαίσιο της υπό συζήτηση πρότασης και επομένως δεν μπορούν να υιοθετηθούν.
Ωστόσο, παραδέχομαι ότι αμφότερες ομάδες περιλαμβάνουν ορισμένες ενδιαφέρουσες πτυχές, τις οποίες η Επιτροπή προτίθεται να εξετάσει προσεκτικά στο πλαίσιο έκθεσης που αναμένεται να υποβληθεί μέχρι τα τέλη τρέχοντος έτους.
Επισημαίνω ότι ο έλεγχος της αύξησης των κονδυλίων για τους καρπούς με κέλυφος αποτελεί ήδη αντικείμενο πρότασης προς το Συμβούλιο, η οποία εγκρίθηκε την 5η Οκτωβρίου.
Η τρίτη ομάδα των τροπολογιών αφορά την πρόταση που ουσιαστικά είναι τώρα υπό συζήτηση.
Στις τροπολογίες 6 και 25 προτείνεται αύξηση της κοινοτικής στήριξης μέσω των επιχειρησιακών ταμείων.
Οι τροπολογίες 31 και 32 στοχεύουν στην ελάττωση των μειώσεων των ανώτατων ορίων που προτάθηκαν από την Επιτροπή για τις αποσύρσεις από την αγορά.
Οι τροπολογίες 67 και 68 εστιάζουν την προσοχή τους στην κατανάλωση ύδατος, ενώ με τις τροπολογίες 9, 11, 15, 16, 40, 41, 51, 53, 57, 60 και 61 προτείνεται με διαφορετικό τρόπο η αύξηση ή η τροποποίηση των ορίων μεταποίησης και οι χρηματοδοτικές ενισχύσεις για τις τομάτες, τα ροδάκινα, τα αχλάδια και εσπεριδοειδή.
Η τροποποίηση 39 προβλέπει την απλοποίηση της διαδικασίας σε περίπτωση προσαρμογής σε νέα προϊόντα που αφορούν τον τομέα της μεταποίησης.
Η τροπολογία 43 αφορά μεταβατικό κανονισμό για τις τομάτες, ενώ με την τροπολογία 12 ζητείται μια μελέτη σχετικά με την κατάργηση της κατώτατης τιμής.
Τέλος, οι τροπολογίες 62 μέχρι 66 προβλέπουν απευθείας χρηματοδοτικές ενισχύσεις για τους παραγωγούς που σταματούν τη μεταποίηση.
Οι περισσότερες τροπολογίες αυτής της ομάδας επιφέρουν εν μέρει σημαντικές αυξήσεις των δημοσιονομικών δαπανών και ως εκ τούτου θίγουν σοβαρά τη βασική αρχής της ουδετερότητας.
Κατά συνέπεια, δεν δύναμαι να αποδεχθώ τις συγκεκριμένες τροπολογίες.
Όπως ήταν φυσικό, το ζήτημα του συνολικού όγκου της κοινοτικής χρηματοδότησης αυτού το κλάδου συζητήθηκε και τη Δευτέρα στο Συμβούλιο.
Είναι βέβαιο ότι οι συζητήσεις αυτές θα συνεχιστούν, ενώ το σημείο αυτό πρόκειται σίγουρα να αποτελέσει ένα σημαντικό στοιχείο για την τελική απόφαση που σχετίζεται με την εν λόγω πρόταση.
Κατά τη γνώμη μου, οι τροπολογίες 41, 53, 67 και 68 μάλλον θα περιέπλεκαν παρά θα απλοποιούσαν τον κανονισμό, ενώ το πλαίσιο του κανονισμού δεν καλύπτει την πρόταση τροπολογίας 12.
Η Επιτροπή συμφωνεί ωστόσο με το περιεχόμενο της τροπολογίας 39.
Στην προκειμένη περίπτωση θα ελέγξουμε τον καλύτερο νομικό τύπο.
Οι τροπολογίες 62 μέχρι 66 αλλάζουν το υπάρχον σύστημα κατά τρόπο που διακυβεύονται οι προσπάθειες ανάπτυξης οργανώσεων παραγωγών.
Ολοκληρώνοντας θα ήθελα να επισημάνω τα εξής: η όποια αναβολή της πρότασης της Επιτροπής θα είχε ως αποτέλεσμα οι περισσότερες τροπολογίες, οι οποίες θα έπρεπε να τεθούν σε ισχύ μετά την παρούσα πρόταση από την 1η Ιανουαρίου του 2001 ή από την έναρξη του οικονομικού έτους 2001/2002, να ισχύσουν με ένα έτος καθυστέρηση.
Η Επιτροπή θεωρεί ότι τούτο αποτελεί μια περιττή αρνητική εξέλιξη έναντι του κλάδου.
Ως εκ τούτου, η πρόταση υποβλήθηκε στην παρούσα φάση και ελπίζω ότι το Κοινοβούλιο θα καταθέσει τη γνωμοδότησή του αυτή την εβδομάδα, ενώ το Συμβούλιο θα αποδεχθεί την πρόταση πριν το τέλος του έτους.
Η συζήτηση έληξε.
Η ψηφοφορία θα διεξαχθεί αύριο, στις 10.00.
Αποκατάσταση του αποθέματος του μπακαλιάρου στη Θάλασσα της Ιρλανδίας
Η ημερήσια διάταξη προβλέπει τη συζήτηση της έκθεσης (A5-0276/2000) του κ. Nicholson, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη θέσπιση πρόσθετων τεχνικών μέτρων για την αποκατάσταση του αποθέματος του μπακαλιάρου στη Θάλασσα της Ιρλανδίας (Διαίρεση ICES VIIa)
Κυρία Πρόεδρε, όταν άρχισα να σκέφτομαι τη σύνταξη της παρούσας έκθεσης, αναρωτιόμουν αν είναι συνετή απόφαση για έναν πολιτικό από τη Βόρειο Ιρλανδία να φέρει προς συζήτηση μια έκθεση για το Box VIIa στη Θάλασσα της Ιρλανδίας.
Ωστόσο, πιστεύω ότι στην πολιτική πρέπει να σκέφτεσαι κάποιες από τις πιο θετικές πλευρές της ζωής.
Ενώ αρχικά το θέμα αυτό ήταν για μένα ένα πικρό ποτήρι, ελπίζω ότι εν τέλει, το Κοινοβούλιο, η Επιτροπή και εγώ μπορούμε μαζί να πετύχουμε κάτι που θα είναι πολύ θετικό και αποτελεσματικό για τους ψαράδες που ζουν από την αλιεία στη θάλασσα της Ιρλανδίας.
Η έκθεση έχει σχεδιαστεί για να προστατέψει το γόνο του μπακαλιάρου στη Θάλασσα της Ιρλανδίας.
Πρέπει να ξεκαθαρίσουμε ότι δεν φτιάχτηκε για να προστατέψει μόνο το γόνο του μπακαλιάρου αλλά και πολλά άλλα είδη στη Θάλασσα της Ιρλανδίας.
Αυτό είναι το σημαντικό.
Τα άλλα είδη στη θάλασσα της Ιρλανδίας θα επωφεληθούν επίσης από αυτή την προστασία.
Από αυτή την άποψη, το μόνο πράγμα που άλλαξε θεαματικά τα τελευταία χρόνια είναι ότι αυξήθηκε η συνειδητοποίηση ότι μια τέτοια προστασία είναι απαραίτητη.
Ίσως αν λέγατε πριν από πέντε χρόνια στους αλιείς της περιοχής ότι υπήρχε η ανάγκη για τέτοιου είδους προστασία να σας απαντούσαν πως όχι.
Σήμερα θα υπήρχε μια πιο θετική απάντηση και θα αναγνώριζαν ότι υπάρχει όντως πρόβλημα.
Το πραγματικό ερώτημα τώρα είναι πώς θα λύσουμε αυτό το πρόβλημα.
Χαιρετίζω τη συνεργασία που υπήρξε ανάμεσα στους αλιείς, τους εκπροσώπους τους, την Επιτροπή, την τοπική, περιφερειακή και εθνική κυβέρνηση πάνω στο συγκεκριμένο ζήτημα.
Αν θέλουμε να βρούμε μια λύση πρέπει να υπάρξει συνέχιση αυτής της συνεργασίας.
Είναι θετικό και πάνω σε αυτό πρέπει να στηριχθούμε.
Πρέπει να ενισχυθεί για να μπορέσει να αποδώσει καρπούς.
Όμως ο διάλογος δε μπορεί να είναι μονόπλευρος.
Δεν μπορεί η Επιτροπή να λέει στους αλιείς ότι γνωρίζει τα πάντα.
Πρέπει και να τους ακούσει, να ακούσει την εμπειρία τους, τη γνώση τους, να τα λάβει όλα αυτά υπόψη της, να δουλέψει και να συνεργαστεί μαζί τους.
Η έκθεση απαιτεί επίσης τεχνικές αλλαγές, όσον αφορά το μέγεθος του ματιού των διχτυών.
Πρόκειται για μια πολύ τεχνική έκθεση και απαιτεί τη συνεργασία των αλιέων με την Επιτροπή και τις τοπικές αρχές, έτσι ώστε να εξασφαλιστεί ότι δεν καταστρέφουμε πλέον αυτό που κάποτε εθεωρείτο ένας πλούσιος φυσικός πόρος.
Στο Box VIIa στη Βόρεια Ιρλανδία υπάρχουν τρία λιμάνια που στηρίζονται εξολοκλήρου στον κλάδο της αλιείας: το Kilkeel, το Ardglass και το Portavogie.
Τον περασμένο χρόνο οι αλιείς διέκοψαν για 11 εβδομάδες τις αλιευτικές τους δραστηριότητες.
Αυτό ήταν πολύ σκληρό.
Αλλά για το συμφέρον της προστασίας του γόνου του μπακαλιάρου και της αναπαραγωγικής περιόδου, ήταν πολύ θετικοί στη συνεργασία.
Πιστεύω ότι θα υπάρξει συνεργασία και τον επόμενο χρόνο.
Αυτό που ζητάνε οι αλιείς είναι να ανταποκριθεί η Επιτροπή σα αυτούς με πιο θετικό τρόπο από ότι στο παρελθόν.
Πρέπει να βρούμε μια διέξοδο από αυτή την κατάσταση, μια λύση στο πρόβλημα.
Δεν είναι μια απλή εργασία για κανέναν.
Πιστεύω ότι μπορούμε να βγούμε από το αδιέξοδο και να βρούμε μια θετική λύση, αλλά μόνο αν συνεργαστούμε όλοι μαζί.
Προσπάθησα να καταθέσω προς συζήτηση τροποποιήσεις που ελπίζω ότι θα είναι χρήσιμες.
Ελπίζω ότι ο Επίτροπος θα είναι θετικός στην απάντηση του.
Τα τεχνικά μέτρα πρέπει να αναθεωρούνται σε ετήσια βάση.
Αυτό θα βοηθούσε πάρα πολύ τους ψαράδες της περιοχής.
Είναι ένα βαρύ φορτίο για αυτούς και για το λόγο αυτό ζητάμε αναθεώρηση κάθε 12 μήνες.
Ελπίζω επίσης ο Επίτροπος να μπορέσει να ρίξει σανίδα σωτηρίας και να λύσει τις κοινωνικοοικονομικές δυσκολίες που συνδέονται με τις προτάσεις.
Αν οι τοπικές ή εθνικές αρχές προσέλθουν με κάποια πρόταση, ο Επίτροπος θα ανταποκριθεί θετικά και θα προσπαθήσει να βρει λύση, θα υποστηρίξει τους αλιείς, θα βελτιώσει τα τεχνικά θέματα που χρειάζονται βελτίωση, θα ανταποκριθεί στα νέα πρότυπα που θα καθοριστούν;
Είναι μια πολύ δύσκολη κατάσταση.
Δεν είναι εύκολο να λυθεί.
Ζητάω από τον Επίτροπο να ανταποκριθεί θετικά.
Κυρία Πρόεδρε, κύριε Επίτροπε, θα ξεκινήσω παραφράζοντας μια ρήση του γερμανού ποιητή Heinrich Heine: "Όταν σκέπτομαι το ψάρεμα τη νύχτα, χάνω τον ύπνο μου" .
Θα συμπλήρωνα: Όταν σκέπτομαι τα αποθέματα μπακαλιάρου στη Θάλασσα της Ιρλανδίας, μένω ξάγρυπνος.
Επαγρύπνηση είναι το σύνθημα, ή μήπως γνωρίζετε για ποιο λόγο κατέληξε το εδώ και πολλά έτη γλίσχρο απόθεμα μπακαλιάρου το ιστορικό χαμηλό του επίπεδο;
Οφείλεται απλά στο ψάρι, τον αλιέα, τις περιβαλλοντικές συνθήκες ή την κοινωνία;
Σε τι χρησιμεύει ένα ολοκληρωμένο σύστημα διαχείρισης παράκτιων ζωνών, για το οποίο πρόκειται σύντομα να συζητήσουμε, όταν οι παράκτιες περιοχές με διαρθρωτική καθυστέρηση χρειάζονται ένα νέο αίσθημα αυτοπεποίθησης και κυρίως σύγχρονες θέσεις εργασίας.
Ωστόσο τούτο είναι εφικτό, εάν τελικά επιλυθούν τα ζητήματα της αρχής προέλευσης, της απόδοσης ενοχής, των αρμοδιοτήτων και των ευθυνών σε όλα τα επίπεδα.
Είναι ανάγκη να εφαρμοστούν λογικά, τεχνικά μέτρα με δυνατότητα ελέγχου.
Χρειαζόμαστε κυρώσεις που θα επιβάλλονται, χρειαζόμαστε κράτη μέλη που θα ασκούν το αρχικό τους δικαίωμα ελέγχου, ακόμα και με οικονομική επιβάρυνση.
Ταυτόχρονα πρέπει να υπάρξει ένας συνδυασμός τριών παραμέτρων: της πολιτικής βούλησης, των επιχειρηματικά σκεπτόμενων αλιέων και της συνέργειας καταναλωτών και επιχειρηματιών στην αγορά.
Και οι τρεις δυνάμεις πρέπει να ασπαστούν κάποια ιδέα, δηλαδή την ιδέα της διαρκούς διαχείρισης μιας πηγής διατροφής, η οποία είναι πολύτιμη και δεν αντικαθίσταται τόσο εύκολα.
Οι κατά τόπους φορείς είναι από κοινού υπεύθυνοι.
Μόνο με τα χρήματα δεν ρυθμίζεται μακροχρόνια κανένα πρόβλημα, συνάδελφε κ. Nicholson!
Ωστόσο, τα μέτρα τεχνικής φύσεως βοηθούν μια φύση που βρίσκεται σε κατάσταση ανισορροπίας να ορθοποδήσει εκ νέου και νομίζω ότι θα επαναφέρει τον μπακαλιάρο στη Θάλασσα της Ιρλανδίας.
Η κοινωνία μας έχει δυστυχώς την τάση να παρακάμπτει τους νόμους.
Αυτό είναι χωρίς αμφιβολία δυνατό υπό το σκότος της νύχτας στη Θάλασσα της Ιρλανδίας.
Με επιλεκτικό έλεγχο και εισηγήσεις καθώς και διαρκή διάλογο από κάτω προς τα επάνω μεταξύ όλων των συμμετεχόντων μπορούμε, έτσι νομίζω, να κοιμόμαστε όλοι πάλι ήσυχοι, και εγώ επίσης.
Για το λόγο αυτό, η Επιτροπή Αλιείας στηρίζει ομοφώνως την έκθεση του αγωνιστή συναδέλφου μας James Nicholson.
Το ίδιο παρακαλούμε να πράξουν το Κοινοβούλιο, η Επιτροπή και το Συμβούλιο!
Κυρία Πρόεδρε, κύριε εισηγητή, κύριε Επίτροπε, η έκθεση αυτή είναι μια τραγική ιστορία για ένα ψάρι για το οποίο ένας συγγραφέας είπε κάποτε ότι άλλαξε κυριολεκτικά τον κόσμο τα τελευταία χίλια χρόνια.
Υπήρξε μια αλιευτική τρέλα σε όλο τον κόσμο που επεκτάθηκε παντού, φυσικά και στη Θάλασσα της Ιρλανδίας και τα αποτελέσματα είναι καταστρεπτικά.
Η δραματική μείωση του μπακαλιάρου στη Θάλασσα της Ιρλανδίας είναι αναμφίβολη, καθώς το 1998 τα αλιεύματα μπακαλιάρου της Δημοκρατίας της Ιρλανδίας μειώθηκαν από 5 821 τόνους που ήταν το 1997 σε 1 492 τόνους.
Δε χρειάζεται μαθηματικός για να σας πει ότι ή προστασία του είδους είναι καθοριστικής σημασίας αν θέλουμε να συνεχίσουν να υπάρχουν αλιεύματα μπακαλιάρου στη Θάλασσα της Ιρλανδίας.
Προτού να μιλήσω για τα τεχνικά μέτρα, θα αναφερθώ στο ίδιο το ψάρι, κάτι που δεν έπραξε κανείς άλλος.
Ξέρετε ότι ο μπακαλιάρος τρώει τα πάντα;
Ο μπακαλιάρος είναι αρκετά τεμπέλικο ψάρι.
Η λευκότητα που όλοι παρατηρούμε όταν τρώμε το κρέας του, οφείλεται μάλλον στη νωθρότητα του παρά στο μυϊκό του τόνο, και όμως η ειρωνεία είναι ότι ο μπακαλιάρος αποτελεί τη χαρά αυτών που κάνουν δίαιτα.
Ο μπακαλιάρος περιέχει μόνο 0,3% λίπος και 18% πρωτεΐνες και όταν αποξηρανθεί το ποσοστό των πρωτεϊνών αυξάνεται θεαματικά στο 80%.
Δεν πετιέται τίποτα από τον μπακαλιάρο.
Μπορεί να μαγειρευτεί με πάρα πολλούς τρόπους και υπάρχουν ολόκληρα βιβλία με αυτό το θέμα.
Η έκθεση αυτή συνοψίζει τα τεχνικά μέτρα που μπορούν να χρησιμοποιηθούν για την προστασία του γόνου του μπακαλιάρου.
Πραγματεύεται κυρίως το μέγεθος του ματιού και τα δίκτυα.
Ο εισηγητής κάνει λόγο για αποζημίωση, αλλά το λέω με κάποια επιφύλαξη: η αποζημίωση είναι δίκοπο μαχαίρι.
Μπορεί να δώσει βραχυπρόθεσμες λύσεις σε ένα μακροπρόθεσμο πρόβλημα.
Οι βιώσιμοι ψαρότοποι όπου οι ψαράδες και οι οικογένειες τους μπορούν και επιβιώνουν σεβόμενοι τα μέτρα προστασίας, είναι ωφέλιμοι και για τις δυο πλευρές.
Αυτό θα επιτρέψει την αποκατάσταση των αποθεμάτων μπακαλιάρου προκειμένου να διασφαλίσουμε την ύπαρξη αειφόρων ψαρότοπων.
Ας διασφαλίσουμε ότι και αυτή τη χιλιετία ο άνθρωπος θα μπορεί να απολαύσει μπακαλιάρο προερχόμενο από τη Θάλασσα της Ιρλανδίας όπως έκανε και την προηγούμενη χιλιετία.
Κυρία Πρόεδρε, θα ήθελα να ευχαριστήσω τον κ. Nicholson για την ταχύτητα με την οποία παρουσίασε την έκθεσή του, πράγμα που θα μας επιτρέψει να ψηφίσουμε αύριο αυτήν την πρόταση της επιτροπής, η εφαρμογή της οποίας είναι πραγματικά αναγκαία.
Θέλω να εκφράσω, παρόλα αυτά, μια σειρά αμφιβολίες, που προέκυψαν σε σχέση με τις τροπολογίες 1 και 2, με τις οποίες ζητείται να επιχορηγούνται με έξοδα του ΧΜΠΑ οι τροποποιήσεις των μεθόδων αλιείας, τις οποίες προωθεί αυτή η πρόταση.
Αν και δεν έχω τίποτα κατ' αρχήν εναντίον της χορήγησης βοήθειας στους ψαράδες, πιστεύω ότι αυτή πρέπει να χορηγείται σε συγκεκριμένα πλαίσια και σύμφωνα με αλάνθαστα κριτήρια και αυτό αποτελεί τη βάση της ερώτησης μου: να διασαφηνιστεί ποια είναι αυτά τα κριτήρια.
Ο εισηγητής επικαλείται, για την αίτηση ενίσχυσης που υποβάλλει, τα άρθρα 15 και 16 του κανονισμού (ΕΚ) αρ.
2792/1999.
Πιστεύω ότι, έτσι κι αλλιώς, θα μπορούσε να επικαλεσθεί μόνο την παράγραφο 2 του άρθρου 16, και γι' αυτό θα ήθελα να μου διευκρινίσει ο κ. Επίτροπος αν τα αιτήματα της έκθεσης θα εξακολουθήσουν να εμπεριέχονται στο κείμενο του προαναφερθέντος άρθρου, καθότι, αν θεωρήσουμε ότι τα μέτρα που περιέχονται στην παρούσα πρόταση υπόκεινται σε χρηματοδότηση βάσει της παραγράφου 2 του άρθρου 16 του ΧΜΠΑ, αυτό θα σήμαινε ότι, οποιοδήποτε μέτρο τεχνικού χαρακτήρα που θα συνεπάγετο ένα σημαντικό περιορισμό στην αλιευτική δραστηριότητα, θα δικαιούτο να τύχει της ίδιας μεταχείρισης.
Πρέπει να σας υπενθυμίσω ότι, εξ ορισμού, κάθε μέτρο τεχνικού χαρακτήρα εμπεριέχει ένα συστατικό περιορισμού των δραστηριοτήτων.
Πιστεύω ότι αξίζει τον κόπο να διευκρινίσουμε αυτό το σημείο, καθότι είναι φανερό, ότι όλα τα μέτρα τεχνικού χαρακτήρα συνεπάγονται, με τρόπο περισσότερο ή λιγότερο άμεσο, οικονομικές απώλειες για τους ψαράδες.
Αν αυτό είναι το κριτήριο που πρέπει να γίνει δεκτό, γίνεται επίσης φανερό ότι, αν επιχορηγηθούν μέτρα όπως τα προτεινόμενα, θα καταστούν με τον ίδιο τρόπο επιλέξιμα για επιχορήγηση όλα τα μέτρα που θα προκύψουν από τροποποιήσεις των τεχνικών μέσων και που συνεπάγονται αλλαγές στη χρήση των τρόπων και μεθόδων αλιείας, δηλαδή πρακτικά το σύνολο των μεταρρυθμίσεων του κανονισμού περί των τεχνικών μέσων.
Θα ήθελα πραγματικά, κύριε Επίτροπε, να μας διευκρινίζατε αυτό το σημείο, δεδομένου ότι η παράγραφος 2 του άρθρου 16 επιδέχεται κάθε λογής ερμηνείες.
Θα ήθελα να ξέρω την ερμηνεία που δίνει η Επιτροπή στην παράγραφο 2 του άρθρου 16.
Ευχαριστώ, κυρία Πρόεδρε.
Χαρίζω ένα λεπτό από τον χρόνο μου σε αυτή τη νύχτα, που τραβάει πολύ σε μάκρος για όλους μας.
Κυρία Πρόεδρε, συγχαίρω τον κ. Nicholson για την εξαίρετη έκθεση του.
Τόνισε ότι για να είναι αποτελεσματικά τέτοιου είδους μέτρα απαιτείται η συνεργασία των αλιέων και των επιστημόνων που ζουν στην περιοχή.
Αυτό μπορεί να ανοίξει το δρόμο για τη στρατηγική της μεταβιβαζόμενης διαχείρισης των αλιευμάτων που συζητούσαμε όλοι μας στα πλαίσια της μεταρρύθμισης της ΚΑΠ.
Γίνεται ολοένα και πιο φανερό ότι οι αλιείς και οι επιστήμονες που εργάζονται σε ένα συγκεκριμένο τόπο αλιείας, θα συμμορφώνονται πιο εύκολα με νόμους και κανονισμούς που έχουν συλλάβει οι ίδιοι παρά με αυτούς που τους ετοιμάζουν οι Βρυξέλλες.
Οι μεγαλύτερες αλιευτικές οργανώσεις του ΗΒ - η Σκωτική Αλιευτική Ομοσπονδία και η Εθνική Ομοσπονδία των Αλιευτικών Οργανώσεων- οι οποίες, εκπροσωπούν τα συμφέροντα 1900 πλοίων, υποστηρίζουν την ιδέα της τοπικής διαχείρισης.
Οι αλιείς ανησυχούν επίσης ότι αυτοί οι νόμοι και κανονισμοί μπορούν να ερμηνευθούν και να εφαρμοστούν διαφορετικά από τα αλιευτικά σκάφη στα διάφορα κράτη μέλη.
Για τον επιπλέον αυτό λόγο, η τοπική διαχείριση των αλιευμάτων που συνεπάγεται ότι όλοι οι αλιείς θα εργάζονται σε ένα κοινό τόπο αλιείας θα εξασφαλίσει ότι οι κανόνες θα εφαρμόζονται παντού δίκαια και ομοιόμορφα.
Η έκθεση αυτή είναι επίκαιρη, καθώς τα αποθέματα μπακαλιάρου μειώνονται ραγδαία στη Θάλασσα της Ιρλανδίας αλλά είναι και σε συνεχόμενη μείωση στα ύδατα του ΗΒ.
Πριν από κάποια χρόνια όταν η Βουλή των Κοινοτήτων στο Λονδίνο υπέγραψε μια συμφωνία ή οποία ουσιαστικά έθετε τέρμα στον πόλεμο για τον μπακαλιάρο μεταξύ ΗΒ και Ισλανδίας, αυτή έγινε πασίγνωστη με το χαρακτηρισμό ως "το κομμάτι του μπακαλιάρου που ξεπέρασε όλες τις συμφωνίες" .
Η παρούσα έκθεση θα σηματοδοτήσει την αρχή της αποκατάστασης των αποθεμάτων του μπακαλιάρου στη Θάλασσα της Ιρλανδίας και θα ανοίξει δρόμο για το μέλλον.
Κυρία Πρόεδρε, κυρίες και κύριοι, καταρχάς, θα ήθελα να εκφράσω τις θερμές μου ευχαριστίες στον κύριο Nicholson για την εξαιρετική του έκθεση.
Ταυτόχρονα, θα ήθελα να τον διαβεβαιώσω ότι είμαι έτοιμος να συναντήσω τους αλιείς, αφού τη μεθεπόμενη εβδομάδα θα βρεθώ στην Ιρλανδία και εκεί θα φροντίσω να έχω πολύ εντατικές επαφές, συνομιλίες και συζητήσεις με τους ντόπιους αλιείς καθώς και με ανθρώπους του κλάδου.
Η πρόταση σάς είναι ήδη γνωστή.
Νομίζω ότι δεν χρειάζεται να σας την παρουσιάσω εκ νέου.
Συνεπώς, θα αναφερθώ κατευθείαν στις προταθείσες τροπολογίες και δυστυχώς πρέπει να σας επισημάνω ότι ορισμένες εξ αυτών είναι προβληματικές.
Σχετικά με τις τροπολογίες 3 και 4, οι οποίες αναφέρονται στις αντισταθμιστικές ενισχύσεις: Στο σημείο αυτό υπάρχουν δύο λόγοι για τους οποίους η Επιτροπή δεν δύναται να εγκρίνει τις εν λόγω ενισχύσεις.
Πρώτον: Πρόκειται για ένα κείμενο που πραγματεύεται τεχνικά μέτρα, και ως εκ τούτου δεν είναι κατάλληλο, για να συμπεριληφθούν συγχρόνως ρυθμίσεις σχετικά με τις αντισταθμιστικές ενισχύσεις.
Δεύτερον, ακόμα σημαντικότερο: Τα κράτη μέλη είναι εκείνα τα οποία σύμφωνα με τον κανονισμό 27/97 πρέπει να αποφασίσουν, εάν θα προσφέρουν ή όχι στους αλιείς κάποιας μορφής αντισταθμιστική ενίσχυση για την εποχιακή διακοπή των αλιευτικών τους δραστηριοτήτων.
Οι άλλες δύο τροπολογίες 1 και 2 αφορούν το μελλοντικό έλεγχο του κανονισμού και καθίστανται προβληματικές, κατά την Επιτροπή, για τους εξής λόγους: Ο πρώτος λόγος είναι ότι όλοι - η Επιτροπή, οι διοικήσεις των κρατών μελών ακόμα και οι ίδιοι οι αλιείς - θέλουν να τεθεί σε ισχύ ο κανονισμός την 1η Ιανουαρίου του επομένου έτους.
Οποιαδήποτε καθυστέρηση έναρξης της ισχύος του θα πρέπει κατά την άποψή μου να αποφευχθεί.
Ο δεύτερος λόγος είναι ότι ο παρών κανονισμός εκπονήθηκε βάσει των αποτελεσμάτων συνεδριάσεων με αλιείς, επιστήμονες και διοικητικούς υπαλλήλους, και μάλιστα σκοπεύουμε να πραγματοποιούμε και στο μέλλον τέτοιες συνεδριάσεις, για όσο διάστημα διαρκεί η κρίση του μπακαλιάρου.
Αυτό μπορεί να συμβάλει ασφαλώς στον έλεγχο των μέτρων και των ρυθμίσεων που καθορίζονται στην παρούσα φάση.
Για το λόγο αυτό, σας παρακαλώ να μας δείξετε εμπιστοσύνη.
Πρόκειται να τηρήσουμε στην πράξη τον όρο της αναθεώρησης.
Προκειμένου όμως να τεθεί σε ισχύ ο κανονισμός το συντομότερο δυνατό, δεν δύναμαι να συμφωνήσω με τη συγκεκριμένη τροπολογία.
Σας ευχαριστώ για την κατανόησή σας!
Κυρία Πρόεδρε, άκουσα με μεγάλο ενδιαφέρον τον κ. Επίτροπο.
Θα μπορούσε ίσως να μου πει πότε πρόκειται να επισκεφτεί κάποιο από τα λιμάνια του Kilkeel, του Ardglass ή του Portavogie;
Μπορεί να απαντήσει σε αυτό;
Είπε ότι σκοπεύει να επισκεφτεί τους αλιείς.
Θα επιθυμούσα πραγματικά να τον συνοδέψω, θα μου άρεσε να βρισκόμουν εκεί μαζί του και να μιλήσω στους αλιείς μαζί με αυτόν.
Μπορεί να μου πει πότε θα επισκεφτεί αυτά τα λιμάνια;
Κυρία Πρόεδρε, δήλωσα ήδη ότι πρόκειται να ταξιδέψω στην Ιρλανδία - όπως και στη Σκοτία -, και έχω εξουσιοδοτήσει τους εκεί κυβερνητικούς αρμόδιους και φορείς να καταρτίσουν το πρόγραμμα και να επιλέξουν, ποιους αλιείς θα πρέπει να συναντήσω.
Ως εκ τούτου, δεν είμαι σε θέση να τροποποιήσω το πρόγραμμα τη στιγμή αυτή, σας προσκαλώ όμως πολύ ευχαρίστως - εάν βέβαια το επιθυμείτε - να με συνοδεύσετε.
Κυρία Πρόεδρε, δε θα ήθελα να το συνεχίσω αλλά έχω μια τρομερή υποψία ότι ο κ. Επίτροπος δεν πρόκειται να έρθει στη Βόρειο Ιρλανδία αλλά ίσως σε ένα άλλο τμήμα της νήσου "Ιρλανδίας" που δεν έχει καμία σχέση με τη Βόρειο Ιρλανδία.
Η Βόρειος Ιρλανδία ανήκει στο Ηνωμένο Βασίλειο.
Αν θέλει να έρθει στη Βόρειο Ιρλανδία να επισκεφτεί τους ψαράδες, θα ήμουν ευτυχής να τον συνοδέψω.
Αλλά σας παρακαλώ, μη μου δίνετε πλατωνικές απαντήσεις όπως μόλις κάνατε.
Δεν πρόκειται να το δεχτώ.
Αν θέλετε να υποστηρίξετε την άποψη σας στους ψαράδες μπορείτε να το κάνετε, αλλά εγώ δε θα συμμετάσχω σ' αυτό.
Σας παρακαλώ να μην αναμιχθείτε με κανένα τρόπο σε αυτή την κατάσταση.
Η αλιεία είναι κάτι στο οποίο θα συνεργαστούμε όλοι, τόσο στο βόρειο όσο και στο νότιο τμήμα του νησιού.
Μην προσπαθείτε να το κάνετε πολιτικό ζήτημα.
Η συζήτηση έληξε.
Η ψηφοφορία θα διεξαχθεί αύριο, στις 10.00.
Αδεσμοποίητη πρόσβαση στον τοπικό βρόχο (τηλεπικοινωνίες)
Η ημερήσια διάταξη προβλέπει τη συζήτηση της έκθεσης (A5-0298/2000) του κ. Clegg, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την αδεσμοποίητη πρόσβαση στον τοπικό βρόχο.
Κύριε Πρόεδρε, κύριοι συνάδελφοι, είναι πάντα ωραίο να συζητάμε μεταξύ μας σε τόσο φιλικές συνθήκες αργά τη νύχτα.
Όταν ανέλαβα την εισήγηση για κάτι τόσο δυσνόητο όσο η αδεσμοποίητη πρόσβαση στον τοπικό βρόχο, δεν ήξερα ότι θα ήταν τόσο αμφιλεγόμενο και τόσο περίπλοκο όσο αποδείχθηκε τελικά, ούτε ότι οι συζητήσεις μας θα κορυφώνονταν τόσο αργά τη νύχτα.
Ο κανονισμός για την αδεσμοποίητη πρόσβαση στον τοπικό βρόχο είναι ένα σημαντικό νομοθέτημα που συμπληρώνει ανολοκλήρωτες εργασίες του παρελθόντος, αποτελεί όμως παράλληλα και ένα σημαντικό βήμα προς το μέλλον.
Συμπληρώνει ανολοκλήρωτες εργασίες του παρελθόντος γιατί ενισχύει τον ανταγωνισμό στο τελευταίο κομμάτι του κόσμου των τηλεπικοινωνιών που είχε ξεφύγει ως τώρα από την απελευθέρωση των ευρωπαϊκών μέτρων.
Συγχρόνως, εξασφαλίζοντας ότι η πρόσβαση στον τοπικό βρόχο -το τελευταίο χιλιόμετρο του αποκαλούμενου χάλκινου αγωγού- είναι τώρα ανοικτή σε όλους τους νεοεισερχόμενους στην αγορά και δεν αποτελεί αποκλειστικό προνόμιο των αποκαλούμενων κοινοποιημένων φορέων εκμετάλλευσης, ο κανονισμός θα δώσει μια σημαντική ώθηση στην αύξηση της επιλογής των μη φωνητικών υπηρεσιών από τους καταναλωτές.
Αναμένεται να μειώσει τις τιμές για τους καταναλωτές και να τονώσει την παροχή εντυπωσιακών υπηρεσιών ευρέως φάσματος έτσι θα ωθήσει την Ευρώπη πολύ σταθερά προς μια δυναμική και προοδευτική κατεύθυνση.
Επίσης, θα βοηθήσει στην εκπλήρωση των υποσχέσεων που δόθηκαν στη Λισαβόνα το Μάρτιο του τρέχοντος έτους όπου τέθηκαν αρκετοί φιλόδοξοι στόχοι, γεγονός που θα συμβάλλει, όπως λέγεται, στη διασφάλιση ότι το χάσμα που έχει ανοίξει μεταξύ Ευρωπαϊκής Ένωσης και Ηνωμένων Πολιτειών στην οικονομία της πληροφορίας θα κλείσει το συντομότερο δυνατό.
Ήταν ασυνήθιστη η διαδικασία που έπρεπε να ακολουθήσουμε ώστε να ενεργήσουμε όσο το δυνατό γρηγορότερα σύμφωνα με τα συμπεράσματα του Ευρωπαϊκού Συμβουλίου της Λισαβόνας και την πρόταση της Επιτροπής τον Ιούλιο.
Μου είπαν πως αν ψηφίσουμε για αυτή την έκθεση αύριο και εγκρίνουμε την έκθεση μας με τη μορφή που ψηφίσθηκε στην επιτροπή, θα είναι το γρηγορότερο νομοθέτημα αυτού του τύπου που επεξεργάστηκαν ποτέ τα θεσμικά όργανα της Ευρωπαϊκής Ένωσης.
Αυτό κατέστη δυνατό χάρη στον απαράμιλλο βαθμό συνεργασίας που πετύχαμε.
Πρώτα, η συνεργασία με την Επιτροπή, και θα ήθελα να ευχαριστήσω τον Επίτροπο Liikanen και όλους τους εξαιρετικά καλούς συνεργάτες του που εργάστηκαν για τον κανονισμό, για την επιμελή βοήθεια τους σε όλες τις φάσεις της διαδικασίας.
Πρόσφεραν πραγματικά σε όλους μας πολύτιμες υπηρεσίες.
Θα ήθελα επίσης να ευχαριστήσω το Συμβούλιο για τη συνεργασία τους, κυρίως με βάση την πολιτική δέσμευση στα πορίσματα του Ευρωπαϊκού Συμβουλίου της Λισαβόνας, αλλά επίσης με μια ιδιαίτερα αποτελεσματική σειρά πρωτοβουλιών της γαλλικής Προεδρίας στο Συμβούλιο Υπουργών και τέλος, αλλά όχι λιγότερο σημαντικό, θα ήθελα να ευχαριστήσω για τη συνεργασία μέσα σε αυτό το Σώμα.
Είχα την τύχη και το προνόμιο να δουλεύω με συναδέλφους από όλες τις ομάδες που συνεργάστηκαν στην επιτροπή για να συντάξουν την έκθεση την οποία θα ψηφίσουμε αύριο.
Θα ήθελα να τους ευχαριστήσω όλους για την πολύ καλή συνεργασία που είχαμε.
Δεν ήταν εύκολο καταρχήν γιατί η διαδικασία είναι καινούρια, δύσκολη.
Όλοι εμείς που δουλέψαμε μ' αυτήν συμφωνούμε ότι αν έτσι δημιουργείται προηγούμενο για το μέλλον, θα μπορούσαμε ίσως να εκδώσουμε κάποιους κανόνες που θα διευκολύνουν αυτού του είδους τη διαδικασία στο μέλλον, αλλά και κάποιους κανόνες επί της ουσίας.
Είναι ένα μέτρο το οποίο σαφώς θα ενοχλήσει ορισμένους κοινοποιημένους φορείς εκμετάλλευσης οι οποίοι έχουν ήδη ισχύ στην αγορά και γνωρίζω ότι ένας αριθμός συναδέλφων συζήτησε με κάποιους από αυτούς τους φορείς και τους είμαι ευγνώμων που μου μετέδωσαν τις ανησυχίες τους και συνεργάστηκαν μαζί μου προκειμένου να βρούμε μια κατάλληλη λύση.
Μπορούμε να είμαστε υπερήφανοι για τη δουλειά που κάναμε και που ελπίζω ότι θα ολοκληρώσουμε αύριο με τη ψήφο μας.
Αποδεικνύει ότι σε δύσκολους και επίμαχους τομείς της πολιτικής όπως ο συγκεκριμένος, το Σώμα μας μπορεί να ενεργήσει αποφασιστικά και δραστικά όπου χρειάζεται και για αυτό θα ήθελα ακόμα μια φορά να εκφράσω τις ευχαριστίες μου σε όλους όσοι συμμετείχαν.
Κυρία Πρόεδρε, καταρχάς θέλω να εκφράσω τις ευχαριστίες μου στο συντάκτη της έκθεσης.
Έχει κάνει εξαιρετική δουλειά στο δύσκολο αυτό θέμα, και λαμβάνοντας υπόψη τα προβλήματα που δημιουργεί αυτή η ταχεία διαδικασία (fast-track) τόσο στα χρονοδιαγράμματα του νομοθετικού έργου όσο και στον κοινοβουλευτικό διάλογο, θα πρέπει να είμαστε απόλυτα ικανοποιημένοι με τον συμβιβασμό που τώρα επιτεύχθηκε.
Από την άποψη των καταναλωτών το σπουδαιότερο είναι να τεθεί ο κανονισμός σε ισχύ αμέσως στην αρχή του χρόνου.
Το ζήτημα είναι πράγματι επείγον, δεδομένου ότι ο ελεύθερος ανταγωνισμός επί των τιμών στον τοπικό βρόχο αποτελεί έναν από τους ακρογωνιαίους λίθους της Ευρώπης και γενικότερα της ανάπτυξης της ευρωπαϊκής κοινωνίας των πληροφοριών.
Είμαι ιδιαίτερα ικανοποιημένη από το γεγονός ότι το Κοινοβούλιο, το Συμβούλιο και η Επιτροπή μπόρεσαν να δράσουν επί του θέματος σε στενή συνεργασία και επεξεργάστηκαν το πολύπλοκο αυτό θέμα με εποικοδομητικό διάλογο, ίσως για πρώτη φορά με τόσο καλή αμοιβαία κατανόηση.
Όταν το Κοινοβούλιο, ας ελπίσουμε, αύριο, εγκρίνει την έκθεση, όπως αληθινά πιστεύω και ελπίζω, υπό το πνεύμα της επιτευχθείσας αμοιβαίας κατανόησης, τότε το λόγο έχει στη συνέχεια το Συμβούλιο.
Ο ελεύθερος ανταγωνισμός στα τοπικά τηλεφωνήματα ωφελεί ιδιαίτερα τους χρήστες του Διαδικτύου.
Τα μονοπώλια τηλεπικοινωνιών χρέωναν μέχρι σήμερα ληστρικές τιμές.
Ο Ευρωπαίος καταναλωτής, στη χειρότερη περίπτωση, αναγκάζεται να πληρώνει δεκαπλάσια τιμή σε σύγκριση με τον Αμερικάνο για τις επικοινωνίες του μέσω Διαδικτύου.
Η μείωση των τιμών εξαλείφει τα εμπόδια για τη χρήση του Διαδικτύου στις καθημερινές ασχολίες.
Επί παραδείγματι, οι απεριόριστες δυνατότητες του ηλεκτρονικού εμπορίου θα γίνουν τώρα περισσότερο προσιτές στον Ευρωπαίο.
Η μείωση των τιμών των τοπικών τηλεφωνημάτων ωφελεί όλους, ακόμη κι εκείνους που δεν τους ενθουσιάζουν οι περιπέτειες στον κυβερνοχώρο και το Διαδίκτυο.
Οι εθνικές αρχές ελέγχου φέρουν μεγάλη ευθύνη ως προς το να ανοίξουν πράγματι οι μονοπωλιακοί φορείς εκμετάλλευσης τα δίκτυά τους, μέχρι το τελευταίο χιλιόμετρο του αγωγού, στους νέους επιχειρηματίες του τομέα.
Μπορούμε να προβλέψουμε πως κάποια μονοπώλια θα επιχειρήσουν με τεχνητά διαφημιστικά τεχνάσματα να διατηρήσουν τα ανταγωνιστικά τους πλεονεκτήματα.
Σε αυτό πρέπει να επέμβουμε με πυγμή.
Τα μονοπώλια πρέπει να υποχρεωθούν να καταβάλουν υψηλές αποζημιώσεις σε περίπτωση που καθυστερούν το άνοιγμα των δικτύων τους.
Μόνον κατ' αυτόν τον τρόπο θα μπορέσουμε να εξασφαλίσουμε τη δημιουργία ελεύθερου ανταγωνισμού στην αρχή του επόμενου χρόνου.
Ελπίζω, εκ μέρους της Ομάδας μου, ότι η αυριανή ψηφοφορία θα έχει θετικό αποτέλεσμα και τότε πράγματι το λόγο θα έχει το Συμβούλιο, και ελπίζω ότι θα περάσουμε στην υλοποίηση του αποτελέσματος της ψηφοφορίας, στο τέλος της χρονιάς με τη μορφή νέας νομοθεσίας.
Κυρία Πρόεδρε, κύριε Επίτροπε, αγαπητοί συνάδελφοι, ευχαριστώ τον κ. Clegg για την άρτια και εξαιρετική εργασία του, αν και τον τελευταίο καιρό αντιμετώπισε κάποια προβλήματα, όμως ανεξάρτητα από αυτό τον ευχαριστώ.
Για την Επιτροπή αυτό αποτελεί σημαντική και μεγάλη επιτυχία, ομολογουμένως.
Τώρα καταρρίψαμε ρεκόρ σε έναν τομέα που η εξέλιξή του είναι τόσο ραγδαία, ώστε να του ταιριάζουν τα ρεκόρ.
Το άνοιγμα του τοπικού βρόχου στον ανταγωνισμό είναι, σύμφωνα με τη Συνθήκη του Αμστερνταμ, μια δυνατότητα ταχείας δράσης, την οποία τώρα εκμεταλλευόμαστε, διότι διαφορετικά θα εξακολουθήσουμε να σπαταλούμε πολύ χρήμα καθημερινά σε υπέρογκες τιμές και να δημιουργούμε λειτουργικά εμπόδια.
Μέσα σε μερικές εβδομάδες, εμείς που ασχοληθήκαμε με το ζήτημα στην Επιτροπή Βιομηχανίας κατορθώσαμε, υπό την καθοδήγηση του εισηγητή, να διαπραγματευθούμε τόσο με την Επιτροπή όσο και με το Συμβούλιο αυτήν την πρόταση, η οποία αύριο σίγουρα θα εγκριθεί και μάλιστα χωρίς τροποποιήσεις.
Αυτή είναι η ακράδαντη πεποίθησή μου.
Έχουμε δηλαδή στην πράξη προβεί σε διαβουλεύσεις ταυτόχρονα και με την Επιτροπή, και με το Συμβούλιο, καθώς και μεταξύ μας και με πολλούς άλλους, και έχουμε επιτύχει ένα αποτέλεσμα, για το οποίο δεν έχουμε λόγο να ντρεπόμαστε.
Οι τοπικοί βρόχοι προκαλούσαν, θα έλεγα, τη μεγαλύτερη συμφόρηση στις αγορές τηλεπικοινωνιών της Ευρώπης και τώρα αυτή καταργείται. εάν δεν καταργηθεί, μπορούν να επέμβουν σ' αυτό οι εθνικές αρχές και εάν όχι με τις κατάλληλες τιμές, τότε σειρά θα έχουν οι αποζημιώσεις.
Οι καταναλωτές και οι επιχειρήσεις έχουν χάσει πολλά εκατομμύρια εξαιτίας των υπερβολικά υψηλών τιμών.
Τώρα οι τιμές θα μειωθούν σε ολόκληρη την Ευρώπη, τόσο όσον αφορά τα τηλεφωνήματα, όσον και τις υψηλής ταχύτητας επικοινωνίες μέσω Διαδικτύου, καθώς και όσον αφορά τις υπηρεσίες εφαρμογών πολυμέσων.
Αυτό είναι, ιδίως από την άποψη των καταναλωτών, το σωστό μέτρο, και αυτό βοηθάει κι εμάς.
Οι βρόχοι πρέπει να ανοίξουν υπό δίκαιους και άνευ διακρίσεων όρους.
Αυτό είναι πολύ σημαντικό.
Αφ' ετέρου έχουμε προνοήσει στις τροπολογίες του Κοινοβουλίου έτσι ώστε οι ιδιοκτήτες του βρόχου ή οι κατασκευαστές του να μην θα μείνουν με άδεια χέρια, αλλά να μπορούν να απολαμβάνουν ικανοποιητικά έσοδα, καθώς επίσης, και να είναι δυνατές οι μελλοντικές τους επενδύσεις στον βρόχο, οι μελλοντικές ρυθμίσεις έργων υποδομής.
Ωστόσο, εξακολουθούν να υπάρχουν στο θέμα αυτό προβλήματα.
Το πρόβλημα του απορρήτου επιδεινώνεται, διότι τώρα στα τερματικά των δικτύων, στα κέντρα, οι κάθε λογής εγκαταστάτες, που έχουν άδεια πρόσβασης σε αυτά, μπορούν να εγκαθιστούν τις δικές τους συσκευές.
Υπό αυτές τις συνθήκες, το παραδοσιακό απόρρητο της φωνητικής τηλεφωνίας τώρα πλέον καταρρέει.
Αφετέρου, ο πλειστηριασμός ραδιοσυχνοτήτων αποτελεί εξέλιξη προς την αντίθετη κατεύθυνση.
Ανεβάζει τις τιμές για τους καταναλωτές και έχει οδηγήσει σε ένα χάος τις αγορές.
Οι αγορές ανεβάζουν τις τιμές του καταναλωτή, όπως είπα, και τί θα συμβεί άραγε με τα κινητά τηλέφωνα τέταρτης και πέμπτης γενιάς;
Τα κράτη χάνουν την ικανότητα τους να ρυθμίζουν την αγορά.
Αυτό που ήδη σήμερα συμβαίνει είναι ότι, κατά κάποιον τρόπο, αυξάνεται η τάση για καθιέρωση ολιγοπωλίων, η οποία συνεπάγεται την άμεση διανομή των αγορών μεταξύ των εταιριών.
Έτσι εξάλλου συνέβη στην Ολλανδία, τώρα συμβαίνει και στην Ιταλία, να συμμετέχουν στον πλειστηριασμό μόνον τόσοι ενδιαφερόμενοι όσες είναι και οι διαθέσιμες άδειες.
Πρόκειται λοιπόν για ένα είδος συμφωνίας, που σημαίνει ότι οι αγορές πλέον δεν λειτουργούν.
Προτείνω, αν είναι δυνατόν, να προετοιμάσει σήμερα τη μελέτη της η Επιτροπή, εφόσον υπάρχουν και για το εν λόγω ζήτημα τόσα δεδομένα, για το τί σημαίνουν όλα αυτά.
Αυτό αποτελεί εξέλιξη προς την αντίθετη κατεύθυνση από εκείνα τα οποία έχουμε επιτύχει στο πλαίσιο του παρόντος κανονισμού.
Κυρία Πρόεδρε, κύριε Επίτροπε, κύριοι συνάδελφοι, κατά την άποψη του Κομμουνιστικού Κόμματος Ελλάδας, οι τηλεπικοινωνίες είναι τομέας στρατηγικής σημασίας.
Κατά συνέπεια, δεν μπορεί να λειτουργεί με κινητήρια δύναμη την κερδοσκοπία των μονοπωλίων, αλλά οφείλει να στοχεύει στην καλύτερη εξυπηρέτηση όλων.
Στα πλαίσια της γενικότερης πολιτικής της Ευρωπαϊκής Ένωσης, που ανοίγει όλους τους τομείς της κοινωνικής δραστηριότητας στο μεγάλο κεφάλαιο, ο κανονισμός που εξετάζουμε σήμερα παραδίδει στα μονοπώλια το πιο σημαντικό ίσως κομμάτι του τηλεφωνικού δικτύου.
Η υποδομή αυτή, που χρειάστηκε πολλά χρόνια και πολύ δημόσιο χρήμα για να αναπτυχθεί, προσφέρεται έναντι πινακίου φακής, αφού οι τηλεπικοινωνιακοί οργανισμοί δεν θα πάρουν ως αντάλλαγμα τίποτα περισσότερο από το κόστος συντήρησης και λειτουργίας.
Το επιχείρημα ότι με τον τρόπο αυτό θα αναπτυχθούν νέες υπηρεσίες δεν ευσταθεί, αφού τέτοιες υπηρεσίες μπορούν να αναπτυχθούν εξίσου καλά από τους τηλεπικοινωνιακούς οργανισμούς, και σίγουρα πιο φθηνά, μια και δεν θα επιβαρύνονται από τα υπερκέρδη.
Η Ευρωπαϊκή Επιτροπή και το Συμβούλιο δεν περιορίζονται μόνο στην παράδοση του τοπικού βρόχου στο ιδιωτικό κεφάλαιο, αλλά το κάνουν με την μορφή κανονισμού που έχει άμεση εφαρμογή και με μια αξιοσημείωτη βιασύνη.
Πιστεύω, αγαπητοί συνάδελφοι, ότι από αυτό το παράδειγμα μπορεί κανείς να βγάλει χρήσιμα συμπεράσματα για το ποιανού τα συμφέροντα πραγματικά εξυπηρετεί η Ευρωπαϊκή Ένωση.
Καταρχήν, θα ήθελα να τιμήσω τον κ. Clegg που εργάστηκε εξαιρετικά σκληρά τις τελευταίες εβδομάδες για να εξασφαλίσει ότι η τελική έκθεση θα είναι ισορροπημένη και θα αντανακλά τις δυσκολίες των διαφόρων πολιτικών ομάδων στα πλαίσια της Επιτροπής Βιομηχανίας, Εξωτερικού Εμπορίου, Έρευνας και Ενέργειας.
Είμαι ικανοποιημένος που το κείμενο που ψηφίστηκε από την Επιτροπή λαμβάνει υπόψη του δύο θέματα που μου προκαλούσαν ιδιαίτερο προβληματισμό.
Το πρώτο ήταν η δίκαια τιμολόγηση και το δεύτερο ήταν η πρόβλεψη για μια καθολική υπηρεσία στα πλαίσια ενός περαιτέρω ανοίγματος της τηλεπικοινωνιακής αγοράς στον ανταγωνισμό.
Πιστεύω ότι είναι σημαντικό να εξασφαλίσουμε ότι οι αλλαγές λαμβάνουν χώρα με συντονισμένο τρόπο, να δώσουμε σε όλους τους εμπλεκόμενους παράγοντες το χρόνο να προσαρμοστούν και να εγγυηθούν τα δικαιώματα όλων των καταναλωτών.
Είναι σαφές ότι πρέπει να υποστηρίξουμε όλοι την αναβάθμιση της υπάρχουσας τηλεπικοινωνιακής υποδομής, έτσι ώστε να μπορέσουμε να επωφεληθούμε από τις νέες τεχνολογίες.
Στη χώρα μου είμαστε αποφασισμένοι να κάνουμε την τηλεπικοινωνιακή μας υποδομή να ανταποκρίνεται στα υψηλότερα στάνταρ έτσι ώστε να εξασφαλίσει νέες επενδύσεις για τη χώρα.
Οι επενδύσεις στην υποδομή μας είναι ένα στοιχείο καθοριστικής σημασίας για την επιτυχία και την ανάπτυξη της ιρλανδικής οικονομίας συγκεκριμένα, η Ιρλανδία σκοπεύει να γίνει ένα παγκόσμιο κέντρο για το ηλεκτρονικό εμπόριο.
Την ίδια στιγμή είναι ουσιαστικό όλοι οι πολίτες να απολαμβάνουν εγγυημένα τα ίδια οφέλη από την αναβάθμιση της τηλεπικοινωνιακής υποδομής.
Το άνοιγμα των τοπικών χάλκινων δικτύων στον ανταγωνισμό πρέπει να οδηγήσει στην αναβάθμιση όλων των τοπικών δικτύων σε όλες τις πόλεις αλλά και σε όλα τα χωριά.
Πρέπει να αποφύγουμε τη διακριτική μεταχείριση των περιοχών από τους νεοεισερχόμενους που μπορεί να επιθυμούν να αναβαθμίσουν τα δίκτυα μόνο στις μεγάλες αστικές περιοχές.
Όσον αφορά τη δίκαια τιμή, η χρέωση για την πρόσβαση στον τοπικό βρόχο πρέπει να αντανακλά τα εφάπαξ έξοδα και επιπλέον ένα περιθώριο για επανεπένδυση.
Από αυτή την άποψη είμαι ευτυχής που βλέπω την Επιτροπή να υποστηρίζει την φόρμουλα του ιστορικού κόστους για την τιμολόγηση.
Πρέπει να εγγυηθούμε ότι οι υπάρχοντες φορείς εκμετάλλευσης των τηλεπικοινωνιών μπορούν να διασφαλίσουν επαρκή χρηματοδότηση για να ανοίξουν αυτούς τους τοπικούς βρόχους.
Πιστεύω ότι η εθνική κανονιστική αρχή πρέπει να είναι σε θέση να παίξει ένα δίκαιο διαμεσολαβητικό ρόλο ανάμεσα στους υπάρχοντες φορείς εκμετάλλευσης και τα νέα δίκτυα.
Τέλος, πιστεύω ότι είναι ένα δίκαιο και καλά ζυγισμένο κείμενο.
Θα ήθελα να ευχαριστήσω τον κ. Clegg που ήταν διατεθειμένος να ακούσει τόσους πολλούς από τους συναδέλφους του.
Κυρία Πρόεδρε, κύριε Επίτροπε, το έκτακτο Ευρωπαϊκό Συμβούλιο της Λισαβόνας έθεσε έναν βασικό στρατηγικό στόχο για την Ευρωπαϊκή Ένωση: να γίνει "η πιο ανταγωνιστική και πιο δυναμική βασισμένη στη γνώση οικονομία του κόσμου" .
Για να υλοποιηθεί αυτή η δήλωση, πρέπει κατ' αρχάς να συνοδευτεί με μέτρα που θα ελευθερώσουν τις αγορές και θα ευνοήσουν τον ανταγωνισμό, άρα και την πρόσβαση νέων φορέων στην παροχή υπηρεσιών τηλεπικοινωνιών και ιδιαίτερα Διαδικτύου.
Πιστεύω ότι η Επιτροπή και οι ευρωπαϊκές αρχές ήταν πάντα συνεπείς προς τις δηλώσεις της Λισαβόνας.
Σκέπτομαι, για παράδειγμα, την πρόταση οδηγίας για το ηλεκτρονικό εμπόριο, η οποία, με τον στόχο ή το πρόσχημα της κατάργησης ορισμένων διακρίσεων για τους ευρωπαίους παραγωγούς-διανομείς υπηρεσιών πληροφορικής, θα καταλήξει να παρεμποδίζει την ανάπτυξη του ηλεκτρονικού εμπορίου σε όλη την Ευρώπη.
Επ' αυτού του θέματος προχωρούμε, αντίθετα, με γρήγορους ρυθμούς και, όπως φαίνεται, πραγματικά καλά.
Πιστεύω ότι ο εισηγητής μας, ο κ. Clegg, εργάστηκε καλά, προσδίδοντας περισσότερη σαφήνεια και ακρίβεια στην πρόταση της Επιτροπής και προσδιορίζοντας τις προϋποθέσεις για την ταχεία ολοκλήρωση της νομοθετικής διαδικασίας, τις οποίες εν πολλοίς επικροτούμε και για τις οποίες θα εκφρασθούμε και εμείς αύριο.
Ωστόσο, θέλω να επωφεληθώ της ευκαιρίας για να θέσω σε επιφυλακή, ει δυνατόν, την Επιτροπή.
Αφού εγκριθεί αυτός ο κανονισμός, θα πρέπει να αντιμετωπισθούν και άλλα εμπόδια για την πραγματική εφαρμογή και την πλήρη ελευθέρωση των υπηρεσιών τηλεπικοινωνιών.
Στη χώρα μου, την Ιταλία, υπάρχουν από καιρό οι συνθήκες για την πλήρη ελευθέρωση, αλλά παρουσιάζονται δυσκολίες στην επίτευξη της συγκεκριμένης εφαρμογής της από πλευράς της Εθνικής Αρχής Τηλεπικοινωνιών, ιδίως όσον αφορά τον καθορισμό των τιμών πρόσβασης στο τοπικό δίκτυο.
Στην περίπτωση της Ιταλίας, αλλά και άλλων ευρωπαϊκών χωρών, αυτό οφείλεται μάλλον στην ισχυρή εξουσία του υφιστάμενου αποκλειστικού φορέα, που πιέζει για όσο το δυνατόν μεγαλύτερη καθυστέρηση.
Υπάρχουν στη μέση έσοδα σημαντικότατου ύψους και στην Ιταλία υπάρχουν συνθήκες σύγκρουσης συμφερόντων μεταξύ του κράτους-ρυθμιστή και του κράτους-ιδιοκτήτη ή ελεγκτή ορισμένων από τις κυριότερες επιχειρήσεις παροχής υπηρεσιών τηλεπικοινωνιών.
Κυρία Πρόεδρε, κύριε Επίτροπε, αγαπητοί συνάδελφοι, όπως δήλωσαν ήδη οι προλαλήσαντες, με τον κανονισμό για την αδεσμοποίητη πρόσβαση των συμμετεχόντων στον τοπικό βρόχο εισερχόμαστε σε ανεξερεύνητα πεδία.
Για πρώτη φορά πρόκειται να εφαρμοστεί η προβλεπόμενη στη Συνθήκη του Αμστερνταμ ταχεία διαδικασία, δηλαδή η δεύτερη ανάγνωση δεν θα πραγματοποιηθεί.
Σκοπός είναι να ψηφιστεί πάραυτα ο κανονισμός για την αδεσμοποίητη πρόσβαση στον τοπικό βρόχο, ούτως ώστε να ανοίξουν οι τοπικές αγορές τηλεπικοινωνιών στον ανταγωνισμό ήδη στο τέλος του έτους.
Οι πρώτες εμπειρίες με αυτή τη διαδικασία έδειξαν, ότι ενδείκνυται μόνο για πολύ λίγες εξαιρετικές περιπτώσεις, παρ' όλα αυτά όμως είναι δυνατόν, κάτι που ασφαλώς με χαροποιεί ιδιαίτερα, σε τόσο σημαντικά θέματα, όπως αυτό της αδεσμοποίητης πρόσβασης, να λαμβάνονται το ταχύτερο δυνατόν νομοθετικές αποφάσεις από το Κοινοβούλιο.
Χωρίς το Nicholas Clegg και την αφοσίωσή του δεν θα ήταν δυνατόν να συζητηθεί ο κανονισμός τόσο γρήγορα στην επιτροπή και εδώ στην Ολομέλεια.
Έχω εξάλλου την ελπίδα ότι, αύριο κιόλας, πρόκειται να ληφθεί απόφαση.
Ο εισηγητής κατόρθωσε να συνθέσει εκ νέου τις διαφορετικές απόψεις και να υπερασπίσει τις θέσεις του Κοινοβουλίου στο Συμβούλιο.
Αγαπητέ Nick, από τη θέση αυτή ακόμα ένα θερμό ευχαριστώ για τη λαμπρή εργασία σου!
Γιατί χρειαζόμαστε τον κανονισμό;
Παρά την πλήρη ελευθέρωση της αγοράς τηλεπικοινωνιών στην Ευρώπη από το 1998, το λεγόμενο τελευταίο οχυρό - δηλαδή η αδεσμοποίητη πρόσβαση στον τοπικό βρόχο - εξακολουθεί να βρίσκεται πρακτικά ακόμη και σήμερα στα χέρια των παλαιών φορέων εκμετάλλευσης.
Ο κανονισμός φιλοδοξεί πλέον να διασφαλίσει τον ανταγωνισμό και στο τελευταίο αυτό οχυρό.
Μόνο εάν λειτουργεί ο ανταγωνισμός και σε αυτό το τμήμα της αγοράς, εξασφαλίζεται μακροπρόθεσμα η προσφορά οικονομικής πρόσβασης, υψηλής ταχύτητας, στο Διαδίκτυο και στις εφαρμογές πολυμέσων.
Αυτό δεν είναι μονάχα όνειρο κάθε χρήστη του Διαδικτύου, αλλά και επείγουσα αναγκαιότητα της εποχής της Νέας Οικονομίας.
Η πραγματικότητα σε πολλές περιοχές της Ευρώπης είναι προς το παρόν πολύ διαφορετική, η είσοδος στο δίκτυο κοστίζει, οι τηλεφωνικές συνδέσεις είναι κατά τη διάρκεια της πλοήγησης στο Διαδίκτυο κατειλημμένες, η πλοήγηση στο Διαδίκτυο είναι ακριβή, ενώ υπάρχουν και μεγάλοι χρόνοι αναμονής.
Σύμφωνα με πρόσφατες μελέτες, στις αρχές του 2000, μόνο 400 000 Ευρωπαίοι είχαν πρόσβαση σε ευρύ φάσμα υπηρεσιών, ενώ ο αντίστοιχος αριθμός στις ΗΠΑ ήταν ήδη 3 εκατομμύρια.
Η Ευρωπαϊκή Επιτροπή αποφάσισε δικαίως την ταχεία λήψη διορθωτικών μέτρων.
Πολιτικά δεν υπάρχουν κατά την άποψή μου άλλες εναλλακτικές λύσεις, πέραν της υπερψήφισης του κανονισμού με την παρούσα διατύπωση και επομένως την εξάλειψη και των τελευταίων δυσχερειών.
Κυρία Πρόεδρε, κύριε Επίτροπε, αγαπητοί συνάδελφοι, θερμές ευχαριστίες στον Nicholas Clegg για την πληρέστατη εργασία του.
Θα αναφέρω ένα διαφωτιστικό παράδειγμα: Οι συμβιβαστικές προτάσεις του με βρήκαν στο σπίτι, καθοδόν προς τον αυτοκινητόδρομο.
Φυσικά σταμάτησα και συνέχισα να συζητώ μαζί του.
Αυτό είναι απόδειξη του τρόπου με τον οποίο εργαζόμαστε.
Θεωρώ ότι αυτό είναι ενδεικτικό.
Είμαστε πρόθυμοι να συνεχίσουμε έτσι και στο μέλλον, ωστόσο θα μπορούσαμε ενίοτε να αφιερώνουμε λίγο περισσότερο χρόνο για να συζητάμε ακόμα διεξοδικότερα το ένα ή το άλλο θέμα.
Ο πολιτικός μας στόχος ήταν να ισχυροποιήσουμε αποφασιστικά για ακόμα μια φορά τον ανταγωνισμό, ούτως ώστε να προετοιμάσουμε το έδαφος για την Κοινωνία της Πληροφορίας.
Ο παρών κανονισμός θα πρέπει να ενισχύσει σημαντικά τον ανταγωνισμό στο τοπικό δίκτυο, και με τον τρόπο αυτό θα μπορέσουν για παράδειγμα οι υπηρεσίες του Διαδικτύου να έχουν καλύτερη πρόσβαση στη μαζική αγορά.
Ο βαθμός διείσδυσης πρόκειται να αυξηθεί.
Η πρωτοβουλία θα συμβάλει, εξάλλου, στην προώθηση της Κοινωνίας της Πληροφορίας.
Ωστόσο, η υψηλής ταχύτητας και οικονομική πρόσβαση στο Διαδίκτυο δεν αξίζει χωρίς περιεχόμενο.
Η Κοινωνίας της Πληροφορίας πρέπει να πραγματωθεί χάρη κυρίως στην επένδυση στον άνθρωπο και τις δεξιότητές του.
Ένα ακόμα σημαντικό σημείο: Ο κανονισμός ρυθμίζει στο πνεύμα της αρχικής ελευθέρωσης των τηλεπικοινωνιών, ήτοι σε ασύμμετρη βάση.
Αυτό βέβαια αποδείχθηκε χρήσιμο για την είσοδο στον ανταγωνισμό.
Στο μέλλον όμως ο εν λόγω κανονισμός θα αντικατασταθεί, θεσπίζοντας νομοθετικές ρυθμίσεις περί ανταγωνισμού.
Υπό αυτήν την έννοια, η τροπολογία 13 είναι ιδιαίτερα σημαντική, η νέα αιτιολογική σκέψη 10α, η οποία υπογραμμίζει ακόμα μια φορά, ότι σε όχι πολύ μακρό χρονικό διάστημα ο κανονισμός θα αντικατασταθεί από κάποιο νέο ρυθμιστικό πλαίσιο.
Τουλάχιστον το ίδιο σημαντικό θα είναι να μην καθυστερήσει το Συμβούλιο με το λεγόμενο πακέτο τηλεπικοινωνιών.
Έχω επίσης την πίστη ότι θα το ψηφίσει άμεσα και ότι οι διαβουλεύσεις για το υπόλοιπο πακέτο θα συνεχιστούν γρήγορα και με αξιόπιστο τρόπο.
Ευελπιστώ ότι το Συμβούλιο δεν πρόκειται να μας εγκαταλείψει, αλλά ούτε ότι το ένα ή το άλλο κράτος μέλος θα εκφράσει οποιονδήποτε ενδοιασμό.
Η εργασία μας οφείλει να είναι υποδειγματική.
Αλλωστε, καταλήξαμε γρήγορα σε συμφωνία και ελπίζω ότι το Συμβούλιο θα πράξει το ίδιο.
Ο κ. Clegg είπε στην ομιλία του ότι επρόκειτο για ένα πολύπλοκο και δύσκολο έργο και νομίζω επομένως ότι κάναμε καλά που ορίσαμε αυτόν ως εισηγητή.
Υπήρξε ατάραχος σε όλη τη διάρκεια της διαδικασίας και, εξ ονόματος του Σώματος, θα ήθελα να σημειώσω ότι την ίδια στιγμή που αποδέσμευε με επιτυχία τον τοπικό βρόχο, πέτυχε μια πολύ πετυχημένη δική του δέσμευση αφού παντρεύτηκε.
Είμαι βέβαιος ότι όλοι του ευχόμαστε συγχαρητήρια.
Δεν θα εκπλήξω το Σώμα λέγοντας ότι, ως εκπρόσωπος του βρετανικού Συντηρητικού Κόμματος - η κυβέρνηση των Συντηρητικών ήταν αυτή που ιδιωτικοποίησε τη British Telecom πριν από 17 χρόνια, κάνοντας την πρώτη πιθανώς ιδιωτικοποίηση μεγάλης κλίμακας των τηλεπικοινωνιών στην Ευρώπη- χαιρετίζω με μεγάλη ικανοποίηση αυτή την ουσιαστική περαιτέρω δράση για την απορύθμιση και την απελευθέρωση της αγοράς.
Στην κατεύθυνση αυτή, είναι πολύ σημαντικό που η Επιτροπή έθεσε τα θεμέλια με αυτό το νομοθετικό πακέτο για τις τηλεπικοινωνίες, το οποίο τώρα εξετάζουμε και θαυμάζουμε πραγματικά τη φιλοδοξία και το ζήλο που επέδειξαν σε αυτή την προσπάθεια.
Το μόνο σχόλιο που έχω να κάνω, κοιτάζοντας την κάπως χαλαρή διατύπωση σε ορισμένα σημεία του χρονοδιαγράμματος - για παράδειγμα ότι οι κοινοποιημένοι φορείς εκμετάλλευσης πρέπει από τις 31 Δεκεμβρίου να ικανοποιούν τις εύλογες απαιτήσεις των δικαιούχων- είναι να ζητήσω από τον Επίτροπο να μας διαβεβαιώσει ότι θα είναι πολύ αυστηρός στην παρακολούθηση αυτού του θέματος, γιατί δεν υπάρχει κανένας λόγος να εγκρίνουμε αυτό το κείμενο εδώ αν πρόκειται να έχουμε πολύ χαλαρή και αργή εφαρμογή στα κράτη μέλη στα οποία επίσης χρειάζεται να εγκριθεί.
Θα ήθελα επίσης να πω ότι είναι μια θαυμάσια πρωτοβουλία που προέκυψε ως συνέπεια του Ευρωπαϊκού Συμβουλίου της Λισαβόνας, αλλά υπάρχουν και άλλα βασικά θέματα που αφορούν τη μετάβαση σε μια νέα οικονομία τα οποία αναφέρθηκαν στη Λισαβόνα.
Ποιος πρόκειται να χρησιμοποιήσει όλες αυτές τις απελευθερωμένες δυνατότητες χαμηλού κόστους;
Θέλουμε να δούμε νέους επιχειρηματίες, νέες εταιρείες υπηρεσιών Διαδικτύου να μπαίνουν στην αγορά.
Υπενθυμίζω στον Επίτροπο ότι ένα από τα άλλα βασικά θέματα του Ευρωπαϊκού Συμβουλίου της Λισαβόνας ήταν η δημιουργία νέων συνθηκών στην ευρωπαϊκή οικονομία ώστε να προσελκύσει νέους επενδυτές.
Θα ήθελα να τον ενθαρρύνω με το νέο πνεύμα περιπέτειας που βλέπουμε εδώ -και μάλλον δεν είναι μια λέξη που συνδέεται συχνά με την Επιτροπή- να συνεχίσει με τον ίδιο ζήλο και την ίδια δύναμη για να επιδιώξει με την ίδια αποτελεσματικότητα την πραγμάτωση αυτών των άλλων στόχων που έθεσε το Ευρωπαϊκό Συμβούλιο της Λισαβόνας.
Θα ήθελα να αρχίσω συγχαίροντας τον κ. Clegg για την ταχύτητα και την ποιότητα της εργασίας του, και επίσης να τον καλωσορίσω σε αυτή τη μάλλον κλειστή ομάδα των βουλευτών που βρισκόμαστε πολύ συχνά εδώ αργά τη νύχτα και συζητάμε θέματα που αφορούν τις τηλεπικοινωνίες.
Πράγματι ο προκάτοχος του Επιτρόπου Liikanen, ο Επίτροπος Bangemann, μας περιέγραψε κάποτε ως "εμείς οι λίγοι, οι λίγοι ευτυχισμένοι, η παρέα των αδελφών" .
Μάλλον αγνόησε τις αδελφές αλλά νομίζω πως καταλαβαίνετε τι ήθελε να πει με τη σαιξπηρική του αναφορά.
Θα ήθελα επίσης να σχολιάσω το νομικό μέσο - τον κανονισμό - γιατί είναι ασύνηθες και ιστορικό και υπάρχουν πολύ ιδιαίτεροι λόγοι για αυτό: λόγοι ταχύτητας - μετά το Ευρωπαϊκό Συμβούλιο της Λισαβόνας- και λόγοι τεχνικής συνέπειας τους οποίους όλοι εκτιμάμε και καταλαβαίνουμε.
Το Κοινοβούλιο πρέπει να είναι έτοιμο να χρησιμοποιήσει νέους τρόπους εργασίας, ευφάνταστους, και όπως λέει ο κ. Harbour, περιπετειώδεις.
Αλλά επίσης πρέπει να ξεκαθαρίσουμε πότε τέτοια μέτρα είναι κατάλληλα και είναι σχεδόν βέβαιο ότι τα άλλα μέρη αυτού του τελευταίου πακέτου μέτρων για τις τηλεπικοινωνίες θα κωλυσιεργήσουν και θα ακολουθήσουν πιο παραδοσιακές τακτικές.
Θέλω να σχολιάσω επίσης ένα πολύ σημαντικό σημείο της πρότασης του κ. Clegg που αφορά τις εξουσίες των εθνικών κανονιστικών αρχών και τις αρμοδιότητες πρωτοβουλίας, οι οποίες πιστεύω ότι αποτελούν πολύ σημαντικά στοιχεία για την ταχύτατη και συνεπή εφαρμογή και υλοποίηση αυτού του κανονισμού.
Κάποιοι άλλοι ανέφεραν το Ευρωπαϊκό Συμβούλιο της Λισαβόνας και είναι φυσικά σωστό να τονίζουμε ότι η παρούσα νομοθεσία αποτελεί επακόλουθο της δέσμευσης των κρατών μελών της Ευρωπαϊκής Ένωσης να υποστηρίξουν την ανάπτυξη και χρήση του Διαδικτύου στην Ευρώπη στα πλαίσια του προγράμματος δράσης e-Europe.
Αυτό δεν θα μπορούσε να συμβεί χωρίς τη δέσμευση να παράσχουμε πρόσβαση στο Διαδίκτυο με υψηλή ταχύτητα και σε προσιτή τιμή και τονίζουμε τη σπουδαιότητα της αποδεσμοποίησης στην επιτυχία του σχεδίου e-Europe.
Είναι επίσης αληθές ότι οι συνδυασμένες προσπάθειες της Επιτροπής, του Κοινοβουλίου και του Συμβουλίου είχαν ως αποτέλεσμα την παρούσα νομοθεσία, που αποτελεί μέρος μιας γενικής προσπάθειας για τον εκσυγχρονισμό της νομοθεσίας περί τηλεπικοινωνιών.
Η προσπάθεια αυτή θα φέρει το άνοιγμα της αγοράς, τη διαφάνεια και την ενίσχυση του ανταγωνισμού στον κλάδο των τηλεπικοινωνιών ενώ θα εξισορροπήσει την ανάγκη για κανονιστική παρέμβαση με την επιθυμία για απελευθέρωση.
Έχουμε να εκπονήσουμε περισσότερη νομοθεσία στη συνέχεια και έχουμε να διδαχθούμε πολλά από τη σημαντική ποσότητα της νομοθεσίας την οποία θεσπίζουμε από κοινού εδώ και τόσα χρόνια.
Έπειτα προσπαθήσαμε να κοιτάξουμε πίσω μας και να μάθουμε από αυτά που είχαμε κάνει, πριν να κοιτάξουμε μπροστά μας και να μαντέψουμε, να προβλέψουμε τι βρίσκεται μπροστά μας.
Κάναμε λάθη σε μια γρήγορα εξελισσόμενη και ρευστή αγορά, όμως θα ήθελα να κλείσω με την επισήμανση ότι αν η Ευρώπη θέλει να παραμείνει ανταγωνιστική, να μείνει στο χώρο αυτό, να προσφέρει τα πραγματικά οφέλη της e-Europe σε όλους τους πολίτες της Ευρωπαϊκής Ένωσης, να παραμείνει κυρίαρχη στον τομέα της κινητής τηλεφωνίας τρίτης γενιάς -αν μπορώ να προτρέξω- έναντι των ΗΠΑ, θα χρειαστεί τις συνδυασμένες προσπάθειες όλων μας ώστε να εξασφαλιστεί η ασφαλής υλοποίηση του συνολικού πακέτου μέτρων.
Κυρία Πρόεδρε, η αδεσμοποίητη πρόσβαση στον τοπικό βρόχο έχει σαν στόχο να ενισχύσει τον ανταγωνισμό, να μειώσει τις τιμές για τους καταναλωτές, να προσφέρει ευκολότερη και φθηνότερη πρόσβαση στο Διαδίκτυο και να τονώσει την τεχνολογική καινοτομία στην αγορά της τοπικής πρόσβασης.
Χαιρετίζω με ικανοποίηση αυτές τις εξελίξεις.
Αλλά όπως ανέφερε ο εισηγητής, πολλοί από εμάς έχουμε ενημερωθεί για τις ανησυχίες του τοπικού παροχέα τηλεπικοινωνιακών υπηρεσιών.