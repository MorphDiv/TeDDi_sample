# language_name_wals:	Greek (Modern)
# language_name_glotto:	Modern Greek
# iso639_3:	ell
# year_composed:	NA
# year_published:	NA
# mode:	written
# genre_broad:	professional
# genre_narrow:	NA
# writing_system:	Grek
# special_characters:	NA
# short_description:	Europarl
# source:	https://object.pouta.csc.fi/OPUS-Europarl/v8/raw/el.zip
# copyright_short:	http://opus.nlpl.eu/Europarl.php
# copyright_long:	http://opus.nlpl.eu/Europarl.php J. Tiedemann, 2012, Parallel Data, Tools and Interfaces in OPUS. In Proceedings of the 8th International Conference on Language Resources and Evaluation (LREC 2012)
# sample_type:	whole
# comments:	NA
Νεκρολογία
Μετά λύπης μου, είμαι υποχρεωμένος να σας πληροφορήσω ότι εχθές απεβίωσε ο συνάδελφός μας, κ. Gόnter Lόttge, ο οποίος έπασχε από σοβαρή ασθένεια.
Ο κ. Lόttge εξελέγη ευρωβουλευτής το 1989 και δραστηριοποιήθηκε κυρίως στο χώρο της πολιτικής μεταφορών.
Συνάδελφοι, προτείνω να τηρήσουμε ενός λεπτού σιγή στη μνήμη του.
(Το Σώμα τηρεί ενός λεπτού σιγή)
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, αναφερόμενος στο κείμενο που ψηφίστηκε εχθές και το θέμα της κλωνοποίησης των ανθρώπων, το τμήμα 8 στην αγγλική έκδοση, παράγραφος 11, η διατύπωση είναι "θεωρεί ότι οποιαδήποτε προσωρινή επιτροπή που διορίζεται από αυτό το Κοινοβούλιο ·.." .
Δεν αναφέρει ουσιαστικά ότι μια τέτοια προσωρινή επιτροπή θα πρέπει να διοριστεί.
Θα μπορούσαν να υπάρξουν κάποιες διευκρινήσεις για το τι προτίθεται να πράξει η προεδρία σχετικά με το συγκεκριμένο τμήμα της απόφασης;
Θα το αναφέρω στη Διάσκεψη των Προέδρων, κ. Adam και θα σας ενημερώσω σχετικώς.
Κύριε Πρόεδρε, το όνομά μου δεν αναγράφεται στη χθεσινή κατάσταση των παρόντων, αν και υπέγραψα.
Κύριε Bowis, το σφάλμα θα διορθωθεί.
Κύριε Πρόεδρε, σε συνέχεια του θέματος που έθιξε ο κ. Adam, υποθέτω πως θα αναφερθείτε στην αρχή αυτής της σύντομης συνεδρίασης στα αποτελέσματα και φυσικά, εάν υπάρχει κάποια πρόταση για τη σύσταση προσωρινής επιτροπής, το Σώμα θα προβεί σε σχετική ψηφοφορία .
αΈτσι ακριβώς θα γίνει, κ. Ford.
(Εγκρίνονται τα πρακτικά)
Αποτελέσματα του Ευρωπαϊκού Έτους της δια βίου εκπαίδευσης και κατάρτισης (1996)
Η ημερήσια διάταξη προβλέπει την εξέταση της έκθεσης (A5-0200/2000) της κ. Gutiιrrez Cortines, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την έκθεση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών σχετικά με την εφαρμογή, τα αποτελέσματα και τη συνολική αξιολόγηση του Ευρωπαϊκού Έτους της δια βίου εκπαίδευσης και κατάρτισης (1996), που υποβάλλεται σύμφωνα με το άρθρο 8 της απόφασης 2493/95/ΕΚ του Ευρωπαϊκού Κοινοβουλίου και του Συμβουλίου
(COM(1999) 447 - C5­0205/1999 - 1999/2163(COS))
Κύριε Πρόεδρε, η έκθεση σχετικά με το Ευρωπαϊκό Έτος της δια βίου εκπαίδευσης και κατάρτισης είναι προφανώς ένα έγγραφο χωρίς ιδιαίτερη σημασία, εντούτοις, αποκάλυψε τις σοβαρές ελλείψεις και τα σκοτεινά σημεία του ευρωπαϊκού συστήματος.
Επρόκειτο για ένα έτος διάδοσης και προώθησης, μια απάντηση στη Σύνοδο Κορυφής του Λουξεμβούργου και σε άλλες συνόδους κορυφής, στις οποίες είχε δοθεί τεράστια σημασία στην κατάρτιση ως μέσο ενσωμάτωσης των ευρωπαίων πολιτών στον κόσμο της εργασίας, ανεξαρτήτως ηλικίας.
Κατ' αρχάς η έκθεση απέδειξε ότι όταν δίνονται χρήματα για την εκπαίδευση, τα χρήματα αυτά πολλαπλασιάζονται.
Οι χώρες που επέδειξαν ζήλο να συμμετάσχουν τετραπλασίασαν τον προϋπολογισμό τους.
Αυτό σημαίνει ότι τα χρήματα που επενδύονται στην εκπαίδευση έχουν την καλύτερη απόδοση, επειδή ακριβώς έχουν πολλαπλασιαστικό αποτέλεσμα και δεν παρουσιάζονται περιπτώσεις απάτης ή τίποτα σχετικό.
Κατά δεύτερον, το Ευρωπαϊκό Έτος της δια βίου εκπαίδευσης και κατάρτισης κατέδειξε τις δυσκολίες που αντιμετωπίζει η Επιτροπή σε θέματα ενημέρωσης, παροχής απαντήσεων και διαφάνειας.
Πρακτικά ήταν αδύνατο να συγκεντρωθεί όλη η απαιτούμενη τεκμηρίωση, εν μέρει επειδή ορισμένες χώρες προφανώς δεν την παρέχουν και εν μέρει επειδή δεν υπάρχουν διαδικασίες για τη συλλογή της με την απαιτούμενη ταχύτητα και ευκολία.
Ως εκ τούτου, μετατρέψαμε την έκθεση σε ένα είδος πρότασης και συμπεριλάβαμε μια σειρά συστάσεων σχετικά με τα κριτήρια που πρέπει κατά τη γνώμη μας να πληρεί η δια βίου κατάρτιση.
Αντιμετωπίσαμε μεγάλη σύγχυση με τα κριτήρια, η οποία προκλήθηκε εν μέρει από το Συμβούλιο, διότι το έγγραφο που δημοσίευσε η Επιτροπή, με την πρόταση του έτους της δια βίου κατάρτισης, ήταν πολύ καλύτερης ποιότητας.
Είναι προφανές ότι είναι απαραίτητη πολύ μεγαλύτερη σαφήνεια σχετικά με το ζήτημα της κατάρτισης.
Στην προκειμένη περίπτωση, εμπλέκεται η κατάρτιση με σκοπό την κοινωνική ενσωμάτωση, η διδασκαλία ξένων γλωσσών και η κατάρτιση για τη ψυχαγωγία της τρίτης ηλικίας με την κατάρτιση για την εργασία, με αποτέλεσμα ένα συνονθύλευμα, το οποίο είναι αδύνατο να αξιολογηθεί και να κατανοηθούν η ποιότητα και τα κριτήρια ορθής πρακτικής.
Ζητάμε, λοιπόν, σαφή ρύθμιση και διαχωρισμό των εκπαιδευτικών στόχων.
Η εκπαίδευση για την κοινωνική ενσωμάτωση των μεταναστών δεν είναι, προφανώς, το ίδιο με την κατάρτιση για την απόκτηση νέων επαγγελματικών προσόντων, την κατάρτιση για την πρώτη εργασία ή την κατάρτιση για την αλλαγή επαγγελμάτων, χωρίς να χρειάζεται να αναφερθεί κανείς σε πολλές άλλες πτυχές.
Ζητήσαμε, συνεπώς, περισσότερη σαφήνεια και καλύτερη οργάνωση του όλου συστήματος.
Ζητήσαμε επίσης καλύτερη δια βίου κατάρτιση και διαρκή αλλαγή των εκπαιδευτών.
Είναι σαφές ότι εάν θεωρούμε ότι η δια βίου κατάρτιση απευθύνεται μόνο στο ανειδίκευτο προσωπικό, δεν θα ληφθεί υπόψη η αλλαγή του προσωπικού των πανεπιστημίων και των κέντρων κατάρτισης, που πρέπει να αποτελούν τον παροχέα γνώσεων και να μεταδίδουν τις πληροφορίες στη κοινωνία.
Τέλος, ζητήσαμε να καταστεί σαφές το πού καταλήγουν τα χρήματα των διαρθρωτικών ταμείων που προορίζονται για την κατάρτιση, χρήματα για τα οποία δεν υπάρχει κανένας έλεγχος.
Κατά την άποψή μας, το θέμα αυτό είναι ύψιστης σπουδαιότητας.
Είναι απαράδεκτο να αποδίδει η Ευρώπη τόσο λίγη προσοχή στην εκπαίδευση και τα σχετικά κονδύλια να χρησιμοποιούνται για άλλους σκοπούς.
Ένα από τα μεγάλα προβλήματα της ευρωπαϊκής ιστορίας είναι ότι όταν οι κοινωνικές τάξεις κατόρθωναν, μετά από μεγάλο αγώνα, να ανέλθουν και να ενταχθούν στην ηγετική τάξη, αντέγραφαν τα ελαττώματα της αριστοκρατίας, αφομοιώνονταν και έχαναν την αξία της ίδιας τους της παιδείας και του αγώνα τους να διατηρήσουν τη γνώση.
Ζούμε, λοιπόν, σε μια αριστοκρατική Ευρώπη, η οποία δεν ανησυχεί για την εκπαίδευση, η οποία με τη σειρά της έχει απορροφηθεί από την έπαρση απλώς και μόνο επειδή είναι ευρωπαϊκή.
Φρονούμε ότι μας αρκεί να είμαστε ευρωπαίοι πολίτες και δεν συνειδητοποιούμε ότι αν θέλουμε να έχουμε ερευνητές, αν θέλουμε να έχουμε μια πραγματικά ανταγωνιστική Ευρώπη, θα πρέπει να δώσουμε σημασία στους ανθρώπινους πόρους μας.
Η Ευρώπη πρέπει να συνειδητοποιήσει ότι εκτός από την αρχή της επικουρικότητας, η κατάρτιση των ανθρώπων και η παροχή βοήθειας για να διαχειρίζονται το ίδιο τους τον εαυτό και το ίδιο τους το μέλλον αποτελεί έναν από τους ουσιαστικούς στόχους της ίδιας της ύπαρξης.
Συνεπώς, μια Ευρώπη που φροντίζει μόνο τα συμφέροντά της, μια Ευρώπη των επιχορηγήσεων, μια Ευρώπη με καθηγητές που θέλουν μόνο να μειωθούν οι ώρες διδασκαλίας, μια Ευρώπη που θεωρεί και συγχέει τη συνδικαλιστική πολιτική με την εκπαιδευτική, είναι μια Ευρώπη που προκαλεί ανησυχία.
Θέλω να επιστήσω την προσοχή σε αυτήν την κατάσταση και πιστεύω πως πρέπει να αναθεωρήσουμε το ενδιαφέρον μας για την εκπαίδευση, διότι μιλάμε για τους ανθρώπους και το μέλλον μας.
(Χειροκροτήματa)
Κύριε Πρόεδρε αξιότιμες κυρίες, αξιότιμοι κύριοι, αγαπητοί συνάδελφοι, η έκθεση που έχει κατατεθεί, όπως δήλωσε και η εισηγήτρια κυρία Gutiιrrez-Cortines, φιλοδοξεί να επιφέρει ορισμένες βελτιώσεις.
Θεωρώ επίσης ότι η σημερινή μας συζήτηση θα πρέπει να χρησιμεύσει ακόμη μία φορά για να συνειδητοποιήσουμε και να αναθεωρήσουμε εκ νέου στη σκέψη μας την έννοια της εκπαίδευσης.
Όλοι μας χαιρόμαστε για τα νέα επιτεύγματα της εποχής μας: ταξίδια, Διαδίκτυο, κινητό τηλέφωνο, απευθείας μετάδοση τηλεοπτικών εκπομπών από την άλλη άκρη της γης, όπως ακριβώς το βιώνουμε σήμερα με τους Ολυμπιακούς Αγώνες στην Αυστραλία.
Όλα αυτά αποτελούν επιτεύγματα αλλά και ενδείξεις της εποχής και της κοινωνίας στην οποία ζούμε.
Η Εποχή της Πληροφορικής, η Κοινωνία της Πληροφορίας, η Εποχή της Γνώσης και της Τεχνολογίας, η Παγκοσμιοποίηση είναι ορισμένοι χαρακτηρισμοί που θα μπορούσαμε να δώσουμε.
Όλα τα επιτεύγματα χαρακτηρίζονται από την ταχύτητα και το εύρος των εκάστοτε μεταρρυθμίσεων, θα λέγαμε επαναστάσεων, που έχουν προκαλέσει και συνεχίζουν να προκαλούν οι νέες ανακαλύψεις.
Η διάδοση των πληροφοριών και της γνώσης πραγματοποιείται σήμερα με ασύγκριτα πιο ταχύ και εκτεταμένο τρόπο από ό,τι πριν από μερικά χρόνια.
Οι άνθρωποι είναι πλέον υποχρεωμένοι να προετοιμαστούν για αυτό το μεθυστικό και συναρπαστικό "γαϊτανάκι" της μεταρρύθμισης.
Ήδη από τα νεανικά χρόνια, δηλαδή από το σχολείο, το σύνθημα είναι: Δια Βίου Εκπαίδευση.
Ακόμη και σήμερα όμως η έννοια αυτή περικλείει μόνο τη μισή αλήθεια, και δεν μπορεί να εξακολουθήσει ως έχει.
Οι αλλαγές και ανακατατάξεις στην κοινωνία, τον εργασιακό χώρο, το περιβάλλον, δεν σταματούν πλέον μετά την ολοκλήρωση της βασικής ή της επιστημονικής εκπαίδευσης, αλλά εξακολουθούν να λαμβάνουν χώρα και να ενισχύονται.
Ο άνθρωπος πρέπει συνεπώς να μάθει να αντιμετωπίζει μόνος του αυτές τις προκλήσεις και να προετοιμαστεί για τη δια βίου εκπαίδευση.
Μόνον έτσι θα κατορθώσουμε να λάβουμε όλοι μέρος μελλοντικά στα επιτεύγματα της εποχής μας, δηλαδή, να διατηρήσουμε σταθερή τη θέση μας στις όλο και ταχύτερα μεταβαλλόμενες συνθήκες ανταγωνισμού της ζωής, είτε αυτό αφορά την ιδιωτική ζωή είτε την εργασία, καθώς και να διαμορφώσουμε από κοινού και να αδράξουμε τις ευκαιρίες.
Για την προώθηση αυτών των επιτευγμάτων σε όλη την Ευρώπη, το 1996 ανακηρύχθηκε Ευρωπαϊκό Έτος για την δια βίου εκπαίδευση.
Με σχετικά ισχνά χρηματοδοτικά μέσα, ύψους 8.4 εκατομμυρίων Ecu από την Ευρωπαϊκή Ένωση, εξασφαλίστηκαν για το πρόγραμμα 34 εκατομμύρια Ecu από τα κράτη μέλη του Ευρωπαϊκού Οικονομικού Χώρου, το Λιχνενστάιν, την Ελβετία και τη Νορβηγία, γεγονός που καταδεικνύει τη μεγάλη απήχηση που είχε η συγκεκριμένη προσπάθεια.
Σε πολλά συνέδρια, σεμινάρια και διασκέψεις δημοσίων σχέσεων, συζητήθηκε εποικοδομητικά το θέμα της αναγκαιότητας και των δυνατοτήτων προσαρμογής στην δια βίου εκπαίδευση σε όλους τους κοινωνικούς τομείς.
Οι ευκαιρίες που εμφανίζονται - και για την Ευρώπη και την ευρωπαϊκή ενοποίηση - είναι: η γνώση άλλων γλωσσών, άλλων πολιτισμών, άλλων τρόπων ζωής.
Όλα όσα είναι σημαντικά για εμάς που μεγαλώνουμε στην ενωμένη Ευρώπη.
Το Ευρωπαϊκό Έτος της δια βίου εκπαίδευσης ήταν μία καλή ιδέα, η οποία πρέπει να επεκταθεί και να εδραιωθεί.
Κύριε Πρόεδρε, κύριοι βουλευτές, στην παραδοσιακή αντίληψη για την εκπαίδευση, ο σπουδαστής ολοκληρώνει τη μαθητεία του στο τέλος της σχολικής φοίτησης.
Ασφαλώς μία μικρή μειοψηφία εξακολουθούσε να δημιουργεί, να μεταβιβάζει ή να αποκτά νέες γνώσεις.
Αλλά, για τη μεγάλη πλειονότητα, ο αποχαιρετισμός του σχολείου σήμαινε το τέλος της τυπικής μαθητείας.
Τα πράγματα άλλαξαν ριζικά.
Η φοίτηση στο σχολείο διευρύνθηκε και επιμηκύνθηκε.
Εμφανίστηκαν νέες πηγές και τρόποι απόκτησης γνώσης και μόρφωσης.
Όποιος δεν ακολουθεί αυτή τη μεταβολή, τις νέες αυτές απαιτήσεις, διατρέχει τον κίνδυνο της περιθωριοποίησης, της επαγγελματικής υποβάθμισης, της απώλειας της κοινωνικής του θέσης και της πνευματικής ένδειας.
Λέγεται και ορθώς: εισερχόμαστε στην κοινωνία της γνώσης και της μάθησης.
Αλλά ο μεγάλος φιλόσοφος Nietzsche ισχυρίστηκε: "είναι αδύνατο να στηριχθεί ένας πολιτισμός πάνω στη γνώση".
Η ρήση αυτή πρέπει να αποτελέσει έναυσμα για στοχασμό.
Αν και σήμερα δεν υπάρχει εναλλακτική λύση στην ανάπτυξη της επιστήμης, στην αύξηση της γνώσης και των πληροφοριών, η αλήθεια είναι ότι η δια βίου εκπαίδευση δεν μπορεί να περιορισθεί στην απλή απόκτηση χρήσιμων δεξιοτήτων, αλλά πρέπει να εντάσσεται σε μία ευρύτερη παιδεία, σε ένα σύνολο αξιών που δίνουν νόημα στη ζωή του ανθρώπου στην κοινωνία.
Η δια βίου εκπαίδευση και κατάρτιση αποτέλεσαν επομένως μία επιτακτική ανάγκη που τα κράτη, οι εκπαιδευτικοί οργανισμοί και οι πολίτες δεν μπορούν στο εξής να υποτιμούν.
Για τους λόγους αυτούς, η καθιέρωση του Ευρωπαϊκού Έτους της δια βίου εκπαίδευσης και κατάρτισης αποτέλεσε ένα σημαντικό ορόσημο και μία συμβολική στιγμή στη συνειδητοποίηση, εκ μέρους των Ευρωπαίων, αυτής της νέας πραγματικότητας.
Το θεωρητικό πλαίσιο που προηγήθηκε και συνόδευσε αυτή την υλοποίηση του Ευρωπαϊκού Έτους και το ενδιαφέρον που προκάλεσε εκ μέρους των σχολείων και των ενώσεων πολιτών συνέβαλαν σημαντικά σε αυτό.
Η δια βίου εκπαίδευση και κατάρτιση εισήλθε οριστικά στη γλώσσα των πολιτικών, των παιδαγωγών, των επιχειρηματιών.
Και το πιο σημαντικό, πέρασε στην καθημερινή γλώσσα.
Η δια βίου εκπαίδευση και κατάρτιση κατέστη επιπλέον ένα μέσο καταπολέμησης της σχολικής αποτυχίας, της εγκατάλειψης και του αναλφαβητισμού.
Κατά συνέπεια, θεωρείται σήμερα ένας αγαθός σκοπός.
Για όλους αυτούς τους λόγους, η πρωτοβουλία άξιζε, ήταν κατάλληλη και γόνιμη.
Οι στόχοι της επιτεύχθηκαν και ό,τι έλειπε σε χρήμα αντισταθμίστηκε από την κινητοποίηση καλής θέλησης και από τη μεγάλη υποστήριξη που συνάντησε.
Τα σύνορα μεταξύ της αρχικής εκπαίδευσης και άλλων εκπαιδευτικών σταδίων είναι σήμερα ξεπερασμένα.
Η εκπαίδευση ...
(O Πρόεδρος διακόπτει τον ομιλητή)
Κύριε Πρόεδρε, κυρίες και κύριοι, θα ήθελα να εκφράσω την υποστήριξη της Ομάδας των Φιλελευθέρων στην έκθεση της συναδέλφου μας, κυρίας Cristina Gutiιrrez-Cortines, η οποία, όπως ανέφερε και η ίδια στην εισαγωγή της έκθεσής της, ούτε είναι ούτε πρέπει να εκληφθεί απλώς ως μία διαδικαστική έκθεση, ως ένας απολογισμός της εφαρμογής του Ευρωπαϊκού Έτους εκπαίδευσης το 1996, αλλά ως μια ανάλυση που μας χρησιμεύει για να διατυπώσουμε μια σειρά προτάσεων σχετικά με τη διάσταση που θα πρέπει να έχει η εκπαίδευση σε διαφόρους τομείς, μεταξύ των οποίων περιλαμβάνεται η δια βίου κατάρτιση καθώς και η επαγγελματική κατάρτιση και τεχνική εκπαίδευση, τα οποία και χρήζουν ιδιαίτερης προσοχής.
Αυτό συμπίπτει με τις ιδέες που διατυπώθηκαν πριν από μερικούς μήνες στις συνεδριάσεις του Ευρωπαϊκού Συμβουλίου της Λισσαβόνας και της Φέιρα, όπου όλα τα κράτη μέλη δεσμεύθηκαν να αναπτύξουν σε κοινοτικό επίπεδο μια σειρά δράσεων, για να μπορέσει η Ευρωπαϊκή Ένωση να καταστεί την τρέχουσα δεκαετία μια πρωτοπόρος κοινωνία σε διεθνές επίπεδο και να κατακτήσει τα επίπεδα ανταγωνιστικότητας, ιδιαίτερα στους τεχνολογικούς τομείς, που προς το παρόν κατέχουν οι Ηνωμένες Πολιτείες.
Συγκεκριμένα, το βασικό στοιχείο αυτής της διαδικασίας για την επίτευξη αυτού του επιπέδου ανταγωνιστικότητας είναι η κατάρτιση, η εκπαίδευση και μια κοινωνία με επίπεδα αριστείας που μπορούν να αποτελέσουν την απαιτούμενη βάση για την πρόοδο στους πλέον αναπτυγμένους τεχνολογικούς τομείς της επιστημονικής και τεχνολογικής καινοτομίας.
Η έκθεση της κυρίας Cristina Gutiιrrez-Cortines, όπως δήλωσε και η ίδια σήμερα, καταδεικνύει τις ανισορροπίες που εξακολουθούν να υπάρχουν στον τομέα της εκπαίδευσης μεταξύ εθνικού και κοινοτικού επιπέδου.
Αφενός μεν ζητείται η ανάληψη δράσης από την Ευρωπαϊκή Ένωση σε εκπαιδευτικό επίπεδο, αφετέρου όμως τα κράτη μέλη ανθίστανται στην εκχώρηση αρμοδιοτήτων τους και στην ανάπτυξη ουσιαστικής συνεργασίας σε εκπαιδευτικό επίπεδο.
Υπάρχουν ωστόσο ορισμένα προγράμματα που μας χρησιμεύουν πάντοτε ως σημεία αναφοράς, όπως το Σωκράτης ή το Leonardo, αλλά σε αυτά ακριβώς τα προγράμματα είναι που πρέπει να επισημάνουμε την έλλειψη επαρκών πόρων έτσι ώστε να αποκτήσουν το εύρος και την προβολή που θα θέλαμε.
Για αυτόν τον λόγο, κυρίες και κύριοι, ολοκληρώνοντας, σας προτείνω να εξετάσετε με ιδιαίτερη προσοχή τα σημεία 16, 17, 18, 19, 23 και 24, τα οποία αποτελούν έναν καλό οδηγό για την επίτευξη αυτών των καλύτερων επιπέδων εκπαίδευσης σε επίπεδο Ευρωπαϊκής Ένωσης.
Κύριε Πρόεδρε, κατ' αρχάς θα ήθελα να συγχαρώ την εισηγήτρια για την έξοχη εργασία της και για την καλή συνεργασία στην Επιτροπή Πολιτισμού.
Διάφορα φιλοσοφικά και λογοτεχνικά κείμενα άλλα και η λαϊκή σοφία διακηρύσσουν ότι: "Ο άνθρωπος δεν σταματά να μαθαίνει".
Η πρωτοβουλία για τη "δια βίου εκπαίδευση και κατάρτιση" ήταν μία σοφή απόφαση και μια σωστή ενέργεια, έτσι ώστε να αντιμετωπίσουμε και να ανταποκριθούμε στις απαιτήσεις του 21ου αιώνα.
Μέχρι σήμερα η εκπαίδευση και η κατάρτιση λάμβαναν χώρα στις πρώτες φάσεις της ζωής μας.
Η σημασία όμως της δια βίου εκπαίδευσης δεν είναι δυνατόν να περιοριστεί μόνο στους τομείς των πολιτικών εκπαίδευσης και κατάρτισης.
Η επιτυχία της εξαρτάται σε μεγάλο βαθμό από την πολιτική στην αγορά εργασίας και από την επιτυχή διάδοση των επιστημών και της τεχνολογίας.
Η δια βίου εκπαίδευση ξεκινά στο σημείο που τελειώνει η βασική, η σχολική εκπαίδευση.
Σ' αυτό ακριβώς το σημείο έγκειται η πρώτη και, κατά τη γνώμη μου, η μεγαλύτερη αδυναμία αυτής της έξοχης πρωτοβουλίας: Η δια βίου εκπαίδευση μπορεί να πετύχει μόνον εάν η προσαρμογή και προ πάντων ο ρυθμός της, τροποποιήσει τη βασική εκπαίδευση στο πλαίσιο του αρχικού συστήματος.
Στην κοινωνία της γνώσης μία από τις βασικές λειτουργίες του σχολείου θα πρέπει να είναι η παροχή μεθόδων στους εκπαιδευόμενους, οι οποίες είναι απαραίτητες για την πρόσβασή τους στο πλήθος των πληροφοριών, για την κατανόηση των πληροφοριών αυτών και τη μετατροπή τους σε γνώση.Τα εκπαιδευτικά προγράμματα, ο τρόπος με τον οποίο μεταδιδόταν έως σήμερα η εκπαιδευτική ύλη πρέπει να τροποποιηθούν ριζικά.
Δεν θα ήθελα να επέμβω στην πολιτική των κρατών μελών, αλλά είναι και αυτό μια ιδέα την οποία πρέπει να συζητήσουμε από κοινού στην Ευρωπαϊκή Κοινότητα.
Ο προσανατολισμός θα πρέπει να είναι πολύ περισσότερο ατομικός, με κοινωνικά στοιχεία.
Θα πρέπει να μάθουμε καλύτερα να εκθέτουμε τα επιχειρήματά μας κριτικά, να ενισχύσουμε την αυτοπεποίθηση των εκπαιδευόμενων, να υποστηρίξουμε την ικανότητα προφορικής έκφρασης.
Αυτές οι ικανότητες αποκτούν διαρκώς μεγαλύτερη σημασία, παράλληλα με τις κλασικές δεξιότητες: ικανότητα γραφής, ικανότητα εκμάθησης ξένων γλωσσών και ικανότητα στα μαθηματικά.
Ο σκοπός είναι να αποκτήσουν οι μαθητές την ικανότητα να εμπλουτίζουν διαρκώς τις γνώσεις και τις δεξιότητές τους - να μπορούν και να θέλουν -, να μην θεωρούν ένα πτυχίο ή ένα απολυτήριο το τέλος της διαδικασίας μάθησης, ως πιστοποιητικό της τελικής τους απόδοσης.
Η κοινωνία μας πρέπει να απελευθερωθεί από το ξεπερασμένο σχήμα - σχολική εκπαίδευση, εργασία, σύνταξη!
Η δια βίου εκπαίδευση αρχίζει συνεπώς με τη μεταρρύθμιση της σχολικής εκπαίδευσης.
Κάθε άτομο θα πρέπει να μαθαίνει αυτόνομα.
Αν και κάτι τέτοιο υπερβαίνει τις δυνατότητές μας, μπορούμε να συνεισφέρουμε πολλά για την εκπλήρωση αυτού του σκοπού.
Σε τελική ανάλυση, οι Ευρωπαίοι πολίτες δεν είναι μονάχα ανθρώπινο δυναμικό για την ευρωπαϊκή αγορά εργασίας, αλλά ένα σύνολο υπέροχων ανθρώπων.
Επιτρέψτε μου ολοκληρώνοντας να αναφερθώ σε ένα προσωπικό παράδειγμα: Γνωρίζω έναν ξυλουργό κοντά στη Βιέννη, σε ένα μικρό προάστιο, όπου ισχύουν ακόμη κάποιες προκαταλήψεις ότι όποιος κάνει χειρωνακτικές εργασίες δεν είναι ιδιαίτερα καλλιεργημένος.
Ο ξυλουργός αυτός είναι μεταξύ 40 και 50 ετών, μιλά τέσσερις γλώσσες και είναι γνωστός ως μικρός φιλόσοφος.
Αυτό θα ήταν το όνειρό μου για την Ευρώπη.
Κύριε Πρόεδρε, σε εμάς στη Φινλανδία ο απλός άνθρωπος λεει ότι οι "κύριοι" κινούνται αργά.
Τη ρήση αυτή μπορούμε να τη χρησιμοποιήσουμε και τώρα, που αξιολογούμε τα αποτελέσματα του Ευρωπαϊκού Έτους της διά βίου εκπαίδευσης και κατάρτισης του 1996.
Παρά τον χαμένο χρόνο, η εισηγήτρια αναγκάζεται να εκφράσει τη λύπη της για την εμφανή έλλειψη ποιοτικών στοιχείων κατά την αξιολόγηση του προγράμματος.
Ο αριθμός των εκδηλώσεων μπορεί να μετρηθεί και σε λιγότερο χρονικό διάστημα.
Κατά τη διάρκεια ενός σεμιναρίου για τη χαρτοβιομηχανία, που πραγματοποιήθηκε την Τετάρτη εδώ στο Στρασβούργο, ένας εκπρόσωπος των εργαζομένων αυτού του κλάδου επέστησε την προσοχή σε ένα σημαντικό γεγονός.
Όταν η επιχείρηση αγοράζει υλικό πληροφορικής, αυτό θεωρείται πάντοτε επένδυση, ενώ όταν αγοράζει κάτι που δεν είναι υλικό και που αποκαλείται "κατάρτιση του προσωπικού της επιχείρησης" , δεν θεωρείται επένδυση.
Η εισηγήτρια της έκθεσης εύστοχα έδωσε ιδιαίτερη βαρύτητα στο θέμα αυτό.
Η κατάρτιση και η εκπαίδευση πρέπει να θεωρούνται επένδυση και όχι τρέχουσα δαπάνη.
Πρέπει να επιμείνουμε στο γεγονός ότι η διά βίου μάθηση αφορά και τη γενική παιδεία και όχι μόνο την επαγγελματική κατάρτιση.
Πολύ συχνά η εκπαίδευση και η κατάρτιση είναι ελάχιστα διαφοροποιημένες και αυτό ισχύει ειδικά για την εξέλιξη της κοινωνίας των πληροφοριών.
Τα προγράμματα πληροφορικής είναι πολύπλοκα και καθίστανται συνεχώς ακόμη πιο πολύπλοκα.
Οι γνώστες της γλώσσας προγραμματισμού συχνά δεν καταλαβαίνουν τη γλώσσα του περιεχομένου.
Μπορούμε να θέσουμε και εδώ το ίδιο ερώτημα όπως και στη Φινλανδία: μπορεί κάποιος να μιλάει έξι γλώσσες, αλλά τι έχει να πει;
Στην κοινωνία των πληροφοριών μπορεί κάποιος να μιλάει τη γλώσσα των μηχανών, αλλά να μην έχει τίποτα να πει.
Υπάρχουν μόνο μηδενικά και ένα.
Φθάνουμε σε αυτό το σημείο στη στρατηγική e-Europe, που κατήρτισε η Eπιτροπή με την ευκαιρία της Συνόδου Κορυφής της Λισαβόνας.
Η στρατηγική αυτή δίνει μεγάλη σημασία στο υλικό, αλλά ελάχιστη σημασία στο "λογισμικό" που λέγεται "κατάρτιση και εκπαίδευση" .
Οι άνθρωποι πρέπει να διδαχθούν όχι μόνο να χρησιμοποιούν τα μηχανήματα, αλλά και να τα χρησιμοποιούν για κάποιο σκοπό.
Πρέπει να μάθουν να χρησιμοποιούν τα μηχανήματα για πρακτικούς και αναγκαίους σκοπούς, που βελτιώνουν τις δυνατότητες δράσης του ανθρώπου και τον τρόπο με τον οποίο διαχειρίζεται τη ζωή του.
Κάθε άνθρωπος σήμερα πρέπει να γνωρίζει "γραφή και ανάγνωση" στη χρήση των ηλεκτρονικών μέσων ενημέρωσης με τις διάφορες μορφές τους.
Πολλοί ενήλικες πρέπει να περάσουν σε αυτή τη νέα στοιχειώδη παιδεία αρχίζοντας από το μηδέν.
Η θέσπιση ενός κοινοτικού προγράμματος με στόχο την ηλεκτρονική δικτύωση όλων των νοικοκυριών σημαίνει ενδυνάμωση της δημοκρατίας.
Σήμερα δημοκρατία στην πράξη σημαίνει ότι να έχουν όλοι οι άνθρωποι ίσες δυνατότητες πρόσβασης σε μια διαφοροποιημένη γνώση.
Αν θέλουμε να μπορεί η γνώση να χρησιμεύσει σε κάτι, δεν πρέπει να ξεχνάμε ότι η μάθηση είναι και κοινωνικό γεγονός.
Δεν πρέπει να αφήσουμε τη μέριμνα για την εκπαίδευση και την κατάρτιση μόνο στο πρόγραμμα eEurope, αλλά χρειάζονται και κοινωνικοί φορείς για αυτόν τον σκοπό.
Επειδή δεν υπάρχει άνθρωπος που να γνωρίζει τα πάντα, πρέπει ο ίδιος να είναι σε θέση να αποφασίζει τι του είναι χρήσιμο να μάθει.
Αν το αποφασίζουν οι δημόσιες αρχές, εύκολα μπορούμε να ολισθήσουμε στο πεδίο της προπαγάνδας και της κατήχησης.
Αν εξετάσουμε τα προγράμματα της Ευρωπαϊκής Ένωσης, τα οποία συχνά είναι ίδια για όλους ή περιέχουν μια απαίτηση εναρμόνισης για όλους, λέμε ότι η Ευρωπαϊκή Ένωση πάει να γίνει ένα ολοκληρωτικό ομοσπονδιακό κράτος.
Χρειαζόμαστε τη διά βίου μάθηση, για να μπορέσουμε να καταπολεμήσουμε τις απόπειρες της Ευρωπαϊκής Ένωσης να δημιουργήσει ένα ολοκληρωτικό ευρωπαϊκό κράτος, του οποίου η ίδια θα ήταν το Πολιτικό Γραφείο.
Κύριε Πρόεδρε, αξιότιμες κυρίες, αξιότιμοι κύριοι, ακριβώς πριν από μία ώρα ήμουν με την καθηγήτρια των Γαλλικών μου και έκανα μάθημα.
Πρέπει να σας ομολογήσω ότι η εκμάθηση μιας γλώσσας είναι κάτι πραγματικά διασκεδαστικό.
Είναι ωραίο όταν κάποιος δεν μαθαίνει για να επιτύχει σε κάποια εξέταση, άλλα για την προσωπική του ευχαρίστηση, για να μάθει να επικοινωνεί και να συναναστρέφεται σωστά με τους γύρω του.
Πρέπει να σας ομολογήσω ότι βρίσκω το μάθημα των γαλλικών πολύ ευχάριστο!
(Ο πρόεδρος ρωτά τον ομιλητή, εάν θα ήθελε να συνεχίσει την εισήγησή του στα γαλλικά.)
(Γέλια)
Πιστεύω ότι αυτό ακριβώς είναι αναγκαίο για το μέλλον: Η μάθηση πρέπει να είναι ευχάριστη!
Στη ζωή μας αντιστρέφεται εκ των πραγμάτων η πυραμίδα της μάθησης.
Όταν πρόκειται για τη μάθηση, αρχικά ο νους μας πηγαίνει μάλλον σε νεαρούς σπουδαστές πλήρους φοίτησης, ενώ σήμερα διαπιστώνουμε ότι και οι εργαζόμενοι είναι ανάγκη να συνεχίζουν την εκπαίδευσή τους.
Πιστεύω ότι όλοι εμείς του Ευρωπαϊκού Κοινοβουλίου μπορούμε να επιβεβαιώσουμε ότι καθημερινά μαθαίνουμε, αξιολογούμε και κρίνουμε πολύ περισσότερο από ό,τι ήταν αναγκαίο κατά τη διάρκεια των σπουδών ή της σχολικής μας εκπαίδευσης.
Όσο μεγαλώνει κανείς συνειδητοποιεί καλύτερα τι είναι αυτό που θα ήθελε να μάθει.
Ο άνθρωπος γίνεται πιο επιλεκτικός και η χαρά της μάθησης τον ενθουσιάζει και δέχεται με χαρά κάθε τι νέο.
Αυτό σημαίνει ότι συντελείται μια αλλαγή προτύπων, όχι μόνο στην οικονομία αλλά σε ευρεία κλίμακα σε άλλους κοινωνικούς τομείς, όχι μόνο λόγω της μάθησης με ηλεκτρονικά μέσα, χάρη στις νέες τεχνολογικές δυνατότητες, άλλα και λόγω της αλλαγής του τρόπου σκέψης.
Πιστεύω ότι αυτή ακριβώς η αλλαγή του τρόπου σκέψης μαρτυρά ότι οι ενήλικες σε όλα τα στάδια της ζωής εκτιμούν όλο και περισσότερο τη δια βίου εκπαίδευση.
Για το λόγο αυτό χαίρομαι που εμείς εδώ στο Ευρωπαϊκό Κοινοβούλιο έχουμε τη δυνατότητα να ανταλλάσσουμε απόψεις για τέτοιου είδους στρατηγικά ζητήματα μακράς πνοής.
Κάποια Παρασκευή, όπως καλή ώρα σήμερα, είναι σημαντικό κατά τη γνώμη μου να έχουμε το θάρρος να σκεφθούμε μακροπρόθεσμα και στρατηγικά με ποιον τρόπο θα καταφέρουμε να υποστηρίξουμε τους ευρωπαίους πολίτες.
Για τους πιο ηλικιωμένους, το θέμα της υγείας μέχρι τα βαθιά γεράματα έχει όλο και μεγαλύτερη σημασία.
Έχουμε να μάθουμε ακόμη πολλά για το σωστό τρόπο διατροφής, για το πώς πρέπει να προσεγγίζουμε το σώμα μας σωστά.
Θεωρώ ότι αυτές οι βασικές αρετές είναι πολύ σημαντικές για το μέλλον.
Τι χρειαζόμαστε πλέον σε επίπεδο Ευρωπαϊκής Κοινότητας;
Χρειαζόμαστε ένα ενιαίο σύστημα πιστοποίησης για την ιδιωτική, δημόσια και επαγγελματική κατάρτιση, ένα ευρωπαϊκό απολυτήριο, ένα ευρωπαϊκό δίπλωμα, το οποίο θα είναι ισότιμο και θα μπορεί να χρησιμοποιηθεί ως αποδεικτικό σε όλη την Ευρώπη.
Χρειάζονται συγκρίσεις εξόδων και εσόδων που αφορούν την παιδεία καθώς και σύγκριση του επιπέδου εκπαίδευσης σε όλη την Ευρώπη.
Θα πρέπει να προσπαθήσουμε να υιοθετήσουμε τις καλύτερες πρακτικές σε παγκόσμια κλίμακα, ως κίνητρο για τον θεμιτό ανταγωνισμό.
Θα πρέπει να μάθουμε από όλο τον κόσμο ποιο είναι το καλύτερο σύστημα εκπαίδευσης, ποια κατάρτιση εξυπηρετεί καλύτερα τους ευρωπαίους πολίτες.
(Χειροκροτήματα)
Κύριε Πρόεδρε, ελπίζω να μην εκφράζω μια σοβαρή διάσταση απόψεων με την παρατήρησή μου, όμως μου φαίνεται ότι έως τώρα αυτή η συζήτηση αυτοεπαινείται σε υπερβολικό βαθμό.
Όταν κοίταξα τα θέματα της ημερήσιας διάταξης και διάβασα τη φράση "έτος δια βίου εκπαίδευσης" μου φάνηκε οξύμωρη, όπως και η φράση "στρατιωτικές πληροφορίες" .
Ένα έτος ακούγεται λίγο για το έργο αυτό.
Το ερώτημα είναι: πόσο χρήσιμα είναι αυτά τα στερεότυπα "έτος ·. " , όταν οι αιτήσεις για χρηματοδότηση πρέπει να κατατεθούν σε τρεις μήνες και όλα πρέπει να ολοκληρωθούν σε ένα έτος;
Υπήρξα αποδέκτης παρόμοιων προγραμμάτων, ως καθηγητής πανεπιστημίου, αλλά και το διάστημα που ασχολήθηκα με μια φιλανθρωπική εκπαιδευτική και κοινωνική αποστολή.
Εξετάζοντας το θέμα από τη σκοπιά εκείνων που προσπαθούν να εφαρμόσουν το πρόγραμμα, οι προκλήσεις αυτές σε τόσο σύντομο χρονικό διάστημα και με πολύ περιορισμένη πληροφόρηση σχετικά με το πώς πρέπει να γίνουν οι αιτήσεις και τα κριτήρια που πρέπει να εφαρμοστούν, μπορούν να κάνουν τόσο κακό όσο και καλό.
Εκ των υστέρων, μπορεί κανείς πάντα να ισχυριστεί ότι δαπανήθηκαν χρήματα, ότι διατέθηκαν πρόσθετοι πόροι και ότι επιτεύχθηκαν καλά αποτελέσματα, μπορούσαν όμως τα πράγματα να γίνουν και καλύτερα;
Οι εκθέσεις και των δύο επιτροπών, η έκθεση της επιτροπής και η γνωμοδότηση της επικουρικής επιτροπής, επέστησαν την προσοχή στο γεγονός, ότι η μεθοδολογία αξιολόγησης που χρησιμοποιείται από την Επιτροπή δεν ήταν πολύ ακριβής και τα κριτήρια που τέθηκαν όχι ιδιαίτερα σαφή.
Με αυτό δεν ισχυρίζομαι ότι δεν θα πρέπει να προβαίνουμε σε τέτοιου είδους ενέργειες, αλλά ότι πρέπει να το πράττουμε καλύτερα και να αναλογιζόμαστε πολύ πιο προσεκτικά τι μπορεί να γίνει σε κοινοτικό επίπεδο και τι σε άλλα χαμηλότερα επίπεδα, όχι σε επίπεδο κρατών μελών ή αυτόνομων περιφερειών εντός των κρατών μελών, αλλά σε επίπεδο σχολείων, κολεγίων και πανεπιστημίων.
Η εκλογική μου περιφέρεια μόλις ξεπέρασε μια πολύ σοβαρή κρίση σε θέματα εκπαιδευτικής αξιολόγησης, εν μέρει λόγω της έλλειψης κατάλληλης διαβούλευσης με τους δασκάλους.
Οι μεγαλεπήβολες ιδέες που συλλαμβάνονται σε υψηλό επίπεδο και δεν δοκιμάζονται επαρκώς και λεπτομερώς στην πράξη θα αποτυγχάνουν πάντοτε, μερικές φορές μάλιστα με καταστροφικές συνέπειες για τα άτομα και την κοινωνία.
Η επικουρικότητα, σε τομείς όπως η εκπαίδευση και η δια βίου κατάρτιση, έχει ιδιαίτερη σημασία.
Αυτό το λησμονήσαμε θέτοντας σε κίνδυνο τους εαυτούς μας.
Η εργασία μέσω δικτύου μπορεί να είναι χρήσιμη για τη διάδοση ιδεών ορθής πρακτικής, δεν πρέπει όμως να εξαπατάμε τους εαυτούς μας θεωρώντας ότι η δια βίου εκπαίδευση και κατάρτιση θα κάνει τη διαφορά.
Η διαφορά αυτή μπορεί να επιτευχθεί μόνο με τη δέσμευση των απλών ανθρώπων.
Αυτοί ακριβώς είναι που πρέπει να σεβόμαστε, να ενθαρρύνουμε και να στηρίζουμε.
Όλοι μας είμαστε υπέρ της δια βίου εκπαίδευσης και κατάρτισης, ας μην επαινούμε όμως τους εαυτούς μας τόσο πολύ, όταν οι αντικειμενικές ενδείξεις είναι τόσο αδύναμες.
Κύριε Πρόεδρε, όλοι θεωρούμε τη δια βίου εκπαίδευση ως κάτι εξαιρετικά θετικό, όπως ακούσαμε μάλιστα και στη σημερινή συζήτηση.
Όταν όμως από τα λόγια περνάμε στα έργα, η κατάσταση είναι συχνά ακριβώς η αντίθετη.
Συμφωνώ με την εισηγήτρια, η οποία επέκρινε τις προσπάθειες της Ευρωπαϊκής Επιτροπής για τη δια βίου εκπαίδευση το 1996 και την ελλιπή αξιολόγηση που ακολούθησε.
Η δια βίου εκπαίδευση αποτελεί ένα φαινόμενο το οποίο απαιτεί υψηλούς πόρους.
Απαιτεί ένα καινοτόμο τρόπο σκέψης στη χάραξη της εκπαιδευτικής πολιτικής και άμεση προτεραιότητα στη διάθεση των οικονομικών πόρων.
Θα ήθελα κατ' αρχάς να αναφερθώ στον καινοτόμο τρόπο σκέψης.
Όλοι γνωρίζουμε από τα εκπαιδευτικά μας συστήματα το αντίθετο της δια βίου εκπαίδευσης, δηλαδή τη χρονικά περιορισμένη και πεπερασμένη φύση της εκπαίδευσης, η οποία προσδίδει ιδιαίτερη έμφαση στις απολυτήριες εξετάσεις στο τέλος της εκπαιδευτικής περιόδου.
Η δια βίου εκπαίδευση απαιτεί ακριβώς το αντίθετο, δηλαδή τη συνέχεια και τη μακροχρόνια ροή του εκπαιδευτικού γίγνεσθαι.
Δεν αρκεί πλέον να εκπαιδεύουμε τους μαθητές για τις εκάστοτε ανάγκες της αγοράς εργασίας.
Το ζητούμενο είναι να προσφέρουμε προσόντα στους ανθρώπους, τα οποία θα χρησιμοποιούν σε όλη τους τη ζωή.
Χρειαζόμαστε λοιπόν νέες μορφές οργάνωσης της εκπαίδευσης.
Χρειαζόμαστε νέες παιδαγωγικές ιδέες και εργαλεία.
Το μεγαλύτερο ίσως πρόβλημα είναι ότι, όπως ανέφεραν πολλοί προλαλήσαντες, δει δη χρημάτων.
Οφείλουμε να διαθέσουμε πολύ περισσότερους πόρους στην εκπαίδευση απ' ό,τι κάναμε μέχρι σήμερα, τόσο στις θέσεις εργασίας όσο και στο δημόσιο εκπαιδευτικό σύστημα αλλά και αλλού.
Χρειάζεται να εξευρεθούν πόροι για να καλυφθεί το κόστος της εκπαίδευσης, αλλά και για να αντισταθμισθούν οι απώλειες εισοδήματος αυτών που αδυνατούν να εργαστούν λόγω σπουδών.
Είναι ιδιαίτερα σημαντικό να εξευρεθούν τρόποι χρηματοδότησης των μακροχρόνιων σπουδών που συχνά απαιτούνται προκειμένου να εγκαταλείψουν οι εργαζόμενοι τους παραδοσιακούς τομείς της οικονομίας για χάρη των νέων τομέων της αγοράς εργασίας.
Επειδή η πρόσβαση σε πόρους αποτελεί χρόνιο πρόβλημα, πιστεύω ότι χρειάζεται να καθορισθούν ποσοτικοί στόχοι στις δαπάνες για την εκπαίδευση ενηλίκων.
Θα μπορούσε για παράδειγμα να διατίθεται ένα συγκεκριμένο τμήμα του παραγωγικού κόστους των επιχειρήσεων, του κρατικού προϋπολογισμού, του κανονικού χρόνου εργασίας, ή ακόμα του ατομικού χρόνου εργασίας και διάφορα άλλα ανάλογα ποσοτικά κριτήρια.
Η σουηδική προεδρία, η οποία αρχίζει την 1η Ιανουαρίου 2001, έχει δηλώσει ότι προτίθεται να δώσει προτεραιότητα σε ζητήματα όπως η δια βίου εκπαίδευση και κατάρτιση.
Πιστεύω ότι θα μπορούσαμε να ζητήσουμε από τη σουηδική κυβέρνηση να προτείνει ακριβώς τέτοια ποσοτικά κριτήρια και στόχους για τη δια βίου εκπαίδευση και κατάρτιση ενηλίκων.
Διάφοροι προλαλήσαντες αναφέρθηκαν ήδη στη σημασία καθορισμού οικονομικών προτεραιοτήτων.
Θα μπορούσαμε ίσως στο πλαίσιο αυτό να προβούμε σε μία κοινή δήλωση προς τη σουηδική προεδρία .
Κύριε Πρόεδρε, μία από τις καλύτερες μορφές δια βίου εκπαίδευσης είναι η ιδιότητα του μέλους του Ευρωπαϊκού Κοινοβουλίου.
Αυτό αφορά εκτός άλλων τις συνεδριάσεις της Παρασκευής, κατά τις οποίες υπάρχει χρόνος να ασχοληθεί το κοινοβούλιο και με εκθέσεις συναδέλφων που αφορούν άλλους κλάδους.
Ελπίζω ότι η πλειοψηφία των μελών συμφωνεί και δεν θα προβεί στην προγραμματισμένη κατάργηση αυτής της Παρασκευής.
Ας έρθω όμως στο θέμα.
Η συνάδελφος Gutiιrrez-Cortines έχει καταθέσει μία εξαίρετη έκθεση, η οποία είναι και αρκετά επικριτική, διότι οι αρχηγοί των κρατών και κυβερνήσεών μας προβαίνουν μονίμως σε βαρυσήμαντες δηλώσεις.
Η Διάσκεψη κορυφής της Φέιρα ήταν μία εκδήλωση αυτού του είδους, μία εκδήλωση για τα ΜΜΕ, όπως τόσο όμορφα λέγεται σήμερα, η οποία όμως προσέφερε ελάχιστα επί της ουσίας.
Στον προϋπολογισμό δεν προβλέπεται σχεδόν τίποτα, ενώ τα οικονομικά μέσα είναι πενιχρά - αρκεί μόνο και μόνο η εντύπωση που δόθηκε.
Αυτού του είδους η πολιτική των δηλώσεων θα πρέπει να σταματήσει!
Για το λόγο αυτό είμαι ευγνώμων για τη σοβαρή έκθεση που κατάθεσε η συνάδελφος.
Διευκρίνισε με ιδιαίτερη σαφήνεια το εξής: το ρόλο της αρχής της επικουρικότητας.
Όμως πρέπει να ληφθούν και σχετικά μέτρα σε ευρωπαϊκό επίπεδο.
Πρέπει κυρίως να αποδοθεί σημασία στην ποιότητα, και ποιότητα σημαίνει να καθοριστούν οι άξονες προτεραιότητας.
Σε αυτούς του άξονες προτεραιότητας πρέπει να περιληφθεί και η ιδέα της δια βίου εκπαίδευσης και να συμπεριλάβει και τους πολίτες των κρατών που είναι υποψήφια για προσχώρηση στην ΕΕ.
Στην Κεντρική και Ανατολική Ευρώπη, οι πολίτες βίωσαν ένα σύστημα ολοκληρωτισμού το οποίο τους στέρησε για δεκαετίες τη δυνατότητα να εξελιχθούν ελεύθερα.
Είναι μεγάλο σφάλμα για την πολιτική μας, να επικεντρώνει το ενδιαφέρον της κατά κύριο λόγο στους νέους ανθρώπους αυτών των κρατών.
Κάτι τέτοιο δεν παύει φυσικά να είναι σημαντικό.
Πλην όμως η πλειονότητα αποτελείται από μεγαλύτερους σε ηλικία ανθρώπους, οι οποίοι είναι υποχρεωμένοι να ξεπεράσουν τις δεκαετίες της δικτατορίας, κάνοντας σήμερα μία νέα αρχή.
Πρέπει να τους υποστηρίξουμε, δίνοντας προτεραιότητα σε αυτόν τον τομέα.
Θα ήθελα επίσης να αναφέρω ότι οι πιο ηλικιωμένοι άνθρωποι που έχουν σήμερα ακόμη είκοσι ή τριάντα παραγωγικά έτη να προσφέρουν μετά την συνταξιοδότησή τους, πρέπει να μπορούν να συνεισφέρουν ενεργά στην κοινωνία μας.
Για το λόγο αυτό, πρέπει να τους παρέχεται η δυνατότητα εκπαίδευσης.
Λυπούμαι για το ότι σήμερα διεξάγονται συζητήσεις για κατάργηση των πανεπιστημίων για πιο μεγάλους σε ηλικία ανθρώπους και για αυξήσεις διδάκτρων, έτσι ώστε να μην έχουν πλέον δυνατότητα φοίτησης στα πανεπιστήμια.
(Χειροκροτήματα)
Κύριε Πρόεδρε, στην έκθεση της Gutiιrres-Cortines αναφέρεται ότι το μειονέκτημα της διοίκησης της Ένωσης, η καθυστέρηση της εφαρμογής των μέτρων, κόστισε πολλά στο Ευρωπαϊκό Έτος της διά βίου εκπαίδευσης και κατάρτισης.
Τα εθνικά όργανα συντονισμού υπέφεραν ιδιαίτερα από τις καθυστερήσεις και από την ανεπάρκεια τεκμηρίωσης.
Ακόμα και η χρήση του Διαδικτύου ήταν προβληματική.
Αυτό φυσικά δυσκόλεψε την υλοποίηση του έτους.
Δυστυχώς, η κατάσταση δεν φαίνεται πολύ διαφορετική όσον αφορά το πρόγραμμα Σωκράτης ΙΙ που μόλις ξεκίνησε.
Τα εθνικά γραφεία εκπέμπουν μηνύματα ανησυχίας, διότι οι συμφωνίες μεταξύ των γραφείων αυτών και της Επιτροπής δεν ακόμα υπογραφεί οριστικά και δεν υπάρχει καμία βεβαιότητα όσον αφορά τις πληρωμές.
Αυτό δεν μπορεί παρά να έχει επιπτώσεις και στην υλοποίηση του τμήματος κατάρτισης ενηλίκων Grundvikin του προγράμματος Σωκράτης.
Είναι κρίμα.
Τα διοικητικά προβλήματα του Σωκράτης πρέπει να διευθετηθούν ταχέως, ώστε να μπορέσουν να ωφεληθούν οι πολίτες από την κοινοτική προσπάθεια υπέρ της διά βίου εκπαίδευσης και κατάρτισης .
Η κατάρτιση και η μάθηση θεωρούνται όλο και περισσότερο σαφώς πόρος για την Ευρώπη.
Δεν σημαίνουν μόνο υποχρεωτικές δαπάνες.
Ας ελπίσουμε ότι η αλλαγή νοοτροπίας στο θέμα αυτό θα αντικατοπτριστεί σύντομα και στον κοινοτικό προϋπολογισμό.
Το Ευρωπαϊκό Έτος Γλωσσών που θα διοργανωθεί του χρόνου θα πρέπει να αντεπεξέλθει επίσης στην ίδια πενιχρή χρηματοδότηση όσο και το Ευρωπαϊκό Έτος της διά βίου εκπαίδευσης και κατάρτισης.
Ωστόσο, το Ευρωπαϊκό Kοινοβούλιο έκανε ό,τι περισσότερο μπορούσε για να αποκτήσουν αυτά τα μέτρα εγκαίρως νομική βάση.
Παρότι η εκπαίδευση και η κατάρτιση υπόκεινται στην αρχή της επικουρικότητας, η ευρωπαϊκή τους διάσταση δεν παύει να ενισχύεται.
Η επιτυχία της Ευρώπης στο διεθνή ανταγωνισμό εξαρτάται από ανθρώπους που διαθέτουν γνώση και συμμετέχουν.
Η διό βίου εκπαίδευση και κατάρτιση κατέχει σημαντική θέση στην καταπολέμηση της ανεργίας και των διακρίσεων.
Στην έκθεση που εγκρίθηκε από την Eπιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού ορθώς ζητείται από την Επιτροπή να εφαρμοσθεί η συνεχής επιμόρφωση, όχι μόνο στα υψηλότερα επίπεδα αριστείας και στον πανεπιστημιακό κόσμο, αλλά και στο επίπεδο των παραδοσιακών επαγγελμάτων και ιδιαίτερα της βιοτεχνίας.
Η διά βίου εκπαίδευση και κατάρτιση θεωρείται συχνά εσωτερική και αναγκαία διαδικασία ανανέωσης του εργατικού δυναμικού.
Θα έπρεπε να αποτελούν θεμελιώδες δικαίωμα κάθε πολίτη, που οδηγεί όχι μόνο στη βελτίωση των επαγγελματικών προσόντων, αλλά και ανθρώπινη εξέλιξη, χαρά και κατανόηση.
Χάρη στη σύγχρονη τεχνολογία, η μάθηση είναι προσιτή σε όλους.
Τη δυνατότητα αυτή πρέπει να την εκμεταλλευθούμε.
Κύριε Πρόεδρε, η παράγραφος 16 της εξαίρετης έκθεσης της κ. Gutiιrrez-Cortines προτείνει μια διαδικασία κατάρτισης, η οποία έχει σχεδιαστεί για να συμπληρώνει τις ελλείψεις του σχολείου.
Θα ήταν πολύ καλύτερο, εάν μπορούσαμε να αποφύγουμε τέτοιου είδους ελλείψεις.
Η πιο θλιβερή περίπτωση είναι εκείνη του απόφοιτου χωρίς προσόντα με αποτέλεσμα να βυθίζεται στην απελπισία.
Αυτή η κατάσταση γίνεται όλο και χειρότερη, καθώς οι θέσεις εργασίας για όσους δεν διαθέτουν προσόντα λιγοστεύουν όλο και περισσότερο.
Αυτό οφείλεται συχνά στο ότι ο νεαρός έφηβος αποθαρρύνεται από τον τρόπο εκπαίδευσης λόγω της ακαμψίας του εκπαιδευτικού συστήματος, το οποίο είναι προσκολλημένο στις καθιερωμένες αρχές και προσπαθεί να προσαρμοστεί σε λειτουργίες για τις οποίες δεν είναι κατάλληλος.
Απευθύνω έκκληση στην Επιτροπή να ενθαρρύνει το ερευνητικό πρόγραμμα για τη χρήση και ανάπτυξη τεστ δεξιοτήτων για να μπορέσει ο έφηβος να προσδιορίσει έγκαιρα, 12 ή 13 ετών το αργότερο, σε ποιο τομέα μπορεί να είναι καλός, ανεξάρτητα από την εργασία ή το επάγγελμα που θα ασκήσει.
Τα σχολεία οφείλουν να ανταποκριθούν προσφέροντας τμήματα τα οποία θα παρακολουθήσουν οι νέοι με επιτυχία.
Η επιτυχία τροφοδοτεί περαιτέρω τη φιλοδοξία.
Αυτό σημαίνει ικανοποιημένους, ενθουσιώδεις έφηβους, αντί για αποθαρρυμένους ταραχοποιούς.
Σημαίνει απόφοιτους με ορίζοντες, με περιέργεια για το μέλλον, ικανούς να συνεισφέρουν στην κοινωνία.
Σημαίνει απόφοιτους με ένα διαβατήριο για μια καλύτερη και πιο ενδιαφέρουσα ζωή.
Τίποτε δεν είναι πιο ζωτικής σημασίας για το μέλλον της Ευρώπης από νέους ανθρώπους που καλούνται να την οικοδομήσουν.
Δεν υπάρχει έστω και ένας νέος που δεν είναι σε θέση να διαδραματίσει το δικό του ρόλο.
Πρέπει να ενεργοποιήσουμε αυτό το δυστυχώς χαμένο δυναμικό, έτσι ώστε να κινητοποιηθεί και να επιτύχει.
.
Κύριε Πρόεδρε, κυρίες και κύριοι βουλευτές, θα ήθελα κατ' αρχάς να ευχαριστήσω την εισηγήτριά σας, την κ. Gutiιrrez για την εργασία της, όχι μόνο για τις θετικές πτυχές τις οποίες τονίζει, αλλά και για τις επικρίσεις, τις οποίες η Επιτροπή μελέτησε και έλαβε υπόψη.
Γνωρίζουμε όλοι ότι οι επικρίσεις αυτές διατυπώθηκαν με ένα πνεύμα εποικοδομητικής συνεργασίας, με γνώμονα τη συνεχή βελτίωσή μας, όπως ήδη ανέφερε κάποιος από εσάς, είτε για τη μέθοδο με την οποία επεξεργαστήκαμε το θέμα της δια βίου εκπαίδευσης και κατάρτισης είτε για τη μέθοδο με την οποία οργανώσαμε, σε συνεργασία με εσάς και τα κράτη μέλη, την εκδήλωση αυτή στο πλαίσιο του Ευρωπαϊκού Έτους.
Θα ήθελα, επίσης, εξ ονόματος της Επιτροπής, να ευχαριστήσω την κ. Evans η οποία ανέλαβε τη σύνταξη της γνωμοδότησης της Επιτροπής Απασχόλησης και Κοινωνικών Υποθέσεων, καθώς και όσους βουλευτές συνέβαλαν στην υψηλή ποιότητα της εποικοδομητικής αυτής συζήτησης, τόσο στην Επιτροπή όσο και στην Ολομέλεια.
Θα ήθελα, κύριες και κύριοι βουλευτές, να απαντήσω σε ορισμένες επικρίσεις - στις οποίες αναφέρθηκαν αρκετοί από εσάς, και κυρίως ο κ. Herman Schmidt - που διατυπώνει στην έκθεσή της η κ. Gutiιrrez, αφού προηγουμένως επισημάνω τις θετικές πτυχές του εν λόγω Ευρωπαϊκού Έτους.
Πρόκειται για μια πρωτοβουλία η οποία, όπως αναφέρεται στην έκθεση, έτυχε θετικής υποδοχής από το Κοινοβούλιο και το Συμβούλιο μια πρωτοβουλία που, ακόμη και αν δεχτούμε ότι έπρεπε να είχε οργανωθεί καλύτερα, λειτούργησε ως κινητήριος μοχλός, εάν κρίνω από τον αριθμό των ατόμων που ενδιαφέρθηκαν για την πρωτοβουλία αυτή.
Λειτούργησε επίσης ως έναυσμα για μια αποκεντρωμένη κατανομή πρόσθετων οικονομικών πόρων.
Πρόκειται για μια ευρωπαϊκή πρωτοβουλία, η οποία αποτιμάται στο σύνολό της θετικά, διότι υλοποιήθηκε με γνώμονα την αποκέντρωση και τη βέλτιστη δυνατή προσέγγιση των πολιτών, εμπλέκοντας τις εθνικές, περιφερειακές και τοπικές αρχές κάθε κράτους μέλους - ο κ. Posselt αναφέρθηκε στο πνεύμα και την έννοια της επικουρικότητας και εξέφρασε τις ανησυχίες του.
Επισημαίνεται ακόμη στην έκθεση της Επιτροπής, στη δική σας έκθεση, ότι πολλά σχολεία, πανεπιστήμια, επιχειρήσεις και οργανώσεις τόσο από το χώρο της εκπαίδευσης όσο και από τους χώρους της οικονομίας, της καταπολέμησης του κοινωνικού αποκλεισμού και της αγροτικής ζωής, εξεδήλωσαν ενδιαφέρον για την πρωτοβουλία αυτή.
Ωστόσο, εξακολουθώ να πιστεύω ότι πρόκειται για μια πρωτοβουλία, κυρίες και κύριοι βουλευτές, που συνέβαλε ώστε η ιδέα, η επιδίωξη ή η επιταγή της δια βίου εκπαίδευσης και κατάρτισης να μην αποτελεί κτήμα μόνο των ειδημόνων περί την εκπαίδευση και κατάρτιση, αλλά να καταστεί προσιτή σε ένα ευρύτερο κοινό.
Νομίζω ότι στο θέμα αυτό αναφέρθηκε νωρίτερα η κ. Klass.
Κυρίες και κύριοι, δεν πρέπει να λησμονούμε τις θετικές αυτές πτυχές.
Θα ήθελα τώρα, όπως σας υποσχέθηκα, να αναφερθώ επίσης στις επικρίσεις που διατυπώνει η έκθεση.
Θα ήθελα εν πρώτοις να αναφερθώ στην προσέγγιση που επέλεξε η Επιτροπή για τον καθορισμό του επιπέδου λεπτομέρειας της έκθεσης, έχοντας υπόψη ότι πρόκειται για μία δράση με προϋπολογισμό 8 εκατομμυρίων Εcu περίπου, ποσό που δεν είναι αμελητέο ούτε, όμως, και σημαντικό.
Πρόθεση της Επιτροπής ήταν η σύνταξη μιας συνοπτικής έκθεσης που θα παρέχει μια γενική ιδέα για τις δραστηριότητες του Ευρωπαϊκού Έτους και θα συνοψίζει με τρόπο κατανοητό τα επιτεύγματα και την επίδραση του έτους αυτού.
Μολονότι η έκθεση περιλαμβάνει ποσοτικά δεδομένα, συμπεριλαμβανομένων των δεδομένων που αφορούν τη διαχείριση του προϋπολογισμού, στον οποίο αναφέρθηκα προηγουμένως, επιθυμώ να δηλώσω ότι πρόκειται πρώτιστα για μια έκθεση αποτίμησης της επίδρασης του ευρωπαϊκού έτους σε πολιτικό επίπεδο.
Κατά τη σύνταξη της εν λόγω έκθεσης, οι υπηρεσίες μας στηρίχθηκαν σε μεγάλο βαθμό σε μία εξωτερική αξιολόγηση που διενεργήθηκε επιτυχώς από ένα γραφείο συμβούλων, το οποίο χάρη στους συνδέσμους που διαθέτει σε όλες τις συμμετέχουσες χώρες κατόρθωσε, κατά τη γνώμη μου, να σχηματίσει μια αντικειμενική άποψη για τον τρόπο με τον οποίο αντιμετώπισαν το έτος αυτό οι φορείς των διαφόρων χωρών.
Η ποιοτική αξιολόγηση βασίστηκε σε ένα ευρύ δείγμα σχεδίων και συμπληρώθηκε με συζητήσεις με τις εθνικές αρχές και κατόπιν με τους πρωτεργάτες ή τους υπεύθυνους προώθησης των σχεδίων αυτών στην πράξη.
Οι υπηρεσίες της Επιτροπής έθεσαν ολόκληρο το κείμενο της εν λόγω εξωτερικής αξιολόγησης στη διάθεση της εισηγήτριάς σας.
Προσθέτω στο σημείο αυτό ότι είναι φυσικά δυνατός και ο έλεγχος των αρχείων που αφορούν τη δημοσιονομική διαχείριση των σχεδίων.
Στην έκθεσή σας, κυρία Gutiιrrez, διαπιστώνετε ορισμένες καθυστερήσεις - στις οποίες αναφέρθηκαν προηγουμένως ορισμένοι από εσάς, και κυρίως η κ. Livari - όσον αφορά την υλοποίηση του ευρωπαϊκού έτους και ιδίως τη διανομή των φυλλαδίων.
Υπενθυμίζω ότι η απόφαση του Κοινοβουλίου και του Συμβουλίου για το εν λόγω ευρωπαϊκό έτος υπήρξε ένα από τα πρώτα κείμενα που εγκρίθηκαν σύμφωνα με τη διαδικασία της συναπόφασης και ότι ο συντονισμός της εν λόγω διαδικασίας ήταν εύλογο να απαιτήσει ορισμένο χρόνο.
Η απόφαση εγκρίθηκε επισήμως μόλις περί τα τέλη Οκτωβρίου του 1995, δηλαδή λίγες μόνο εβδομάδες πριν από την έναρξη του ευρωπαϊκού έτους, γεγονός που επηρέασε αισθητά τις δυνατότητες ανάληψης δράσης εκ μέρους της Επιτροπής.
Η αρχική αυτή καθυστέρηση, κυρίως όσον αφορά τη σύναψη συμβάσεων με τους παρόχους υπηρεσιών και υλικού διαφήμισης, εξακολούθησε να έχει επιπτώσεις και κατά τη διάρκεια του έτους.
Παρομοίως, η πρώτη φάση της υποβολής σχεδίων πραγματοποιήθηκε τελείως ανεπίσημα με τη συνεργασία των εθνικών αρχών και υπογράφηκε για να τεθεί σε εφαρμογή μία δράση, η οποία δεν είχε ακόμη επίσημη υπόσταση, γεγονός που αποτελεί επίσης εύλογη εξήγηση για ορισμένες από τις αδυναμίες που αναφέρονται στην έκθεσή σας, και, δυστυχώς, για τις συνέπειές τους.
Νομίζω ότι ο κ. McCornick αναφέρθηκε στα προβλήματα υλοποίησης των σχεδίων στην πράξη.
Είναι εμφανές, επομένως, για τους λόγους που μόλις εξήγησα, ότι οι συνέπειες αυτές οφείλονται στην αρχική καθυστέρηση.
Όσον αφορά το γεγονός της διάθεσης συγκεκριμένου διαφημιστικού υλικού σε τρεις μόνο γλώσσες, συμμερίζομαι, κυρίες και κύριοι, την άποψη της εισηγήτριάς σας, αλλά επρόκειτο για μια δύσκολη απόφαση που έπρεπε να ληφθεί για καθαρά τεχνικούς λόγους που σχετίζονται με τον προϋπολογισμό και το διαθέσιμο προσωπικό, διότι απαιτείται προσεκτικός έλεγχος όλων των γλωσσικών εκδόσεων κάθε εντύπου που εκδίδεται για λογαριασμό της Επιτροπής.
Τονίζω, πάντως, ότι το υπόλοιπο υλικό προώθησης, και κυρίως οι αφίσες, διατέθηκε σε όλες τις επίσημες γλώσσες της Ένωσης και ότι δώσαμε στις εθνικές αρχές τη δυνατότητα προσθήκης και άλλων γλωσσών ανάλογα με τις ιδιαίτερες ανάγκες τους.
Είναι αυτονόητο ότι για το Ευρωπαϊκό Έτος των γλωσσών που ετοιμάζουμε στην παρούσα φάση θα καταβάλλουμε ιδιαίτερη προσπάθεια - γεγονός που κρίνω αναγκαίο και ορθό, προκειμένου να τηρηθεί, στο μέγιστο δυνατό βαθμό, η αρχή του γλωσσικού πλουραλισμού.
Η έκθεση της κ. Gutiιrrez εντοπίζει κάποια ασάφεια όσον αφορά τους στόχους του Ευρωπαϊκού Έτους, η οποία οφείλεται, κατά τη γνώμη της, στην απουσία ορισμού της δια βίου εκπαίδευσης και κατάρτισης.
Ακουσα νωρίτερα τη συνάδελφό σας, την κ. Echerer, να επικαλείται αρκετά φιλοσοφικά έργα τα οποία, εδώ και αιώνες, υπενθυμίζουν πράγματι την απλή αυτή ιδέα, ότι δεν παύουμε ποτέ να μαθαίνουμε.
Αληθεύει, πράγματι, πέρα από αυτές τις αναζητήσεις ή τις φιλοσοφικές αναφορές, ότι δεν υπήρξαν σαφείς ορισμοί αυτού που πρέπει να είναι, με σεβασμό της ιδιαιτερότητας ή της ταυτότητας κάθε χώρας, η απαίτηση για μια δια βίου εκπαίδευση, μια δια βίου κατάρτιση.
Εκτιμούμε την προσπάθεια αποσαφήνισης που κατέβαλε η εισηγήτριά σας, η οποία προτείνει να καθορίσουμε τις διάφορες έννοιες της δια βίου εκπαίδευσης και κατάρτισης.
Θα ήθελα, ωστόσο, να υπερασπιστώ, στο σημείο αυτό, την τακτική της Επιτροπής να μην επιβάλει εκ των προτέρων έναν ορισμό ο οποίος, μάλιστα, θα περιόριζε την έννοια της δια βίου εκπαίδευσης και κατάρτισης σε μια κατάρτιση εξαρτημένη αποκλειστικά από τις ανάγκες της αγοράς εργασίας.
Διότι, μολονότι η πρωτοβουλία είχε τις ρίζες της στη Λευκή Βίβλο της Επιτροπής για την ανάπτυξη, την ανταγωνιστικότητα και την απασχόληση, κατέστη εμφανές από τις πρώτες κιόλας ανταλλαγές απόψεων με το Κοινοβούλιο και το Συμβούλιο, ότι υπάρχει συναίνεση για μια ευρύτερη προσέγγιση που θα περιλαμβάνει όλες τις πτυχές της εκπαίδευσης και της κατάρτισης, τις πρακτικές και τα κεκτημένα.
Στον εν λόγω τομέα, τα συστήματα διαφέρουν αισθητά - όπως ήδη ανέφερα - από χώρα σε χώρα: ήταν, επομένως, αναγκαία η συμφωνία επάνω σε μια ενωτική ιδέα που θα εγείρει ακριβώς συζητήσεις γύρω από την έννοια της δια βίου εκπαίδευσης και κατάρτισης βάσει όρων που αποδέχονται ή σέβονται τις διαφορετικές εθνικές και περιφερειακές πραγματικότητες.
Για το λόγο αυτό η Επιτροπή προτίμησε να τονίσει τη δια βίου μάθηση, τη συμπληρωματικότητα των διαφόρων αυτών πτυχών, που περιλαμβάνουν, όχι μόνο τη βασική και τριτοβάθμια εκπαίδευση, την αρχική και συνεχή κατάρτιση, αλλά επίσης και τις διάφορες άτυπες μορφές εκπαίδευσης.
Κατά τη διάρκεια του Έτους η Επιτροπή πειθόταν όλο και περισσότερο για την ορθότητα της εν λόγω προσέγγισης.
Υποστηρίξαμε συνειδητά την αποκαλούμενη ψυχαγωγική μάθηση, διότι γνωρίζουμε ότι ορισμένα άτομα που εγκαταλείπουν το επίσημο εκπαιδευτικό σύστημα με το αίσθημα της αποτυχίας - ο κ. Purvis αναφέρθηκε λεπτομερώς στο θέμα αυτό προηγουμένως, έλαβα εξάλλου υπόψη μου, κ. Purvis, την πρότασή σας για την καθιέρωση ενός προγράμματος έρευνας και θα τη γνωστοποιήσω στους συναδέλφους μου, κ. Busquin και κ. Reding - οι άνθρωποι, οι νέοι, και όχι μόνο οι νέοι, που εγκαταλείπουν την εκπαίδευση με το αίσθημα της αποτυχίας, πρέπει να πιστέψουν εκ νέου ότι η μάθηση μπορεί να είναι χρήσιμη και ευχάριστη, και να αποκτήσουν ξανά εμπιστοσύνη στον εαυτό τους.
Είναι σαφές ακόμη ότι, εάν η δια βίου κατάρτιση πρόκειται να καταστεί πραγματικότητα, θα πρέπει από τη βασική κιόλας εκπαίδευση να λαμβάνεται υπόψη στο πλαίσιο της γενικής - κατά τον κ. Seppδnen - εκπαίδευσης, ώστε κάθε μαθητής να αποκτά τα κίνητρα και τις ικανότητες που απαιτούνται για μάθηση σε διάφορες καταστάσεις στις οποίες θα βρεθεί αργότερα ως ενήλικος.
Με μια λέξη, θα πρέπει να μάθει να μαθαίνει.
Η ιδέα της δια βίου εκπαίδευσης και κατάρτισης εξακολουθεί να κερδίζει έδαφος και μετά από τη λήξη του Ευρωπαϊκού Έτους, όπως ανέφερε προηγουμένως ο συνάδελφός σας κ. Lage.
Δεν είναι τυχαίο, κυρίες και κύριοι, ότι, για παράδειγμα, από το 1996, οι υπουργοί πολλών χωρών της Ένωσης έχουν αποκτήσει μια σαφέστερη πλέον αρμοδιότητα σχετικά με τη δια βίου κατάρτιση.
Η έννοια αυτή αποτέλεσε τη βάση της μελέτης που οδήγησε στη νέα γενιά των προγραμμάτων δράσης Σωκράτης , Leonardo de Vinci και Νεολαία.
Χρησιμοποιήθηκε, επίσης, από τους υπουργούς της Ομάδας των 8, οι οποίοι ενέκριναν, πέρυσι, στην Κολωνία, μια χάρτα για το ίδιο θέμα, στηριζόμενη σε μεγάλο βαθμό στις συζητήσεις που έλαβαν χώρα κατά τη διάρκεια του Ευρωπαϊκού Έτους των δεκαπέντε.
Εξάλλου, όπως γνωρίζετε, η εκπαίδευση στο πλαίσιο της προοπτικής αυτής αποτέλεσε, επίσης, ένα από τα θέματα της ιαπωνικής προεδρίας.
Κυρίες και κύριοι βουλευτές, η Επιτροπή προώθησε ακόμη περισσότερο τη μελέτη γύρω από τη δια βίου κατάρτιση και οι εργασίες μας εντάσσονται πλέον, όπως ευχήθηκε νωρίτερα ο κ. Gasςliba i Bφhm, στο πλαίσιο της παρακολούθησης του θέματος από το Ευρωπαϊκό Συμβούλιο της Λισαβόνας.
Σε λίγες εβδομάδες, η συνάδελφός μου, η κ. Reding, θα υποβάλλει στο σώμα των επιτρόπων ένα σχέδιο μνημονίου για τη δια βίου εκπαίδευση και κατάρτιση, έγγραφο το οποίο θα σας διαβιβαστεί εντός του μηνός Οκτωβρίου.Κατανοείτε ότι μου είναι δύσκολο σήμερα, στο στάδιο αυτό, να αναφερθώ εκ των προτέρων λεπτομερώς στο εν λόγω μνημόνιο, αλλά είμαι σε θέση να δηλώσω ότι η σύνδεση με την απασχόληση, την οποία μας προτρέπει να κάνουμε πράξη η εισηγήτριά σας, η κ. Gutiιrrez, θα αποτελεί κυρίαρχο στοιχείο του μνημονίου αυτού, χωρίς ωστόσο να παραβλέπουμε την πτυχή της ανάπτυξης της προσωπικότητας κάθε ατόμου, που εξακολουθεί να αποτελεί μία από τις κύριες λειτουργίες της εκπαίδευσης.
Η Επιτροπή θα συνεχίσει να συζητά το θέμα της δια βίου εκπαίδευσης και κατάρτισης, μαζί σας, με το σώμα των ευρωβουλευτών, μέσα στο πλαίσιο αυτό.
Όταν μιλώ για την Επιτροπή, δεν αναφέρομαι φυσικά μόνο στην αρμόδια για θέματα εκπαίδευσης Επίτροπο, την κ. Viviane Reding.
Εννοώ ότι πολλοί από εμάς αισθανόμαστε ότι η πρόκληση αυτή μας αφορά άμεσα - επιτρέψετέ μου να πω - ιδίως, όταν, ως Επίτροπος για την περιφερειακή πολιτική, υπογράφω ή συνεργάζομαι με τα κράτη μέλη και τις περιφέρειες για το περιεχόμενο και την ποιότητα των εγγράφων προγραμματισμού κάθε κράτους μέλους.
Είμαι διατεθειμένος να εντάξω το θέμα της δια βίου εκπαίδευσης και κατάρτισης και, γενικότερα τα θέματα της εκπαίδευσης, στα προγράμματα των διαρθρωτικών ταμείων.
Προηγουμένως ο κ. Seppδnen, αν δεν σφάλω, αναφέρθηκε σε ένα θέμα που νομίζω ότι επείγει, δηλαδή στην πρόσβαση στην Κοινωνία της Πληροφορίας, όχι μόνο των νέων ή των φοιτητών, αλλά επίσης των πιο ηλικιωμένων και των συχνά παραμελημένων κατηγοριών, και αναφέρομαι στους αγρότες ή στις μικρομεσαίες επιχειρήσεις.
Έχω δηλώσει, και το επαναλαμβάνω ενώπιόν σας, ότι δεν πρόκειται να υπογράψω κανένα έγγραφο προγραμματισμού για καμία περιφέρεια της Ευρώπης όσον αφορά την περιφερειακή πολιτική, για την οποία είμαι αρμόδιος, εάν το εν λόγω έγγραφο προγραμματισμού δεν περιλαμβάνει για την περιφέρεια αυτή, για κάθε περιφέρεια, ένα σαφές σχέδιο πρόσβασης στην Κοινωνία της Πληροφορίας, και δεν περιορίζω αυτά τα προγράμματα πρόσβασης στην Κοινωνία της Πληροφορίας στις ηλικίες που σχετίζονται με την πρωτοβάθμια, δευτεροβάθμια, ή τριτοβάθμια εκπαίδευση.
Ελπίζω, και το λέγω χαμογελώντας, ότι η απάντηση που μόλις σας έδωσα εξ ονόματος της Ευρωπαϊκής Επιτροπής στη μητρική μου γλώσσα θα αποτελέσει χρήσιμο βοήθημα στην εντατική προσπάθεια εκμάθησης της γαλλικής γλώσσας που καταβάλλει ο κ. Rόbig καθ' όλη την κοινοβουλευτική του θητεία.
(Χειροκροτήματα)
Η συζήτηση έληξε.
Προχωρούμε τώρα στην ψηφοφορία.
(Το Σώμα εγκρίνει το ψήφισμα)
Αιτιολογήσεις ψήφου
Κύριε Πρόεδρε, υπερψήφισα αυτό το σημαντικό έγγραφο, τη σημασία του οποίου υπογράμμισαν με ακρίβεια όλοι οι ομιλητές και ιδιαίτερα η κ. Echerer που είπε: "Το άτομο πρέπει να διδάσκεται για τον εαυτό του" , ο κ. Posselt στον οποίο θα μπορούσα να δώσω και την κομματική ταυτότητα του Κόμματος των Συνταξιούχων, τόσο αποφασιστικά που στήριξε τους ηλικιωμένους, και ο ίδιος ο Επίτροπος Barnier, που μας διαβεβαίωσε ότι θα ασχοληθεί ιδιαίτερα με το θέμα.
Παρόλα αυτά, κύριε Πρόεδρε, ως εκπρόσωπος του Κόμματος των Συνταξιούχων στο Ευρωπαϊκό Κοινοβούλιο, θα ήθελα να ευχηθώ να περάσουμε από τα λόγια στα έργα.
Οι ηλικιωμένοι στα κράτη μέλη δεν μπορούν να διδαχθούν, δεν έχουν καμιά βοήθεια από τα εθνικά κράτη, δεν τους επιτρέπεται ούτε καν να χρησιμοποιούν τις σχολικές αίθουσες, που το πρωί φιλοξενούν τα παιδιά και το απόγευμα θα μπορούσαν να φιλοξενούν τους ηλικιωμένους.
Κύριε Πρόεδρε, η αναφορά μου στις κομμουνιστικές δικτατορίες προξένησε προφανώς μεγάλη ταραχή σε έναν συνάδελφο της Ακρας Αριστεράς.
Για το λόγο αυτό, θα ήθελα να δηλώσω ότι η σημερινή ψηφοφορία ήταν πολύ σημαντική.
Τα μέλη του κόμματός του, του PDS, είναι προφανώς αποφασισμένα να μην μάθουν τίποτα εφόρου ζωής.
Χαίρομαι, που ψηφίστηκε η συγκεκριμένη έκθεση με μεγάλη πλειοψηφία.
Κύριε πρόεδρε, η δια βίου εκπαίδευση δεν μπορεί να είναι υπόθεση μόνο της Ευρωπαϊκής Επιτροπής και των ευρωπαϊκών θεσμικών οργάνων, αλλά κυρίως των κρατών μελών.
Ψήφισα ΥΠΕΡ, διότι πιστεύω ότι η φορολογική ελάφρυνση με σκοπό την επαγγελματική και ιδιωτική εκπαίδευση πρέπει να αποτελέσει κεντρικό σημείο αναφοράς, έτσι ώστε να καταστεί δυνατή η χρηματοδότηση της εκπαίδευσης.
Πρέπει να δοθούν κίνητρα για την απόκτηση από ιδρύματα εκπαιδευτικών κέντρων και να υπάρξει έτσι ευρύτερη ανάπτυξη, πράγμα που θα αποκεντρώσει κάπως το σύστημα.
Πιστεύω επίσης ότι θα πρέπει να δώσουμε το παράδειγμα σε ευρωπαϊκό επίπεδο.
Θα πρέπει να σχεδιάζουμε και να αξιολογούμε προγράμματα εκπαίδευσης και επιμόρφωσης για τους υπαλλήλους και τους πολιτικούς μας σε ετήσια βάση, έτσι ώστε να μπορούμε να αξιολογούμε την δική μας εξέλιξη.
UE/NGL).
Κύριε Πρόεδρε, το Κομμουνιστικό Κόμμα Ελλάδας είναι υπέρ ενός δημόσιου συστήματος δια βίου εκπαίδευσης, το οποίο θα δίνει την δυνατότητα στους εργαζόμενους να βελτιώσουν τις γνώσεις τους, τις επαγγελματικές τους ικανότητες και, παραπέρα, την προσφορά τους στο κοινωνικό σύνολο, και το επίπεδο διαβίωσής τους.
Αντίθετα, το μοντέλο που προβάλλει η Ευρωπαϊκή Ένωση προσπαθεί απλά να μπαλώσει τις ανεπάρκειες του εκπαιδευτικού συστήματος, που φτιάχνει εργαζομένους μιας χρήσης, οι οποίοι δεν είναι σε θέση να παρακολουθήσουν τις εξελίξεις της παραγωγικής διαδικασίας.
Ο εργαζόμενος είναι αναγκασμένος σε όλη του τη ζωή να περνάει από ένα συνεχή κύκλο εργασίας, ανεργίας, κατάρτισης και ούτω καθεξής.
Η έκθεση της κ. Gutiιrrez-Cortines, μολονότι εντοπίζει ορισμένες ανεπάρκειες του συστήματος, εντούτοις δεν πηγαίνει αρκετά βαθιά στο να αναλύσει τα αίτια και να προτείνει λύσεις.
Για τους λόγους αυτούς οι ευρωβουλευτές του Κομμουνιστικού Κόμματος Ελλάδας απείχαμε από την ψηφοφορία.
.
(FR) Θα ήθελα κατ' αρχάς να αναφερθώ και να επιμείνω στο γεγονός ότι η δυνατότητα πρόσβασης σε καλό επίπεδο εκπαίδευσης και κατάρτισης συνιστά δικαίωμα του ατόμου για την ανάπτυξη των ικανοτήτων του και την επίτευξη της οικονομικής, κοινωνικής, και πολιτισμικής ένταξής του.
Το θεμελιώδες αυτό δικαίωμα τροφοδότησε τις συζητήσεις στο πλαίσιο των Ευρωπαϊκών Συμβουλίων της Λισαβόνας και της Φέιρα.
Έχουμε αποδεχτεί ακόμη ότι το εν λόγω δικαίωμα πρέπει να προσαρμοστεί στην έλευση της Κοινωνίας της Πληροφορίας.
Οι νέες τεχνολογίες πληροφορικής και επικοινωνίας επηρεάζουν, πράγματι, σημαντικά τις μεθόδους διδασκαλίας.
Είναι ευρέως αποδεκτό ότι σήμερα η εκπαίδευση και η κατάρτιση πρέπει να συνεχίζονται καθ' όλη τη διάρκεια της ζωής του ατόμου.
Για το λόγο αυτό, στο πλαίσιο των διασκέψεων κορυφής, η Επιτροπή και τα κράτη μέλη κλήθηκαν να καταρτίσουν συνεκτικές στρατηγικές και πρακτικά μέτρα προκειμένου η δια βίου εκπαίδευση και κατάρτιση να καταστούν προσιτές σε όλους.
Ωστόσο, η προβληματική γύρω από το θέμα αυτό έχει ξεκινήσει πολύ νωρίτερα καθώς, ήδη από το 1996, η Επιτροπή πρότεινε στο Συμβούλιο και το Ευρωπαϊκό Κοινοβούλιο να καθιερωθεί το 1996 ως "Ευρωπαϊκό Έτος της δια βίου εκπαίδευσης και κατάρτισης".
Στόχος του έτους αυτού ήταν η ευαισθητοποίηση των πολιτών σε νέες αντιλήψεις όσον αφορά την πανεπιστημιακή και επαγγελματική διδασκαλία και η προώθηση, σε συνεργασία με όλους τους εμπλεκόμενους φορείς, μιας συνολικής μελέτης όσον αφορά το ρόλο και τις προκλήσεις της εκπαίδευσης και κατάρτισης στην αυγή του 21ου αιώνα.
Δεδομένης της έκτασης των προκλήσεων, δεν μπορώ παρά να εκφράσω τη λύπη μου, συμμεριζόμενος την κυρία εισηγήτρια, για το γεγονός ότι ο προϋπολογισμός για το ευρωπαϊκό έτος περιορίζεται σε 8,4 εκατομμυρίων ευρώ για τα 15 κράτη μέλη και τους τρεις εταίρους από τον ΕΟΧ.
Η εισηγήτρια εκφράζει, επίσης, τη λύπη της για την εμφανή έλλειψη ποιοτικών στοιχείων στην έκθεση της Επιτροπής, η οποία οφείλει, επομένως, να βελτιώσει την ποιότητα των μελλοντικών εκθέσεων αξιολόγησης.
Η δράση της θα πρέπει να επικεντρωθεί στον ακριβέστερο καθορισμό των διαφόρων εννοιών και πτυχών της δια βίου επαγγελματικής κατάρτισης και επιμόρφωσης στα επόμενα προγράμματα.
Ακόμη, θα πρέπει να θέσει σύντομα σε εφαρμογή προγράμματα δράσεων και ειδικά μέτρα στο πλαίσιο μιας στρατηγικής για τη δια βίου εκπαίδευση και κατάρτιση.
Τα εν λόγω μέτρα θα πρέπει να ληφθούν σε συνδυασμό με τα προγράμματα Σωκράτης II και Leonardo.
Είναι δική μας ευθύνη να μεριμνήσουμε ώστε να επωφεληθούν όλοι οι πολίτες από την κατάρτιση στις νέες τεχνολογίες, διότι ελλοχεύει ο κίνδυνος της δημιουργίας ενός "ποσοτικού ρήγματος" ανάμεσα σε όσους και όσες διαθέτουν τα μέσα πρόσβασης στην εν λόγω κατάρτιση και σε όσους δεν τη διαθέτουν.
Το ίδιο ισχύει, επίσης, όσον αφορά τη συζήτηση για την καθολική υπηρεσία στα νέα δίκτυα τηλεπικοινωνιών.
Σας ευχαριστώ πολύ, κ. Αλυσανδράκη.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 10:10)