# language_name_wals:	Quechua (Imbabura)
# language_name_glotto:	Imbabura Highland Quichua
# ISO_639-3:    	qvi
# year_composed:        NA
# year_published:       NA
# mode:                 written
# genre_(broad):        non-fiction
# genre_(narrow):       religion
# writing_system:       Latn
# special_characters:   NA
# short_description:	The Bible in Imbabura Quichua. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.  
# source:               https://www.bible.com/de/bible/264/gen.1.quii
# copyright_short:	© United Bible Societies in Ecuador
# copyright_long:       NA
# sample_type:          whole
# comments:             The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.
    
40001001	Cai libropica , Jesucristopaj ñaupa taitacunapaj shuticunatami villajun . Jesucristoca Davidpaj , Abrahambaj miraimi .
40001002	Abrahamga , Isaac shuti churitami charirca . Isaac runaca , Jacobo shuti churitami charirca . Jacoboca , Judá shuti churitapash , Judá runapaj huauquicunatapashmi charirca .
40001003	Judá runaca , Tamar shuti huarmihuanga , Fares shuti , Zara shuti churicunatami charirca . Fares shuti runaca , Esrom shuti churitami charirca . Esrom shuti runaca , Aram shuti churitami charirca .
40001004	Aram shuti runaca , Aminadab shuti churitami charirca . Aminadab shuti runaca , Naasón shuti churitami charirca . Naasón shuti runaca , Salmón shuti churitami charirca .
40001005	Salmón shuti runaca , Rahab shuti huarmihuanga , Booz shuti churitami charirca . Booz shuti runaca , Rut shuti huarmihuanga , Obed shuti churitami charirca . Obed shuti runaca , Isaí shuti churitami charirca .
40001006	Isaí runaca , jatun mandaj Davidpaj taitami carca . Jatun mandaj Davidca , Salomón shuti churitami charirca . Salomonbaj mamaca , Urías shuti runapaj huarmimi carca .
40001007	Salomón runaca , Roboam shuti churitami charirca . Roboam shuti runaca , Abías shuti churitami charirca . Abías shuti runaca , Asa shuti churitami charirca .
40001008	Asa shuti runaca , Josafat shuti churitami charirca . Josafat shuti runaca , Joram shuti churitami charirca . Joram shuti runaca , Uzías shuti churitami charirca .
40001009	Uzías runaca , Jotam shuti churitami charirca . Jotam shuti runaca , Acaz shuti churitami charirca . Acaz shuti runaca , Ezequías shuti churitami charirca .
40001010	Ezequías runaca , Manasés shuti churitami charirca . Manasesca , Amón shuti churitami charirca . Amón shuti runaca , Josías shuti churitami charirca .
40001011	Josías runaca , Jeconías shuti churitami charirca . Jeconías runaca , ashtahuan shuj huauquicunatapashmi charirca . Paicuna causanajui punllacunapimi israelcunaca , Babilonia llactaman apai tucunajurca .
40001012	Babilonia llactaman apai tucushca jipami , Jeconías shuti runaca , Salatiel shuti churita charirca . Salatiel runaca , Zorobabel shuti churitami charirca .
40001013	Zorobabel runaca , Abiud shuti churitami charirca . Abiud shuti runaca , Eliaquim shuti churitami charirca . Eliaquim runaca , Azor shuti churitami charirca .
40001014	Azor shuti runaca , Zadoc shuti churitami charirca . Zadoc runaca , Aquim shuti churitami charirca . Aquim shuti runaca , Eliud shuti churitami charirca .
40001015	Eliud runaca , Eleazar shuti churitami charirca . Eleazarca , Matán shuti churitami charirca . Matán shuti runaca , Jacobo shuti churitami charirca .
40001016	Jacoboca , José shuti churitami charirca . Paimi , Mariapaj cusa carca . Chai Mariami , Jesuspaj mama carca . Jesusca , Quishpichij Cristo shutimi .
40001017	Ñaupa taita Abrahammanda , David causajui punllacaman , tucuimandaca chunga chuscu miraicunami carca . David causajui punllamanda Babilonia llactaman apai tucushca punllacamambash , chunga chuscu miraicunallatami carca . Shinallata Babilonia llactaman apai tucushca punllamanda Quishpichij Cristo huacharimui punllacamambash , chunga chuscu miraicunallatami carca .
40001018	Jesucristo huacharimunaca , cashnami carca : Paipaj mama Mariaca , Josehuan cazarangapajmi ari nishca carca . Josehuan nara cazarajpillatami , Diospaj jucha illaj Espíritu Mariapajman shamujpi , Mariaca vijsayu tucushca carca .
40001019	Shinamandami , paipaj cusa tucuna Joseca , imatapash cashcatapacha ruraj cashpa , tucuicunapaj ñaupajpi Mariata ama pingaichingapaj , upallamanda saquingapaj yarijurca .
40001020	Chaita yarijujpimi , Taita Diospaj angelca , muscuipi ricurishpa Josetaca , cashna nirca : “ Davidpaj mirai José , Mariataca ama saquishpa cazarailla . Paica , Diospaj jucha illaj Espíritu paipajman shamujpimi , vijsayu tucushca .
40001021	Paica , shuj jari huahuagutami ungunga . Chai huahuagutaca , JESÚS shutitami shutichingui . Paica , paipaj gentecunata , paicunapaj juchamanda quishpichina cashpami , chashna shutiguta charinga ” nircami .
40001022	Tucui caicunaca , Jatun Dios yarichijpi profeta villashca pactachunmi , chashna tucurca . Paica cashnami nirca :
40001024	José rijcharishpaca , Jatun Diospaj ángel imashna paita mandashcashnallatami , Mariataca cazararca .
40001025	Shina cazarashpapash , punda churiguta ungungacaman Joseca , na tacarircachu . Chai huahuagutaca , JESÚS shutitami shutichirca .
40002001	Judea llactapi tiaj Belén pueblopi Jesús huacharijpica , indi llujshimuj ladomandami , alipacha yachajushca runacuna Jerusalenman shamunajurca . Chai punllacunapica , Herodes shuti jatun mandajmi mandajurca .
40002002	Paicunaca , cashna nishpami tapunajurca : — Israelcunata mandangapaj huacharishca huahuaguca , ¿ maipita canga ? Pai huacharishcata ricuchij luzerotami , indi llujshimuj ladopi ricurcanchi . Chaimandami , chai huahuaguta cungurishpa alicachingapaj shamupanchi — ninajurcami .
40002003	Chashna ninajujta , jatun mandaj Herodes uyashpaca , ninandami manllarirca . Jerusalenbi causajcunapash , tucuillami chashnallata manllarinajurca .
40002004	Shina manllarishpami , curacunata mandaj tucuilla curacunata , mandashca shimicunata gentecunaman yachachijcunata cayachun cachashpa , Quishpichij Cristo maipi huacharina cashcata tapurca .
40002005	Shina tapujpimi paicunaca , cashna ninajurca : — Judea llactapi tiajuj Belén pueblopimi huacharinga . Chaitaca , Profeta escribishcapimi , cashna nijun :
40002007	Shina nijpimi Herodesca , alipacha yachajushca chai runacunataca , pipash na yachajta cayashpa , ima punllapacha chai luzero ricurishcata ali ali tapuchijurca .
40002008	Chai jipami , chai runacunataca cashna nishpa , Belenman cacharca : — Chai puebloman richi . Chaipica , chai huahua maipi cajta ucha tapushpa mascanguichi . Ña tarishpaca , ñucapash paita alicachigringapaj , ñucaman ucha villaj shamunguichi — nircami .
40002009	Chai runacunaca , jatun mandaj chashna nijta uyashpaca rircallami . Paicunataca , indi llujshimuj ladopi ricurishca luzerollata ricurishpami , paicunata ñaupashpa rijurca . Chai luzero ña chayashpaca , huahua sirijuj huasi jahuapimi shayarirca .
40002010	Chai luzerota ricushpami , chai runacunaca ninandapacha cushijunajurca .
40002011	Chai huasi ucuman yaicushpaca huahuagutapash , paipaj mama Mariatapash ricushpami , cungurishpa ninanda alicachinajurca . Chai jipallami paicunaca , cajacunata pascashpa orota , inciensota , mirra nishcata caranajurca .
40002012	Paicunataca : “ Herodespajman , pactarallapash tigranguichiman ” nishpa , muscuipi villarca . Shina villajpimi , shuj ñanda japishpa paicunapaj llactaman tigranajurca .
40002013	Chai runacuna tigrashca jipami , Jatun Diospaj angelca , muscuipi Joseman ricurishpa , cashna nirca : “ Ucha jatarishpa , huahuata mamandi pushashpa , Egiptopi pacajugri . Ñuca canman cutin villangacaman , chaipi causanguilla . Herodesca , huahuata huañuchingapajmi mascachigrijun ” nircami .
40002014	Pai rijcharishpaca , huahuata mamandi apashpami , chai tutallata Egiptoman rirca .
40002015	Chaipimi , Herodes huañungacaman causanajurca . Jatun Dios profetaman villachishca pactachunmi , chaipi causanajurca . Paica : “ Egiptomandami , ñuca Churitaca cayarcani ” nircami .
40002016	Herodesca , alipacha yachajushca chai runacunahuan umachi tucushcata ricushpami , ninandapacha fiñarirca . Shina fiñarishpami , Belén pueblopi , chai muyundi tucui llactacunapipash , ishcai huatata nara charij , tucuilla jari huahuacunata huañuchigrichun mandarca . Alipacha yachajushca runacuna villashca punllacunamanda cuentashpami , chashna huañuchigrichun cacharca .
40002017	Chashna rurajpimi , Profeta Jeremías villashca pactarca . Paica cashnami nijurca :
40002019	Ashtahuangarin Herodes huañushca jipami , Jatun Diospaj angelca José , Egiptopi cajpi muscuipi ñapash ricurirca :
40002020	Shina ricurishpami , cashna nirca : “ Ucha jatarishpa , huahuata mamandi pushashpa , Israel llactaman tigrailla . Huahuata huañuchingapaj munaj runacunaca , ñami huañushca ” nircami .
40002021	Shina nijpimi Joseca jatarishpa , huahuata mamandi pushashpa , Israel llactaman tigramurca .
40002022	Ashtahuangarin : “ Judea llactataca , Herodespaj churi Arquelao shuti runa mandajun ” nijtami , Joseca uyarca . Chaita uyashpami , chai llactaman yaicunataca manllarca . Muscuipi ricurishpa villajpimi Joseca , Galilea llactaman rirca .
40002023	Chai llactaman chayamushpaca , Nazaret shuti pueblopimi causanajurca . “ Paica , nazareno ni tucushcami canga ” nishpami , profetacunaca villashca carca . Chaipi causagrijpimi , chashna villashcashna pactarca .
40003001	Chai punllacunallatami , Bautizaj Juanga , Judea llacta jichushca pambapi , villashpandi shamujurca :
40003002	Paica cashnami nijurca : “ Juchayu cashcamanda ninanda llaquirishpa , Diospajman tigrarichi . Jahua pachamanda shamuj mandanaca , ñami pactamushca ” nircami .
40003003	Profeta Isaiasca , cai Juanmandami cashna nishpa villajurca :
40003004	Juanga , camello nishca animalpaj milmata rurashca churajunata churajushpa , cara chumbita chumbilishcami carca . Shinallata langosta nishca jurucunata , sachapi tiaj balun mishquitami micushpa causajurca .
40003005	Paita uyangapaca , Jerusalenmandapash , tucuilla Judea llactamandapash , Jordán yacu muyundicunapi tiaj tucuilla llactamandapashmi shamunajurca .
40003006	Paicunapaj juchacunata villajpimi Juanga , Jordán yacupi bautizajurca .
40003007	Fariseocunapash , saduceocunapash bautizahuai ningapaj , ashtacacuna shamunajujta Juan ricushpaca , cashnami nijurca : “ ¡ Cangunaca , culebrashna nali gentecunapaj miraicunamari canguichi ! ¿ Pita cangunataca , Dios ninanda fiñarishpa llaquichinamandaca , pacajunguichillami nishpa yachachircayari ?
40003008	Cangunaca , tucui shunguhuambacha ninanda llaquirishcatami , grano fucunshna ricuchina canguichi .
40003009	Cangunaca , na cangunapaj shungu ucupilla : ‘ Abrahammi ñucanchi taita ’ ninajunachu canguichi . Cangunataca cashnami nini : Taita Diosca , caipi sirij rumicunatapash Abrahambaj huahuacuna cachun rurai ushanmi .
40003010	Quirucunapaj sapipi jachata churashcallami tiajun . Nali fucuj tucui quirucunataca , jachahuan fitishpa urmachishpami , rupajuj ninapi shitanga .
40003011	Ñucami cangunataca , llaquirishpa Diospajman tigrarishcata ricuchij cachun , yacupilla bautizajuni . Ashtahuangarin ñucapaj jipa shamujmi , ñucatapash yali ushaita charin . Ñucaca , paipaj chaquipi churajushcata apaitallapash na ushanachu cani . Paimi cangunata , Diospaj jucha illaj Espirituhuan , ninahuan bautizanga .
40003012	Paica , trigota huairachinata chaririajmi shayajun . Chaihuanmi , trillana pambapi jupata agllanshna , trigota huairachinga . Shina huairachishpami , granocunata alichina huasipi trigota alichinshna alichinga . Jupataca , na huañushpa rupajuj ninapimi rupachinga ” nijurcami .
40003013	Jordán yacupi Juan bautizajujpimi Jesusca , bautizai tucungapaj Galilea llactamanda shamurca .
40003014	Ashtahuangarin Jesustaca , na bautizangapaj munashpami , Juanga cashna nirca : — ¿ Canrachu ñucata bautizahuai ningapaj shamungui ? Canmari , ñucata bautizana cahuangui — nircami .
40003015	Shina nijpimi Jesusca , cashna nirca : — Imatapash cashcatapacha ruranataca , tucuitami pactachina canchi . Ama imatapash nijushpa bautizahuailla — nircami . Shina nijpimi , Jesustaca bautizarca .
40003016	Jesús bautizai tucushpa yacumanda llujshijushpaca , jahua pacha ñapash pascarijtami ricurca . Taita Diospaj Espiritupash , palomagushna paipaj uma jahuaman urai shamujtami ricurca .
40003017	Jahua pachamandapash , cashna rimajmi uyarimurca : — Caimi , ñuca juyashca Churigu . Paimandami ninanda cushijuni — nijmi uyarirca .
40004001	Chai jipami Jesustaca , nali yuyaita diablo cuchun , jichushca pambaman Diospaj Espíritu aparca .
40004002	Jesusca , chuscu chunga punlla , chuscu chunga tutata na micushca cashpami , ninanda yarjachirca .
40004003	Nali yuyaita cuj diablo , Jesuspajman shamushpaca cashnami nirca : — Taita Diospaj Churipacha cashpaca , cai rumicunata tandaman tigrachi — nircami .
40004004	Shina nijpimi Jesusca , cashna nishpa tigrachirca : — Escribishcapica cashnami nijun : ‘ Gentecunaca , na tandahuanlla causangachu . Ashtahuangarin Taita Dios rimashca tucuilla shimicunahuanmi causanga ’ nijunmi — nircami .
40004005	Shina nijpimi diabloca , Jesustaca Diospajlla puebloman pusharca . Chaipica , Diospaj huasi jahuamanmi vitsiachirca .
40004006	Chaipimi , Jesustaca cashnami nirca : — Taita Diospaj Churipacha cashpaca , caimanda ucuman urmai . Escribishcapica cashnami nijun :
40004007	Shina nijpimi Jesusca , cashna nirca : — Cashnatapashmi escribishcapica nijun :
40004008	Jesustaca , cutinmi shuj jatun urcu jahuaman , diabloca pusharca . Chai urcumandaca , cai pachapi muyundi tucui llactacunatapash , chai llactacuna juyailla cajtapashmi ricuchirca .
40004009	Paitaca cashnami nirca : — Ñucata cungurishpa ninanda alicachijpica , caicunataca tucuillatami canman cusha — nircami .
40004010	Shina nijpimi Jesusca , cashna nirca : — Satanás , caimanda anchuri . Escribishcapica , cashnami nijun : ‘ Canda Mandaj Taita Diostalla ninanda alicachingui . Paitalla servishpa causangui ’ nijunmi — nircami .
40004011	Shina nijpimi diabloca , Jesuspaj ladomanda anchurishpa rirca . Chai jipallami angelcuna shamushpa , Jesusta servinajurca .
40004012	Bautizaj Juandaca , prezuna huasipi churashcata uyashpami Jesusca , Galilea llactaman tigrarca .
40004013	Paica , Nazaret pueblotaca saquishpami , Capernaum shuti pueblopi causangapaj shamurca . Chai puebloca , Galilea cucha manñapimi tiajun . Chai cuchaca , Zabulón shuti , Neftalí shuti llactacunapimi tiajun .
40004014	Jesusca , Profeta Isaías villashca pactachunmi , chai pueblopi causangapaj shamurca . Isaiasca , cashna nishpami villajurca :
40004017	Chai punllacunamandapachami , Jesusca cashna nishpa villai callarirca : “ Juchayu cashcamanda ninanda llaquirichi . Jahua pachamanda shamuj mandanaca , ñami pactamushca ” nijurcami .
40004018	Jesusca , Galilea cucha manñapi purijushpami , pijita japishpa causanajuj ishcai huauqui puracunata ricurca . Shujca , Pedro ni tucushca Simonmi carca , shujca Andresmi carca . Paicunaca , linllihuanmi pijita japinajurca .
40004019	Paicunatami , Jesusca cashna nirca : “ Ñucata catihuaichi . Cangunataca , pijita japishpa tandachinshna , gentecunata tandachijcuna cachunmi rurasha ” nircami .
40004020	Shina nijpimi , pijita japinajushca linllicunata chai pushtupi saquishpa , Jesusta catinajurca .
40004021	Jesusca , chaimanda ashaguta rishpallami Jacobohuan , Juanhuan ishcandi huauqui puracuna tianajujta ricurca . Paicunaca , paicunapaj taita Zebedeohuanmi , canoapi tiarishpa linllicunata huatanajurca . Paicunatapashmi Jesusca cayarca .
40004022	Shina cayajpimi cangunatapash , paicunapaj taitatapash chai pushtupi saquishpa , Jesusta catinajurca .
40004023	Galilea llactapica , israelcuna tandanajuna huasicunaman yaicushpami , tucui pueblocunapi Jesusca yachachijurca . Jahua pachamanda mandajuj ali villaitapashmi villajurca . Shinallata tucui ung : uicunata , tucui nanaicunata charij gentecunatami alichijurca .
40004024	Chaitaca , tucuilla Siria llactamanmi uyanajurca . Shina uyarijpimi , nanaicunata tucui charijcunata , shuj shuj ung : uicunahuan llaquinayaita causajcunata , aya jundashcacunata , ñapash shitarishpa tucurijllacunata , suchucunata apamunajurca . Shina apamujpimi , Jesusca alichijurca .
40004025	Shinamandami Galilea llactamanda , Decápolis shuti llactamanda , Jerusalenmanda , Judea llactamanda , Jordán yacu chimba ladomandapash , ashtaca ashtaca gentecuna Jesusta catinajurca .
40005001	Ashtaca ashtaca gentecunata ricushpami , Jesusca urcuman vichai rirca . Chaipi tiarijpimi , paipaj yachajujcunaca , paipaj ladoman shamunajurca .
40005002	Chaipimi Jesusca , paicunaman yachachishpa cashna nijurca :
40005003	“ Diosmanda yachajungapaj , paicunapaj shungupi ninanda munajcunaca , ninandami cushijun . Jahua pachamanda shamuj mandanaca , paicunapajmi .
40005004	Llaquihuan huacashpa causajcunaca , ninandami cushijun . Paicunami cushijuita japinga .
40005005	Na ñapash fiñarijllacunaca , ninandami cushijun . Paicunami , cai pachata paicunapaj cachun japinga .
40005006	Yarjachinshna , yacunayachinshna imatapash cashcatapacha ruranata munajcunaca , ninandami cushijun . Paicunami , imatapash cashcatapacha ruranataca , na munangacaman japinga .
40005007	Shujcunata llaquishpa juyajcunaca , ninandami cushijun . Paicunami , Dios llaquinata japinajunga .
40005008	Shungupi ima mapapash illajcunaca , ninandami cushijun . Paicunami , Taita Diostaca ricunga .
40005009	Fiñanajushpa causajcunata alichijcunaca , ninandami cushijun . Paicunaca : ‘ Taita Diospaj huahuacunami ’ ni tucungami .
40005010	Imatapash cashcatapacha rurashcamanda llaquichi tucushpa causajcunaca , ninandami cushijun . Jahua pachamanda shamuj mandanaca , paicunapajmi .
40005011	Ñucata catinajujpi cangunata na ricunayachishpa catiriashpa llaquichijpi , imatapash llullashpa nalicachijpica , ninanda cushijunguichi .
40005012	Ninandapacha cushijunguichilla . Canguna juyailla japinaca , jahua pachapimi . Profetacunatapash , chashnallatami catiriashpa llaquichinajurca . Paicunaca , cangunapaj pundami causanajurca .
40005013	Cangunami , cai pachapi causajcunapaca cachigushna canguichi . Cachi huaglijpica , ¿ imahuanshi mishquilla micunagu tucunga ? Huaglishpaca , imapajpash nalichu . Ashtahuangarin ñambi shitajpi gentecuna sarungapajllami canga .
40005014	Cangunami , cai pachapi causajcunata punchayachijuj michagushna canguichi . Urcu jahuapi shayachishca puebloguca , na pacalla tiajunllu .
40005015	Michata japichishpaca , cajón ucupica na churanllu . Ashtahuangarin candeleropimi churan . Shina churajpimi , huasi ucupi tiajcunataca tucuillata punchayachin .
40005016	Cangunapash , gentecunapaj ñaupajpica , chashnallatami michagushna punchayachina canguichi . Canguna aliguta rurashpa causanajujta ricushpami , shuj gentecunapash jahua pachapi tiajuj cangunapaj Taitataca , ninanda alicachinajunga .
40005017	Mandashca shimicunata , Profetacuna villashca shimicunata yangapi churashpa tucuchingapaj shamushcataca , na yarinachu cahuanguichi . Ashtahuangarin chaicunata pactachingapajmi shamurcani .
40005018	Na llullashpami , cangunataca cashna nini : Jahua pacha , cai pacha tucuringacamambash , mandashca shimicunaca shuj puntollapash , shuj tildellapash na anchuringachu . Tucuilla pactangacaman tiajungallami .
40005019	Mandashca shimicunapi shuj uchillagu tiajujta na cazushpa , shujcunatapash chashnallata rurachun yachachijushpaca , jahua pachapi Dios mandajuj llactapimi , paica uchillami ni tucujunga . Ashtahuangarin mandashca shimicunata cazushpa , shujcunamambash chashnallata cazuchun yachachijushpaca , jahua pachapi Dios mandajuj llactapimi , paica jatunmi ni tucujunga .
40005020	Cangunamanmi cashna villajuni : Mandashca shimita yachachijcunatapash , fariseocunatapash yali imatapash cashcatapacha na rurashpa causashpaca , jahua pachapi Dios mandajuj llactaman yaicuitaca , napacha ushanachu canguichi .
40005021	Cangunapaj ñaupa taitacunata , cashna nishcataca uyarcanguichimi : ‘ Ama huañuchinguichu . Maijambash huañuchishpaca , juezpajman apai tucushpami , ninanda llaquichi tucunga ’ nircami .
40005022	Ashtahuangarin ñucami , cangunataca cashna nini : Maijambash paipaj huauquita fiñashpa rimashpaca , juezpaj ñaupajman apai tucushpa , llaquichi tucunatami charin . Maijambash paipaj cumbata : ‘ Tundu ’ nishpaca , mandaj puralla tandanajushcacunapaj ñaupajpimi , llaquichi tucunga . Maijambash paipaj huauquita : ‘ Muspa runa ’ nishpaca , ucu pachapi rupajuj ninaman shitai tucungapajmi purijun .
40005023	Shinamandami , Taita Diosman imagutapash carangapaj , altarman apashpa ña chayajushpa , cambaj huauqui canda fiñashca purijushcata yaringui .
40005024	Shina yarishpaca , carangapaj apamushcataca altar ñaupajpi saquishpa , cambaj cumbahuanra ali tucungapaj ringui . Chai jipaca , Diosman carangapaj apamushcataca caragringuilla ninimi .
40005025	Canda fiñaj runa canda cayaj cachashpa juezpajman apajujpica , ñanda rijushpallata , ucha paihuan ali tucungui . Paihuan can na ali tucujpica , pactarallapash candaca juezpaj maquipi churanman . Juezca candaca , llaquichij runamanmi cunga . Chai runaca , prezuna huasipimi churanga .
40005026	Na llullashpami , cashna nini : Prezuna huasipica , canmanda cuna culquita tucuilla cungacamanmi , na llujshi ushashpa tiajungui .
40005027	‘ Cazarashca jahua ama shujhuan causanguichu ’ nishcataca uyarcanguichimi .
40005028	Ashtahuangarin ñucami , cangunataca cashna nini : Maijambash shujpaj huarmitara ñucapaj cashcanman yashpa ricujushpaca , ñami paipaj shungupi yarishpallata , chai huarmihuan huainayashca .
40005029	Shina cashcamanda , cambaj ali lado ñavi imatapash ricushpa nalita rurachingapaj munajpica , surcushpa shitangui . Cambaj tucuilla cuerpohuan ucu pachaman shitai tucungapaj randica , cuerpomanda shuj parteguta shitanami ashtahuan ali .
40005030	Shinallata cambaj ali lado maqui imatapash japishpa , nalita rurachingapaj munajpica , muchushpa shitangui . Cambaj tucuilla cuerpohuan ucu pachaman shitai tucungapaj randica , cuerpomanda shuj parteguta anchuchinami ashtahuan ali .
40005031	Cashnatapashmi nishca carca : ‘ Maijambash paipaj huarmita jichungapaj munashpaca , jichushpa saquina cartata cushpa , jichushpa saquinallami ’ nishcami carca .
40005032	Ashtahuangarin ñucami , cangunataca cashna nini : Napash huainayajpita , paipaj huarmita shuj runa yangamanda jichushpaca , cusallatami cazarashca jahua shujhuan causachun saquijun . Shinallata cusa jichushca huarmihuan pipash cazarashpaca , cazarashca jahuami shujhuan causajun .
40005033	Cangunapaj ñaupa taitacunaman , cashna nishpa villashcatapash uyarcanguichimi : ‘ Na llullashpa juramentunachu cangui . Ashtahuangarin can juramentushcataca , Jatun Diospaj ñaupajpi pactachinami cangui ’ nircami .
40005034	Ashtahuangarin ñucami , cangunataca cashna nini : Imamandapash na yangataca juramentunachu canguichi . Jahua pacha nishpapash , na juramentunachu canguichi . Jahua pachaca , Taita Dios mandashpa tiajunami .
40005035	‘ Cai pacha ’ nishpapash , na juramentunachu canguichi . Cai pachapica , Taita Diosmi sarujun . ‘ Jerusalén ’ nishpapash , na juramentunachu canguichi . Chai puebloca , jatun Mandajpaj pueblomi .
40005036	‘ Ñucamandallata ’ nishpapash , na juramentunachu cangui . Cambaj ajchata yurajman , yanaman tigrachitaca , shujllatapash napacha ushanguichu .
40005037	Ashtahuangarin imata rurangapajpash , usharina cajpillami : ‘ Ari ’ nina canguichi . Na usharina cajpica : ‘ Na ’ ninami canguichi . Imatapash ashtahuan mirachishpa nirijujpica , diablomi yarichijun .
40005038	‘ Pipash fiñashpa ñavita surcujpica , paitapash ñavita surcunami . Shinallata quiru llujshijta huactajpipash , paitapash quiru llujshijta huactanami ’ nishcataca uyarcanguichimi .
40005039	Ashtahuangarin ñucami , cangunataca cashna nini : Cangunata llaquichijpica , na tigrachishpa saquinguichilla . Pipash canda ali lado ñavipi huactajpica , shuj ladopipash huactachun ricuchinguilla .
40005040	Túnica nishca cambaj churajunata pipash quichungapaj munashpa fiñashpa rimajpica , cambaj jahualla churajunatapash apachun saquinguilla .
40005041	Pipash canda imatapash apachishpa , shuj kilómetro chaupitashna apajujpica , quimsa kilometroshna ringui .
40005042	Pipash canda imagutapash mañajpica , caranguilla . Shinallata imagutapash mañachi ningapaj shamujpipash , ama mitsashpa mañachinguilla .
40005043	‘ Cambaj cumba runagutaca juyangui , ashtahuangarin canda na ricunayachij runataca fiñangui ’ nishcataca uyarcanguichimi .
40005044	Ashtahuangarin ñucami , cangunataca cashna nini : Cangunata fiñajcunatapash , juyanami canguichi . Imapash tucushpaca , alichari canman nijcunatapash bendicianami canguichi . Cangunata na ricunayachij gentecunamambash , aligutami rurana canguichi . Cangunata catiriashpa llaquichij gentecunamandapash , Diosta mañanami canguichi .
40005045	Chashna causashpami , jahua pachapi tiajuj cangunapaj Taitapaj huahuacunapacha canguichi . Paillatami inditaca , nali causajcunamambash , ali causajcunamambash punllayachijun . Shinallata paillatami tamiatapash , imatapash cashcatapacha rurashpa causajcunaman , imatapash cashcatapacha na rurashpa causajcunamambash tamiachimujun .
40005046	Cangunata juyajcunatalla juyashpa causashpaca , ¿ ima alitashi japinguichi ? ¿ Nachu impuestota japijcunapash , paicunapura juyarishpa causan ?
40005047	Shinallata huauqui puralla alillachu capangui nirinajushpaca , ¿ shujcunapaca ima alitata rurashpa causanguichi ? ¿ Nachu Diosta na cazujcunapash , paicuna puralla alillachu capangui ninajun ?
40005048	Jahua pachapi tiajuj cangunapaj Taitaca , ima pandatapash na rurajmi . Shinallata cangunapash , ima pandatapash na rurajcuna caichi .
40006001	Shujcuna ricuchun yashpalla runacunapaj ñaupajpi , imatapash cashcatapacha ruranamandaca cuidarinami canguichi . Chashna rurashpaca , jahua pachapi tiajuj cangunapaj Taita caranataca , napacha japi ushanachu canguichi .
40006002	Imagutapash na charijcunaman carashpaca , ama tucuicunaman parlanguichu . Mishqui shimi nali shungucunami , carashcataca tandanajuna huasicunapi , ñangunapi parlashpa purin . Gentecuna alicachihuachun yashpallami , chashnaca parlanajun . Na llullashpami , cangunataca cashna nini : Chashnacunaca , caipillatami paicuna japinataca ña japinajun .
40006003	Ashtahuangarin cambaj ali lado maquihuan imaguta carashcataca , cambaj lluqui maquipash ama yachachun .
40006004	Can chashna pacalla carashcamandaca , pacalla carajujta ricujuj cambaj Taitami , tucuicuna ricujta canman caranga .
40006005	Diosta mañajushpaca , ama mishqui shimi jayaj shungucuna mañanshnaca mañanguichu . Gentecuna ricuchun yashpallami , tandanajuna huasicunapi , ñan tigranacunapi shayarishpa mañanajun . Na llullashpami , cangunataca cashna nini : Chashnacunaca , caipillatami paicuna japinataca ña japinajun .
40006006	Ashtahuangarin ñavipi na ricurij cambaj Taitataca , huasi ucuman yaicushpa , pungutapash vicharishpa mañangui . Chashna pacalla mañajujta ricujuj cambaj Taitami , tucuicuna ricujta canman caranga .
40006007	Diosta mañanajushpaca , ama chai shimicunatallata cutin cutin tigrashpa mañanguichu . Diosta na cazujcunallami , chashna mañajpimi uyanga yashpa , cutin cutin chaitallata tigrashpa mañanajun .
40006008	Cangunaca , na paicunashna ruranachu canguichi . Ashtahuangarin canguna nara mañajpillatami , cangunapaj Taitaca canguna imaguta minishtijtapash ña yachan .
40006009	Chaimandami , cashna nishpa mañana canguichi : ‘ Jahua pachapi tiajuj ñucanchi Taitalla , cambaj jucha illaj shutiguca , alicachi tucushca cachun .
40006010	Can mandanaca , ucha chayamuchunmi munanchi . Imashnami jahua pachapica can munashcashna ruranajun , chashnallata cai pachapipash , can munashcashna ruranajushpami ali canman .
40006011	Punllandi ñucanchi micunagutaca , cunan punllapash carahuailla .
40006012	Ñucanchita ima nalita rurashcacunata ñucanchi cungashcashnallata , ñucanchi ima juchata rurashcatapash cungapailla .
40006013	Juchata rurana munaicunamandapash jarcahuangui . Ashtahuangarin ima nalimandapash huacaichihuangui . Tucuita mandanapash , ninan ushaipash , ninan punchapambagu canapash , causaita causaicaman cambajmi . Shina cachun ’ nishpami , mañana canguichi .
40006014	Cangunata shujcuna ima nalita rurashcata cungajpica , jahua pachapi tiajuj cangunapaj Taitami , cangunapaj juchacunatapash anchuchinga .
40006015	Ashtahuangarin cangunata imatapash nalita rurajcunata na perdonajpica , cangunapaj Taitapash , canguna rurashca juchacunataca na anchuchingachu .
40006016	Canguna na micushpa chishanajushpaca , na llaqui llaqui tianajunachu canguichi . Mishqui shimi jayaj shungucunami , Diosta yarinchimi nishpaca , na micushpa llaqui llaqui chishanajun . Paicunaca , na micushpa chishanajujta gentecuna ricuchun nishpallami , llaqui llaqui ricunajun . Na llullashpami , cangunataca cashna nini : Chashnacunaca , caipillatami paicuna japinataca ña japinajun .
40006017	Ashtahuangarin na micushpa Diosta mañajushpaca , cambaj umata aceitehuan javirishpa , ñavitapash maillaringui .
40006018	Can na micushpa chishajujta gentecunaman na ricuchingapajmi , chashna rurana cangui . Ñavipi na ricurij , pacalla tiajuj cambaj Taitallami , chaitaca ricunga . Chashna rurashcamandaca , pacalla ricujuj cambaj Taitallami tucuicuna ricujta canman imagutapash caranga .
40006019	Cangunaca , na cai pachapi charijyangapajlla , imatapash ninanda mirachinachu canguichi . Cai pachapica , polilla jurucuna micushpa tucuchinllami , ismushpapash tucurinllami . Shuhuacunapash , huasita utujushpa apanllami .
40006020	Ashtahuangarin jahua pachapi charij cangapajmi , imagutapash aliguta rurana canguichi . Jahua pachapica , polilla jurucunapash na micushpa tucuchinllu , na ismushpa tucurinllu . Shuhuacunapash , na allashpa apanllu .
40006021	Maipi imata charishpapash , shungupica chaita yariashpami purinajunguichi .
40006022	Cambaj ñavica , cuerpopaj michagushnami . Shinamandami , cambaj ñavi ali cajpica , cuerpogupash tucuilla michashnallapacha punchayachijunga .
40006023	Ashtahuangarin cambaj ñavi yapa nali cajpica , cambaj tucuilla cuerpomi yana yana tutapishna causajunga . Cambaj cuerpopi tiajuj michagu yanayajpica , ¿ nachu chashnallata ashtahuan ninanda yanayanga ?
40006024	Pipash ishcai amota servitaca , na ushanllu . Ishcai amota servijushpaca , shujtaca na ricunayachishpa , shujtallami juyanga . Na cashpaca shuj amotalla cazushpami , shujtaca yangapi churashpa puringa . Shinallatami cangunaca , Taita Diostapash , imata charishcacunatapash , ishcandita servitaca na ushanguichi .
40006025	Chaimandami cangunataca , cashna nini : ‘ Imata micushpata , imata ufiashpata , imata churajushpata causashun ’ nishpaca , na chaitalla yarishpa musparinachu canguichi . Cangunapaj causaica , micunatapash ashtahuan yali aligumi . Shinallata cuerpogupash , churajunataca ashtahuan yali aligumi .
40006026	Alasyu animalcunata ricushpami , yarina canguichi . Paicunaca , na tarpunajunllu , granotapash na tandachishpa alichinajunllu . Paicuna micuchunga , jahua pachapi tiajuj cangunapaj Taitami caramujun . ¿ Nachu cangunaca , chaicunatapash ashtahuan yali valishca canguichi ?
40006027	Canguna puramandaca , ashtahuan jatunyangapaj ninanda munajushpapash , ¿ maijanshi chuscu chunga picha centimetrotallapash mirachita ushanguichi ?
40006028	¿ Imashpata , imatata churajushun nishpa , chaitalla yarinajunguichi ? Lirio sisacuna pambapi viñashcata ricushpami , yarina canguichi : Chai sisacunaca , na imatapash ruranllu , na puchanajunllu .
40006029	Ashtahuangarin cangunataca , cashnami nini : Salomonga , ninan charij cashpapash , na chai sisacunashna churajuita usharcachu .
40006030	Taita Diosmi , jihuagutapash juyailla viñachishpa sisachin . Shina juyailla cajpipash , cayapaca cuchushpa , tulpapi rupachinllami . Na tucui shunguhuan crishpa causajcuna , ¿ nachu cangunamangarin churajunaguta caramunga ?
40006031	Cangunaca cashnami ninajunguichi : ‘ ¿ Imatashi micushun ? ¿ Imatashi ufiashun ? ¿ Imatashi churajushun ? ’ ninajunguichimi . Na chashna nishpa musparinachu canguichi .
40006032	Chashnaca , Diosta na rijsijcunallami chaicunatalla yariashpa causanajun . Ashtahuangarin canguna chaicunata minishtijujtaca , jahua pachapi tiajuj cangunapaj Taitaca ña yachanmi .
40006033	Ashtahuangarin Taita Dios mandajuj llactagupi causanatara , imagutapash cashcatapacha rurashpa causanatarami , pundaca mascana canguichi . Shina causajpica , tucui chaicunata canguna munashcataca jahuan jahuan caramujungallami .
40006034	Shina cashcamanda cangunaca , na cayandi punllamanda yarishpa musparinachu canguichi . Punllandimi llaquicunaca tian . Ima llaqui shamushpapash , punllandi yalijunllami .
40007001	Pitapash na yangamanda juchachinachu canguichi . Na chashna rurajpimi , Diospash cangunataca na llaquichinga .
40007002	Shujcunata imashnami nalicachinguichi , chashnallatami cangunatapash Diosca llaquichinga . Shujcunata imata rurajpipash , chashnallatami cangunamambash Diosca rurashpa tigrachinga .
40007003	Cambaj huauquipaj ñavipi uchilla jupashna tiajujtara ricungapaj randica , ¿ imashpata na cambaj ñavipi caspishna tiajujtara ricungui ?
40007004	Cambaj ñavipi shuj jatun caspishna tiajujtara nara anchuchishpaca , ¿ imashnata cambaj huauquitaca : ‘ Shuyai , cambaj ñavipi uchilla jupashna tiajujta anchuchisha ’ nitaca ushanguiyari ?
40007005	¡ Mishqui shimi , jayaj shungumi cangui ! Cambaj ñavipi jatun caspishna tiajujtara anchuchiyari . Chai jipami , cambaj huauquipaj ñavipi uchilla jupashna tiajujtaca ali ricushpa , anchuchi ushangui .
40007006	Imagutapash Diospajlla cachun carashcataca , alcushna causanajuj gentecunaman na caranachu canguichi . Cangunapaj juyailla perlastapash , cuchishna causaj gentecunamanga , na shitanachu canguichi . Paicunaca sarushpa tucuchinman .
40007007	Diosta mañaichi , paica carangallami . Mascaichi , taringuichimi . Punguta huactachishpa cayaichi , paica pascangallami .
40007008	Diosta tucui mañajcunaca , japingami . Mascajcunapash taringami . Punguta huactachijcunapash , pascajpi yaicungami .
40007009	Canguna puramandaca , maijan runata cangunapaj huahuagu shuj tandaguta mañajpica , rumita caranguichiman ?
40007010	Na cashpaca , piji aichaguta carahuai nijpica , ¿ maijanda culebrata caranguichiman ?
40007011	Cangunaca , nalicuna cashpapash , huahuacuna mañajpica imatapash aligutami caranata yachanguichi . Jahua pachapi tiajuj cangunapaj Taitacarin , paita mañajcunamanga , ¿ nachu ashtaca alicunata caranman ?
40007012	Shuj gentecuna imatapash aliguta canguna rurachun munashpaca , chashnallatami cangunapash shujcunaman aliguta rurana canguichi . Mandashca shimipipash , Profetacuna villashca shimipipash , chashnallatami mandajun .
40007013	Quichiji pungutami , yaicuna canguichi . Chingaita chingachun pushajuj punguca anchomi , ñambash anchomi . Chaitaca , ashtaca gentecunami yaicushpa purinajun .
40007014	Ashtahuangarin causaita causangapaj yaicuna punguca quichijimi , ñambash quichijimi . Chai ñandaca , huaquingunallami tarin .
40007015	Llullashpa villanajuj profetacunamandaca , cuidarinami canguichi . Paicunaca , llamagushna ali ricurishpapash , shungu ucupica shuhuanata yachaj millai atujcunashnami .
40007016	Ima cajpipash grano fucunshna cajta ricushpami rijsinguichi . ¿ Uvastaca , casha yurapi fucushcatachu pallan ? Na cashpaca , ¿ jigostapash cashapi fucushcatachu pallan ?
40007017	Shinami tucui ali yuragupica , juyailla fucun . Ashtahuangarin nali yurapica , ima aligupash na fucunllu .
40007018	Ali yuragupica , imapash nalica na fucui ushanllu . Shinallata nali yurapica , imapash aliguca na fucui ushanllu .
40007019	Tucuilla nali fucuj yuracunataca cuchushpami , ninapi shitashpa rupachin .
40007020	Chashnami ima cajpipash , grano fucunshna cajta ricushpa rijsinguichi .
40007021	Ñucataca : ‘ Apunchi Jesús , Apunchi Jesús ’ nishpami purinajun . Shina ninajushpapash , na tucuicuna jahua pachapi Dios mandajuj llactaman yaicui ushangachu . Ashtahuangarin jahua pachapi tiajuj ñuca Taita munashcata pactachijcunallami , yaicui ushanga .
40007022	Chai punllapica , ashtacacunami cashna ninajuhuanga : ‘ Apunchi Jesús , Apunchi Jesús , ¿ nachu cambaj shutipi canmanda villanajurcanchi ? ¿ Nachu cambaj shutipi rimashpa , ayacunatapash llujchircanchi ? ¿ Nachu cambaj shutipi rimashpa , imagutapash rurashpa ricuchircanchi ? ’ ninajuhuangami .
40007023	Shina ninajujpimi , cashna nisha : ‘ Cangunataca , ima horapash na rijsishcanichu . Caimanda anchurichi , nalita rurajcuna ’ nishami .
40007024	Ñuca yachachijuj cai shimicunata uyashpa cazuj runataca , aligutapacha yarishpa paipaj huasitaca jatun rumi jahuapi huasichij runahuanmi chimbapurasha .
40007025	Huasichishca jipaca , ninanda tamiajpipash , yacu ninanda shamujpipash , huaira ninanda huactamujpipash , chai huasica jatun rumi jahuapi huasichishca cashcamandaca , na urmarcachu .
40007026	Ashtahuangarin maijambash ñuca yachachishcata uyashpapash na cazuj runataca , t'iyu alpa jahuapi huasichij , juizu illaj runahuanmi chimbapurasha .
40007027	Shina huasichishcataca , ninanda tamiashpa , yacupash ninanda jatarishpa , huairapash ninanda huactamushpaca , chai huasitaca urmachircallami . Tucuilla urmashpami , llaquinayaita tucurirca ” nijurcami .
40007028	Jesús chashna juyailla shimicunata rimashca jipaca , gentecunaca pai chashna yachachijujta uyashpami , ricunman quedanajurca .
40007029	Ashtahuangarin Jesusca , yachachina ninan ushaita charishpami yachachijurca . Mandashca shimita yachachijcunashnaca na yachachijurcachu .
40008001	Jesús , urcumanda ña urai shamujujpica , ashtaca ashtaca gentecunami catimunajurca .
40008002	Shina shamujpimi , lepra ung : uihuan huañujuj runaca , ñapash Jesuspaj ñaupajpi cungurimurca . Shina cungurishpaca : — Apunchi Jesús , can munashpaca mapa illajta saquihuai — nircami .
40008003	Shina nijpimi Jesusca , maquita chutashpa chai runata tacarishpa : — Ari , mapa illaj cachunmi munani — nirca . Shina nijpimi , chai lepra ung : uica ñapash chingarca .
40008004	Shinamandami Jesusca , chai runataca cashna nirca : — Ricui , can ali tucushcataca , pimambash ama villanguichu . Ashtahuangarin curapajman rishpa ricurigri . Chaipica , Diosman carangui nishpa Moisés mandashcashnallata , curacuna ricushpa yachajuchun , imagutapash Diosman caragri — nircami .
40008005	Capernaum shuti puebloman Jesús yaicujpimi , patsaj soldadota mandaj runaca , ninanda mañashpa :
40008006	cashna nijurca : — Apunchi Jesús , ñucata servij huambragumi , na cuyuri ushaj ung : uihuan llaquinayaita huasipi sirijupan — nircami .
40008007	Shina nijpimi , Jesusca : — Ñuca rishpa alichishallami — nirca .
40008008	Shina nijpimi , patsaj soldadota mandaj runaca , cashna nijurca : — Apunchi Jesús , canda ñuca huasiman pushangapaca , jatun pinganayaimi capani . ‘ Ali tucui ’ nishpa can rimajpillata , ñucata servij huambraguca ali tucupangallami .
40008009	Shuj mandajcuna mandajpimi , ñucapash causajupani . Shinallatami ñucapash , soldadocunataca mandajuni . Shuj soldadota : ‘ Ri ’ nishpa mandajpica , rinllami . Shinallata : ‘ Shamui ’ nijpipash , shamunllami . Ñucata servij runata : ‘ Caita rurai ’ nijpica , ruranllami — nijurcami .
40008010	Shina nijta uyashpami Jesusca , ninanda cushijushpa , paita catijcunataca cashna nijurca : — Na llullashpami , cangunataca cashna nini : Israel llactapipash cai runagushna alipacha crijtaca , shujtallapash na tarishcanichu .
40008011	Cangunataca , cashnatapashmi nini : Indi llujshimuj ladomanda , indi huashajuj ladomandami , jahua pachapi Dios mandajuj llactaman ashtaca gentecuna shamunajunga . Paicunaca , Abraham , Isaac , Jacobo shuti runacunahuanmi tiarinajunga .
40008012	Ashtahuangarin Dios mandajuj llactaguman yaicugrina gentecunarami , yana yana pushtuman shitai tucunga . Chaipica huacashpa , quirutapash canirishpami tianajunga — nijurcami .
40008013	Shina nishpallami Jesusca , patsaj soldadota mandajtaca , cashna nirca : — Cambaj huasiman tigrailla . Can crishcashnallatami , ucha ali tucuchun nini — nircami . Shina nijpimi chai horasllata huambraguca , ali tucushca carca .
40008014	Pedropaj huasiman Jesús chayashpaca , Pedropaj suedra tabardillo ung : uihuan , na jatari ushashca camapi sirijujtami ricurca .
40008015	Chai mamagupaj maquita Jesús tacarijhuanmi , tabardillo ung : uica ñapash anchurirca . Chashna anchurijpimi , chai mamaguca jatarishpa , paicunaman micunaguta cararca .
40008016	Ña tutayajujpimi , aya jundashca ashtaca gentecunataca , Jesuspajman pushamunajurca . Jesusca , shimihuan rimashpallami , chai gentecunamanda ayacunataca llujchirca . Tucui ungushcacunatami alichirca .
40008017	Profeta Isaías punda villajushpaca , cashnami nijurca : “ Paillatami , ñucanchipaj ung : uicunatapash , ñucanchi nanaicunatapash aparca ” nijurcami . Chashna nishca pactachunmi , Jesusca alichijurca .
40008018	Jesusca , ashtaca gentecuna paipaj muyundipi jundariajta ricushpami , cuchata chimbachun , paipaj yachajujcunataca mandarca .
40008019	Chaipica , mandashca shimita yachachij shuj runa chayamushpami : — Yachachij , can maita rijujpipash catipashallami — nijurca .
40008020	Shina nijpimi Jesusca , cashna nirca : — Añascunapash , paicuna causana utujuta charinmi . Jahuata rij alasyu animalcunapash , tazinda charinmi . Ashtahuangarin Runa Aichayu tucushca ñuca maigupi siririshpa samanatallapash na charinichu — nircami .
40008021	Paipaj yachajuj puramanda shuj runaca , Jesustaca cashnami nirca : — Apunchi Jesús , ñuca taitatara pambashpa tigramugringapaj saquihuangui — nircami .
40008022	Shina nijpimi Jesusca , cashna nirca : — Ñucata catihuai . Huañushcashna causajcunaca , paicunapurallata huañushcata pambanajuchun saquilla — nircami .
40008023	Canoapi Jesús tiarijpimi , paipaj yachajujcunapash catishpa rinajurca .
40008024	Ña cuchata rinajujpica , ninan huaira ñapash shamushpami , cucha yacutaca caiman chaiman shitajurca . Shinamandami yacuca , canoapi jundamui callarirca . Ashtahuangarin Jesusca , puñujurcallami .
40008025	Shina puñujujpimi paipaj yachajujcuna shamushpa , Jesusta rijchachishpaca : — ¡ Apunchi Jesús , quishpichihuai , huashajushpa huañugrinchimari ! — ninajurca .
40008026	Shina nijpimi Jesusca , cashna nirca : — Na tucui shunguhuan crij runacuna , ¿ imashpata cashna ninanda manllaringuichi ? — nishpami jatarirca . Shina jatarishpami huairatapash , cuchatapash jarcashpa rimarca . Shina rimajpimi , casillagupacha tucurca .
40008027	Shinamandami chai runacunaca , ninanda manllarishpa : — ¿ Caica ima runa cajpita , pai rimajtaca huairapash , cuchapash cazun ? — ninajurca .
40008028	Cuchata chimbashpaca , Gadara shuti llactamanmi , Jesusca chayarca . Chaipimi , aya jundashca ishcaipura runacunaca , huañushcata pambana utujucunamanda llujshimushpa , Jesusta tuparingapaj shamurca . Chai runacunaca , manllanayai millai cajpimi , chai ñanda yalitaca , pipash na ushan carca .
40008029	Chai runacunaca , ninanda caparishpami cashna ninajurca : — Taita Diospaj Churi Jesús . Canga ñucanchihuanga , ¿ imatata ricunata charingui ? Ninanda llaquichina punllapash nara chayajpillataca , ¿ imapajta ñucanchitaca llaquichingapaj shamungui ? — ninajurcami .
40008030	Chai ladolla pambapica , ashtaca ashtaca cuchicunami micushpa purinajurca .
40008031	Shina cajpimi , chai ayacunaca : — Cai runacunamanda ñucanchita llujchishpaca , chai cuchicunapi yaicuchun saquihuai — nishpa , ninanda mañanajurca .
40008032	Shina nijpimi , Jesusca : — Richilla — nirca . Shina nijpica , chai runacunamanda ayacuna llujshishpaca , cuchicunapi yaicujtami rirca . Shina yaicujhuanmi , chai ashtaca cuchicunaca , jaca jahua patamanda cuchaman huashajushpa huañunajurca .
40008033	Cuchicunata michijcunaca , puebloman calpashpami , ima tucushcatapash tucuita gentecunaman villanajurca . Shinallata aya jundashca runacuna ima tucushcatapashmi villanajurca .
40008034	Shina villajpimi , chai pueblomandaca tucuilla gentecuna Jesuspajman shamurca . Jesusta ricushpaca : “ Cai ñucanchi llactamandaca ripailla ” ninajurcami .
40009001	Chai jipallami Jesusca , canoapi tiarishpa , pai causajushca puebloman cuchata chimbarca .
40009002	Chaiman chayajpimi , cashna tucurca : Na cuyuri ushajuj runatami , camapi sirijujta apamunajurca . Paicunataca , tucui shunguhuan crishpa shamunajujta Jesús ricushpami , chai na cuyuri ushajuj runataca cashna nirca : — Ñuca huahualla , cunanga shinlli tucuilla . Cambaj juchacunataca , ñami anchuchishca — nircami .
40009003	Shina nijpimi , mandashca shimita yachachij puramanda huaquingunaca , paicunapaj shungu ucupilla cashna ninajurca : “ Cai runaca , Diostami nali shimicunata rimajun ” ninajurcami .
40009004	Chashna yarinajujta Jesús yachashpami , paicunataca cashna nirca : — ¿ Imashpata cangunapaj shungupica , chashna nalitara yarinajunguichi ?
40009005	Cai runagutaca : ‘ Cambaj juchacunataca , ñami anchuchishca ’ ¿ ninachu ali ? Na cashpaca : ‘ Jatarishpa rilla ’ ¿ ninachu ashtahuan ali canga ?
40009006	Runa Aichayu tucushca ñucataca , juchacunata anchuchi ushachunmi , Diosca cai pachaman cachamuhuarca . Chaitaca cunanmi , cangunaman ricuchisha — nishpami , chai na cuyuri ushajuj runagutaca : — Cunanga jatari , cambaj jatanata apashpa , huasiman rilla — nirca .
40009007	Shina nijpimi chai runaguca , jatarishpa huasiman rirca .
40009008	Shina ali tucujta ricushpami , gentecunaca ninanda manllarirca . Gentecunaman ninan ushaita caraj Taita Diostaca , punchapambagumi cangui ninajurcami .
40009009	Jesusca , chaimanda rijushpami , Mateo shuti runaguta ricurca . Paica , impuestota japina huasipimi tiajurca . Paitami Jesusca : — Ñucata catihuai — nirca . Shina nijpica , jatarishpa catishpa rircallami .
40009010	Chai jipami , cashna tucurca : Jesusca , Mateopaj huasipi mezapi micungapaj tiajujpimi , impuestota japishpa causanajuj ashtaca runacunapash , juchayu gentecunapash shamushca carca . Chai shamushcacunami Jesushuan , paipaj yachajujcunahuan tandanajushpa , mezapi micungapaj tiarinajurca .
40009011	Shina tianajujta fariseocuna ricushpami , Jesuspaj yachajujcunataca cashna ninajurca : — ¿ Imashpata cangunata Yachachijca , impuestota japishpa causajcunahuan , juchayu runacunahuan micushpa tiajun ? — ninajurcami .
40009012	Chashna ninajujta Jesús uyashpami , paicunataca cashna nirca : — Nanaita na charijcunaca , jambij runataca na mascanllu . Huañujujcunallami jambij runataca mascan .
40009013	“ Shuj gentecunata llaquishpa causachunmi munani . Animalcunata huañuchishpa ñucaman carachunga , napacha munanichu ” nishpa , escribishcapi ima nijujta yachajungapaj richi . Imatapash cashcatapacha rurajcunata cayangapaca , na shamurcanichu . Ashtahuangarin juchayu gentecuna ninanda llaquirishpa , Diospajman tigrarichun cayangapajmi shamurcani — nijurcami .
40009014	Chai jipallami , Bautizaj Juanbaj yachajujcunaca , Jesuspajman shamushpa , cashna tapunajurca : — Ñucanchipash , fariseocunapash , tauca punllacunatami na micushpa paita mañashpa chishanchi . Cambaj yachajujcunaca , ¿ imashpata micushpa chishan ? — ninajurcami .
40009015	Shina nijpimi Jesusca , cashna nijurca : — ¿ Boda huasipica , cazarajuj noviohuan tianajushpaca , llaquilla chishai ushanllu ? Shina cajpipash cusata apana punllacunaca chayamungami . Chai punllacunami na micushpa chishanajunga .
40009016	Mauca churajuna liquirishcataca , mushuj telahuanga pipash na siranllu . Shina sirajpica , mauca churajunataca mushuj tela aisashpami , ashtahuan liquin .
40009017	Shinallata chaira rurashca vinotaca , mauca cara muchilapica na churanllu . Chashna churajpica , chaira rurashca vinoca muchilata liquishpa jicharishpami , muchilandi tucurin . Shinamandami chaira rurashca vinotaca , mushuj cara muchilapi churana . Shina churajpica vinondi , muchilandi ali tiajunllami — nijurcami .
40009018	Shina villajujpimi , shuj mandaj runaca , Jesuspajman shamushpa cungurishpa cashna nirca : — Ñuca ushigumi , chairalla huañupan . Paipaj uma jahuapi , cambaj maquiguta churangapaj ripashunyari . Shina churajpica causaripangami — nircami .
40009019	Shina nijpimi jatarishpa Jesusca , paipaj yachajujcunandi , chai runaguta catishpa rinajurca .
40009020	Shina rijujpimi , huashata catimushpa shuj huarmica , Jesús jahualla churajushca pundapi tacarirca . Paica , chunga ishcai huatata yahuar shamujujpi , huañujujlla causajuj huarmimi carca .
40009021	Chai huarmica , paipaj shungupica cashnami yajurca : “ Jesuspaj churajushcapi tacarishpalla , ali tucushallami ” yajurcami .
40009022	Chai huarmita tigrarishpa ricushpami , Jesusca cashna nirca : — Ñuca huahualla , cushijuita japilla . Canga , ñuca alichi ushanata tucui shunguhuan crishpami , ña ali tucushcangui — nircami . Shina nijpimi , chai huarmica ali tucurca .
40009023	Chai mandaj runapaj huasiman Jesús chayashpaca , gaitata huacachinajujta , gentecuna ninanda caparishpa huacanajujtami ricurca .
40009024	Chai gentecunataca : — Caimanda llujshipaichi . Cai cuitsaguca , na huañushcachu . Puñuitallami puñujun — nircami . Shina nijpimi Jesustaca , asishpa ricunajurca .
40009025	Chai gentecunata tucuilla llujchishca jipaca , Jesusca ucuman yaicushpami , chai cuitsagutaca maquimanda japirca . Shina japijhuanmi , chai cuitsaguca jatarirca .
40009026	Chaita rurashcataca , tucui chai llactapimi uyanajurca .
40009027	Jesús chaimanda llujshishpa rijujpica , ishcaipura ñausa runacunami caparishpa , cashna nishpa catimunajurca : — ¡ Davidpaj Churi , ñucanchitaca llaquihuayari ! — ninajurcami .
40009028	Huasiman Jesús chayajpica , ishcandi ñausa runacunami , paipaj ladoman quimirirca . Paicunatami Jesusca : — ¿ Cangunata ñuca alichinata crishpachu shamunguichi ? — nirca . Shina nijpimi : — Ari cripanchimi , Apunchi Jesús — ninajurca .
40009029	Shina nijpimi : — Canguna crishcashna , ali tucuichi ninimi — nishpami Jesusca , paicunapaj ñavipi tacarirca .
40009030	Shina tacarijpimi , paicunapaj ñavica pascarirca . Paicunatami : — Ricuichi , caitaca pipash na yachanachu — nishpa , Jesusca shinllita rimarca .
40009031	Ashtahuangarin paicuna ña rishpaca , Jesús alichishcataca , caipi chaipimi chai tucui llactapica villanajurca .
40009032	Chai runacuna ña llujshinajujpicca , aya jundashca cashpa na rimai ushajuj runagutami , Jesuspajman apamunajurca .
40009033	Chai na rimai ushaj runaguca , ayata Jesús llujchijhuanmi , rimai callarirca . Chaita gentecuna ricushpaca , ninanda manllarishpami cashna ninajurca : — Israel llactapica , cashnapacha rurajtaca , ima horapash na ricushcachu canchi — ninajurca .
40009034	Ashtahuangarin fariseocunaca , cashnami ninajurca : — Cai runaca , ayacunata mandajpaj ushaihuanmi , ayacunataca llujchishpa cachan — ninajurcami .
40009035	Jesusca , tucui pueblocunapi uchilla llactacunapi purijushpami , tandanajuna huasicunaman yaicushpa yachachijurca . Dios mandajuj ali villaitapashmi villajurca . Shinallata tucui nanaihuan , tucui ung : uihuan huañujuj gentecunatapashmi , chai llactapica alichijurca .
40009036	Chai gentecunataca , michij illaj , jichushca llamacunashna causanajujta ricushpami Jesusca , paicunata ninanda llaquirca .
40009037	Shina llaquishpami Jesusca , paipaj yachajujcunata cashna nirca : — Granota tandachinaca , ashtaca ashtacami . Ashtahuangarin tandachijcunaca huaquingullami .
40009038	Shinamandami granocunata tandachijcunata cachamuchunga , granocunapaj Dueñota ninanda mañana canguichi — nijurcami .
40010001	Chai jipallami Jesusca , paipaj chunga ishcai yachajujcunata cayashpaca , mapata rurachij ayacuna jundashca causanajuj gentecunamanda ayacunata llujchi ushachun , paicunaman ushaita curca . Shinallata tucui nanaihuan , tucui ung : uicunahuan huañujujcunata alichi ushachumbashmi , ushaita curca .
40010002	Chai chunga ishcai apostolcunapaj shuticunaca , caicunami : Tucuicunapaj pundami , Pedro nishca Simón carca . Paipaj huauqui Andrespashmi carca . Shinallata Zebedeo shuti runapaj churicunapashmi carca . Paicunaca , Jacobo shuti , Juan shutimi carca .
40010003	Shinallata Felipe , Bartolomé , Tomás shuti runacunapashmi carca . Impuestota japij Mateopashmi carca . Alfeo shuti runapaj churi Jacobopash , Tadeo nishca Lebeo shuti runapashmi carca .
40010004	Cananita nishca Simón runapash , Jesusta japichij Judas Iscariote shuti runapashmi carca .
40010005	Chai chunga ishcai purata cachajushpami Jesusca , cashna nishpa yachachijurca : “ Na israelcuna causanajuj llactacunataca , na rinachu canguichi . Samaria llactapi tiaj pueblocunamambash , na yaicunachu canguichi .
40010006	Ashtahuangarin chingashca llamacunashna causanajuj israelcunapajmanmi rina canguichi .
40010007	ña rinajushpaca , cashna nishpa villashpandi ringuichi : ‘ Jahua pachamanda Dios mandanaca , ñami chayamushca ’ ninguichi .
40010008	Huañujujcunatapash , lepra ung : uihuan ungushcacunatapash alichinguichi . Huañushcacunatapash causachinguichi . Ayacunatapash , gentecunamanda llujchinguichi . Chai ushaitaca , juyaihuan cangunaman carajpimi japircanguichi . Shinallatami , juyaihuan chashna rurana canguichi .
40010009	Canguna chumbilishcacunapica orotapash , culquitapash na apanachu canguichi .
40010010	Ñambi micungapaj , cucavi muchilatapash na apanachu canguichi . Túnica nishca churajunatapash , ishcaitaca na apanachu canguichi . Chaquipi churajunatapash , tauna caspitapash , na apanachu canguichi . Imaguta rurajcunapash , paicuna micungapaca chaimandallatami japinata charin .
40010011	Ashtahuangarin maijan puebloman , maijan uchilla llactaman yaicushpapash , cangunata cushilla mingachina runagutami , tapushpa mascana canguichi . Chaipimi , shuj llactaman yalingacaman mingarina canguichi .
40010012	ña huasiman yaicushpaca : ‘ ¿ Alillachu capanguichi ? ’ ninami canguichi .
40010013	Chai huasipi mingachij ali cajpica , paicunapaca casilla ali causaigumi tianga . Ashtahuangarin nalicuna cajpica , casilla ali causaiguca cangunamanllatami tigranga .
40010014	Maijan huasipi cashpa , pueblopi cashpapash , cangunata na chasquishpa canguna villajujtapash na uyangapaj munajpica , llujshishpa ringuichilla . Chaimandaca , cangunapaj chaquipi churajushcapi catijuj alpatapash chafsishpa ringuichi .
40010015	Na llullashpami , cangunataca cashna nini : Imatalla rurashcata Dios ricuchijui punllapica , Sodoma shuti , Gomorra shuti pueblocunapi causashca gentecunata llaquichishcatapash ashtahuan yalitami , chai pueblopi causajcunataca ninanda llaquichinga .
40010016	Ricuichi , ñucami cangunataca atujcunapaj chaupipi , llamacunata cacharinshna cachajuni . Shinamandami , cangunaca culebrashna aligutapacha yarishpa purina canguichi . Shinallata palomagushna , ali shunguhuanmi purina canguichi .
40010017	Aligutapacha yariashpa puringuichi . Cangunata japishpaca , mandajcunapaj maquipimi churanajunga . Shinallata tandanajuna huasicunapimi astinajunga .
40010018	Ñucata catinajushcamandaca , llactata mandajcunapaj ñaupajman , jatun mandajcunapaj ñaupajmanmi apai tucunguichi . Paicunamambash , na israelcunamambash , ñucamandaca villangapajmi chashna apai tucunguichi .
40010019	Ashtahuangarin chashna apai tucushpaca : ‘ ¿ Imashnata rimasha , imatata nisha ? ’ nishpaca , na manllanachu canguichi . Canguna rimajui horaspica , imata rimachumbash Dios cujpimi rimanguichi .
40010020	Chaipica , na cangunapaj munai rimanguichichu . Ashtahuangarin , cangunapaj Taitapaj Espíritu cangunapaj shungupi yarichijpimi , rimanguichi .
40010021	Huauquillatami , paipaj huauquitaca huañuchijcunaman japichinga . Taitallatami , paipaj huahuataca , huañuchijcunaman japichinga . Huahuacunapash taitata , mamata ninanda na ricunayachishpami , huañuchi tucuchun japichinga .
40010022	Ñucata catinajushcamandami cangunataca , tucuilla gentecuna ninanda millanayachinga . Ashtahuangarin tucurimui punllacaman llaquicunata apajllami quishpiringa .
40010023	Cangunata llaquichingapaj cai pueblopi callarijpica , shuj puebloman pajacushpa ringuichi . Na llullashpami , cangunataca cashna nini : Israel llactapi tiaj pueblocunapica , Runa Aichayu tucushca ñuca tigramungacamambash , nara tucui pueblocunapi villashcachu canguichi .
40010024	Yachajujca , paita yachachijtaca na yalichu , servijpash paipaj amotaca na yalichu .
40010025	Yachajujca , paita yachachinshnallata ali yachajushca cashpaca , alimi canga . Servijpash , paipaj amoshnalla tucushpaca , alimi canga . Familiata mandaj taitataca : ‘ Ayacunata mandaj Beelzebú shuti diablomi cangui ’ nishpacarin , huasi ucu purataca ashtahuanmi ninanda nalicachinajunga .
40010026	Chashna llaquichinata yachashpapash , na manllanachu canguichi . Imata pacalla ruranapash , chai rurashcacunaca ricuringapachami . Na yachai ushanalla ima pacallapash na tianllu .
40010027	Ñuca cangunaman yana tutapi villashcataca , punllami villana canguichi . Ñuca cangunaman rinripilla yachachishcataca , huasi jahuamanda caparishpami villana canguichi .
40010028	Cangunapaj cuerpota huañuchij gentecunataca , na manllanachu canguichi . Ashtahuangarin Diostallami manllana canguichi . Paimi , almatapash , cuerpotapash ucu pachapi tucuchingapaj ushaita charij Diostami manllana canguichi .
40010029	¿ Nachu ishcai gorrión nishca alasyu animaltaca , shuj uchilla culquipajlla jatun ? Shina cashpapash chaicunaca , shujllapash cangunapaj Taita na cacharimujpica , na urmamunllu .
40010030	Cangunapaj uma ajchatapash , tucuillata cuentashcallami .
40010031	Shinamandami gentecunataca , na manllana canguichi . Cangunaca , ashtaca gorriongunatapash yali valishcami canguichi .
40010032	Maijambash shujcunaman ñucamanda villajpica , ñucapash paicunataca jahua pachapi tiajuj ñuca Taitamanmi villasha .
40010033	Ashtahuangarin gentecunapaj ñaupajpi : ‘ Paitaca na rijsinichu ’ nishpa ñucata nijpica , ñucapash jahua pachapi tiajuj ñuca Taitapaj ñaupajpimi : ‘ Paitapash na rijsinichu ’ nisha .
40010034	Cai pachapi causajcuna casilla ali causaita charichunmi , shamushca yahuanguichiman . Casilla ali causaita charichunga na shamurcanichu , ashtahuangarin macanajui tiachunmi shamurcani .
40010035	Ashtahuangarin na shujlla yuyai tucushpa , churipash paipaj taitata , ushipash paipaj mamata , jachumbash paipaj suedrata fiñachunmi shamurcani .
40010036	Chashna fiñajcunaca , quiquin huasi ucu purallatami canga .
40010037	Ñucata na tucui shunguhuan juyashpa , paipaj taitata , mamatara ashtahuan juyajca , napacha ñucapajlla causaita ushanllu . Shinallata ñucata na tucui shunguhuan juyashpa , paipaj churita , paipaj ushitara ashtahuan juyajca , napacha ñucapajlla causaita ushanllu .
40010038	Maijan cashpapash paipaj cruzta aparishpa ñucata na catijca , napacha ñucapajlla causaita ushanllu .
40010039	Paipaj cai causaitara ashtahuan juyashpaca , chingaitami chingagringa . Ashtahuangarin ñucata catijushcamanda huañuchi tucushpaca , causaitami charigringa .
40010040	Cangunata chasquijcunaca , ñucatami chasquin . Ñucata chasquijcunaca , ñucata cachamuj Taitatami chasquin .
40010041	Profeta runagu cajpi , Profeta chai runaguta maijambash chasquishpaca , chai chasquijcunapash villaj runagu japina cashcashnallatami , chasquij runapash japinga . Shinallata imatapash cashcatapacha ruraj runagu cajpi , imatapash cashcatapacha ruraj chai runaguta chasquishpaca , chai chasquijcunapash imatapash cashcatapacha ruraj chai runagu japina cashcashnallatami japinga .
40010042	Na llullashpami , cangunataca cashna nini : Ñucata catinajujcuna cai uchillagucunashna causajcunaca , ñucapaj yachajujcunami . Shina cashcamanda maijan cashpapash paicunaman chiri yacugutallapash pilchipi carajcunaca , Dios carajpi japinataca napacha chingachingachu ” nijurcami .
40011001	Jesusca , paipaj chunga ishcai yachajujcunaman aliguta yachachishca jipaca , chai llactapillata tiaj pueblocunapi yachachingapaj , villangapajmi rirca .
40011002	Bautizaj Juanga , prezuna huasipi tiajushpami , Quishpichij Cristo imaguta rurashpa purijujtapash uyarca . Chashna uyashpami , paipaj yachajuj puramanda ishcai purata Jesuspajman cachamurca .
40011003	Paicunataca : — ¿ Canllu , ñucanchi shuyanajushca Quishpichij Cristo capangui ? Na cashpaca , ¿ shujtachu shuyapashun ? — nishpa tapuchunmi cacharca .
40011004	Shina nijpimi Jesusca , cashna nishpa tigrachirca : — Cunanga , imata uyashcata , imata ricushcatapash , Juanman cashna nishpa villagrichi :
40011005	‘ Ñausacunapash ricunajunmi , jangacunapash alimi purinajun . Lepra ung : uihuan causajcunapash ali tucushcami . Rinrihuan na uyajcunapash uyanajunmi . Huañushcacunatapash causachijunmi . Imagutapash na charijcunamambash , ali villaitami villajun ’ nigrichi .
40011006	Ñucata crinata na saquishpa na pandajcunaca , ninandami cushijun — nijurcami .
40011007	Paicuna rijhuanmi Jesusca , Juanmandaca gentecunaman villashpa cashna ni callarirca : “ Jichushca pambapica , ¿ imata ricungapajta llujshircanguichi ? Ninanda huairashpa sucusta cuyuchijujta , ¿ ricungapajchu rircanguichi ?
40011008	¿ Imata ricungapajta llujshircanguichi ? ¿ Punchapamba churajushcacunatachu ricungapaj rircanguichi ? Punchapamba churajushca runacunaca , jatun mandajcunapaj huasicunapimi tianajun .
40011009	Ashtahuanga , ¿ imatata ricungapaj rircanguichi ? ¿ Profeta runaguta ricungapajchu rircanguichi ? Ari , cangunataca cashnami nini : Cangunaca , Profeta runatapash yalitami , ricungapaj rircanguichi .
40011010	Juanmanda villashpami , cashna nishpa escribishca tiajun :
40011011	Na llullashpami , cangunataca cashna nini : Huarmimanda huacharishca purapica , Bautizaj Juanda yali ali runaguca , shujllapash na tianllu . Ashtahuangarin Dios mandajuj llactagupica , tucuita yali uchillashna causaj runagumi , Juandaca ashtahuan yali .
40011012	Bautizaj Juan villajui punllamandapacha cunangamanmi , Dios mandajuj jahua pacha llactaguca , ninanda llaquichi tucujun . Chashna ninanda llaquichijcunami , japishpa charinajun .
40011013	Profetacunapash , mandashca shimicunapash , Juan shamungacamanmi villanajurca .
40011014	Chasquingapaj munashpaca , paita chasquichi . Paimi , chai shamuna Elías runaguca .
40011015	Uyangapaj rinrita charishpaca , aliguta uyaichi .
40011016	Ashtahuangarin cunan viñaicunataca , ¿ imahuanda chimbapurashayari ? Cunan viñaicunaca , plazacunapi tiarishpa , paicunapaj cumbacunata caparinajuj huambracunashnami causanajun .
40011017	Paicunaca , cashna nishpami caparinajun : ‘ Canguna bailachun gaitata gaitajpipash , na bailashpami purircanguichi . Yarishpa yarishpa huacajpipash , na huacashpami purircanguichi ’ ninajunmi .
40011018	Bautizaj Juan shamushpaca , micuitapash na micushpa , vinotapash na ufiashpami purijun . Shina cajpimi , paitaca : ‘ Aya jundashca runamari ’ ninajun .
40011019	Runa Aichayu tucushca ñuca shamushpami , micunatapash micushpa , vinotapash ufiashpa purijuni . Chaimandami cashna ninajuhuan : ‘ Ricuichi , cai runaca yapata micuj runami , vinotapash ufiaj runami . Impuestota japishpa causanajuj runacunahuan , juchayu gentecunahuanmi , cumba tucushpa tandanajun ’ ninajuhuanmi . Ashtahuangarin Diospaj ali yachaitaca , tucui paipaj huahuacunallami , imatapash cashcatapacha rurashpa ricuchinajun ” nijurcami .
40011020	Tauca pueblocunapimi , pipash na rurai ushanallacunata ninanda rurashpa , Jesusca purijurca : Chaita ricushpapash , na llaquirishpa Diospajman tigrarinajurcachu . Chaimandami , Jesusca nalicachishpa shinllita cashna nishpa rimajurca :
40011021	“ Corazín shuti pueblopi causajcunalla , ¡ aij imachari tucunguichi ! Betsaida shuti pueblopi causajcunalla , ¡ aij imachari tucunguichi ! Cangunahuan cashpami , pipash na rurai ushanallacunata imatapash rurajurcani . Tiro shuti , Sidón shuti pueblocunapi cashna rurashca cajpica , uchami ninanda llaquirishpa Diospajman tigrarinman carca . Paicuna tigrarishcata ricuchingapaca , cañamuta churajushpami , uchufahuan shitarinman carca .
40011022	Chaimandami cangunataca , cashna nini : Dios llaquichijui punllapica cangunataca , Tiro shuti , Sidón shuti pueblocunapi causanajuj gentecunatapash ashtahuan yalimi llaquichinga .
40011023	Capernaum pueblopi causajcuna , cangunaca jahua pachaman apai tucushunllami yanguichimi . Ashtahuangarin ucu pachamanmi , shitai tucunguichi . Sodoma shuti pueblopi , pipash na rurai ushanallacunata imatapash juyailla rurashca cajpica , cunangamanmi chai puebloca tiajunman carca .
40011024	Chaimandami cangunataca , cashna nini : Dios llaquichijui punllapica cangunataca , Sodoma shuti pueblopi causanajuj gentecunatapash ashtahuan yalimi llaquichinga ” nijurcami .
40011025	Chai punllacunapimi , Jesusca cashna nijurca : “ Jahua pachatapash , cai pachatapash Mandajuj , ñuca Taitalla . Canga , alipacha yachajushca gentecunaman , alita yarishpa causanajuj gentecunamambash , cai yachajunataca na ricuchircanguichu . Ashtahuangarin huahuashna causajcunaman yachachishcamandami , candaca ninanda alicachini .
40011026	Ari , ñuca Taitalla , canga chashnatami munarcangui .
40011027	Ñuca Taitami , imagutapash tucuita ñucamanlla carahuashca . Pipaj Churi cajtapash , gentecunaca na yachahuanllu , ñuca Taitallami yachan . Ñuca Taitatapash , pipash na rijsinllu . Ñucallami , paipaj Churi cashpa rijsini . Shinallata paipaj Churi maijanmambash rijsichijpillami , ñuca Taitataca rijsinajun .
40011028	Imatapash rurashpa shaijushcashna , aparishcashna causajcuna , ñucapajman tucuilla shamuichi . Ñucami cangunataca samachisha .
40011029	Ñuca yachachishcataca , yugota aparinshna yachajuichi . Ñucallami , na ñapash fiñarij , jariyanata na yarij shunguta charini . Ñucamandami cangunapaj almaca , samanata taringa .
40011030	Ñucapaj yugoca fangallagumi , aparijpipash na llashachingachu ” nijurcami .
40012001	Chai punllacunapimi , trigo pambata Jesusca , samana punllapi paipaj yachajujcunandi yalijurca . Paipaj yachajujcunaca , ninanda yarjachishpami , trigo umata fitishpa micui callarinajurca .
40012002	Chaita ricushpami fariseocunaca , Jesusta cashna ninajurca : — Ricui : ‘ Samana punllapica , na chashna ruranachu ’ nishpa mandashcata na cazushpami , cambaj yachajujcunaca chashna ruranajun — ninajurcami .
40012003	Ashtahuangarin Jesusca , cashnami nijurca : — Jatun mandaj David , paihuan purijcunandi ninanda yarjachinajushpa imatalla rurashcataca , ¿ nachu leyishcanguichi ?
40012004	Paicunaca yarjachishpami , Taita Diospaj huasiman yaicushpa , Diosman carashca tandacunataca micunajurca . Chaitaca , mandashca shimipi nijunshnaca Davidpash , paihuan purijcunapash na micui ushanallachu carca . Chaitaca , curacunallami micui ushana carca .
40012005	Samana punllapica , yanga punllapishnallata Diospaj huasi ucupi imata rurashpapash , curacunaca na juchayu tucunllu . Mandashca shimipi chashna nijujtaca , ¿ nachu leyishcanguichi ?
40012006	Cangunataca , cashnami nini : Diospaj huasitapash ashtahuan yali alimi caipi .
40012007	Escribishcapica cashnami nijun : ‘ Shujcunata llaquishpa causachunmi munani . Animalcunata cushpa huañuchinajuchunga , na munanichu ’ nijunmi . Imamanda chashna nijujta yachashpaca , ima nalitapash na rurajcunataca , na yangamanda ninanda llaquichinguichimanllu carca .
40012008	Runa Aichayu tucushca ñucami , samana punllatapash mandaita ushani — nijurcami .
40012009	Chai pambata Jesús yalimushpaca , tandanajuna huasimanmi shamurca .
40012010	Chai ucupimi , maqui chaquishpa curparishca runapash tiajurca . Chai ucupi tianajuj huaquin runacunaca , Jesusta juchachingapajmi , cashna nishpa tapunajurca : — Mandashcapi nijunshna , samana punllapi shuj huañujuj runata alichinaca , ¿ alichu canga ? — ninajurcami .
40012011	Shina nijpimi Jesusca , cashna nirca : — Shujlla llamaguta canguna purapi charijujpi , samana punlla cajpipash utujupi huashajujpica , ¿ maijan runashi na japishpa saquinman ?
40012012	¡ Gentecarin , llamagutapash yali ashtahuan alimari ! Samana punlla cajpipash , aliguta ruranaca alimi — nircami .
40012013	Jesusca cashna nishpallami , chai huañujuj runagutaca : — Maquita chutai — nirca . Shina nijpi maquita chutajpica ali tucurcallami , caishuj lado maquishnallatami ali tucurca .
40012014	Chai ucumanda fariseocuna llujshishpaca , Jesusta huañuchingapajmi tandanajushpa parlanajurca .
40012015	Huañuchingapaj parlarinajujta yachashpami Jesusca , chai pueblomanda llujshishpa rirca . Ashtaca gentecunami catinajurca . Huañujujcunatapash tucuillatami alichijurca .
40012016	Shina alichishpami , pai chashna alichishcataca , pimambash ama villachun nishpa , shinllitapacha rimarca .
40012017	Profeta Isaías villashca pactachunmi , Jesusca chashna rimarca . Isaiasca cashnami nijurca :
40012022	Chai jipami , aya jundashca , ñausa , na rimai ushaj runaguta Jesuspajman apamunajurca . Ñausa , na rimai ushaj chai runaguta Jesús alichijpica , paica ricuitapash , rimaitapash usharcallami .
40012023	Chashna rurajpimi , tucui gentecuna ninanda manllarishpa , cashna ninajurca : — ¿ Cai runaca , Davidpaj Churichu , imashi ? — ninajurcami .
40012024	Ashtahuangarin shina ninajujta fariseocuna uyashpami , cashna ninajurca : — Cai runaca , ayacunata mandaj Beelzebú shuti diablopaj ushaihuanmi , ayacunataca llujchishpa cachan — ninajurcami .
40012025	Paicuna chashna yarinajujta Jesús yachashpami , cashna nijurca : — Shuj llactapi mandajcuna , paicunapura fiñanajushpa macanajushpaca shicanyarishpami , chai llactaca llaquinayaita tucurinman . Shinallata pueblopi causajcuna cashpa , huasi ucu puracuna cashpapash fiñanajushpaca , shicanyarishpami tucurinman .
40012026	Satanasllata , Satanasta llujchishpa cachajushpaca , pai purapash shicanyarishcami canman . Chashna cashpaca , ¿ imashnamanda pai mandashpa tiajunaca tiajunmanllayari ?
40012027	Beelzebú shuti diablopaj ushaihuan ayacunata ñuca llujchishpa cachajujpica , ¿ pipaj ushaihuanda cangunapaj yachajujcunaca , ayacunata llujchishpa cachan ? Shina cashcamandami , cangunapaj yachajujcunallata cangunapaj juezcuna tucunga .
40012028	Ashtahuangarin Taita Diospaj Espiritupaj ushaihuan ayacunata ñuca llujchijushpaca , Taita Diospacha mandajujpi causana ña chayamushcatami ricuchijuni .
40012029	Shuj ninan shinlli runapaj huasiman shuhuangapaj yaicushpa , chai runata nara huatashpaca , ¿ imashnata shuhuaita ushangayari ? Paita huatashpallami , imata charishcatapash shuhuai ushanga .
40012030	Maijambash na ñucahuan cashpaca , ñucata fiñajmi . Maijambash na ñucahuan tandachishpaca , ñuca tandachingapaj munashcatapash , calpachishpami saquin .
40012031	Shinamandami cangunataca , cashna nini : Runacuna ima juchata rurashcatapash , ima nali shimicunata rimashcatapash Diosca cungangami . Ashtahuangarin Diospaj Espirituta nali shimicunata rimashcataca , napacha cungangachu .
40012032	Runa Aichayu tucushca ñucata maijambash nalicachishpa imata rimashcatapash , Diosca cungangami . Ashtahuangarin Diospaj jucha illaj Espirituta ninanda nalicachishpa rimashcataca , cai causaipipash , jipa causaipipash napacha cungangachu .
40012033	Ali yuragupica , ali granogu fucujta yarichi . Na cashpaca , nali yurapica nali grano fucujta yarichi . Fucujta ricushpami , ima yura cajtapash rijsinchi .
40012034	¡ Culebrashna nali miraicunamari canguichi ! Cangunallata nalicuna cashpaca , ¿ imashnata aliguta rimaitaca ushanguichiyari ? Imata rimachumbash shungupi ninanda yarichijujpimi , shimica riman .
40012035	Ali runaguca , paipaj shungupi aligutalla alichishca tiajujpimi , imatapash aligutalla riman . Ashtahuangarin nali runaca , paipaj shungupi nalitalla yarichijujpimi , imatapash nali shimicunatalla riman .
40012036	Ashtahuangarin cangunataca , ñucami cashna nini : Dios llaquichijui punllapimi , gentecuna nalita yarishpa yangata rimashca shimicunataca , tucuita ricuchinajunga .
40012037	Can imata rimashca shimicunamandami , imatapash cashcatapacha rurashca ricuringui . Shinallata can imata rimashca shimicunamandami , ninanda llaquichi tucungui — nijurcami .
40012038	Chai jipami , huaquin fariseocunapash , mandashca shimita yachachijcunapash Jesustaca , cashna ninajurca : — Yachachij , imagutapash juyailla can rurajta ricungapajmi ninanda munanchi — ninajurcami .
40012039	Shina nijpimi Jesusca , cashna nishpa tigrachirca : — Cunan cai nali miraicunaca , cazarashca jahua shujcunahuan causaj , nali miraicunamari . Chaimandami , imatapash juyailla rurashcata ricungapaj munashpapash napacha ricunga . Ashtahuangarin Profeta Jonás ima tucushcatallami ricunga .
40012040	Jonasca , quimsa punlla , quimsa tutatami , jatun pijipaj vijsa ucupi tiajurca . Shinallatami Runa Aichayu tucushca ñucapash , quimsa punlla , quimsa tutata , alpa ucupi pambashca casha .
40012041	Nínive shuti pueblopi causajcunaca , Jonás villajpimi , ninanda llaquirishpa Diospajman tigrarirca . Dios llaquichijui punllapimi , Nínive shuti pueblopi causashca gentecunaca , cunan miraicunataca ninanda llaquichi tucunapachami canguichi nishpa jataringa . Ñucami , Jonás runatapash yali caipi cani .
40012042	Salomón runaguca , alipacha yachajushcami carca . Pai alipacha yachajushcata uyangapaca , urai llactata mandajuj huarmimi , caru caru llactamanda shamurca . Chai huarmimi , Dios llaquichijui punllapica , cunan miraicunataca ninanda llaquichi tucunapachami canguichi nishpa jataringa . Ñucami , Salomondapash yali caipi cani .
40012043	Mapata rurachij ayata shuj runamanda llujchijpica , jichushca pambacunapimi samanata mascashpa purijun . Shina mascashpapash , na tarinllu .
40012044	Chai jipaca , cashnami nin : ‘ Ñuca maipi causajushca runapajmanllata tigrashalla ’ nishpami tigran . Shina tigrashpaca aliguta fichashca , juyailla alichishca , chushaj huasitashnami tarin .
40012045	Chashna tarishpaca , chai ayaca paitapash yali millai ayacunata canchis purata pushangapajmi rin . Chai ayacunaca , tucuilla chai runapi yaicushpaca , punda causajushcatapash yali ashtahuan nalimanmi tigrachin . Chashnallatami cunan nali miraicunaca , ashtahuan naliman tigranga — nijurcami .
40012046	Chai gentecunaman Jesús villajujpillatami , paipaj mamapash , huauquicunapash shamurca . Paicunaca , parlangapaj munashpami canllapi shuyanajurca .
40012047	Chaimandami shuj runaca : — Ricui , cambaj mamapash , huauquicunapash canhuan parlangapajmi shamushca . Canllapimi shuyanajun — nishpa , Jesusman villarca .
40012048	Chaita villaj shamuj runaman Jesús tigrachishpaca : — ¿ Pita ñuca mama ? ¿ Pita ñuca huauquicuna ? — nircami .
40012049	Shina nishpallami Jesusca , paipaj yachajujcunata maquihuan ricuchishpa , cashna nirca : — Ricuichi , caicunami ñuca mama , caicunami ñuca huauquicuna .
40012050	Jahua pachapi tiajuj ñuca Taita munashcata tucuilla rurajcunallami , ñuca huauqui , ñuca pani , ñuca mama — nircami .
40013001	Chai punllallata huasimanda llujshishpa rishpami Jesusca , cucha manñapi yachachingapaj tiarirca .
40013002	Ashtaca gentecuna paipajman shamujpimi , canoapi yaicushpa Jesusca tiarirca . Chai gentecunaca , tucuillami cucha manñapi tianajurca .
40013003	Paicunamanmi , ashtaca parlocunahuan chimbapurashpa , Jesusca cashna nijurca : “ Shuj tarpuj runaca , tarpungapajmi llujshirca .
40013004	Chai runa muyuta shitajujpica , huaquingunaca ñanman yalijtami rirca . Ñambi sirinajuj muyucunataca , alasyu animalcuna shamushpami micurca .
40013005	Shinallata huaquin muyucunaca , alpa ashalla tiaj rumilla pushtupimi urmarca . Chai muyucunaca , na jundu alpa cajpimi , ñapash viñarca .
40013006	Ashtahuangarin uchilla sapita charishpami , ninanda indijpica , anguyashpa chaquirca .
40013007	Shinallata huaquin muyucunaca , casha viñana chaupipimi urmarca . Cashacuna yalishpa viñashpami , llapishpa ismuchirca .
40013008	Ashtahuangarin huaquin muyucunaca , ali alpapi urmashpami aliguta fucurca . Huaquingunaca shujmandallami patsajta , huaquingunaca sucta chungata , huaquingunaca quimsa chungata granurca .
40013009	Uyangapaj rinrita charishpaca , aliguta uyaichi ” nijurcami .
40013010	Chai jipami , paipaj yachajujcunaca , Jesuspaj ladoman quimirimushpa , cashna nishpa tapunajurca : — ¿ Imashpata imahuambash chimbapurashpalla parlangui ? — ninajurcami .
40013011	Shina tapujpimi Jesusca , paicunaman cashna nishpa tigrachirca : — Jahua pachapi Dios mandajujtaca , pipash na yachai ushashcatami cangunamanlla yachachishca . Ashtahuangarin caishuj gentecunamanga , na chai yachanata curcachu .
40013012	Ashtacata charijca , Dios carajpimi ashtahuan charinga . Ashtahuangarin na charijtaca , ashagutalla charishcatapash quichungami .
40013013	Shinamandami caishuj gentecuna yarichunga , imacunahuambash chimbapurashpa parlajuni . Paicunaca ricushpapash na ricunajunllu , uyashpapash na uyanajunllu , yaritapash na yarinajunllu .
40013014	Paicuna chashna tucujpimi , Dios ima nishcata villaj Isaías villashcapash pactashca . Isaisca cashnami nijurca :
40013016	Ashtahuangarin cangunapaj ñavipash ricujushcamanda , cangunapaj rinripash uyajushcamandaca , ninanda cushijuichi .
40013017	Na llullashpami , cangunataca cashna nini : Canguna cunambi ricunajunguichi , chaitaca Dios ima nishcata tauca villajcunapash , imatapash cashcatapacha rurashpa causajcunapash , ninandami ricunayachirca . Ashtahuangarin paicunaca , na ricunajurcachu . Shinallata canguna cunambi uyanajujtapash , ninandami uyanayachirca . Ashtahuangarin paicunaca , na uyanajurcachu .
40013018	Tarpuj runahuan chimbapurashpa ñuca yachachijujtaca , aliguta uyahuaichi .
40013019	Jahua pachapi Dios mandajujmanda villajuj shimita uyashpapash , huaquingunaca na yuyaita japinllu . Chaicunaca , ñambi urmashca muyushnallami tucunajun . Paicunapaj shungupi tarpushcashna uyashcatami , diablo shamushpa cungachin .
40013020	Huaquingunaca , rumilla alpapi urmashca muyushnallami tucun . Paicunaca , Diospaj Shimita villajpipash , ashagucamanllami cushijushpa chasquin .
40013021	Paicunaca , sapita na charij yurashna cashpami , ashacamanlla catin . Shina cashpami llaquicuna japijpi , na cashpaca Diospaj Shimita catijujpi catiriashpa llaquichijpica , nitijanshna pandanajun .
40013022	Huaquingunaca , Diospaj Shimita villajpica , aligutami uyan . Paicunaca , casha viñana chaupipi urmashca muyushnallami tucun . Cai causaipilla ashtahuan ashtahuan ninanda charingapaj munashpami , pandachi tucunajun . Diospaj Shimitaca , chai tucui munaicunami cungachin . Shinamandami paicunaca , grano na fucunshna tucun .
40013023	Ashtahuangarin shujcunaca , ali alpapi tarpushca muyushnallami causanajun . Paicunaca , Diospaj Shimita uyashpami , aliguta fucunshna mirachinajun . Huaquingunaca shujlla muyumanda patsajta fucunshna , shujcunaca sucta chungata fucunshna , shujcunaca quimsa chungata fucunshnami mirachin — nijurcami .
40013024	Paicuna yarichunmi Jesusca , cutinmi cashna chimbapurashpa parlajurca : “ Jahua pachapi Dios mandajujca , shuj runa paipaj alpapi ali muyuguta tarpushcashnami .
40013025	Ashtahuangarin tucuilla puñunajujpimi , chagrayu runata na ricunayachij runaca shamurca . Chai runaca , trigo chagrapimi , balicu muyuta shitashpa rirca .
40013026	Trigo ña viñashpa grano llujshijpimi , balicupash chapurishca ricurirca .
40013027	Chaita ricushpami , familiapaj huasipi servishpa causaj runacuna shamushpa , cashna tapurca : ‘ Taitalla , canga ¿ nachu ali trigoguta tarpuchircangui ? ¿ Imashpashi balicupash chapurian ? ’ nishpa tapugrirca .
40013028	Shina tapujpimi dueñoca , cashna nirca : ‘ Ñucata fiñaj runami , chashna rurashcanga ’ nijurcami . Shina nijpimi , chai runacunaca : ‘ ¿ Chai balicu jihuata sapimanda llujchishpa shitagrichun munanguichu ? ’ nishpami tapunajurca .
40013029	Shina tapujpimi , dueñoca cashna nirca : ‘ Balicu jihuata sapimanda llujchishpaca , trigondimi llujchinguichi , saquipaichilla .
40013030	Tandachina punllacaman ishcandillata fucujuchun saquipaichilla . Chai punllapimi , tandachij runacunataca cashna nisha : Balicu jihuatara tandachishpa , rupachingapaj huangupaichi . Trigotaca , ñuca huasigupi alichipaichi nishami ’ nircami ” nishpami villajurca .
40013031	Paicuna yarichunmi Jesusca , cashnatapash chimbapurashpa parlajurca : “ Jahua pachapi Dios mandajujca , shuj runa paipaj alpapi mostaza nishca muyuguta tarpushcashnami .
40013032	Chai muyuguca , tucui tiashca muyucunatapash yali jamzi jamzipachami . Ashtahuangarin chai muyugu viñashpaca , ima yuratapash yalishpa viñashpami , jatun quiru tucungacaman viñan . Chai yurapaj malquicunapimi , alasyu animalcunaca tazinda rurashpa causanajun ” nijurcami .
40013033	Jesusca , cashnatapashmi chimbapurashpa parlajurca : “ Shuj huarmica , quimsa batea junda jacupi levadurata chapushpami , tucuilla masa punguingacaman pacashpa saquin . Jahua pachapi Dios mandajujca , chashnapachami ” nircami .
40013034	Cai tucui chimbapurashpa parlanacunahuanmi Jesusca , gentecunaman yachachijurca . Imaguta yachachishpapash , chimbapurashpa parlashpallami yachachijurca .
40013035	Profeta villashca pactachunmi , Jesusca chashna yachachijurca . Chai villajca , cashnami nijurca :
40013036	Gentecunata cayacaman nishpami , Jesusca huasiman rirca . Chai huasipimi , paipaj yachajujcunaca , Jesuspaj ladoman quimirishpa , cashna ninajurca : — Pambapi balicu jihuahuan chimbapurashpa parlajushcataca entendichihuai — ninajurcami .
40013037	Shina ninajujpimi Jesusca , paicunaman cashna nishpa tigrachijurca : — Ali muyuguta tarpuj runashnaca , Runa Aichayu tucushca ñucami cani .
40013038	Cai pachapi causajcunaca , tarpuna pambashnami . Ali muyuguca , Dios mandajujpi causanajuj huahuacunami . Ashtahuangarin diablopaj huahuacunaca , balicu jihuashnami .
40013039	Diablollatami , chagra dueñotaca ninanda fiñashpa , balicu muyuta tarpurca . Cai pacha tucurimui punllami , chagra fucushca cozechai punllashna canga . Cozechajcunaca , angelcunami canga .
40013040	Imashnami balicu jihuata sapimanda llujchishpaca , ninapi rupachin , chashnallatami cai pacha tucurimui punllapipash canga .
40013041	Runa Aichayu tucushca ñucami , ñuca angelcunata cachamusha . Paicunami , nitijachinshna juchata rurachijcunatapash , nalita rurajcunatapash , ñuca mandajujmandaca tucuilla tandachishpa anchuchinga .
40013042	Shina tandachishpami chai gentecunataca , na huañushpa rupajuj jornopi shitanga . Chaipica huacashpa , quirutapash canirishpami causanajunga .
40013043	Ashtahuangarin imatapash cashcatapacha rurashpa causajcunaca , paicunapaj Taita mandajuj llactagupimi , indigushna punchapamba causanajunga . Uyangapaj rinrita charishpaca , aliguta uyaichi .
40013044	Jahua pachapi Dios mandajujca , alpa ucupi ninan valishcata pacashcashnami . Chai ninan valishcata shuj runa tarishpaca , chaipillatami pacashpa saquin . Chai runaguca , ninanda cushijushpa rishpami , pai imata charishcatapash tucuilla jatushpa , chai alpagutaca randin .
40013045	Jahua pachapi Dios mandajujca , juyailla perlascunata randishpa jatuj runashnami .
40013046	Shuj juyailla perlasguta ricushpaca , pai imata charishcatapash tucuilla jatushpami , chai perlasgutaca randin .
40013047	Shinallata jahua pachapi Dios mandajujca , tucui imashnalla tiaj pijicunata mama cuchapi japigrina linllishnami .
40013048	Linllipi pijicuna jundajpica , manñamanmi llujchin . Pijita japijcunaca tiarishpami , alitaca agllashpa canastacunapi churan . Nalicunataca , shitashpami saquin .
40013049	Chashnallatami , cai pacha tucurimui punllapipash canga . Angelcuna shamushpami , nali gentecunataca , imatapash cashcatapacha rurashpa causaj puracunamandaca anchuchinga .
40013050	Chai nalicunataca , na huañushpa rupajuj nina jornopimi shitanga . Chaipica huacashpa , quirutapash canirishpami causanajunga — nijurcami .
40013051	Jesusca , paipaj yachajujcunataca cashnami tapurca : — Ñuca yachachijujtaca , ¿ ñachu tucuita yachai ushanguichi ? — nircami . Shina nijpica : — Ari , ñami yachai ushapanchi , Apunchi Jesús — ninajurcami .
40013052	Shina nijpimi Jesusca , paicunata cashna nirca : — Mandashca shimita yachachij runaca , jahua pachapi Dios mandajujmandami yachajun . Shina yachajushpaca , huasiyu taita ninan valishcata pai alichishpa charishcata , mushujta , maucata llujchinshnami yachajun — nircami .
40013053	Cai parlanacunata chimbapurashpa parlashca jipami , Jesusca llujshishpa rirca .
40013054	Paipaj llactaman chayamushpami , Jesusca tandanajuna huasipi yachachijurca . Shina yachachijujpimi , gentecunaca ninanda manllarishpa , cashna ninajurca : — Cai runaca , ¿ maipita cashna ali yachaita yachajushcanga ? ¿ Maipita pipash na rurai ushanallacunata yachajushcanga ?
40013055	¿ Nachu cai runaca , carpinteropaj churi ? ¿ Nachu paipaj mamaca María ? ¿ Nachu paica Jacobopaj , Josepaj , Simonbaj , Judaspaj huauqui ?
40013056	¿ Nachu paipaj panicunapash , cai ñucanchi llactapillata tucuilla causanajun ? Paica , ¿ maipita cashnapacha cai tucuitaca yachajushcanga ? — ninajurcami .
40013057	Chashna nishpami , Jesusta na crishpa pandarinajurca . Ashtahuangarin Jesusca , paicunataca cashnami nijurca : — Profeta runataca , shuj llactapirami alicachishpa chasquin . Ashtahuangarin paipaj llactapi causajcuna , paipaj huasipi causajcunaca , ninandami na ricunayachin — nircami .
40013058	Chai gentecunaca na crishcamandami , pipash na rurai ushanallacunataca chai llactapica na ashtacata Jesusca rurarca .
40014001	Chai punllacunapica quimsapaj cati mandaj Herodesmi , Galilea llactataca mandajurca . Paimi , Jesús imata rurashpa purijujta uyashpaca ,
40014002	paita servijcunataca , cashna nirca : “ Paica , Bautizaj Juanmari canga . Huañushcacunapaj chaupimandami causarishcanga . Shina cashpami paica , cashna ruraicunata rurangapaj , ushaita charinga ” nircami .
40014003	Paimi , Juandaca cadenahuan huatashpa , prezuna huasipi churachun mandashca carca . Herodías shuti huarmimi , chashna rurachun munarca . Chai huarmica , Herodespaj huauqui Felipepaj huarmimi cashca carca .
40014004	Juanga cashnami nijurca : “ Cambaj huauquipaj huarmihuan causanaca , mandashcapi nijunshnaca , napacha alichu ” nijurcallami .
40014005	Shina nishcamandami Herodesca , Juanda huañuchingapaj munarca . Ashtahuangarin : “ Juandaca , Profeta runami ” nishpa gentecuna alicachijpimi , Herodesca gentecunata manllashpa , na huañuchi usharca .
40014006	Herodespaj huacharishca huata chayashca cajpimi , fiestata rurajurca . Herodías shuti huarmipaj ushica , tucuicunapaj ñaupajpi danzajujpimi , Herodesca ninanda ricunayachirca .
40014007	Shinamandami : — Can imata mañajpipash , tucuitami carasha — nishpa , chai cuitsaman Herodesca juramenturca .
40014008	Shina nijpimi : — Bautizaj Juanbaj umata caipillata , shuj platopi carahuai — nishpa , paipaj mama yachachishcashnallata Herodesta mañarca .
40014009	Shina mañajpimi , jatun mandaj Herodesca llaquirirca . Ashtahuangarin paihuan mezapi tianajujcunapash uyajta juramentushca cashpami , cuchun mandashpa cacharca .
40014010	Shina cachashpami , prezuna huasipi , Juanbaj umata muchugrichun mandarca .
40014011	Juanbaj umata platopi apamushpami , chai cuitsaman cunajurca . Chai cuitsaca , paipaj mamamanmi curca .
40014012	Chai jipami , paipaj yachajujcuna chayagrishpa , Juanbaj cuerpogutaca apashpa pambarca . Chai jipami , Jesusman villangapaj rinajurca .
40014013	Shina uyashpami canoapi tiarishpa , gentecuna na causaj , jichushca pambaman ringapaj Jesusca , pailla cuchata chimbarca . Chashna rishcata uyashpami , gentecunaca pueblocunamanda llujshishpa , chaquilla catishpa rinajurca .
40014014	Canoamanda llujshijushpaca , ashtaca ashtaca gentecunata ricushpami , Jesusca ninanda llaquirca . Shina llaquishpami , paicuna purapi tiaj huañujujcunata alichijurca .
40014015	Ña tutayajujpimi , Jesuspaj yachajujcunaca , paipaj ladoman quimirishpa , cashna ninajurca : — Ñamari tutayan . Cai pushtuca , jichushca pambami . Cai tucui gentecunaca , llactacunaman rishpa , imagutapash randishpa micunajuchun , cayacaman nishpa cachaillayari — ninajurcami .
40014016	Shina nijpimi Jesusca , cashna nirca : — Paicunaca na rinata charinllu . Cangunami , micunataca carana canguichi — nircami .
40014017	Shina nijpimi , paipaj yachajujcunaca : — Caipica na charinchica . Picha tandaguta , ishcai pijigutallami charinchi — ninajurca .
40014018	Shina nijpimi , Jesusca : — Chaigutallapash apamuichi — nirca .
40014019	Shina nishpallami gentecunataca : “ Cai jihua pambapi tiaripaichi ” nishpa , Jesusca mandarca . Ña tiarijpimi , picha tandagutapash , ishcai pijigutapash Jesusca japishpa , jahua pachata ricushpa , Diosta pashi nirca . Chai tandacunata asha asha chaupishpami , paipaj yachajujcunaman cujpi paicunaca , tucuilla gentecunaman caranajurca .
40014020	Shina carajpimi gentecunaca , na munangacaman micunajurca . Paicuna na micui ushashcataca , chunga ishcai canasta jundatami , paipaj yachajujcunaca tandachirca .
40014021	Chaipi micushpa tianajuj purapica jaricunallami , picha huarangashna carca . Huarmicunata , huahuacunatacarin na cuentashcachu carca .
40014022	Chai jipami , canoapi tiarishpa cuchata chimbachun , Jesusca paipaj yachajujcunata ñaupachishpa cacharca . Shina cachashpallami Jesusca , chai tucui gentecunata cayacaman nirca .
40014023	Ña tucuicunata cayacaman nishpallami , Diosta mañangapaj Jesusca , urcuman pailla rirca . Ña tutayashcapimi Jesusca , pailla tiajurca .
40014024	Paipaj yachajujcunaca , ñami chaupi cuchata canoapi rinajurca . Ninan huaira tuparimushpa , yacuta caiman chaiman shitajujpimi , canoatapash ninanda cuyuchijurca .
40014025	Ña punllayanalla tucujujpimi Jesusca , yacu jahuata purishpa , paicunapajman shamujurca .
40014026	Yacu jahuata Jesús shamujujta ricushpami , paipaj yachajujcunaca ninanda musparirca . Shina musparishpami : — ¡ Ayamari shamujun ! — nishpa , ninanda manllarishpa caparinajurca .
40014027	Ashtahuangarin Jesusca , paicunata uchalla rimashpami : — ¡ Ñucami shamujuni , ama manllarishpa , shinlli tucuichi ! — nirca .
40014028	Shina nijpimi , Pedroca : — Apunchi Jesús , can cashpaca yacu jahuata shamushpa , canda tuparichun cayahuayari — nishpa tigrachirca .
40014029	Shina nijpimi , Jesusca : — Shamuilla — nirca . Shina nijpimi canoamanda llujshishpa , Jesusta tuparingapaj Pedroca , yacu jahuata rijurca .
40014030	Ashtahuangarin ninan huaira jatarimujta ricushpami , Pedroca manllarirca . Ña asha asha huashajui callarishpami : — ¡ Apunchi Jesús , quishpichihuayari ! — nishpa , ninanda caparirca .
40014031	Shina caparijhuanmi Jesusca , Pedrota maquimanda japishpa : — ¡ Na tucui shunguhuan crij runa ! ¿ Imashpata na ali crircangui ? — nirca .
40014032	Paicuna canoapi tiarijpica , huairapash chulunlla quedarcallami .
40014033	Shinamandami , canoa ucupi tianajuj paipaj yachajujcunaca , Jesuspaj ñaupajpi ninanda alicachinajurca . Shina alicachishpami : — Canga , Taita Diospaj Churipachami capangui — ninajurca .
40014034	Chai cuchata chimbashpaca , Genesaret shuti llactamanmi , paicunaca chayamurca .
40014035	Chai llactapi causanajuj gentecuna Jesusta rijsishpami , chai muyundi llactacunapi tucuicuna yachachun , villachun cacharca . Shina cachajpimi , tucuilla huañunajuj gentecunataca Jesuspajman apamunajurca .
40014036	Chai huañujujcunaca : “ Cambaj churajushca pundagupillapash tacarichun saquihuai ” ninajurcami . Jesús churajushcapi tacarijcunaca , tucuilla ali tucurcallami .
40015001	Chai jipaca , Jerusalenmandami fariseocuna , mandashca shimita yachachijcunapash huaquingunalla , Jesuspaj ladoman quimirimurca . Paicunaca cashnami ninajurca :
40015002	— ¿ Imashpata cambaj yachajujcunaca , ñaupa taitacuna yachachishpa saquishcataca , na cazunajun ? Paicunaca , maquitapash na maillashpami micunajun — ninajurcami .
40015003	Shina nijpimi Jesusca , cashna nijurca : — ¿ Imashpata cangunapash , canguna yachachishpa saquishcatara rurashpa catinajungapaj , Taita Dios mandashcata na cazunguichi ?
40015004	Taita Diosca , cashna nishpami mandarca : ‘ Cambaj taitata , cambaj mamata ninanda alicachingui . Taitata , mamata imapash tucushpaca alichari canman nijtaca , llaquitapash na llaquishpami huañuchina ’ nircami .
40015005	Ashtahuangarin cangunaca , cashna nishpami yachachinguichi : ‘ Maijandapash Taita mama imata mañajpipash : Cangunaman caraitaca , na ushanichu . Ñuca imaguta charishcatapash , ñami Taita Diosman tucuilla cararcani ninguichi ’ nishpami yachachinguichi .
40015006	Chashna yachachishcamandami , paicunapaj taita mamataca na ashtahuan alicachinajunga . Chashnacunami , canguna yachachishpa saquishcata catingapaj , Taita Dios mandashcataca yangapi churashcanguichi .
40015007	Mishqui shimi , jayaj shungucunami canguichi . Canguna cashna tucuna cajpillatami , Profeta Isaiasca cashna villajurca :
40015010	Shina nishpallami , chai tucui gentecunata cayashpa , Jesusca cashna nirca : — Ñuca villashcataca , aliguta uyashpa yaringuichi .
40015011	Imatapash micushpa langashpaca , ñami juchata ruranchi yanguichiman . Ashtahuangarin imatapash nalita rimashpami , gentecunaca juchayu tucun — nircami .
40015012	Shina nijpimi , paipaj yachajujcunaca , Jesuspajman quimirishpa , cashna ninajurca : — Can chashna villajujpica , fariseocunaca ninandami fiñarirca . Chaitaca , ¿ nachu yacharcangui ? — ninajurcami .
40015013	Shina nijpimi Jesusca , paipaj yachajujcunata cashna nijurca : — Jahua pachapi tiajuj ñuca Taita na tarpushca yuracunataca , tucuillatami sapimanda llujchishpa shitanga .
40015014	Chai fariseocunataca , upalla saquichilla . Paicunaca , shuj ñausa runata ñausallata pushashpa rijunshnami purinajun . Shuj ñausa runata shuj ñausa pushashpa rijushpaca , ishcandimi utujupi huashajunga — nijurcami .
40015015	Shina nijpimi Pedroca , cashna nirca : — Can chimbapurashpa parlashcataca , ñucanchiman aliguta yachachihuai — nircami .
40015016	Shina nijpimi Jesusca , cashna nijurca : — ¿ Cangunapashchu , ñuca villajushcataca nara yachai ushanguichi ?
40015017	Imata micujpipash , chunllulimanmi rijun . Chai jipaca , uraiman llujshinllami . Chaitaca , ¿ nachu yachanguichi ?
40015018	Ashtahuangarin nali shimicunata rimanaca , shungumandami llujshimun . Chaimi runataca mapayachin .
40015019	Shungu ucumandami , nalicunata rurana yuyaicunaca llujshin . Chaimandami huañuchinajun , cazarashca jahua shujcunahuan causanajun , huainayanajun , shuhuanajun , llullanajun , imatapash nalitallami rimanajun .
40015020	Chaicunami runataca mapayachin . Ashtahuangarin maquita na maillashpa micushcamandaca , runaca na mapayanllu — nijurcami .
40015021	Chai llactamanda llujshishpa rijushpaca , Tiro shuti , Sidón shuti llactacunamanmi Jesusca chayarca .
40015022	Chaipimi , Canaán shuti llactapi causajuj huarmica , Jesusta ñapash cashna nishpa caparimurca : — ¡ Ñaupa taita Davidpaj Churi , ñucata llaquihuayari ! Ñuca ushigumi , aya jundashpa ninanda llaquichijpi causajun — nijurcami .
40015023	Shina nijujpipash Jesusca , upalla uyarcallami . Ashtahuangarin Jesuspaj yachajujcunaca , paipaj ladoman quimirishpami : — Chai huarmica , ñucanchitamari caparishpa catimujun . Imagutallapash nishpa tigrachipairi — ninajurca .
40015024	Shina nijpimi , Jesusca : — Ñucataca , llamashna chingashca israelcunapajmanllami , Diosca cachamuhuarca — nircami .
40015025	Ashtahuangarin chai huarmica , Jesuspaj ñaupajpi ñapash cungurishpami : — ¡ Ñucata ayudahuayari , Apunchi Jesús ! — nirca .
40015026	Shina nijpimi , Jesusca : — Huahuacuna micunajujta quichushpa , alcugucunaman caranaca nalichu — nirca .
40015027	Shina nijpimi chai huarmica , cashna nirca : — Chashnapachamari capan , Apunchi Jesús . Shina cajpipash huahuacuna micunajushpa jichashcataca , alcucunapash micupanllamari — nircami .
40015028	Shina nijpimi Jesusca , chai huarmita cashna nirca : — Canga , aligutapachami crihuashcangui . Can munashcashnalla , ali tucuchun ninimi — nircami . Shina nijpimi chai ushiguca , ña ali tucushca carca .
40015029	Chai llactamanda llujshishpa rijushpaca , Galilea cucha manñatami , Jesusca shamujurca . Chai jipami , urcuman chayashpa chaipi tiarirca .
40015030	Chaipi tiajujpimi , ashtaca gentecuna paipajman chayamunajurca . Paicunaca jangacunata , ñausacunata , na rimai ushajcunata , lado chaqui illaj , lado maqui illajcunata , ashtahuan shuj huañunajuj gentecunatapash , ashtaca ashtacacunata apamushpami , Jesuspaj ñaupajpi churanajurca . Paicunataca , Jesusca alichijurcallami .
40015031	Shina alichijujpica , na rimai ushajcunapash rimarcallami . Lado chaqui illaj , lado maqui illajcunapash , ali tucurcallami . Jangacunapash purircallami , ñausacunapash ricurcallami . Chaimandami gentecunaca ninanda manllarishpa , israelcunapaj Taita Diostaca ninanda alicachinajurca .
40015032	Chai jipami , paipaj yachajujcunata cayashpa Jesusca , cashna nirca : — Cai tucui gentecunami , ñucahuanga ña quimsa punllata tianajun . Paicunataca , ima micunagupash illaj cajpimi , ninanda llaquini . Paicunaman na micuchishpa yarjaita tigrachingapaca , na munanichu . Na micuchishpa yarjaita cachajpica , chaupi ñambillami na ri ushashpa urmanga — nircami .
40015033	Shina nijpimi , paipaj yachajujcunaca : — Cai tucui gentecunaman carangapaca , cai jichushca pambapica , ¿ maipita ashtaca tandata tarishunyari ? — ninajurca .
40015034	Shina ninajujpimi : — Cangunaca , ¿ mashna tandatata charinguichi ? — nishpa , Jesusca tapurca . Shina tapujpimi : — Canchis tandagutallami , huaquin pijigundi charinchi — ninajurca .
40015035	Shina nijpimi Jesusca , chai tucui gentecunata : “ Alpagupi tiaripaichi ” nirca .
40015036	Ña tiarijpica , chai canchis tandagutapash , pijicunatapash japishpami Jesusca , Diosta pashi nishpa mañarca . Shina mañashpallami , chaitaca asha asha chaupishpa , paipaj yachajujcunaman cujpi paicunaca , chai tucuilla gentecunaman caranajurca .
40015037	Shina carajpimi gentecunaca , na munangacaman micurca . Paicuna na micui ushashcataca , canchis canasta jundatami , paipaj yachajujcunaca tandachirca .
40015038	Chai micushpa tianajuj purapica , jaricunallami chuscu huarangashna carca . Huarmicunata , huahuacunatacarin na cuentashcachu carca .
40015039	Chai jipaca , gentecunata cayacaman nishpami , Jesusca canoapi tiarishpa , Magdala shuti llactaman rirca .
40016001	Fariseocunapash , saduceocunapash , Jesuspajman shamushpami , imata tigrachijpipash , paita juchachingapaj munashpa , jahua pachamanda imatapash rurashpa ricuchijuchun mañanajurca .
40016002	Shinamandami Jesusca , cashna nijurca : — Ña amsayajpica : ‘ Indi huashajushpa fuyuta pucayachishcamari , cayapaca ali punllami cagrin ’ ninatami yachanguichi .
40016003	Shinallata tutamandata : ‘ Yana fuyu ricurijpica , ninan huairahuanmi chishica tamiagrin ’ ninatami yachanguichi . ¡ Mishqui shimi , nali shungucunami canguichi ! Cangunaca , fuyuta ricushpami , punlla imashna chishanatapash yachanguichi . ¡ Ashtahuangarin cunan punllacunapi ñuca imata juyailla rurajujta ricushpapash , chaitaca na yachai ushashpami causanguichi !
40016004	Cunan miraicunaca , nalicuna , cazarashca jahua shujcunahuan causajcuna cashpami , imagutapash rurashpa ricuchijujta ricungapaj munashpapash , napacha ricunajunga . Profeta Jonás imashnami tucurca , chashnatallami ricunajunga — nijurcami . Shina nishpallami Jesusca , paicunata saquishpa rirca .
40016005	Tandata apanataca cungashpami , Jesuspaj yachajujcunaca cuchata chimbashca carca .
40016006	Chaipimi Jesusca , paicunata cashna nirca : — Aliguta uyahuaichi , pactarallapash fariseocunapaj , saduceocunapaj levaduratara chasquinguichiman — nircami .
40016007	Shina nijpimi , paicunapaj shungupica cashna yarinajurca : — Tandata na apamushcata yachashpami , chashna nijun — ninajurcami
40016008	Paipaj yachajujcuna chashna yarinajujta yachashpami , Jesusca cashna nijurca : — ¡ Ñucata na tucui shunguhuan crij runacuna ! ¿ Imashpata tandaca illanchimari nishpa yarinajunguichi ?
40016009	Ñuca imata rurashcatapash , ¿ narachu yachai ushanguichi ? Picha tandata chaupishpaca , picha huaranga runacuna micuchunmi cararcani . Chai puchushcataca , mashna canasta jundata tandachishcatapash , ¿ nachu yaritallapash yaringuichi ?
40016010	Shinallata canchis tandata chaupishpaca , chuscu huaranga runacuna micuchunmi cararcani . Chai puchushcataca , mashna canasta jundatata tandachishcatapash , ¿ nachu yaringuichi ?
40016011	‘ ¿ Imashpata na yaringuichi ? Fariseocunapaj , saduceocunapaj levaduratara , pactarallapash chasquinguichiman ’ ninimi . Chashna nishpaca , tandata na apamushcamandaca , na nijunichu — nijurcami .
40016012	Jesús chashna nijpimi paipaj yachajcunaca , na tandata rurana levaduramanda parlajushcataca yacharca . Ashtahuangarin fariseocuna , saduceocuna yachachishcataca , na catinachu nishcatami yacharca .
40016013	Jesusca , paipaj yachajujcunandi shamujushpami , Filipo nishca Cesarea pueblo ladolla llactaman chayamujurca . Chaipimi paipaj yachajujcunataca : — Gentecunaca , Runa Aichayu tucushca ñucataca , ¿ maijan yashpashi ricuhuan ? — nishpa tapurca .
40016014	Shina nijpimi paicunaca , cashna ninajurca : — Huaquinguna canmanda parlashpaca : ‘ Bautizaj Juanmi canga ’ ninajunmi . Huaquingunaca : ‘ Eliasmi canga ’ ninajunmi . Shujcunaca : ‘ Jeremiasmi canga , na cashpaca Profeta puramanda maijambashmi canga ’ ninajunmi — ninajurcami .
40016015	Shina ninajujpimi : — ¿ Cangunaca , cutin maijan nihuanguichita ? — nishpa , Jesusca tapurca .
40016016	Shina tapujpimi : — Canga , causajujlla Taita Diospaj Churi , Quishpichij Cristomi cangui — nishpa , Simón Pedroca tigrachirca .
40016017	Shina nijpimi Jesusca , cashna nijurca : — Jonaspaj churi Simón . Canga , ninandapacha cushijuilla . Chashna rimachunga , pipash aichata yahuarta charijca , na canman yarichircachu . Ashtahuangarin jahua pachapi tiajuj ñuca Taitami chashna yarichirca .
40016018	Ñucapash candaca , Pedromi cangui ninimi . Ñucata crishpa tandanajujcunataca , cai rumipimi huasichinshna mirachisha . Paicunataca , Hades nishcapaj pungucunapash na mishai ushangachu .
40016019	Jahua pachapi Dios mandajuj llactagupaj llavecunatami , canman cusha . Cai pachapi tucui imatapash huatashcashna saquijpica , jahua pachapipash huatashcashnami canga . Shinallata cai pachapi tucui imatapash cacharijpica , jahua pachapipash cacharishcami canga — nijurcami .
40016020	Shina nishpallami : — Quishpichij Cristo ñuca cajtaca , pimambash na villanachu canguichi — nishpa Jesusca , paipaj yachajujcunata mandarca .
40016021	Shina nishpallami Jesusca , paipaj yachajujcunaman ali yachachun , villai callarirca : — Jerusalenman rinapachami cani . Chaipimi , mandaj rucucunapash , curacunata mandaj curacunapash , mandashca shimita yachachijcunapash , ñucataca ninanda llaquichishpa huañuna cani . Shina huañujpipash , quimsa punllahuanga causarishallami — nircami .
40016022	Shina nijpimi Jesustaca , paitalla shuj ladoman pushashpa , Pedroca cashna ninanda nirijurca : — Apunchi Jesús , can chashna tucuchunga , Taita Diospash ama munachun . Chai llaquica , amapacha japichun ninimi — nircami .
40016023	Shina nijpimi tigrarishpa ricushpa Jesusca , Pedrotaca cashna nirca : — ¡ Ñuca ñaupajmanda anchuri , Satanás ! ¡ Canga , ñucata nitijachinshna pandachingapajllami cangui ! Canga , Taita Dios yarijunshnaca na yarijunguichu . Ashtahuangarin gentecuna yarijujtallami yarijungui — nircami .
40016024	Shina nishpallami Jesusca , paipaj yachajujcunata cashna nijurca : — Maijan cashpapash ñucata catingapaj munashpaca , paipaj causaita na llaquishpa , paipaj cruzta aparinshna ñucata catihuachun .
40016025	Maijan cashpapash paipaj causaitalla quishpichingapaj munashpaca , chingaitami chinganga . Ashtahuangarin ñucata catijushcamanda huañunatapash na manllashpaca , causaitami charinga .
40016026	Shuj runa cai pachapi ima tiajta tucuita japishpapash , paipaj alma chingaita chingagrishpaca , ¿ ima alita canga ? Chashna chingashpaca , paipaj almamandaca , ¿ imatashi cui ushanga ?
40016027	Runa Aichayu tucushca ñucami , ñuca Taita punchapamba tiajunshna , jucha illaj paipaj angelcunahuan shamusha . Chai punllapimi , imata ruranajushcatapash ricushpa tucuicunaman cusha .
40016028	Na llullashpami , cangunataca cashna nini : Runa Aichayu tucushca ñucami , mandangapaj tigramusha . Chaitaca , caipi shayanajuj puramanda huaquingunaca , nara huañushpallatami ricunguichi — nijurcami .
40017001	Shina villajushpami , sucta punlla jipaca Pedrotapash , Jacobotapash , Jacobopaj huauqui Juandapash paicunatalla pushashpa , Jesusca urcuman rirca .
40017002	Paicunapaj ñaupajpimi Jesusca , ñapash punchapamba tucushpa ricurirca . Ñavipash , indishna punchapambami ricurirca . Pai churajuriajpash , yuraj yuraj michagushnami ricurirca .
40017003	Chaipimi Moisespash , Eliaspash , Jesushuan parlanajujta , paipaj yachajujcunaca ñapash ricurca .
40017004	Shina ricushpami Pedroca , Jesusta cashna nirca : — Ñucanchica , alipajmari shamupashcanchi , Apunchi Jesús . Can munajpica , quimsa chugllaguta rurapashun ninchimi . Shujtaca canman , shujtaca Moisesman , shujtaca Eliasman rurapashun — nircami .
40017005	Chashna nijujpillatami , punchapamba fuyu pillushpa , paicunataca ñapash quilpamurca . Chai fuyu ucumandaca , cashna rimajmi uyarirca : — Caimi , ñuca juyashca Churigu . Paimandami , ninanda cushijuni . Pai imata yachachishcataca , aliguta uyanguichi — nircami .
40017006	Chashna rimamujta uyashpaca , paipaj yachajujcunaca ninanda manllarishpami , urai cumurirca .
40017007	Shina urai cumurinajujpimi , Jesús shamushpaca : — Jatarichilla , na manllarinachu canguichi — nishpa , paicunataca maquihuan tacarirca .
40017008	Shina nijpi alsarishpa ricujpica , pipash illajpi Jesuslla shayajushcatami ricunajurca .
40017009	Chai urcumanda urai shamunajushpami Jesusca , chai quimsa yachajujcunataca cashna nirca : — Runa Aichayu tucushca ñucami , huañuchi tucushpapash , huañushcacunapaj chaupimanda causarina cani . Canguna ricushcataca , pimambash na villanachu canguichi — nircami .
40017010	Shina nijpimi paipaj yachajujcunaca , Jesusta cashna nishpa tapunajurca : — Mandashca shimita yachachijcunaca , ¿ imashpata : ‘ Eliasrami punda shamunapacha ’ ninajun ? — ninajurcami .
40017011	Shina nijpimi Jesusca , paicunaman cashna nishpa tigrachirca : — Eliasca , punda shamunapachami . Pai shamushpami , imagutapash tucuita alichijunga .
40017012	Ashtahuangarin cangunaman , cashna nishpami villani : Eliasca , ñami shamurca . Paitaca , na chasquishpami , paicunapaj munaita rurashpa llaquichinajurca . Paicunallatami , Runa Aichayu tucushca ñucatapash llaquichihuanga — nircami .
40017013	Jesús chashna villajpimi , Bautizaj Juanmanda villajushcata , paipaj yachajujcunaca yachanajurca .
40017014	Ashtaca gentecuna tandanajushcapajman Jesús chayajpimi , shuj runaca paipaj ñaupajman shamushpa , ñapash cungurishpa cashna nirca :
40017015	— Ñuca churiguta llaquipairi , Apunchi Jesús . Paica , ñapash shitarishpa tucurishpami , ninan llaquita apajun . Paica , cutin cutinmi ninacunapi , yacucunapi urmapan .
40017016	Cambaj yachajujcunamanmi apamurcani . Ashtahuangarin paicunaca , na alichi ushapanllu — nircami .
40017017	Shina nijpimi Jesusca , cashna nirca : — ¡ Ñucata napacha ali crij miraicuna , jatun nalicuna ! ¿ Ima horascamanda cangunahuanga , chashna cashayari ? ¿ Ima horascamanda cangunamandaca llaquirijushallayari ? Chai huambragutaca , caiman apamugrichi — nircami .
40017018	Chai huambrata apamujpimi Jesusca , chai ayata shinllita rimashpa llujchirca . Shina llujchijpica , ali tucurcallami .
40017019	Chai jipallami : — Ñucanchica , ¿ imashpata chai ayataca na llujchi usharcanchi ? — nishpa , Jesustalla paipaj yachajujcunaca tapunajurca .
40017020	Shina tapujpimi Jesusca , cashna nijurca : — Cangunaca , ñucata na tucui shunguhuan crishcamandami , na llujchi usharcanguichi . Na llullashpami , cangunataca cashna nini : Jamzi mostaza muyu valigutallapash crishpaca , cai urcuta : ‘ Caimanda anchurishpa , shuj ladopi tiarigri ’ nijpipash ringallami . Tucui shunguhuan ñucata crishpaca , imata ruraitapash ushanguichillami .
40017021	Ashtahuangarin na micushpa Diosta mañashpallami , chashna nali ayataca llujchina — nijurcami .
40017022	Galilea llactapi purijushpami , Jesusca paipaj yachajujcunata , cashna nirca : — Runa Aichayu tucushca ñucataca , runacunaman japichihuangami .
40017023	Paicuna ñucata huañuchijpipash , quimsa punllahuanga causarishallami — nircami . Shina nijpimi paipaj yachajujcunaca , ninandapacha llaquirirca .
40017024	Capernaum puebloman paipaj yachajujcunandi Jesús chayajpimi , Diospaj huasimanda impuestota japijcunaca , Pedropajman shamurca . Shina shamushpami : — Cangunata yachachijca , ¿ ishcai dracma nishca culquita cunata yachanllu ? — nishpa , Pedrotaca tapunajurca .
40017025	Shina tapujpimi : — Ari , cunata yachapanmi — nishpa Pedroca , huasi ucuman yaicurca . Paitaca , Jesusrami ucha cashna nishpa tapurca : — Cai pachapi jatun mandajcunaca , ¿ picunatata tributo nishcata , na cashpaca impuestotaca cuchun mandan ? ¿ Chai llactapillata causajcunata , na cashpaca shuj llactamanda shamushca gentecunatachu impuestotaca cuchun mandan , imata Simón ? — nishpami tapurca .
40017026	Shina tapujpimi , Pedroca : — Shuj llactamanda shamushca gentecunatami , impuestotaca cuchun mandan — nirca . Shina nijpimi Jesusca , cashna nirca : — Chai llactapillata causajcunaca , impuestotaca na cunachu .
40017027	Ashtahuangarin impuestota japijcunata ama fiñachingapaj cunanga , cuchaman ri . Chaipica , pijita japij anzuelo nishcata shitashpa , punda amulij pijiguta llujchingui . Chai pijipaj shimipimi , shuj estatero nishca culquiguta taringui . Chaitaca ñucamandapash , canmandapash paicunaman cugringui — nircami .
40018001	Chai punllacunapimi paipaj yachajujcunaca , Jesuspajman quimirishpa cashna ninajurca : — ¿ Maijanshi jahua pachamanda Dios mandajpi causaj puracunapica , ashtahuan yali alicachi tucunajushun ? — ninajurcami .
40018002	Shina nijpimi Jesusca , shuj huahuata cayashpa , paicunapaj chaupipi shayachishpa ,
40018003	cashna nijurca : — Na llullashpami , cangunataca cashna nini : Huahuacunashnalla yarishpa causangapaj na tigrashpaca , jahua pachapi Dios mandajuj llactaguman yaicuitaca , napacha ushangachu .
40018004	Maijambash cai huahuagushna , ali shunguhuambacha causashpami , jahua pachapi Dios mandajuj llactagupica , ninanda alicachi tucujunga .
40018005	Maijambash ñuca shutipi cai huahuatashna chasquishpaca , ñucatami chasquihuan .
40018006	Maijambash cai uchillagucunashna ñucata crishpa catinajujta , nitijanshna pandachij runataca , molino jatun rumita cungapi huatashpa , mama cuchapi ucu ucuman huashajuchun shitashpachari , ashtahuan ali canman .
40018007	Gentecunata pandachingapaca , imapash nalicunallami cai pachapica , ashtaca tian . Chaicunaca , ¡ aij imachari tucunajunga ! Chashna pandachijca tianapachamari . Shina cajpipash juchata rurachun pandachij runaca , ¡ aij imachari tucunga !
40018008	Shinamandami cambaj maqui cashpa , chaqui cashpapash , imatapash nalita rurachingapaj munajpica , muchushpa shitana cangui . Chashna shujlla maquihuan , shujlla chaquihuan causaita causangapaj rinami , cambaca ashtahuan ali . Ashtahuangarin ucu pachapi na huañushpa rupajuj ninaman ishcandi maquihuan , ishcandi chaquihuan shitai tucunaca , napacha alichu .
40018009	Shinallata cambaj ñavi , imatapash nalita ricushpa rurachingapaj munajpica , surcushpa shitangui . Chashna shujlla ñavihuan causaita causangapaj rinami , cambaca ashtahuan ali . Ashtahuangarin ucu pachapi rupajuj ninaman ishcandi ñavihuan shitai tucunaca , napacha alichu .
40018010	Cai uchillagucunatara , maijandapash na ricunayanllu ninguichiman . Cangunataca , cashnami nini : Paicunata cuidaj angelcunaca , jahua pachapimi tianajun . Chai angelcunami , jahua pachapi tiajuj ñuca Taitapaj ñavitaca ricushpa , causaita causaicaman tianajun .
40018011	Runa Aichayu tucushca ñucami , chingashca causajcunataca quishpichingapaj shamurcani .
40018012	Cangunaca , ¿ imata yanguichiman ? Patsaj llamata shuj runa charijpi , shuj llamagu chingajpica , ¿ nacha iscun chunga iscun llamacunata chai urcupi saquishpa , chai chingashca llamagutara mascangapaj rinman ?
40018013	Na llullashpami , cangunataca cashna nini : Chai chingashca llamaguta tarishpaca , chai na chingashca , iscun chunga iscun llamamandapash yalimi chai llamaguta tarishcamanda , ninanda cushijunman .
40018014	Shinallatami jahua pachapi tiajuj cangunapaj Taitaca , cai uchillagushna puramandaca , shujllapash chingagrichunga na munan .
40018015	Maijan crijpash , canda fiñashpa juchata rurajpica , paipajman rishpami ñavi ñavi jarcashpa rimana cangui . Canda cazushpa uyajpica , cambaj huauquishna purichunmi crichishcangui .
40018016	Ashtahuangarin canda na cazungapaj munajpica , shujta cashpa ishcaita cashpapash pushashpami , cutin rina cangui . Ishcai cashpa , quimsa cashpapash , paicunami imata uyashcatapash , tucuita aliguta villajunajunga .
40018017	Paicunatapash na cazungapaj munajpica , tandanajuj crijcunamanmi villana cangui . Tandanajuj crijcunatapash na cazujpica , na Israel runatashna , impuestota japishpa causaj runatashna ricungui .
40018018	Na llullashpami , cangunataca cashna nini : Cai pachapi tucui imatapash huatashcashna saquijpica , jahua pachapipash huatashcashnami canga . Shinallata cai pachapi tucui imatapash cacharijpica , jahua pachapipash cacharishcami canga .
40018019	Cashnatapashmi nini : Shujllashnalla yarishpa , imagutapash Taita Diosta canguna puramanda ishcaipura tucushpa cai pachapi mañajpica , jahua pachapi tiajuj ñuca Taitami caranga .
40018020	Shinallata maipimi ñuca shutipi ishcai cashpa , na cashpaca quimsa cashpapash tandanajujpica , ñucaca paicunapaj chaupipimi cani — nijurcami .
40018021	Shina nijpi quimirishpami , Pedroca cashna nirca : — Apunchi Jesús , maijan huauqui cashpapash , ñucata fiñashpa juchata rurajpica , ¿ mashnacamanda perdonasha ? ¿ Canchiscaman perdonanaca alichu , imata ? — nishpami tapurca .
40018022	Shina tapujpimi Jesusca , cashna nijurca : — Canchiscamanlla perdonaitaca , na ninichu . Ashtahuangarin canchis chunga canchistapash yalishpami perdonana cangui ninimi .
40018023	Jahua pachapi Dios mandajujca , shuj llactata jatun mandaj mandajunshnami . Chai mandajca : ‘ Ñuca imata charishcatapash , ¿ imatata rurarcanguichi ? ’ nishpami , paipaj servijcunataca tapuchirca .
40018024	Tapuchi callarijpica , sucta huaranga pusaj patsaj quintal culquita na tigrachishpa purij runatami , jatun mandajpaj ñaupajman apamunajurca .
40018025	Chai runagutaca na tigrachi ushajpimi , divimanda japingapaca : ‘ Paipaj huarmindi , huahuacunandi , imata charishcatapash tucuilla jatugrichi ’ nishpa mandarca .
40018026	Shina nijpimi , jatun mandajpaj ñaupajpica cungurishpa : ‘ Culquigutaca , tucuillagutamari tigrachipasha . Ashaguta shuyapai , amo taitalla ’ nishpami mañarca .
40018027	Shina nijpica , ninanda llaquishpami : ‘ Chai culquitaca , ama tigrachishpa saquinguilla ’ nishpa chai amoca , chai servijtaca yanga cacharirca .
40018028	Shina cacharijpi chai servij runa rijushpaca , paiman patsaj denario nishca culquita na tigrachishpa purij cumba runatami tuparirca . Chai runagutaca , cungapi llapishpami : ‘ Ñuca culquita tigrachihuai ’ nijurca .
40018029	Shina nijpi , paipaj ñaupajpi chai runagu cungurishpami : ‘ Culquigutaca , tucuillaguta tigrachishamari . Ashaguta shuyapai ’ nishpa mañajurca .
40018030	Ashtahuangarin shina mañajpipash , paica na shuyashpami chai runagutaca , prezuna huasipi churachirca . Divishca culquita tigrachingacamanmi , shina churachirca .
40018031	Chashna llaquichijujta caishuj servijcuna ricushpaca , ninandami llaquirirca . Paicunami , chashna rurashcataca , paicunata mandajman villangapaj rinajurca .
40018032	Shina villajpimi chai amoca , chai runata cayachun cachashpa cashna nirca : ‘ Canga , jatun nali runami cashcangui . Can ñucaman cunata charishcata cungapaca , ashaguta shuyapai nishpa mañajpica , saquinguilla nishpami candaca cacharircani .
40018033	¿ Nachu cambash , cambaj cumbataca chashnallata llaquina carcangui ? Candaca llaquishpami , ñucaca yanga cacharircani ’ nircami .
40018034	Shina nishpami , chai mandajca ninanda fiñarishpa , culquita tucuilla cungacaman , macachun macaj runacunaman cugrichi nishpa , chai runataca cacharca .
40018035	Maijan crijpash , cangunata imatapash nalita rurajpi , na tucui shunguhuan perdonajpica , chashnallatami jahua pachapi tiajuj ñuca Taitapash , cangunataca llaquichinga — nijurcami .
40019001	Shina yachachishca jipami Jesusca , Galilea llactamanda llujshishpa , Jordán shuti yacuta chimbashpa , Judea llactaman chayagrirca .
40019002	Ashtaca ashtaca gentecuna catishpa rinajujpimi , huañujujcunata Jesusca alichijurca .
40019003	Chaiman fariseocuna shamushpami , imata tigrachijpipash juchachingapaj munashpa , cashna tapunajurca : — Maijan runapash , paipaj huarmita imamandapash juchachishpa jichushpaca , ñucanchita mandashca shimipi nijunshna , ¿ alichu canga , imata ? — ninajurcami .
40019004	Shina ninajujpimi Jesusca , cashna nirca : — Diosca , cai pachata churashpami : ‘ Jaritapash , huarmitapash rurarca ’ nishcataca , ¿ nachu leyishcanguichi ?
40019005	Diosca , cashnatapashmi nirca : ‘ Shinamandami jarica , taitatapash , mamatapash saquishpa , paipaj huarmihuan causangapaj tandanajunga . Shina tandanajushpaca , ishcai cashpapash , shujlla aicha tucushpami causanajunga ’ nircami .
40019006	Chashna cashpami , na ashtahuan ishcai cashpa , shujlla cuerpo tucushpa causanajun . Shina cashcamandami , Taita Dios chashna tandachishcataca , runaca napacha shicanyachi ushana — nircami .
40019007	Shina nijpimi fariseocunaca , Jesustaca cashna ninajurca : — ¿ Imashpata cazarashca cashpata jichushpa saquina cartata escribishpa , huarmiman cushpalla jichunallami nishpa , Moisesca mandashca canga ? — ninajurcami .
40019008	Shina nijpimi Jesusca , paicunataca cashna nirca : — Canguna shinlli shungucuna cajpimi , huarmitaca jichunallami nishpa , Moisesca nijushca . Ashtahuangarin cai pachata churai punllacunapica , na chashnachu carca .
40019009	Shinamandami cangunataca , cashna nini : Napash huainayajpita , paipaj huarmita shuj runa yangamanda jichushpa , shujhuan cazarashpaca , huainayashpami causajun . Shinallata cusa jichushca huarmihuan pipash cazarashpaca , huainayashpallatami causajun — nircami .
40019010	Shina nijpimi paipaj yachajujcunaca , cashna ninajurca : — Cazarashca jahua , huarmita na jichunalla cajpica , ama cazarashpa causanami ashtahuan ali canga — ninajurcami .
40019011	Shina nijpimi Jesusca , cashna nirca : — Cai ñuca yachachishcataca , na tucuicuna chasqui ushanllu . Chaitaca , Taita Dios yachachijpillami , maijambash chasqui ushan .
40019012	Huaquingunaca , mamapaj vijsamandallatami , capashcashna huacharin . Huaquin runacunaca , capai tucushca cashpami , na cazarashpa causan . Cutin shujcunaca , jahua pachapi Dios mandajujpi causangapaj munashpami , na cazarashpa capashcashna causanajun . Maijambash cai ñuca yachachishcata chasquishpaca , chasquichun — nircami .
40019013	Chai jipami , huahuacunapaj uma jahuapi maquita churashpa , Taita Diosta mañachun nishpa , Jesuspajman huahuacunata apamushca carca . Ashtahuangarin huahuacunata apamujcunataca , paipaj yachajujcunaca jarcashpami rimanajurca .
40019014	Ashtahuangarin Jesusca , cashnami nirca : — Huahuacuna ñucapajman shamuchunga , saquinallami canguichi . Na jarcashpa rimanachu canguichi . Jahua pachapi Dios mandajuj llactaguca , cai huahuacunashna shamujcunapajmi — nircami .
40019015	Shina nishpa , huahuacunapaj uma jahuapi maquita churashpaca , Jesusca chaimanda rircallami .
40019016	Shuj runaguca , Jesuspajman shamushpami cashna nirca : — Aliguta Yachachij , causaita causagrinata ñuca charingapaca , ¿ ima aligutata rurana capani ? — nircami .
40019017	Shina tapujpimi Jesusca , cashna nirca : — ¿ Imashpata ñucataca , ali runagumi cangui nihuangui ? Pipash alica na tianllu . Taita Diosllami alica tian . Causaita causagrinata charingapaj munashpaca , Dios mandashca shimicunatami pactachina cangui — nircami .
40019018	Shina nijpimi : — Chai mandashcacunaca , ¿ maijanda capan ? — nirca . Shina nijpimi Jesusca , cashna nijurca : — Ama huañuchinguichu , cazarashca jahua ama shujcunahuan causanguichu , ama shuhuanguichu , ama chashnapachami nishpa juchachishpa villanguichu .
40019019	Cambaj taitata , mamatapash alicachingui . Cambaj cumba runagutaca , imashna can juyarishnallata juyangui — nijurcami .
40019020	Shina nijpimi chaira viñai chai runaca , cashna nirca : — Chaicunataca , huahuamandapachami tucuita pactachijupani . ¿ Imatata ashtahuan pactachinara capani ? — nircami .
40019021	Shina nijpimi Jesusca , cashna nirca : — Taita Diospaj ñaupajpi alipi ricuringapaj munashpaca , can imata charishcatapash tucuilla jatugri . Chai culquitaca , imagutapash na charijcunaman caragri . Chashna carashpaca , jahua pachapimi ninan charij cangui . Chai jipaca , ñucata catihuailla — nircami .
40019022	Jesús chashna nijpica chai runaca , ashtaca charij cashcamandaca ninanda llaquirishpa rircallami .
40019023	Shina rijpimi Jesusca , paipaj yachajujcunataca cashna nijurca : — Na llullashpami , cangunataca cashna nini : Ninan charij shuj runapaca , jahua pachapi Dios mandajuj llactaguman yaicunaca , ninan shinllipachami .
40019024	Cashnatapashmi cangunataca nini : Taita Dios mandajuj llactaguman shuj ninan charij runa yaicungapaj randica , camello nishca animalrapashmi , auja utujuta fangalla yalinman — nircami .
40019025	Shina nijpimi paipaj yachajujcunaca , ninandapacha manllarishpa cashna ninajurca : — Shinaca , ¿ pita quishpiri ushangayari ? — nishpa , paicunapura nirinajurca .
40019026	Shina nirinajujpimi Jesusca , paicunata ricushpa cashna nirca : — Gentecunapaca , caica napacha ushanallachu . Ashtahuangarin Taita Diospaca , tucui ushanallami — nircami .
40019027	Shina nijpimi Pedroca , cashna nirca : — Ricui , ñucanchica imaguta charishcatapash tucuita saquishpami , candaca catinajunchi . Shina catishcamandaca , ¿ imagutashi charishun ? — nishpami tapurca .
40019028	Shina tapujpimi Jesusca , paicunata cashna nirca : — Na llullashpami , cangunataca cashna nini : Taita Dios tucuita mushujyachi punllapimi , Runa Aichayu tucushca ñucaca , punchapamba tiarinapi tiarishpa mandajusha . Chai punllapimi , ñucata catinajushcamandaca , cangunapash chunga ishcai tiarinapi tiaringuichi . Shina tiarishpami , chunga ishcai Israel aillucuna imata rurashcatapash , canguna ricuchishpa mandanguichi .
40019029	Maijan cashpapash , ñuca shutipi villangapaj , paipaj huasita , huauquicunata , panicunata , taitata , mamata , huarmita , huahuacunata , paipaj alpacunata saquishcamandaca , patsaj viajetapash yalitami chasquinga . Shinallata causaita causagrinatapashmi japinga .
40019030	Ashtahuangarin ashtacacuna pundapi churai tucushpa causajcunaca , huashamanmi churai tucunajunga . Shinallata huashaman churai tucushcacunaca , pundapimi churai tucunajunga .
40020001	Jahua pachamanda Dios mandanaca , uvas chagrata charij runashnami . Chai runaca , uvasta pallachingapajmi runacunata mascangapaj , tutamandata jatarishpa rirca .
40020002	‘ Shuj punllaguta pallashpa chishajpica , shuj denario nishca culquigutami cupasha ’ nishpami , chai runaca pallajcunahuan parlarca . Ña ari nijpimi , paipaj chagrapi uvasta pallachun cacharca .
40020003	Chai runaguca , cutinmi iscun horas ña tucunallapica , plazaman tigrarca . Chaipica , yanga yanga tianajuj runacunatami ricurca .
40020004	Chaicunata ricushpaca : ‘ Ñuca chagragupi uvasta pallangapaj , ¿ nacha cangunapash ripanguichiman ? Cuna cashcagutapachami cupasha ’ nircami . Shina nijpimi , paicunaca rirca .
40020005	Chai runaguca , chaupi punllapipash , ña quimsa horas tucujujpipash , cutinmi chashnallata mascangapaj rirca .
40020006	Shinallata ña picha horas chishi tucujujpipash , cutinmi plazaman rirca . Chaipica , yanga yanga tiashpa chishanajuj shuj runacunatami ricurca . Paicunatapash : ‘ ¿ Imashpata chashna chishanajunguichi ? ’ nishpami tapurca .
40020007	Shina tapujpica : ‘ Imata ruranapash na taririjpimi , cashna chishanajunchi ’ ninajurcami . Shina nijpimi : ‘ Ñuca chagragupi uvasta pallangapaj , ¿ nacha cangunapash ripanguichiman ? Cuna cashcagutapachami cupasha ’ nirca .
40020008	Ña tutayajujpimi , chagrayu runaguca , mayordomota cashna nirca : ‘ Pallajcunata cayashpa , jipa shamujmandara callarishpa , punda shamujcunamambash cungui ’ nircami .
40020009	Ña shamujushpaca , chishi chishipi yaicujcunara punda shamushpami , shuj denario nishca culquigutaca japinajurca .
40020010	Pallangapaj punda yaicujcunapash shamushpaca : ‘ Ñucanchicarin ashtahuanmi japishun ’ yashpami shuyanajurcami . Ashtahuangarin paicunapash , shujlla denario culquigutami japinajurca .
40020011	Chashna japishpami , chagrayu amotaca , fiñashpa rimashpa ,
40020012	cashna ninajurca : ‘ Caicunaca , chairalla yaicumushpa , shuj horastallamari pallanajurca . Ñucanchicarin , ninanda shaijushpa rupaipipash llaquinayaitami pallashpa chisharcanchi . ¿ Imashpata paicunamambash , ñucanchimambash chashnallatata cungui ? ’ ninajurcami .
40020013	Chashna nijpimi , chagrayu amoca , paicuna puramanda shuj runataca , cashna nirca : ‘ Ricui , amigo . Candaca , ima nalitapash na rurashcanichu . ¿ Nachu shuj denario culquiguta cusha nijpi , canga ari nihuarcangui ?
40020014	Can japina cashca culquitaca japishpa rilla . Cambaj jipa shamujmambash , canmanshnallatami cungapaj munani .
40020015	¿ Nachu ñuca culquitaca , ñuca munashcashna cunalla cani ? ¿ Na cashpaca , ali shunguta ñuca charijpichu , paica ama chashnallata japishcanman yashpa fiñahuangui ? ’ nijurcami .
40020016	Chashnami , pundapi churai tucushcacunaca , huashaman churai tucunajunga . Shinallatami huashaman churai tucujcunapash , pundapi churai tucunajunga . Ashtacacunami cayai tucunajun . Shina cashpapash , huaquingunallami agllai tucushca — nijurcami .
40020017	Jesusca , Jerusalenman vichai rijushpami , paipaj chunga ishcai yachajujcunatalla , ashaguta ladoman pushashpa , ñambi cashna nijurca :
40020018	— Ricuichi cunanga , Jerusalenmanmi vichai rinajunchi . Chaipimi , Runa Aichayu tucushca ñucataca , curacunata mandaj curacunapajman , mandashca shimita yachachijcunapajman japishpa apahuanga . Chaicunami ñucataca , huañunapachami cangui ninajuhuanga .
40020019	Shinallata na israelcunamanmi japichihuanga . Paicunaca , ñucataca asishpa ricushpami , astitapash astihuanga . Chai jipami , cruzpi chacatashpa huañuchihuanga . Ashtahuangarin quimsa punllahuanga causarishallami — nijurcami .
40020020	Chai jipami , Zebedeo shuti runagupaj mamaca , ishcai churicunandi , Jesuspaj ladoman quimirishpa , paipaj ñaupajpi cungurishpaca : — ¿ Nacha ñuca mañashcaguta uyahuanguiman ? — nirca .
40020021	Shina nijpimi : — ¿ Imagutata munanguiyari ? — nishpa , Jesusca tapurca . Shina tapujpimi , chai huarmica cashna nirca : — Can mandangapaj tiarishpaca , cai ñuca ishcai churigucunataca , shujtaca ali ladoman , shujtaca lluqui ladoman tiachipangui — nircami .
40020022	Shina nijpimi Jesusca , cashna nishpa tigrachirca : — Na yachaimandami , chashna mañahuanguichi . ¿ Cangunaca , ñuca ufiana vasomanda ufiai ushanachu canguichi ? ¿ Ñuca bautizarinashna bautizari ushanachu canguichi ? — nircami . Shina tapujpimi paicunaca : — Ari , ushapashunllami — ninajurca .
40020023	Shina nijpimi Jesusca , cashna nirca : — Ñuca vasomandaca ufianguichipachami . Ñuca bautizarinashna bautizaritapash ushanguichimi . Shina rurajpipash , ñuca ali ladopi , lluqui ladopi tiarichunga , na ñuca cunachu cani . Ashtahuangarin maijangunaman ñuca Taita alichishcamanmi cunga — nircami .
40020024	Chai ishcai huauqui purahuanlla , Jesús chashna parlajujta uyashpami , caishuj chungapura yachajujcunaca ninanda fiñarirca .
40020025	Shinamandami Jesusca , paicunata cayashpa cashna nijurca : — Llactacunata jatun mandajcunami , shuj llactapi causajcunataca , ninanda mandashpa charin . Shinallata mandaj puracunapash , ashtahuan mandai ushajllami , caishujcunatapash mandanajun . Chaitaca , cangunallata yachanguichimi .
40020026	Canguna purapica , na chashna tucungachu . Ashtahuangarin maijambash mandaj tucungapaj munashpaca , canguna purapi servishpa causachun ninimi .
40020027	Canguna purapi maijambash punda cangapaj munashpaca , cangunata servishpa causachun ninimi .
40020028	Shinallatami Runa Aichayu tucushca ñucapash , ñucata servihuaichi ningapaca , na shamurcani . Ashtahuangarin shujcunata servishpa , ashtacacunata ñuca huañushpa quishpichingapajmi shamurcani — nijurcami .
40020029	Jericó shuti pueblomanda paipaj yachajujcunandi , Jesús llujshishpa rijujpica , ashtaca ashtaca gentecunami catishpa rinajurca .
40020030	Chai ñambica , ishcaipura ñausa runacunami tianajushca carca . Paicunaca : “ Jesusmi shamujun ” nijta uyashpami : — ¡ Ñaupa taita Davidpaj Churi , Apunchi Jesús , ñucanchitaca llaquihuayari ! — nishpa ninanda caparinajurca .
40020031	Shina caparinajujpimi : — ¡ Ama caparishpa , upalla caichi ! — nishpa , gentecunaca jarcanajurca . Shina jarcajpipash : — ¡ Ñaupa taita Davidpaj Churi , Apunchi Jesús , ñucanchitaca llaquihuayari ! — nishpami , ashtahuan caparinajurca .
40020032	Shina caparinajujpimi , Jesusca shayarishpa , paicunata cayarca . Shina cayashpami : — Cangunaca , ¿ imagutata rurachun munanguichi ? — nishpa tapurca .
40020033	Shina tapujpimi paicunaca : — Ñucanchi ñavigu ricuchun alichihuai , Apunchi Jesús — ninajurca .
40020034	Shina ninajujpimi , Jesusca ninanda llaquishpa , paicunapaj ñavipi tacarirca . Shina tacarijpica , chai ñausa runacunaca ñapash ali tucushpami , Jesusta catishpa rinajurca .
40021001	Jerusalenman Jesús ña chayajushpaca , Olivos shuti loma ladopi tiajuj Betfagé shuti pueblomanmi chayamurca . Chai pueblomandami Jesusca , paipaj yachajuj puramanda ishcaita cacharca .
40021002	Paicunataca , cashnami nijurca : — Chimba lado uchilla llactaguman ripaichi . Chaipimi , paya burroguta huatashcata , maltun burrogundi shayajujta taringuichi . Chai burrogucunataca cacharishpa apamupanguichilla .
40021003	Canguna cacharijujpi , pipash imatapash nijpica : ‘ Apunchi Jesús apamugrichi nijpimi apanajupanchi . Ñapash apamushunllami ’ ninguichi — nishpami cacharca .
40021004	Profeta rimashca pactachunmi , Jesusca chashna rurajurca . Chai villaj runaca , cashnami nishca carca :
40021006	Chai ishcai yachajujcuna rishpaca , Jesús mandashcashnami ruranajurca .
40021007	Paya burrota , maltun burrondi apamushpaca , paicunapaj jahualla churajunacunatami , burrocunapaj lomopi churanajurca . Shina churajpimi Jesusca , maltun burrogupi tiarirca .
40021008	Jesús ña rijujpica , ashtaca ashtaca gentecunami , paicunapaj churajunataca , ñambi mandanajurca . Huaquingunaca , quiru malquicunata cuchushpami , ñambi mandanajurca .
40021009	Chai gentecunaca , Jesusta chaupipi churashpami , ñaupajtapash huashatapash rinajurca . Paicunaca , cashna nishpami ninanda caparinajurca : — ¡ Ñaupa taita Davidpaj Churica , alicachi tucushca cachun ! ¡ Taita Diospaj shutipi shamujujca , aligumari cangui ni tucushca cachun ! ¡ Jahua pachapi tiajuj Diosca , alicachi tucushca cachun ! — ninajurcami .
40021010	Jerusalenman Jesús yaicujpica : — ¿ Maijan runatayari ? — nishpami , chai pueblopi causaj gentecunaca , tucuilla ninanda manllarishpa tapunajurca .
40021011	Shina tapunajujpimi : — Cai runaguca , profeta Jesusmari . Paica , Galilea llactapi tiaj Nazaret pueblomandami shamujun — nishpa , gentecunaca villanajurca .
40021012	Jerusalenbi cashpami Jesusca , Taita Diospaj huasiman yaicurca . Chai ucumandaca , jatushpa tianajuj runacunatapash , randishpa purijcunatapash llujchishpami calpachijurca . Culquicunata randishpa jatushpa tiajcunapaj mezacunatapash , palomacunata jatujcuna tianajushcacunatapash urmachishpami saquirca .
40021013	Shinallata Jesusca , cashnami nirca : — Escrbishcapica cashnami nijun : ‘ Ñuca huasiguca , ñucata mañana huasigumi ni tucushcami canga ’ nijunmi . Ashtahuangarin cangunaca , shuhuacuna pacajuj utujutashnami , cai huasitaca rurashcanguichi — nircami .
40021014	Diospaj huasi ucupica , ñausacunapash , jangacunapash paipajman shamujpimi , Jesusca paicunataca alichijurca .
40021015	Ashtahuangarin shina juyailla alichijujta ricushpami , curacunata mandajcunapash , mandashca shimita yachachijcunapash fiñarca . Shinallata : “ ¡ Ñaupa taita Davidpaj Churica , alicachi tucushca cachun ! ” nishpami , uchilla huahuacuna caparinajurca . Shina caparinajujpimi , ashtahuan ninanda fiñarca .
40021016	Chashna fiñashpami : — Cai uchillacuna cashna caparinajujtaca , ¿ nachu uyangui ? — ninajurca . Shina nijpimi Jesusca , cashna nirca : — Ari , uyajunimi .
40021017	Shina nishpallami , paita fiñajcunapajmanda anchurishpa , Jerusalenmandaca llujshishpa , Betania puebloman rirca . Chai pueblopimi , tutaca pacarirca .
40021018	Jerusalén puebloman tutamanda tigramujushpami , Jesusca ninanda yarjachirca .
40021019	Ñan ladopi jigos yura shayajujta ricushpami Jesusca , chai yuraman quimirirca . Chai yurapica , fangacunalla junda , imapash na fucushca cajpimi : — Cunanmandapacha ima horapash ama ashtahuan fucunguichu — nirca . Shina nijpimi , chai jigos yuraguca , ñapash chaquirca .
40021020	Shina chaquijta paipaj yachajujcuna ricushpaca , ninanda manllarishpami : — ¿ Imashpata chai yuraguca , ñapash chaquin ? — nishpa tapunajurca .
40021021	Shina tapujpimi Jesusca , paicunata cashna nijurca : — Na llullashpami , cangunataca cashna nini : Na ishcai shungu tucushpa aliguta crishpaca , cai jigos yurata ñuca chaquichishcatapash yalitami rurai ushanguichi . Canguna crishpa , cai urcuta : ‘ Caimanda anchurishpa , mama cuchaman huashajui ’ nijpica , huashajungallami .
40021022	Tucui shunguhuan crishpa , Taita Diosta mañashpaca , imagutapash japinguichipachami — nijurcami .
40021023	Diospaj huasiman yaicushpa Jesús yachachijujpimi , curacunata mandajcunapash , mandaj rucucunapash , paipajman ñapash quimirishpa Jesustaca , cashna nishpa tapurca : — ¿ Pipaj ushaihuanda caicunataca , chashna rurajungui ? ¿ Pita chashna rurachun , candaca mandarca ? — ninajurcami .
40021024	Shina nijpimi Jesusca , paicunata cashna nishpa tigrachirca : — Ñucapashmi , cangunataca shujta tapugrini . Chaita ñucaman canguna tigrachijpica , ñucapash pipaj ushaihuan cashna rurajushcata villashallami .
40021025	Juan bautizachunga , ¿ maimandata cachamushcanga ? ¿ Jahua pachamandachu cachamushcanga , na cashpaca runacunachu cachamushcanga ? — nijurcami . Shina tapujpimi , paicunapura cashna parlarinajurca : “ ¿ Ima nishunchita ? ‘ Juanga , jahua pachamanda cachamujpimi shamurca ’ nijpica : ‘ ¿ Imashpata pai villajujtaca , na crircanguichi ? ’ ningami .
40021026	‘ Runacuna cachamujpillami shamurca ’ ningapaca , gentecunata manllashpami , na ni ushanchi . Tucui gentecunami : ‘ Juandaca , Profetami shamurca ’ nishpa parlanajun ” nirinajurcami .
40021027	Shina ninajushpami , Jesustaca : — Na yachapanchica — ninajurca . Shina nijpimi Jesusca , paicunatapash cashna nirca : — Ñucapash , maijambaj ushaihuan cashna rurajushcataca , na villashachu .
40021028	Caitami tapugrini : ¿ Cangunaca imata yanguichi ? Shuj runaguca , ishcai churicunatami charirca . Punda churitaca : ‘ Cunanga , ri uvasta pallangui , huahua ’ nishpami , taitaca mandarca .
40021029	Shina nijpica : ‘ Na rinayanllu ’ nircami . Shina nishpapash , jipaman llaquirishpaca , rircallami .
40021030	Chai taitaca , punda churita mandashcashnallatami , jipa churitapash mandarca . Shina mandajpica : ‘ Ari ripashallami , taiticu ’ nishpapash , chai churica na rircachu .
40021031	Chai ishcai churicunamandaca , ¿ maijanda taita munashcata rurarca ? — nishpami , Jesusca tapurca . Shina tapujpica : — Punda churimi , taita munashcataca rurashca — ninajurcami . Shina nijpimi Jesusca , paicunataca cashna nijurca : — Na llullashpami , cangunataca cashna nini : Impuestota japijcuna , culquimanda huainayaj huarmicunarami , cangunata mishashpa , Taita Dios mandajujman yaicunajunga .
40021032	Ashtahuangarin imatapash cashcatapacha rurashpa causana ñanda ricuchishpa , Bautizaj Juan villangapaj shamujpipash na crishpami causarcanguichi . Shina cajpipash impuestota japijcuna , culquimanda huainayashpa causaj huarmicunarami crinajurca . Chashnata ricushpapash , canguna cringapaca , na llaquirishpami causarcanguichi .
40021033	Uyahuaichi , cutimbashmi cangunaman chimbapurashpa parlagrini : Shuj runaguca , paipaj alpapimi uvascunata tarpurca . Chai tarpushca alpataca , muyunditami jarcarca . Chaipillatami , uvasta cutana pushtutapash utujushpa rurarca . Shinallata shuj torretapashmi rurarca . Shina rurashpallami , alpata trabajaj shuj runacunaman chai alpata partido cushpa , caru llactaman rirca .
40021034	Ña fucuna punllacuna pactajpimi , chai alpayu runaca , chai runacunata uvas fucushcaguta , chaupiguta carai nishpa apamugrichun , paita servijcunata cacharca .
40021035	Ashtahuangarin chai runacunaca , chai servijcunata japishpami , shujtaca macarca , shujtaca huañuchirca , shujtaca rumicunahuanmi huañuchirca .
40021036	Chashna rurajpimi , punda cachashcatapash yali ashtahuan tauca servijcunata , alpayu runaca cacharca . Paicunatapash , chashnallatami chai runacunaca llaquichinajurca .
40021037	Chai alpayu runaca : ‘ Ñuca churigutaca manllashpa , imatapash na ningachu ’ yashpami , tucuicunapaj jipaca , paipaj churitapacha cacharca .
40021038	Ashtahuangarin alpata trabajaj chai runacunaca , chai churigu shamujujta ricushpaca , pai purami cashna ninajurca : ‘ Paillamari , cai alpataca japinga . Cai alpataca , ñucanchi japingapaj , paita huañuchingapaj shamuichi ’ ninajurcami .
40021039	Chai alpayu runapaj churigutacarin japishpami , uvas chagramanda llujchishpa huañuchinajurca .
40021040	Shina huañuchishcamanda alpayu runa shamushpaca , chai runacunataca , ¿ imatashi ruranga ? — nishpami tapurca .
40021041	Shina tapujpimi paicunaca , cashna ninajurca : — Chai nali runacunataca , llaquitapash na llaquishpami huañuchinga . Chai jipaca , paipaj uvas chagrataca fucujpi chaupingapaj munaj shuj runacunamanmi , chai alpayu runaca minganga — ninajurcami .
40021042	Shina nijpimi Jesusca , cashna nijurca : — Dios escribichishca Shimipi imata nijujtaca , ¿ ima horallapash nachu leyishcanguichi ? Chaipica cashnami nijun :
40021045	Jesús chashna chimbapurashpa parlajujpica , curacunata mandajcunapash , fariseocunapash , paicunata uyachishpami cashna parlajun ninajurcami .
40021046	Ashtahuangarin gentecuna Jesustaca : “ Profeta runami ” ninajurca . Shina ninajushcamandami paicunaca , Jesusta imashna japingapaj munanajushpapash , gentecunata manllashpa na japi ushanajurca .
40022001	Shina nishpallami Jesusca , cutin cashna chimbapurashpa parlashpa yachachijurca :
40022002	“ Jahua pachamanda Dios mandajujca , shuj jatun mandaj , paipaj churita cazarachishpa bodata ruranshnami .
40022003	Chai mandajca , bodaman cayashcacunata pushamuchunmi , paita servijcunata cacharca . Ashtahuangarin paicunaca , na shamungapaj munarcachu .
40022004	Jatun mandajca , shuj servijcunata cutin cachajushpami , cashna nirca : Bodaman cayashcacunataca , cashna nigripaichi : ‘ Micunapash yanushcallami . Ali virayashca huagracunata , llamacunatapash huañuchinajuchun , ñami mandarcani . Ñami tucuita alichishcalla , shamupaichi ’ nichunmi cacharca .
40022005	Shina pushangapaj rijpipash , chai cayashcacunaca na uyashpami , huaquingunaca alpata trabajangapaj , huaquingunaca jatunahuan rinajurca .
40022006	Ashtahuan shujcunaca , jatun mandaj cachashca runacunataca rimashpa pingaichishpami , macashpa huañuchinajurca .
40022007	Chashna ruranajujta uyashpaca chai jatun mandajca , ninandami fiñarirca . Shina fiñarishpami , chai huañuchijcunataca huañuchishpa , paicunapaj pueblotapash rupachishpa tucuchigrichun , paipaj soldadocunata cacharca .
40022008	Chai jipami , chai mandajca , paita servijcunata cashna nijurca : ‘ Bodata rurangapaca , tucuita ñami alichishcalla tiajun . Ashtahuangarin bodaman cayashcacunaca , napacha caiman shamui ushanachu .
40022009	Shina cashcamanda cunanga , jatun ñangunata rishpa , pipash tuparishcata cai bodaman pushamugrichi ’ nishpa cacharca .
40022010	Shina nijpi ñangunata rishpaca nalicunata , alicunatapash tucui tuparishcatami , chai servijcunaca tucuillata tandachimurca . Shina tandachijpimi , chai boda huasipica , cayashcacunaca jundarca .
40022011	Shina jundajpica chai jatun mandajca , chai shamushca gentecunata ricungapajmi yaicujurca . Chaipimi , bodaman shamuna churajunata na churajushpa shamushca runata ricurca .
40022012	Shina ricushpami : ‘ Ñuca cumbagu canga , ¿ imashpata bodaman shamuna churajunataca , na churajushpa shamurcangui ? ’ nishpa , chai mandajca tapurca . Shina tapujpipash , chai runaca upaman tigrashpa tiajurcallami .
40022013	Shinamandami , chai jatun mandajca : ‘ Cai runataca chaquindi , maquindi huatashpa , yana yana canllaman shitaichi ’ nishpa , paita servijcunata mandarca . Shinallata chai jatun mandajca : ‘ Chaipica huacashpa , quirutapash canirishpami tianajunga ’ nijurcami .
40022014	Cayai tucushca ashtacacunami , ashtahuangarin agllai tucushcacunaca huaquingunallami ” nijurcami .
40022015	Chai jipami , imata tigrachijpipash Jesusta juchachingapaj munashpa , fariseocunaca , paicuna puralla parlaringapaj , llujshishpa rirca .
40022016	Ña parlarishpaca , paicunapaj yachajujcunatami , mandaj Herodespaj puracunandi , Jesusta cashna nichun cacharca : — Yachachij , can na llullashpa yachachijujtaca yachapanchimi . Taita Dios munashcashna causachunmi , pimambash na llullashpa yachachijungui . Canga , pi mandachumbash na minishtinguichu . Gentecuna imashna cajtapash , na ricujunguichu .
40022017	Shina cajpimi candaca , cashna tapupanchi : Cesarman impuestota cunaca , ¿ ñucanchita mandashca shimipi nijunshna alichu , nachu ali ? ¿ Ima ninguita ? — nishpami tapunajurca .
40022018	Ashtahuangarin nali shunguhuan tapunajujta yachashpami , Jesusca paicunata cashna nirca : — Mishqui shimi , jayaj shungucunami canguichi . ¿ Imashpata ñucataca , imata tigrachijta uyashpa juchachingapaj shamunguichi ?
40022019	Impuestota cuna shuj culquita apamuichi , ricusha — nijpimi paicunaca , shuj denario culquita curca .
40022020	Chaita cujpi ricushpaca : — ¿ Pipaj ñavita , pipaj shutita cai culquipica tiajun ? — nishpami , Jesusca tapurca .
40022021	Shina tapujpimi : — Cesarpajmi — ninajurca . Shina nijpimi Jesusca , cashna nirca : — Cesarpaj cajpica , Cesarmanllatami cuna canguichi . Ashtahuangarin Taita Diospaj cajtaca , Taita Diosmanmi cuna canguichi — nircami .
40022022	Shina nijpimi ninanda manllarishpa , Jesuspaj ladomandaca anchurishpa rinajurca .
40022023	Chai punllallatami , Jesusta tapungapaj saduceocunaca , huaquingunalla shamurca . Paicunaca : “ Huañushcacunaca na causaringachu ” nishpa purijcunami .
40022024	Paicunami Jesustaca , cashna nishpa tapurca : — Yachachij . Ñucanchimanmi Moisesca , cashna nishpa saquishca : ‘ Shuj runaca , huahuacunata nara charishpallatami , paipaj huarmitaca saquishpa huañunga . Chai huarmitaca , paipaj cati huauqui cazarashpami , punda huauquipaj randi huahuacunata charinga ’ nishcami .
40022025	Ñucanchi llactapimi , canchis huauquipura tiarca . Punda huauquica , cazarashpallami huañurca . Huahuacunata nara charishpallata huañushpaca , paipaj huarmitaca paipaj cati huauquimanmi saquirca .
40022026	Chai cati huauquipash , cazarashpallami huañurca . Chaipaj cati huauquipash , chashnallatami huañurca . Chashnami , chai canchispura huauquicunaca huañurca .
40022027	Paicuna tucuilla huañushca jipami , chai huarmipash huañurca .
40022028	Huañushcacuna causarimui punllapica , chai canchis huauqui purapaca , ¿ maijambajta huarmi canga ? Chai huarmitaca , chai tucui canchis purami cazararca — ninajurcami .
40022029	Shina nijpimi Jesusca , paicunaman cashna nishpa tigrachirca : — Cangunaca , Dios escribichishca Shimitapash na yachashpa , pai ninan ushaita charijtapash , na yachashpami chashna pandashpa causanguichi .
40022030	Huañushcacuna causarimui punllapica , pipash na cazarangachu . Cazaranapash na tiangachu . Ashtahuangarin jahua pachapi tiajuj Taita Diospaj angelcunashnami canga .
40022031	Ashtahuangarin huañushcacuna causarinata Taita Dios cangunaman villashcataca , ¿ nachu leyishcanguichi ? Paica , cashnami nirca :
40022032	‘ Ñucami Abrahambaj , Isaacpaj , Jacobopaj Taita Dios cani ’ nircami . Taita Diosca , huañushcacunapaj Taita Diosca na canllu . Ashtahuangarin causajcunapaj Taita Diosmi — nircami .
40022033	Jesús chashna yachachishcataca , gentecunaca manllarishpami uyanajurca .
40022034	Jesús yachachijushpa , saduceocunata upallayachishcata fariseocuna yachashpami , paicuna puralla parlaringapaj apash tandanajurca .
40022035	Paicuna puramanda , mandashca shimita yachachij shuj runami , imata tigrachijpipash juchachingapaj Jesustaca , cashna nishpa tapurca :
40022036	— Mandashca shimica , ¿ maijanda ashtahuan yali ali capan , Yachachij ? — nircami .
40022037	Shina nijpimi Jesusca , cashna nijurca : — Mandashcapica cashnami nijun : ‘ Cambaj Taita Diostaca , tucui shunguhuan , tucui almahuan , tucui yuyaihuan juyangui ’ nijunmi .
40022038	Cai mandashca shimimi , tucuimanda punda ashtahuan yali ali .
40022039	Chaipaj cati mandashca shimipash , chashnallatami nijun : ‘ Cambaj cumba runagutaca , imashna can juyarinshnallata juyangui ’ nijunmi .
40022040	Cai ishcai mandashca shimicunami , Moisés mandashca shimicunatapash , Profetacuna villashca shimicunatapash , sapishna charijun — nijurcami .
40022041	Fariseocunataca , chaipillata tandanajushca tianajushpami Jesusca , cashna nishpa tapurca :
40022042	— Quishpichij Cristotaca , ¿ maijan yanguichita ? ¿ Pipaj churita canga ? — nijpimi : — Davidpaj churimi canga — ninajurca .
40022043	Shina nijpimi Jesusca , cashna nirca : — ¿ Imashpata Davidca , Diospaj Espíritu yarichijpi Cristotaca : ‘ Jatun Diosmi ’ nijushcanga ? Davidllatami cashna nijurca :
40022046	Shina nijpica , pipash na ashtahuan imatapash ni usharcachu . Chai punllamandapachami Jesustaca , na ashtahuan pipash tapui usharca .
40023001	Chai jipami Jesusca , chai uyanajuj gentecunatapash , paipaj yachajujcunatapash , cashna nijurca :
40023002	“ Mandashca shimita yachachijcunapash , fariseocunapash : ‘ Moisés mandashca shimicunata yachachishpami tianajun .
40023003	Shinamandami paicuna imata yachachijpipash , rurashpa pactachishpa causana canguichi . Ashtahuangarin paicunallata yachachishpapash , na pactachinajunlllu . Shina cajpimi , na paicunashna causana canguichi ninimi .
40023004	Paicunaca , shuj jatun quipita huatashpa , shuj runaman apachinshnami , na pactachi ushanallata yachachinajun . Chashna yachachishpapash , chai quipita na tacarinshnami , paicunallata na pactachingapaj munan .
40023005	Imata rurashpapash , gentecuna alicachishpa ricuchun yashpallami ruranajun . Paicunaca , Diospaj Shimitapash , shuj shimigutalla frentepi , maquipi huatarishpami purinajun . Shinallata jatun flecocunahuan jahualla churajunata rurashpami churajushpa purinajun .
40023006	Shinallata boda huasicunapipash , alipilla tiarishpami purinajun . Shinallata tandanajuna huasicunapipash , paicunata alicachishpa ricunajuchunmi , ñaupajpi tiarinajun .
40023007	Paicunata manllashpa , plazacunapipash tucuicuna alillachu capanguichi ninajuchunmi munan . Shinallata : ‘ Yachachij , Yachachij ’ nishpa rimachunmi munan .
40023008	Ashtahuangarin cangunaca , gentecuna : ‘ Yachachij ’ nishpa rimachunga , na munanachu canguichi . Cangunata Quishpichij Cristo cajpimi , Yachachijtaca ñucatalla charinguichi . Cangunaca , tucuillami huauquicunalla canguichi .
40023009	Cangunaca , jahua pachapi tiajuj shujlla Taitatallami charinguichi . Shina cajpimi , cai pachapi causajcunataca , na pitapash taita nina canguichi .
40023010	Cangunata Quishpichij Cristo cajpimi , cangunata Yachachijtaca , ñucatalla charinguichi .
40023011	Maijambash cangunata mandaj cashpaca , cangunata servishpa causachun ninimi .
40023012	Jatun tucushpa purijtaca , yangapimi churanga . Ashtahuangarin na jariyashpa purijca , jatunyachi tucungami .
40023013	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Cangunaca , jahua pachapi Dios mandajuj llactaguman gentecuna ama yaicuchunmi , punguta vichanshna jarcanajunguichi . Chashna cashpami , cangunapash na yaicushpa , yaicungapaj munajcunatapash jarcanajunguichi .
40023014	Mandashca shimita yachachijcuna , fariseocuna , ¡ aij imachari tucunguichi ! Cangunaca , mishqui shimi , jayaj shungucunami canguichi . Canguna , sapalla huarmicunapaj huasicunatapash langanshna quichushpami puringuichi . Chashna rurashpaca , alipi ricuringapaj yashpami , Taita Diostaca unai unaita mañaj tucunajunguichi . Chashna cashcamandami cangunaca , ashtahuan ninanda llaquichi tucunguichi .
40023015	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Canguna yachachishcata shujllapash catichunmi , mama cuchatapash , alpatapash rinajunguichi . Canguna yachachishcata ña catijpica , ucu pachapi cangunatapash ashtahuan yali llaquichi tucuchunmi tigrachinguichi .
40023016	Ñausashna causajcunata pushajcuna , ¡ aij cangunaca , imachari tucunguichi ! Cangunaca cashnami ninajunguichi : ‘ Diospaj huasimandami nishpa juramentushpaca , na pactachishpa saquinallami . Ashtahuangarin Diospaj huasi ucupi tiajuj oromandami nishpa juramentushpaca , pactachinapachami ’ ninajunguichimi .
40023017	¡ Juizu illaj , ñausashna causajcuna ! ¿ Maijanda ashtahuan yali canga ? ¿ Orochu yali canga , na cashpaca orotapash paipajlla cachun rurajuj Diospaj huasichu yali canga ?
40023018	Cangunaca , cashnatapashmi yachachinguichi : ‘ Altarmandami nishpa juramentushpaca , na imapashchu . Ashtahuangarin Taita Diosman imaguta carashca , altar jahuapi tiajujmandami nishpa juramentushpaca , pactachinapachami ’ ninguichimi .
40023019	¡ Juizu illaj , ñausashna causajcuna ! ¿ Maijanda ashtahuan yali canga ? ¿ Diosman carashcachu yali canga , na cashpaca Diosman carashcatapash , paipajlla cachun ruraj altarchu yali canga ?
40023020	Altarmandami nishpa maijambash juramentushpaca altarmandapash , chai jahuapi Taita Diosman carashca tucui ima tiajcunamandapashmi juramentun .
40023021	‘ Diospaj huasimandami ’ nishpa maijambash juramentushpaca , chai huasi ucupi causaj Taita Diosmandami juramentun .
40023022	Shinallata : ‘ Jahua pachamandami ’ nishpa maijambash juramentushpaca , Taita Dios tiajuj jatun tiarinamandapash , Taita Diosmandapashmi juramentun .
40023023	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Cangunaca , mentatapash , anistapash , cominostapash , chungamanda shujgutami , Taita Diosman caranata yachanguichi . Mandashca shimipica : ‘ Imatapash cashcatapacha rurashpa causangui , shujcunatapash llaquishpa juyangui , Diostapash ali cringui ’ nishpami yachachijun . Ashtahuangarin chaitarami na rurashpa causanguichi . Chaita aliguta pactachishpami , Diosman caranatapash na saquishpa causana canguichi .
40023024	¡ Cangunaca , shujcunata pushanajushpapash , ñausashnamari purinajunguichi ! Micunapi jamzi chuspi huashajujpica , shushunatami yachanguichi . Chashna cashpapash , camello animalta langanshnami , imatapash nalita ruranajunguichi .
40023025	Mandashca shimita yachachijcuna , fariseocuna , ¡ aij imachari tucunguchi ! Cangunaca mishqui shimi , jayaj shungucunami canguichi . Cangunaca , vasotapash , platotapash huashatallami ali maillanguichi . Ashtahuangarin cangunapaj shungupica , shuhuana yuyaihuan imatapash cashcatapacha na rurana yuyaihuan jundami canguichi .
40023026	¡ Ñausashna causaj fariseo ! Vasota , platotaca ucutarami ali maillana cangui . Shina rurajpimi , huashandi tucuilla mapa illaj ricuringa .
40023027	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Cangunaca , bovedata yurajyachishpa , juyailla alichishcashnami canguichi . Chashna cashpapash chai boveda ucupica , huañushcacuna ismushca tullucuna jundanshnami cajunguichi .
40023028	Chashnapash cangunaca , ali runashnami , canllamanga tucuicunaman ricuringuichi . Ashtahuangarin shungupica , nij tucushpalla , imatapash nalitallami yarinajunguichi .
40023029	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Cangunaca , Profetacunata pambashca utujucunata cutin shayachijcunami canguichi . Imatapash cashcatapacha rurashpa causashca runacunataca , paitashnalla rurashpa yaringapajpash , pircashpa juyaillayachishpa alichijcunami canguichi .
40023030	Chashna alichishpaca , cashna ninatami yachanguichi : ‘ Profetacunata ñucanchipaj ñaupa taitacuna huañuchijui punllacunapi ñucanchi causashpaca , nachari paicunahuan cumba tucushpa huañuchinchimanllu carca ’ ninajunguichimi .
40023031	Chashna nishpaca , Profetacunata huañuchij runacunapaj miraicuna cajtami , cangunallata ricuchinajunguichi .
40023032	¡ Cangunapash , cangunapaj ñaupa taitacuna nalita rurashcashnallata rurangacaman , ashtahuan catishpa ruranajuichilla !
40023033	¡ Culebrashna nalicuna , cangunaca culebrashna causaj nali gentecunapaj miraicunamari canguichi ! Ucu pachapi ninanda llaquichi tucunamandaca , ¿ imashnashi quishpiringuichi ?
40023034	Shina cashcamanda ricuichi , Profetacunata , alipacha yachajushcacunata , yachachijcunatami cangunapajman cachamuni . Shina cachamujpimi , paicuna puramanda huaquingunataca huañuchinguichi . Shujcunataca chacatanguichimi . Huaquingunataca , canguna tandanajuna huasicunapimi astishpa , pueblon pueblon catiriashpa llaquichinguichi .
40023035	Imatapash cashcatapacha rurashpa causanajuj runacunata huañuchishcamandami , cangunaca ninanda llaquichi tucunguichi . Imatapash cashcatapacha rurashpa causashca Abel runata huañuchi callarishpaca , Berequías shuti runapaj churi Zacariastapashmi huañuchircanguichi . Paitaca , Diospaj huasihuan , altarhuan chaupipimi huañuchircanguichi .
40023036	Na llullashpami , cangunataca cashna nini : Chashna tucunaca , cunan cai viñaicunacamanmi shamunga .
40023037	¡ Jerusalén , Jerusalén , cangunaca Dios ima nishcata villajcunata huañuchijcunamari canguichi ! ¡ Cangunaman villachun Diosllata cachamushca runacunatapash , rumicunahuan huañuchijcunamari canguichi ! ¡ Shuj atalpa paipaj pollo huahuacunata tandachishpa ugllanshnami , cangunataca cutin cutin tandachingapaj munarcani ! ¡ Ashtahuangarin na munashpami puringuichi !
40023038	Ricuichi , cangunapaj huasica jichushcamari .
40023039	Cangunataca , cashnami nini : ‘ Jatun Diospaj shutipi shamujujtaca , Dios bendiciashca cachun ’ ninajuna punllacamanmi , cunanmandapacha cangunaca ñucataca na ricuhuanguichi ” nijurcami .
40024001	Diospaj huasi ucumanda Jesús llujshishpa rijujpimi , paipaj yachajujcunaca , paipaj ladoman quimirishpa , chai huasi imashna cajta ricuchinajurca .
40024002	Shina ricuchijpimi Jesusca , cashna nirca : — ¿ Tucui chaicunatachu ricunajunguichi ? Na llullashpami , cangunataca cashna nini : Caipica , shuj rumillapash na chai jahuan , chai jahuan quedangachu . Tucuillami urmachi tucunga — nircami .
40024003	Chai jipami , Olivos shuti lomaman paipaj yachajujcunandi rishpa , Jesusca tiarirca . Chaipi tiajujpimi paicunaca , paitalla cashna nishpa tapunajurca : — ¿ Ima horata chashna ninan llaquicunaca tianga ? ¿ Ima llaquita ricushpata , can shamuna punlla chayamujujtapash , cai pacha tucurinatapash yachashun ? Chaitaca ñucanchiman villayari — ninajurcami .
40024004	Shina nijpimi Jesusca , paicunaman cashna nishpa tigrachirca : — Pactarallapash pipash cangunatara umachinman .
40024005	Ashtacacunami : ‘ Ñucami , Quishpichij Cristo cani ’ nij tucushpa , ñuca shutipi shamunajunga . Paicunaca , ashtaca gentecunatami umachinajunga .
40024006	Jatun macanajuicunapash , ninan macanajuimi shamugrin ninajujtapashmi uyanguichi . Shina uyashpapash na musparishpami , aliguta catina canguichi . Chashna llaquicunaca tianapachami . Chashna cashpapash , tucurimui punllapachaca nara chayamungachu .
40024007	Shuj llactapi mandajcunahuan , chaishuj llactapi mandajcunahuanmi macanajunga . Llactacunata jatun mandaj puracunapash macanajungami . Shinallata jatun ung : uicunapash , ninan yarjaipash , alpa mama cuyushpa tucuchijuipash , shuj shuj llactacunapimi tianga .
40024008	Chai tucui llaquicunaca , callarillami canga . Ashtahuan jatun llaquicunami shamunga .
40024009	Chai punllacunapimi , ninanda llaquichinajuchun , cangunataca japichinajunga , shinallata huañuchinajungami . Ñuca shutipi catinajujpimi , cangunataca tucui gentecuna na ricunayachinga .
40024010	Chai punllacunapica , ashtacacunami nitijanshna pandanajunga . Paicunapura ninanda millanayachirishpami , huañuchinajuchun shujmanda shujmanda villashpa japichinajunga .
40024011	Llullashpa villajcunapash , ashtacacunami shamunga . Chaicunaca , ashtaca gentecunatami umachinajunga .
40024012	Chashna imapash nalilla ninanda mirajpimi , juyarishpa causanataca , ashtacacuna saquinajunga .
40024013	Ashtahuangarin tucurimuicaman , llaquicunata apajcunallami quishpichi tucunga .
40024014	Taita Dios mandajujmanda cai ali villaitaca , cai pachapi tiaj tucui llactacunapi causajcuna yachachunmi villanajunga . Chai jipami , tucurimuica chayamunga .
40024015	Chaipimi cangunapash , Profeta Danielca escribishcapi nijuj pactajta ricunguichi . Pai escribishcapica , cashnami nijun : ‘ Ninanda millanayachi tucushca tiajujmi . Diospajlla huasi ucutaca , llaquinayaita tucuchijunga ’ nijunmi . ( Cashna villashcata leyijca , aliguta yarichun ninimi ) .
40024016	Chaita ricushpaca , Judea llactapi causajcunaca , urcucunapi pacajungapaj richun ninimi .
40024017	Chai punlla chayamushca jipaca , huasi jahuapi tiajushpaca , huasi ucumanda ama imatapash apagrichun ninimi .
40024018	Pambapi purijujpash , huasimanda paipaj jahualla churajunata apangapaj , ama tigrachun ninimi .
40024019	Chai punllacunapica , vijsayu huarmicunapash , llullu huahuata viñachijuj huarmicunapash , ¡ aij imachari tucunga !
40024020	Canguna pacajushpa calpana punllacunaca , ama tamia punllacuna cachun , ama samana punlla cachunmi , Taita Diosta ninanda mañariana canguichi .
40024021	Chai punllacunapica , ninan manllanayai llaquimi tianga . Cai pacha tiai callarishca punllamandapacha cunangaman , chashna jatun llaquica nara tiarcachu , jipamambash na tiangachu .
40024022	Llaqui punllacuna ama unaicaman tiachun , Dios na ucha saquichijpica , shujllapash na quishpirinmanllu . Ashtahuangarin pai agllashcacunata ninanda juyashpallami , chai llaqui punllacuna na unaicaman tiachun , ucha saquichinga .
40024023	Chai punllacunapica , huaquingunaca : ‘ Quishpichij Cristomi caipi tiajun ’ ninajungami . Na cashpaca : ‘ Ricuichi , chaipimi tiajun ’ ninajungami . Chashna nijpipash , napacha crinachu canguichi .
40024024	Chai punllacunapica : ‘ Cristomi cani ’ nishpa llullajcunapash , Diosmanda llullashpa villajcunapashmi tianga . Chaicunaca , pipash na rurai ushanallacunata , jatun manllarinacunatami ricuchinajunga . Chashna rurashpami , paicuna ushashpaca , Dios agllashcacunatapash umachinajunga .
40024025	Nara chashna tucujpillatami , cunambillata cangunaman villajuni .
40024026	Cangunataca : ‘ Jacu ricugrishunchi , paica jichushca pambapimi purijun ’ ninajungami . Chashna nijpipash , napacha rinachu canguichi . Shinallata : ‘ Shamuichi , cai tandanajuna huasi ucupimi , paica tiajun ’ ninajungami . Chashna nijpipash , napacha crinachu canguichi .
40024027	Runa Aichayu tucushca ñuca shamushpaca , indi llujshimuj ladomanda , indi huashajuj ladocaman punchapamba shitamunshnami shamusha .
40024028	Maipi huañushca sirijpipash , chaipimi jatun angacunaca jundanga .
40024029	Chashna ninan llaqui punllacuna yalijujhuanmi , indipash yana yana tucunga . Lunapash , cai pachataca na punchayachingachu . Luzerocunapash , jahuamanda urmamungami . Shinallata ninan ushaihuan jahua pachapi tianajujcunapash , ninandami cuyunga .
40024030	Shina tucujpimi , Runa Aichayu tucushca ñuca shamunata ricuchinaca , jahua pachapi ricuringa . Runa Aichayu tucushca ñucami , fuyu jahuapi ninan ushaihuan , juyailla punchapamba shamusha . Shina shamujujta ricushpami , cai pachapi tiaj tucui aillucunaca ninanda huacanajunga .
40024031	Ñuca angelcunatami , trompetata ninanda tocachun cachamusha . Paicunami , ñuca agllashcacunataca cai pacha tucuri chuscundi ladomanda tandachimunga .
40024032	Jigos yurahuan chimbapurashpa parlashcatami , aliguta yachajuna canguichi : Chai yurapi malquicuna viñashpa , llullu fangacuna jundajta ricushpami , tamia pascarina punllacuna chayamujtaca yachanguichi .
40024033	Chashnallatami chai tucuita ricushpaca , ñuca shamunaca ña pungupi cajta yachana canguichi .
40024034	Na llullashpami , cangunataca cashna nini : Cunan viñaicuna nara huañujpillatami , ñuca villajushca shimicunaca pactanga .
40024035	Jahua pachapash , cai pachapash tucuringami . Ashtahuangarin ñuca rimashca shimicunaca , napacha tucuringachu .
40024036	Ashtahuangarin ima punlla , ima horas ñuca tigramunataca , pipash na yachanllu . Jahua pachapi tiaj angelcunapash na yachanllu . Ñuca tigramunataca , ñuca Taitallami yachan .
40024037	Runa Aichayu tucushca ñuca shamui punllapica , Noé causajui punllacunapi tucushcashnami canga .
40024038	Chai punllacunapica micushpa , ufiashpa , cazarashpa , cazarachishpami gentecunaca causanajurca . Yacuhuan Dios nara tucuchijpica , jatun huambuna huasiman Noé yaicungacamanmi , chashna causanajurca .
40024039	Chashna causashpami , yacuhuan tucuilla tucuchina punlla chayamungacaman , gentecunaca imatapash na yarirca . Chashnallatami , Runa Aichayu tucushca ñuca shamuna punllapipash canga .
40024040	Chai punllapica , ishcai runacunami pambapi purinajunga . Paicunataca , shujtallami apanga , shujtaca saquingami .
40024041	Shinallata ishcai huarmicunami , cutana rumipi cutanajunga . Paicunatapash shujtallami apanga , shujtaca saquingami .
40024042	Cangunata Mandaj ñuca ima horas tigramunataca na yachaimanda , rijcharianshnami chapariana canguichi .
40024043	Ashtahuan cashnatapash , yachanami canguichi : Shuhua shamunata huasiyu amo yachashpaca , paipaj huasita utujushpa shuhuachunga , na saquishpami chaparianman .
40024044	Shinallatami , Runa Aichayu tucushca ñucapash , cungashcapi ñapash shamusha . Cangunaca , alichirishcalla rinallami shuyana canguichi .
40024045	Shuj amoca : ‘ Ñuca huasiguta cuidapangui . Micuna horas chayajpica , servijcunaman micunaguta carapangui ’ nishpami , mingashpa saquin . Chaita aliguta cazushpa , aliguta yarishpa servij runaguca , ¿ maijanda canga ?
40024046	Chashna mingashcata pactachijujta amo japij shamujpica , chai runaguca ninandami cushijunga .
40024047	Na llullashpami , cangunataca cashna nini : Chai runagumanmi amoca , pai imata charishcatapash , tucuillata minganga .
40024048	Ashtahuangarin chai servij runaca , naliman tigrashpa : ‘ Ñuca amoca , na ucha shamungachu ’ yashpa ,
40024049	caishuj servijcunatapash macai callarishpa , machashpa purijcunahuambash , cumba tucushpa micushpa , ufiashpami purijunga .
40024050	Chashna purijushpa ima punlla , ima hora shamunatapash na yachashca purijujpimi , amoca ñapash shamunga .
40024051	Shina shamushpami , chai runataca mishqui shimi , jayaj shungu runacunahuan ninandapacha llaquichi tucuchun cachanga . Chaipimi huacashpa , quirutapash canirishpa causajunga .
40025001	Shinallata jahua pachapi Dios mandajujpi causajcunaca , chai punllacunapimi jarihuan nara tacarishca chungapura cuitsacunashna canga . Chai cuitsacunaca , cumba cuitsata cazarangapaj shamuj noviota tuparingapajmi , michacunata japichishpa llujshinajurca .
40025002	Chai chunga puramanda picha cuitsacunaca , aligutapacha yarishpa purijcunami carca . Shinallata picha cuitsacunaca , juizu illajcunami carca .
40025003	Juizu illaj purij cuitsacunaca , michata apashpapash , aceite tucurijpi cutin churangapaca , na apashpami rishca carca .
40025004	Ashtahuangarin aligutapacha yarishpa purij chai cuitsacunaca , aceitehuan , uchilla funducunata japishpami rishca carca .
40025005	Chai cuitsacunaca , novio na ucha shamujpimi , puñuimanda shitarinajushpa tucuilla puñunajurca .
40025006	Ña chaupi tuta tucujujpimi : ‘ ¡ Novio shamujunmi , tuparingapaj llujshichi ! ’ nishpa , caparijta uyarca .
40025007	Shina caparijpimi , chai cuitsacuna jatarishpa , michacunata alichi callarinajurca .
40025008	Shina alichinajushpami , chai juizu illaj purij cuitsacunaca : ‘ Ñucanchipaj michaguca huañugrinmari . Asha aceiteguta carahuaichi ’ nishpa , chai aliguta yarishpa purij cuitsacunata mañanajurca .
40025009	Shina mañajpica , cashnami nirca : ‘ Cangunaman carajpica , ñucanchipajpash , cangunapajpash na pactangachu . Richilla , aceiteta jatuj huasipi randinguichi ’ nishpami , chai aligutapacha yarishpa purij cuitsacunaca tigrachirca .
40025010	Ashtahuangarin chai picha cuitsacuna aceiteta randingapaj rinajujpimi , novioca chayamurca . Shina chayamujpimi , chai alichirishcalla shuyanajuj cuitsacunaca , noviohuan boda huasiman yaicurca . Paicuna yaicujhuanmi , pungutaca vicharca .
40025011	Chai jipallami , jarihuan nara tacarishca chai pichapura cuitsacuna chayamushpaca : ‘ ¡ Amo taitalla , amo taitalla ! ¡ Punguguta pascapai ! ’ nishpa caparinajurca .
40025012	Ashtahuangarin novioca , cashnami nirca : ‘ Na llullashpami , cangunataca cashna nini : Cangunataca na rijsinichu ’ nircami .
40025013	Shinallatami , Runa Aichayu tucushca ñuca ima punlla , ima hora shamunatapash na yachanguichi . Chaimandami , na puñushpa chapariana canguichi .
40025014	Jahua pachamanda Dios mandajujca , culquita mingaj amoshnallami mandajun . Chai amoca , caru llactaman rigrijushpami , paita servijcunata cayashpa , pai imatalla charishcacunataca mingarca .
40025015	Chai amo mingashpaca , paicuna imashna rurai ushanata ricushpallami mingarca : Shujman picha talento nishca culquita , caishujman ishcai talento culquita , chaishujman shuj talento culquitami mingarca . Shina mingashpami amoca , caru llactaman rirca .
40025016	Picha talento culquita japij runaguca randishpa , jatushpa purijushpami , ashtahuan shuj picha talento culquita mirachijurca .
40025017	Shinallata ishcai talento culquita japij runagupashmi , ashtahuan shuj ishcai talento culquita mirachirca .
40025018	Ashtahuangarin shuj talento culquita japij runaca , alpata allashpami , amo mingashca culquitaca pambarca .
40025019	Tauca huatacunapi tigramushpami , chai amoca paita servijcunataca , mashna culquita mirachishcatapash yachangapaj tapujurca .
40025020	Shina tapujpica , picha talento culquita japij runaguca , ashtahuan shuj picha talento culquita mirachishcata apashpami shamurca . Shina shamushpaca : ‘ Amo taitalla , canga ñucaman picha talento culquigutami mingahuarcangui . Chaitaca , ashtahuan shuj picha talento culquitami mirachiparcani ’ nishpami curca .
40025021	Shina cujpimi chai amoca , cashna nirca : ‘ Canga , aliguta pactachij , aliguta ruraj runagumi cashcangui . Ashagutalla mingajpipash , aliguta cuidashpami mirachishcangui . Cunanga , ashtahuan ashtacatami canman mingapasha . Cushijungapaj ucuman ripashun ’ nircami .
40025022	Shinallata chai ishcai talento culquita japij runagupash shamushpami : ‘ Amolla , canga ishcai talento culquigutami mingahuarcangui . Chaitaca , ashtahuan shuj ishcai talento culquigutami mirachiparcani ’ nishpami curca .
40025023	Shina cujpimi chai amoca , cashna nirca : ‘ Canga , aliguta pactachij , aliguta ruraj runagumi cashcangui . Ashagutalla mingajpipash , aliguta cuidashpami cashna mirachishcangui . Cunanga , ashtahuan ashtacatami canman mingapasha . Cushijungapaj ucuman ripashun ’ nircami .
40025024	Ashtahuangarin shuj talento culquita japij runa shamushpaca , amotaca cashnami nirca : ‘ Amo , canga fiñajlla cajtami yacharcani . Shinallata tarpuchun na muyuta cushpapash , tandachijpi chaupingapaj shamujllami cangui .
40025025	Chashna cajpimi manllashpa , cambaj culquitaca alpata allashpa pacarcani . Jaica , cambaj culquitaca japipailla ’ nircami .
40025026	Shina nijpimi amoca , cashna nirca : ‘ Canga , yanga yanga causaj , nali runamari cashcangui . Tarpuchun muyuta na cushpapash , tandachijpi chaupingapaj shamuj cajtaca yachahuashcanguimi .
40025027	Shina yachashca cashpaca , ñuca culquitaca bancopi churashpami ali canguiman carca . Shina churajpimi , ñuca shamushpaca , mama culquimanda mirashca culquindi japiman carcani .
40025028	Cunanga , cai runa charijuj talento culquita quichushpa , chunga talento culquita charij runaman cuichi .
40025029	Ashtacata charij runami carajpi , ashtahuan charinga . Ashtahuangarin na charij runataca , ashatalla charishcatapash tucuillatami quichunga .
40025030	Cai runa na valitaca , yana yana canllaman shitaichi . Chaipimi ninanda huacashpa , quirutapash canirishpa causajunga .
40025031	Runa Aichayu tucushca ñucami , punchapamba shamusha . Jucha illaj ñuca angelcunapashmi ñucahuan shamunga . Shina shamushpami , punchapamba mandangapaj tiarinapi tiarishpa mandajusha .
40025032	Ñuca ñaupajmanmi , tucui llactacunapi causajcuna tandanajumunga . Chaipimi llamacunata , chivocunata michij runa agllanshna , chai gentecunataca shican shican churasha .
40025033	Llamacunashna alicunataca , ñuca ali ladomanmi churasha . Chivocunashna nalicunataca , ñuca lluqui ladomanmi churasha .
40025034	Shina churashpami , ñuca ali ladoman shayanajujcunataca , Jatun Mandaj ñucaca cashna nijusha : ‘ Ñuca Taita bendiciashcacuna , cangunapash ñucahuan mandanata japij shamupaichi . Cai mandanataca , Diosmi cai pachata churai punllamandapacha cangunaman alichishcalla charijurca .
40025035	Ñuca yarjachishpa purijujpica , cangunami micunaguta carahuarcanguichi . Yacunayachijpipash , cangunami yacugutaca carahuarcanguichi . Caru llactamanda shamushpa purijujpipash , cangunami mingachihuarcanguichi .
40025036	Churajunagu illaj purijujpipash , cangunami churajunagutaca carahuarcanguichi . Huañujujpipash , cangunami ricuj shamuhuarcanguichi . Prezuna huasipi cajpipash , ricungapaj shamuhuarcanguichimi ’ nijushami .
40025037	Shina nijpimi , imatapash cashcatapacha rurashpa causajcunaca , cashna nihuanga : ‘ Apunchi Jesús , ¿ ima punllata can yarjachishpa purijujta ricushpa , micunata caraparcanchi ? ¿ Ima punllata can yacunayachijujta ricushpa , yacuta caraparcanchi ?
40025038	¿ Ima punllata caru llactamanda shamushpa purijujta ricushpa , candaca mingachiparcanchi ? ¿ Ima punllata churajuna illaj purijujta ricushpa , can churajuchun caraparcanchi ?
40025039	¿ Ima punllata can huañujujp , prezuna huasipi can tiajujpi ricungapaj shamuparcanchi ? ’ ninajuhuangami .
40025040	Shina nijpimi , ñuca mandashpa tiajushpa paicunataca , cashna nisha : ‘ Na llullashpami , cangunataca cashna nini : Huahuacunashna ñucata cazuj cai huauquicunaman imaguta carashpapash , ñucamanmi chashna carahuarcanguichi ’ nishami .
40025041	Chai jipami , ñuca lluqui ladoman shayanajujcunataca , cashna nijusha : ‘ Ninanda nalicachi tucushcacuna , ñuca ñaupajmanda anchurichi . Cangunaca , causaita causaicaman na huañushpa rupajuj ninaman richi . Chai ninataca diabloman , paita ayudaj angelcunamanmi alichishca .
40025042	Yarjachishca purijujpipash , cangunami micunagutapash na carahuarcanguichi . Yacunayachishca purijujpipash , cangunami yacugutapash na carahuarcanguichi .
40025043	Caru llactamanda shamushpa purijujpipash , cangunami ñucataca na mingachircanguichi . Churajunagu illaj purijujpipash , cangunami churajunataca na carahuarcanguichi . Huañujujpipash , prezuna huasipi tiajujpipash , cangunami na ricuj shamuhuarcanguichi ’ nijushami .
40025044	Shina nijpimi paicunaca , cashna ninajuhuanga : ‘ Apunchi Jesús , ¿ ima punllata can yarjachishpa , yacunayachishpa purijujta ricushpapash , na caraparcanchi ? ¿ Ima punllata caru llactamanda can shamushpa purijujta ricushpapash , na mingachiparcanchi ? ¿ Ima punllata churajuna illaj purijujta ricushpapash , can churajuchun na caraparcanchi ? ¿ Ima punllata can huañujujpipash , prezuna huasipi tiajujpipash , na ricuj shamuparcanchi ? ’ ninajuhuangami .
40025045	Shina nijpimi paicunataca , cashna nisha : ‘ Na llullashpami , cangunataca cashna nini : Huahuacunashna ñucata cazuj cai huauquicunaman na carashpaca , ñucamanmi na carahuarcanguichi ’ nishami .
40025046	Chashnacunaca , causaita causaicaman ninanda llaquichi tucungapajmi ringa . Ashtahuangarin imatapash cashcatapacha rurashpa causajcunami , causaita causangapaj ringa ” nijurcami .
40026001	Cai tucuita villajushca jipami Jesusca , paipaj yachajujcunaman cashna nirca :
40026002	— Pascua fiesta punlla chayangapaca , ishcai punllalla tiajtaca , cangunallata yachanguichimi . Chai punllapimi , Runa Aichayu tucushca ñucataca , cruzpi chacatashpa huañuchinajuchun japichihuanga — nircami .
40026003	Chashna nijujpica , chai punllallatami curacunata mandajcunandi , mandashca shimita yachachijcunandi , israelcunata mandaj rucucunandi , curacunata mandaj Caifás mandashpa tiaj huasi patiopi tandanajurca .
40026004	Paicunaca , Jesusta imashna umachishpa japishpa huañuchingapajmi parlarinajurca .
40026005	Shina parlarishpapash : “ Gentecuna jatarishpa , ñucanchita ama imatapash nishpa juchachinajuchunga , fiesta punllacuna yalijpirami japina canchi ” ninajurcami .
40026006	Jesusca , Betania pueblopimi lepra ung : uihuan huañujushca Simonbaj huasipi carca .
40026007	Chaipi cajpimi shuj huarmica , ashtaca valishca mishquillagu ashnajuj jambiguta , alabastro nishcamanda rurashca uchilla fundugupi apashpa , Jesuspajman chayamurca . Chai huarmica , Jesús micushpa tiajujpimi , chai mishquillagu ashnajujta umapi talishpa javirca .
40026008	Chaita paipaj yachajujcuna ricushpami , ninanda fiñashpa cashna ninajurca : — ¿ Imashpata chai huarmica , chashna yanga tucuchijunyari ?
40026009	Chai mishquillagu ashnajujtaca , ashtaca culquipaj jatushpa , imagutapash na charijcunaman carashpachari ali canman carca — ninajurcami .
40026010	Chashna ninajujta uyashpami Jesusca , paipaj yachajujcunata cashna nirca : — ¿ Imashpata cai huarmitaca nalicachinguichi ? Ñucapaj ali cachunmi , cashna aliguta rurashca .
40026011	Imagutapash na charijcunaca tiangallami . Ashtahuangarin ñucami , cangunahuanga na unaicaman caipi casha .
40026012	Cai huarmica , ñuca huañushpa pambai tucunalla cachunmi , cai mishquillagu ashnajujtaca , ñucapi talishpa javingapaj shamushca .
40026013	Na llullashpami , cangunataca cashna nini : Cai pachapica , maipi cashpapash cai ali villaita villajushpaca , cai huarmita yarichumbashmi , pai imata rurashcatapacha villanga — nircami .
40026014	Chai jipami , Jesuspaj chunga ishcai yachajuj puramanda shuj , Judas Iscariote shuti runaca , curacunata mandajcunapajman rirca .
40026015	Paimi , chai curacunataca cashna nirca : “ Cangunaman Jesusta ñuca japishpa cujpica , ¿ imatashi cuhuanguichiman ? ” nircami . Shina nijpimi paicunaca , quimsa chunga culquigutami cupashun ninajurca .
40026016	Chai horasmandami Jesustaca , imashna japichi ushanata yarishpa , Judas runaca purijurca .
40026017	Levadura illaj tandata micuna callari fiesta punllapimi , Jesuspaj yachajujcunaca paipajman quimirishpa , cashna tapurca : — Pascua punllapi cushijushpa can micuchunga , ¿ maipita alichinajuchun munangui ? — ninajurcami .
40026018	Shina nijpimi Jesusca , paicunata cashna nirca : — Jerusalén puebloman ripaichi . Chaipica , shuj runagupaj huasiman chayashpa , cashna ninguichi : ‘ Ñucanchita Yachachijmi : Ñuca huañuna punllami ña chayamujun . Chaimandami , pascua punllapi cushijushpa micunata , cambaj huasigupi ñuca yachajujcunahuan micungapaj munani nijun ’ ninguichi — nishpami cacharca .
40026019	Jesús mandashcashna rurashpami paipaj yachajujcunaca , pascua punllapi cushijushpa micunata micungapaj alichinajurca .
40026020	Ña tutayajpimi Jesusca , paipaj chunga ishcai yachajujcunahuan micungapaj tiarirca .
40026021	Ña tianajushpami Jesusca , paicunata cashna nirca : — Na llullashpami , cangunataca cashna nini : Canguna purapi tiajujllatami , ñucataca huañuchijcunaman japichigrihuan — nircami .
40026022	Shina nijpimi ninandapacha llaquirishpa : — ¿ Ñucachu candaca japichina capani , Apunchi Jesús ? — nishpa , paipaj yachajujcunaca shuj , shuj tapui callarirca .
40026023	Shina tapujpimi Jesusca , paicunataca cashna nirca : — Ñucahuan cai platopillata maquita satishpa micujujmi , ñucataca japichigrihuan .
40026024	Escribishcapi nijunshnami , Runa Aichayu tucushca ñucataca huañuchinajunga . Runa Aichayu tucushca ñucata japichij runaca , ¡ aij imachari tucunga ! Chai runaca , na huacharishca cashpachari , ali canman carca — nircami .
40026025	Shina nijpimi : — Yachachij , candaca ¿ ñucachu japichina capani ? — nishpa , Jesusta japichigrijuj Judas shuti runaca tapurca . Shina tapujpimi , Jesusca : — Canllatami chashna nishcangui — nirca .
40026026	Ña micunajushpami , Jesusca tandata japishpa , Diosta pashi nirca . Chai tandata chaupishpa , paipaj yachajujcunaman carashpaca : — Japishpa micuichi . Caica ñuca cuerpomi — nircami .
40026027	Shinallata copatapash japishpami , Taita Diosta pashi nishca jipaca , cashna nishpa curca : — Cai copamandaca , tucuicuna ufiachi .
40026028	Caica , ashtaca gentecunapaj juchacunata anchuchingapaj , jicharina ñuca yahuarmi . Caihuanmi Taita Diosca , gentecunahuan shuj mushujta ari nishcata pactachigrin .
40026029	Cangunataca , cashnami nini : Cai uvas vinotaca , cunanmandapacha cutinga na ufiashachu . Ñuca Taita mandajuj llactapi cangunahuan tiajushpami , shuj mushuj vinotaca ufiashun — nircami .
40026030	Paicunaca , candanaguta candashca jipami , Olivos shuti urcuman rinajurca .
40026031	Shina rinajushpami Jesusca , paipaj yachajujcunata cashna nirca : — Cunan tutallatami tucui cangunaca , ñucata na crishpa pandaringuichi . Escribishcapica , cashnami nijun : ‘ Michijtaca chugrichishami . Shinamandami llamacunaca , caita chaita calpanga ’ nijunmi .
40026032	Ashtahuangarin ñuca causarishpami , cangunata ñaupashpa Galilea llactaman risha — nircami .
40026033	Shina nijpimi Pedroca , cashna nirca : — Caishujcuna canda na crishpa tucuilla pandarinajujpipash , ñucaca napacha pandarishachu — nircami .
40026034	Shina nijpimi Jesusca , cashna nirca : — Na llullashpami , candaca cashna nini : Cunan tutallatami , gallo nara candajpillata , ñucataca na rijsinichu nishpa , quimsacaman nigringui — nircami .
40026035	Shina nijpimi Pedroca , cashna nirca : — Canhuan huañuchi tucunapacha cashpapash , na rijsinichutaca napacha nishachu — nircami . Caishuj yachajujcunapash , tucuillami chashnallata ninajurca .
40026036	Getsemaní shuti pushtumanmi Jesusca , paipaj yachajujcunandi chayagrirca . Chaiman chayashpaca , cashna nirca : — Chaipi Diosta ñuca mañagringacaman cangunaca , caipi tianajuichilla — nircami .
40026037	Shina nishpallami Pedrotapash , Zebedeo shuti runagupaj ishcai churitapash , Jesusca pushashpa rirca . Ña rijushpami , ninan llaqui japijpi ninandapacha llaquirirca .
40026038	Shinamandami Jesusca , paicunata cashna nirca : — Ñuca almapimi , huañungashna ninanda llaquirini . Cangunaca , ñucashnalla ama puñushpa , caipi shuyanajuichilla — nircami .
40026039	Shina nishpaca , ashaguta rishpallami , alpapi cungurishpa , Diostaca cashna nishpa mañarca : — Ñuca Taitalla , cai copata ufianshna cai llaquita imashnallapash na apashpa yalinalla cajpica , yalichihuailla . Ashtahuangarin ama ñuca munashcata rurapaichu , cambaj munaita pactachipai — nircami .
40026040	Chai jipalla , paipaj yachajujcunapajman tigramushpaca , puñunajujtami japij shamurca . Chaimandami Pedrotaca , cashna nirca : — Shuj horasta ñucahuan rijchariajuitaca , ¿ nachu usharcangui ?
40026041	Cangunata imapash nalita rurana munai ama japij shamuchunga , rijchariashpa Diosta mañaichi . Cangunapaj espirituca , Diosta mañangapaj munanmi . Ashtahuangarin cangunapaj cuerpomi shaijunlla — nircami .
40026042	Jesusca , cutin tigrashpami : — Ñuca Taitalla , cai copata ufianshna cai llaquita apanapacha cajpica , can munashcata pactachipailla — nishpa , caihuanga ishcaicaman mañarca .
40026043	Shina mañashpa tigramushpaca , cutin puñunajujtami paipaj yachajujcunataca , japij shamurca . Paicunaca , ninan puñuihuan cashpami , ñavita pascaitapash na ushanajurca .
40026044	Jesusca , paicunata saquishpa cutin rishpami , pundalla ima nishpa mañashcashnallata mañajurca . Chaihuanga , ña quimsacamanmi mañarca .
40026045	Jesusca , paipaj yachajujcunapajman tigramushpami , cashna nirca : — Cunanga , ña puñushpa samaichilla . Ricuichi , ñuca japi tucuna horasca , ñami chayamushca . Runa Aichayu tucushca ñucami , juchayu runacunapaj maquipi churai tucugrini .
40026046	Ricuichi , ñucata japichij runaca , ñami chayamujun . Jatarishpa , ucha jacuchi — nircami .
40026047	Chashna nijujhuanmi Judas runaca , Jesuspajman ñapash chayamurca . Paica , Jesuspaj chunga ishcai yachajuj purami carca . Paihuanga , ashtaca gentecunami espadacunahuan , caspicunahuan shamurca . Chai runacunaca , curacunata mandajcuna , israelcunata mandaj rucucuna cachamujpimi shamunajurca .
40026048	Jesusta japichingapaj shamujuj Judas runami , paihuan shamunajuj runacunataca , cashna nishpa yachachishcalla carca : — Maijandami ñuca muchani , chaita prezu japishpa apanguichi — nishcami carca .
40026049	Jesuspajman , Judas runa ñapash quimirimushpaca : — ¿ Alillachu capangui , Yachachij ? — nishpallami mucharca .
40026050	Shina muchajpimi : — Cumba runa canga , ¿ imapajta shamungui ? — nishpa , Jesusca tapurca . Shina tapujhuanmi Jesustaca , ñapash chai runacuna prezu japirca .
40026051	Ashtahuangarin Jesushuan shayanajuj puramanda shuj runaca , ñapashmi espadata surcurca . Shina surcushpami , curacunata mandajta servijtaca , rinripi muchurijta huactarca .
40026052	Shina muchujpimi Jesusca , chai runataca cashna nirca : — Cambaj espadataca , maipi tiajushcapillata churai . Espadahuan macanajujcunaca , espadahuanllatami huañuchi tucunajunga .
40026053	Ñuca Taitata mañajpica , huaranga huaranga angelcunatami , ñucata mitsachun cunanllata cachamunman . Chaitaca , ¿ nachu yachangui ?
40026054	Ashtahuangarin angelcunata cachamujpica , Dios escribichishca Shimipi cashna japi tucunapachami nishpa villajujca , ¿ imashnashi pactanman ? — nircami .
40026055	Chaipillatami , paita japingapaj shamushca runacunata Jesusca , cashna nijurca : — ¿ Shuhuatashnachu japingapaj cangunaca espadacunahuan , caspicunahuan shamunguichi ? Punllandimi , Diospaj huasi ucupica , cangunapash ricujta yachachishpa tiajurcani . Chaipica , na japishpa saquircanguichillami .
40026056	Ashtahuangarin Dios ima nishcata villajcunaman , Diosllata escribichishca Shimipi nijushca pactachunmi , cangunaca cashna japingapaj shamushcanguichi — nijurcami . Chaipimi Jesuspaj yachajujcunaca , paitalla saquishpa , tucuilla pacajushpa calpanajurca .
40026057	Jesusta prezu japishpaca , curacunata mandaj Caifás shuti curapajmanmi aparca . Chaipimi , mandashca shimita yachachijcunapash , mandaj rucucunapash , tandanajushca tianajurca .
40026058	Ashtahuangarin Pedroca , Jesusta apajujpica caru carulla catishpami , curacunata mandajpaj huasi patiocaman rirca . Chaiman yaicushpaca , Jesusta imata rurajtapash ricungapajmi , chai huasita cuidajcunahuan tiajurca .
40026059	Chaipica , curacunata mandajcuna , mandaj rucucuna , mandaj puralla tandanajuj runacunami tianajurca . Paicunaca , Jesusta huañuchingapaj nishpami , llullashpa villajcunata mascanajurca .
40026060	Ashtaca runacuna Jesusmanda llullashpa villanajujpipash , nalita rurashcataca na tarircachu . Ashtahuangarin chai jipaca , ishcaipura runacunami , Jesusmandaca llullashpa villangapaj chayamurca .
40026061	Paicunami cashna ninajurca : — Cai runaca : ‘ Taita Diospaj huasita urmachishpapash , quimsa punllapilla cutin shayachi ushashallami ’ nirca — ninajurcami .
40026062	Shina ninajujpimi , curacunata mandaj jatarishpaca : — Caicuna canda cashna ninanda juchachinajujpipash , ¿ nachu imatallapash tigrachina cangui ? — nircami .
40026063	Ashtahuangarin Jesusca , upalla shayajurcallami . Shinamandami chai curacunata mandajca , cashna tapurca : — Causajujlla Taita Diospash ricujunmi . Ama llullashpa , juramentushpa villailla . Canga , ¿ Taita Diospaj Churi , Quishpichij Cristochu cangui ? — nircami .
40026064	Shina nijpimi Jesusca , cashna nirca : — Canmi cashna nishcangui : Cashnatapashmi , cangunataca nini : Runa Aichayu tucushca ñucataca , ninan ushaita charij Taita Diospaj ali lado maquiman tiajujtami , cangunaca ricuhuanguichi . Shinallata jahua pachamanda fuyupi shamujtapashmi ricuhuanguichi — nircami .
40026065	Shina nijpimi , curacunata mandajca ninanda fiñarishpa , paipaj churajushcataca liquishpa , cashna nirca : — ¡ Diostami nali shimicunata rimashca ! Shujcuna paimanda villachunga , ¿ pitapash tapunarachu canchi ? Pai imata nirijujtapash , cunan cangunallata ña uyanguichimi .
40026066	Cangunaca , ¿ ima ninguichita ? — nishpami tapurca . Shina tapujpimi : — Chai runaca nali cashcamandaca , huañunapachami — nishpa , paicunaca tigrachirca .
40026067	Chashna nishpallami Jesustaca , ñavipi t'ucashpa huactanajurca . Huaquingunaca , lado ñavipi huactashpami ,
40026068	cashna ninajurca : — Quishpichij Cristo cashpaca , yachayari . ¿ Candaca , maijanda huactarcanchi ? — nishpa tapunajurca .
40026069	Pedroca , huasi canlla patiopi tiajujpimi , shuj servij cuitsa quimirishpa cashna nirca : — Cambashmari , Galilea llactamanda Jesushuan purijurcangui — nircami .
40026070	Ashtahuangarin paica na rijsinichu nishpami , tucuicunapaj ñaupajpi cashna nirca : — Can imata nijutapash na yachanichu — nircami .
40026071	Shina nishpalla ñan punguman chayajujpimi Pedrotaca , shuj cuitsapash ricurca . Chai cuitsami : — Cai runapashmari , Nazaret pueblomanda Jesushuan purijurca — nishpa , chaipi shayanajujcunaman villajurca .
40026072	Ashtahuangarin Pedroca , cutinmi : — Chai runataca , rijsitapash na rijsinichu — nishpa juramenturca .
40026073	Chai jipallmi , chai shayanajuj puracunamanda Pedropajman quimirishpa , cashna ninajurca : — Cambash , chai runata catij purallatami cangui . Can chaipura cajtaca , cambaj rimaipillatamari rijsinchi — ninajurcami .
40026074	Shina nijpimi : — Chai runataca , rijsitapash na rijsinichu — nishpa , ninanda nalicachishpa juramentui callarirca . Shina nijujhuanmi , galloca candarca .
40026075	Shinamandami Pedroca , Jesús villashca shimicunata yarirca . Jesusca , cashnami nishca carca : “ Narapash gallo candajpillatami , canga ñucataca quimsacaman na rijsinichu nihuangui ” nishcami carca . Chaita yarishpami Pedroca , canllaman llujshishpa ninandapacha llaquirishpa huacarca .
40027001	Ña punllayajujpimi , curacunata mandajcunaca , israelcunata mandaj rucucunapash , Jesusta huañuchingapaj tucuilla parlarinajurca .
40027002	Chai jipami Jesustaca huatashpa apashpa , mandaj Poncio Pilatopaj maquipi churanajurca .
40027003	Jesustaca , ña huañuchi tucugrijujta ricushpami , paita japichij Judas runaca llaquirijurca . Shina llaquirishpami , chai quimsa chunga culquicunataca , curacunata mandaj curacunaman , mandaj rucucunamambash , tigrachingapaj rirca .
40027004	Judas runaca , paicunata cashnami nirca : — Ima nalitapash na ruraj runaguta huañuchinajuchun japichishpami , juchata rurashcani — nircami . Ashtahuangarin shina nijpica : — ¿ Ñucanchica imata ricunatata charichiyari ? ¡ Canllari imapash tucungui ! — ninajurcami .
40027005	Shina nijpimi Judas runaca , Diospaj huasi ucupi , chai culquita shitashpa llujshishpa rirca . Chaimanda rishpaca , paillata sipirishpami huañurca .
40027006	Chai culquicunataca , curacunata mandajcuna tandachishpami , cashna ninajurca : “ Cai culquica , runata yahuarta jichashpa huañuchinajuchun jatujpi cushca culquimi . Shinamandami mandashca shimipi nijunshna , Diospaj huasipi tiaj cajonbica , na churanalla ” ninajurcami .
40027007	Paicunapura parlarishpami , mangata ruraj runapaj alpata chai culquihuanga randirca . Chai alpataca , caru llactamanda shamujcuna huañujpi pambachunmi randirca .
40027008	Shinamandami chai alpataca , cunangaman : Yahuar Pamba nishpa shutichishca .
40027009	Chashna rurajpimi , Profeta Jeremías villashca pactarca . Paica , cashnami villajurca : “ Quimsa chunga culquicunatami japinajurca . Chai culquicunaca , israelcuna valichishpa churashca juyashcami carca .
40027010	Jatun Dios ñucaman villashcashnami , chai culquihuanga , mangata ruraj runapaj alpata randinajurca ” nijurcami .
40027011	Mandaj Pilatoca , paipaj ñaupajpi Jesús shayajujpimi : — ¿ Canllu , Judá llactapi causajcunata jatun Mandaj cangui ? — nishpa tapurca . Shina tapujpimi , Jesusca : — Canllata ñamari chashna ningui — nirca .
40027012	Jesusca , curacunata mandajcuna , mandaj rucucuna ninanda juchachinajujpipash , imatapash na tigrachircachu .
40027013	Shinamandami Pilatoca : — Canda cashna ninanda juchachishpa villanajujtaca , ¿ nachu uyangui ? — nishpami tapurca .
40027014	Shina tapujpipash Jesusca , upalla uyashpa , shuj shimillatapash na tigrachircachu . Shina upalla uyajpimi , mandaj Pilatoca ninanda manllarirca .
40027015	Pascua fiesta punllapica , maijanda cacharipai nishpa gentecuna mañajpipash , shuj prezu tiajuj runata cacharinatami , mandaj Pilatoca yachan carca .
40027016	Chai punllacunapimi , Barrabás shuti runaca , prezu tiajurca . Paitaca , nali runa cajpimi , tucuicuna rijsishcapacha carca .
40027017	Pilatoca , chai tandanajushca gentecunatami cashna nishpa tapurca : — ¿ Maijandata cacharichun munanguichi , Barrabás shuti runata , na cashpaca Quishpichij Cristo nishca Jesustachu cacharichun munanguichi ? — nircami .
40027018	Jesustaca , paicuna ninanda na ricunayachishcamandalla , paipaj ñaupajman apamushcatami Pilatoca yacharca .
40027019	Mandashpa tiarinapi Pilato tiajujpimi , paipaj huarmica cashna shimita cachamurca : “ Imatapash cashcatapacha ruraj chai runagutaca , ama canga imatapash ninguichu . Cunan tutami , chai runaguta muscushpa , ninanda llaquirishpa na ushajurcani ” nishpami , cachamushca carca .
40027020	Ashtahuangarin : “ Barrabás runataca cacharishpa , Jesustaca huañuchilla ” ninajuchunmi , curacunata mandajcunaca , mandaj rucucunapash , gentecunata ninanda yachachinajurca .
40027021	Mandaj Pilatoca cashna nishpami , paicunaman tigrachirca : — Cai ishcaipura runacunamandaca , ¿ maijandata cacharichun munanguichi ? — nircami . Shina nijpimi , gentecunaca : — Barrabastami cacharichun munanchi — ninajurca .
40027022	Shina ninajujpimi : — Quishpichij Cristo nishca Jesustaca , ¿ imatata rurasha ? — nishpa , Pilatoca tapurca . Shina tapujpica , tucuilla gentecunami : — ¡ Chai runaca , chacatai tucuchun ! — nishpa caparinajurca .
40027023	Chashna caparinajujpimi : — Cai runaca , ¿ ima nalitata rurashcayari ? — nishpa , Pilatoca tapurca . Shina tapujpicarin : — ¡ Chai runaca , cruzpi chacatai tucuchun ! — nishpami , ashtahuan ninanda caparinajurca .
40027024	Chashna ashtahuan ashtahuan caparinajujpimi , imata ruraitapash na ushashpa , yacuta apamuchun Pilatoca mandashpa , gentecunapaj ñaupajpi maquita maillashpa cashna nirca : — Cangunapaj jahuami , imatapash cashcatapacha ruraj cai runagutaca huañuchigrinchi . Na ñucapaj jahuachu — nircami .
40027025	Shina nijpica : — Chai yahuarca , ñucanchipaj jahua , ñucanchi huahuacunapaj jahua cachun — nishpami , tucuilla gentecuna caparinajurca .
40027026	Shina caparinajujpimi Pilatoca , Barrabás runatara cacharirca . Ashtahuangarin Jesustaca , ninanda astichishpami , cruzpi chacatanajuchun soldadocunaman curca .
40027027	Shina cujpimi soldadocunaca , Pilato mandashpa tiajuj huasiman Jesusta aparca . Shina apashpami , Jesusta chaupipi churashpa shayarichun , tucui soldadocunata cayarca .
40027028	Paicunaca , Jesús churajushcata surcuchishpami , morado fachata fachalichirca .
40027029	Umapipash , ahuashca cashatami churachirca . Vara caspitapash , ali lado maquipi charichishpa , paipaj ñaupajpi cungurishpami : — ¡ Judá llactapi causajcunata jatun Mandaj , canga juyaillamari ricujungui ! — nishpa , na cazushpa asinajurca .
40027030	Paicunaca , t'ucashpa churashpami , varata quichushpa Jesustaca , umapi huactanajurca .
40027031	Chashna na cazushpa asishca jipami , chai fachataca surcuchishpa , paipaj churajunata churachirca . Chashnami Jesustaca , chacatangapaj apanajurca .
40027032	Jesusman cruzta apachishpa rinajushpaca , Cirene pueblomanda Simón shuti shuj runatami tuparirca . Chai runatami , cruzta apachun mandarca .
40027033	Shinallata Gólgota shuti lomamanmi chayarca . Gólgota nishpaca , Uma Tullu nijunmi .
40027034	Chaiman chayajpimi , jayajhuan chapushca vinota Jesusman ufiachingapaj munarca . Ashtahuangarin malishpa ricushpaca , na ufiarcachu .
40027035	Jesusta chacatashpaca , paicunapura suerteta rurashpami , paipaj churajunata chaupirinajurca . Chashna chaupirijpimi , Profeta runagu villajushca pactarca . Chai villaj runaguca , cashnami nijurca : “ Ñuca churajunataca , paicuna purami chaupirirca . Ñuca churajuna jahuapillatami , suerteta ruranajurca ” nijurcami .
40027036	Chai jipami soldadocunaca , Jesusta cuidashpa chaipillata tianajurca .
40027037	Pai chacatariajuj cruz jahuapipash , imamanda huañuchijushcatami tablapi escribishpa churanajurca . Chai tablapica : “ CAICA , JUDÁ LLACTAPI CAUSAJCUNATA JATUN MANDAJ JESUSMI ” nijurcami .
40027038	Chai jipami shuhua runacunataca , ishcai purata shujtaca , ali ladoman , shujtaca lluqui ladoman , Jesuspaj ladopi chacatarca .
40027039	Chaita yalijcunaca , umata muyuchishpami , nalicachishpa cashna rimanajurca :
40027040	— Canga : ‘ Diospaj huasita urmachishpapash , quimsa punllapilla shayachishallami ’ nircanguica . Can ama huañungapaca , canllata quishpiriyari . Taita Diospaj Churipacha cashpaca , cruz jahuamanda uriajuyari — ninajurcami .
40027041	Shinallatami curacunata mandajcunapash , mandashca shimita yachachijcunapash , fariseocunapash , mandaj rucucunapash , Jesustaca na cazushpa asishpa , cashna nishpa rimanajurca :
40027042	— Shujcunataca , quishpichircallami . Paillata quishpiritaca , na ushanllu . Israelcunata jatun Mandaj cashpaca , cunanllata cruz jahuamanda uriajujpimi crinchiman .
40027043	‘ Taita Diospaj Churimi cani ’ nishpami , paica Taita Diosta yariashpa purijurca . Dios llaquishpaca , cunanllatamari paitaca quishpichinman — ninajurcami .
40027044	Jesushuan chacatariaj shuhua runacunapash , chashnallatami paitaca nalicachishpa rimanajurca .
40027045	Chaupi punllamanda chishi quimsa horascamanmi , tucui cai pachaca yana yana tucurca .
40027046	Ña quimsa horas tucujujpimi : “ Elí , Elí , ¿ lama sabactani ? ” nishpa , Jesusca ninanda caparirca . Chai shimicunaca : “ Ñuca Taita Dios , ñuca Taita Dios , ¿ imashpata ñucatalla saquinguiyari ? ” nijunmi .
40027047	Chashna caparijta uyashpami , chaipi shayanajuj puramanda huaquingunaca : — Eliastamari cayajun — ninajurca .
40027048	Chashna caparijhuanmi , chai puramanda shuj runaca , esponjata apangapaj calparca . Chaitaca , vinagrepi mutiyachishpami , sucus pundapi churashpa , Jesús ufiachun shimipi churarca .
40027049	Ashtahuangarin caishujcunaca : — Saquilla . Paita cacharingapaj Elías shamunllu , imami , ricushunchi — ninajurcami .
40027050	Ashtahuangarin Jesusca , cutin ninandapacha caparishpami , paipaj espirituta Diosman mingashpa huañurca .
40027051	Jesús huañujhuanga , Diospaj huasi ucupi huarcushpa quilpashca tiajuj jatun fachami , jahuamanda uraiman llujshijta chaupipi liquirirca . Alpa mamapash ninanda cuyupimi , rumicunapash chaupirirca .
40027052	Huañushcacunata pambashca utujucunapash pascarijpimi , Diospajlla causashpa huañushcacunaca , ashtacacuna causarirca .
40027053	Chaicunaca , Jesús causarishca jipami , utujucunamanda llujshishpa , Diospajlla tiajuj Jerusalén puebloman shamunajurca . Paicunaca , ashtaca gentecunamanmi ricurinajurca .
40027054	Patsaj soldadota mandajmi , shuj soldadocunandi , Jesusta cuidashpa tiajurca . Paicunami , alpa mama cuyushpa ima tucujtapash ricushpa , ninanda manllarinajurca . Shina manllarishpami : — Cai runaguca , Taita Diospaj Churipachami cashca — ninajurca .
40027055	Chaipica , ashtaca huarmicunami Jesustaca , carumandalla ricushpa shayanajurca . Paicunaca , Jerusalenman Jesús shamujujpica , Galilea llactamandapacha catishpami servishpa shamushca carca .
40027056	Paicuna purapica , Magdala shuti pueblomanda Mariapash , Jacobopaj , Josepaj mama Mariapash , Zebedeo shuti runapaj mamapashmi shayanajurca .
40027057	Ña tutayajpimi , Arimatea shuti pueblomanda shuj ninan charij José shuti runaca shamurca . Paipash , Jesusta catijllatami carca .
40027058	Chai runagumi , Jesús huañushcata pambagringapaj , Pilatota mañangapaj rirca . Shina mañajpimi , Jesús huañushcata cugrichun , shujcunata mandashpa Pilatoca cacharca .
40027059	Jesús huañushcata japishpaca , shuj mushuj yura fachahuanmi , Joseca pilluchirca .
40027060	Shina pilluchishpami , jacapi pai pambaringapaj utujuchishca mushuj utujupi Jesús huañushcataca churarca . Shuj jatun rumita suchuchishpa , chai utuju punguta quilpashpaca , rircallami .
40027061	Chai utuju pungu ñaupajpica , Magdala shuti pueblomanda Mariandi , shuj Mariandimi tiarishpa quedarca .
40027062	Cayandi punlla alichishca jipaca , curacunata mandajcunapash , fariseocunapash , Pilatopaj ñaupajman tandanajurca .
40027063	Paicunaca , cashnami ninajurca : — Mandaj taitalla , chai llulla runaca , causajushpallata imata nirijushcatami yarinajunchi . Chai runaca : ‘ Ñucata huañuchijpipash , quimsa punllahuanga causarishallami ’ nirijurcami .
40027064	Chai runa pambariajuj utujuta quimsa punllacaman cuidachun , soldadocunata cachapai . Na cuidajpica , paipaj yachajujcunara tuta shamushpa , chai huañushcataca shuhuashpa apanman . Chashna apashpaca : ‘ Huañushcacunapaj chaupimanda causarircami ’ nishpami , tucui gentecunaman llullashpa villanajunga . Shina villanajujpica , chai runa causajushpallata llullashpa purijushcatapash yalimari tucunga — ninajurcami .
40027065	Shina ninajujpimi Pilatoca , cashna nirca : — Cai soldadocunataca , pushashpa richilla . Paicunataca , canguna munashcashna chai utujuta ali cuidachun churagrichi — nircami .
40027066	Shina nijpi rishpami , chai utujuta quilpashca rumipica , ali ali sellanajurca . Cuidaj soldadocunatapashmi churarca .
40028001	Samana punlla yalishpa cayandi , domingo tutamandaca , narapash ali punllayajpillatami , Magdala shuti pueblomanda Mariapash , shuj Mariapash , Jesusta pambashca utujuta ricungapaj shamunajurca .
40028002	Shina shamunajujpica , ñapashmi alpa mamaca , ninanda cuyurca . Shuj angelta Jatun Dios jahua pachamanda cachamujpi chayamushpami , chai utujuta quilpashca rumitaca , shuj ladoman anchuchirca . Shina anchuchishpami , chai rumi jahuapi tiarirca .
40028003	Chai angelca , punchapamba shitamujunshnami ricurijurca . Paipaj churajunapash , rasushna yuraj yurajgumi carca .
40028004	Cuidanajuj soldadocunaca , chai angelta ricushpa ninanda manllarishpa chujchunajushpami , huañushcashna tucurca .
40028005	Ashtahuangarin chai huarmicunaman tigrachishpaca , chai angelca cashnami nirca : “ Cangunaca , na manllarinachu canguichi . Chacatashpa huañuchi tucushca Jesusta , canguna mascaj shamushcataca yachanimi .
40028006	Paica na caipichu , ña causarishcami . Pai villajushcashna ricungapaj shamuichi . Apunchi Jesustaca , caipimi churashca carca .
40028007	Cunanga , huañushcacunapaj chaupimanda causarishcata , paipaj yachajujcunaman ucha villagrichi . Ricuichi paica , Galilea llactaman cangunata ñaupashpami rijun . Chapimi paitaca ricunguichi . Ricuichi , chaitaca cangunaman ñami villani ” nircami
40028008	Shina nijpica chai huarmicunaca , manllarishpapash ninanda cushijushpami , chai utujumandaca llujshishpa , chai ali villaita villangapaj calpanajurca . Chai ali villaita Jesuspaj yachajujcunaman villangapaj calpanajujpimi ,
40028009	Jesusca ñapash tuparishpa : — ¿ Alillachu capanguichi ? — nirca . Shina nijpimi chai huarmicunaca , Jesuspaj ñaupajman quimirishpa cungurishpaca , chaquipi ugllarishpa alicachinajurca .
40028010	Shina alicachijpimi Jesusca , cashna nirca : — Na manllarinachu canguichi . Galilea llactaman , ñuca huauquicuna ucha richun villagripaichi . Chaipimi ñucataca ricuhuanga — nircami .
40028011	Chai huarmicuna rinajujpimi , chai utujuta cuidanajuj soldado puramanda huaquingunaca , Jerusalén puebloman rinajurca . Paicunapash , tucui imashna tucushcatami , curacunata mandajcunaman villanajurca .
40028012	Shina villajpimi , mandaj rucucunahuan tandanajushpa , paipura parlarishca jipaca , ashtaca culquita chai soldadocunaman cunajurca .
40028013	Cashna yachachishpami cunajurca : — Cangunaca cashna ninguichi : ‘ Ñucanchi puñunajujpimi , paipaj yachajujcunaca tuta shamushpa , chai huañushcataca shuhuashpa apashca ’ ninguichi .
40028014	Mandaj Pilato chashnata uyashpa , cangunata imatapash nijpica , ñucanchimi paihuanga parlapashun — ninajurcami .
40028015	Soldadocunaca culquita japishpaca , paicuna yachachishcashnami villanajurca . Cashna villashcataca , cunan punllacamanmi Judá llactapi causanajuj purapi chashnallata ninajun .
40028016	Ashtahuangarin paipaj chunga shuj yachajujcunaca , Jesús mandashcashnami Galilea llactapi tiaj urcuman rinajurca .
40028017	Jesustaca , ricushpa ninandami alicachinajurca . Ashtahuangarin huaquingunaca , ishcai shungumi tucunajurca .
40028018	Paicunapajman Jesús quimirishpaca , cashna nishpami villajurca : “ Jahua pachapipash , cai pachapipash mandajuchunmi , tucui ushaita Diosca ñucaman carahuarca .
40028019	Shina cashcamandami , ñucapaj yachajujcuna tucuchun , cai pachapi causanajuj tucuilla gentecunapajman rishpa , villana canguichi . Paicunataca Taitapaj , Churipaj , Diospaj jucha illaj Espiritupaj shutipimi bautizana canguichi .
40028020	Canguna pactachinajuchun ñuca tucui imatalla yachachishcataca , paicunapash tucuillata pactachishpa causanajuchunmi , yachachina canguichi . Ricuichi , ñucami cai pacha tucuri punllacaman tucui punllacuna cangunahuan cani . Shina cachun ” nijurcami .
41001001	Taita Diospaj Churi Jesucristomamda ali villaica , cashnami callarirca :
41001002	Profeta Isaías escribishca shimipimi , cashna nijun : “ Ricui , ñucamanda villajtami canda ñaupashpa richun cachani .
41001004	Shina nishcashnami Juanga , jichushca pambapica , gentecunata bautizajurca . Paicunamanmi cashna villajurca : “ Juchayu cashcamanda ninanda llaquirishpa Diospajman tigrarichi , bautizarichi . Shina rurajpica Diosmi , cangunapaj juchacunata anchuchinga ” nishpami villajurca .
41001005	Shina villajujpimi , Judea llactapi tucui causajcunapash , Jerusalenbi tucui causajcunapash , Juanbajman shamunajurca . Paicunataca , paicunapaj juchacunata villajpimi Juanga , Jordán shuti jatun yacupi bautizajurca .
41001006	Juanga , camello animalpaj milmata rurashca churajunata churajushca , cara chumbita chumbilishcami carca . Paica , langosta nishca jurucunata , sachapi tiaj balun mishquita micushpami causajurca .
41001007	Cashna nishpami villajurca : “ Ñucapaj jipa shamujmi , ñucata yali ninan ushaita charin . Shina cajpimi ñucaca urai cumurishpa , paipaj chaquipi churajushpa huatarishcata pascaitallapash na ushana cani .
41001008	Ñucaca , yacuhuanllami cangunataca bautizajuni . Ashtahuangarin ñucapaj jipa shamujmi cangunataca , Diospaj jucha illaj Espirituhuan bautizanga ” nijurcami .
41001009	Chai punllacunapimi , cashna tucurca : Galilea llactapi tiaj Nazaret shuti pueblomandami Jesusca , Jordán yacupi bautizajuj Juanbajman shamurca . Chaipimi Jesusca bautizarirca .
41001010	Yacumanda Jesús llujshijushpaca , jahua pacha ñapash pascarijtami ricurca . Shinallata Diospaj Espiritutapash , palomagushna paipaj uma jahuaman urai shamujtami ricurca .
41001011	Jahua pachamandapash , cashna rimajmi uyarimurca : “ Canga , ñuca juyashca Churigumi cangui . Canmandami ninanda cushijuni ” nijmi uyarirca .
41001012	Chai jipallami , Diospaj Espirituca jichushca pambaman Jesustaca pusharca .
41001013	Chai jichushca pambapimi , chuscu chunga punllacaman millai animalcunapaj chaupipi causajurca . Chaipimi Satanasca , Jesusman nali yuyaita cujurca . Chaipica angelcunapashmi , Jesusta servinajurca .
41001014	Prezuna huasipi Juanda churashca jipaca Jesusmi , Galilea llactaman shamushpa , Taita Dios mandajujmanda ali villaita villajurca .
41001015	Paica cashnami nijurca : “ Chai juyailla punllacunaca , ña pactamushcami . Juchayu cashcamanda ninanda llaquirishpa , Diospajman tigrarichi . Cai ali villaitaca , crinami canguichi . Taita Dios mandanaca , ñami pactamushca ” nijurcami .
41001016	Jesusca , Galilea cucha manñata yalijushpami , pijita japishpa causaj Simón , Andrés shuti ishcai huauqui puracuna , pijita linllihuan japinajujta ricurca .
41001017	Paicunatami cashna nirca : — Ñucata catihuaichi . Pijita japinshna gentecunata tandachimuchunmi , cangunataca yachachisha — nircami .
41001018	Shina nijpimi , pijita japinajushca linllicunata saquishpa , Jesusta catishpa rinajurca .
41001019	Jesusca , chaimanda ashaguta rishpallami Jacobohuan , Juanhuan huauquipura barcopi linllicunata alichishpa tianajujta ricurca . Paicunaca , Zebedeo shuti runapaj churicunami carca .
41001020	Paicunaca , Jesús cayajpimi , paicunapaj taita Zebedeotaca , pijita japishpa ayudajcunahuan canoapi saquishpa , Jesusta catishpa rinajurca .
41001021	Chaimanda rishpaca , Capernaum shuti pueblomanmi chayanajurca . Chaipimi , samana punlla chayajpica , tandanajuna huasiman rishpa yachachijurca .
41001022	Jesusca , mandashca shimita yachachijcunashnaca na yachachijurcachu . Ashtahuangarin yachachina ninan ushaita charishpa yachachijujpimi , gentecunaca manllarishpa uyanajurca .
41001023	Paicuna tandanajuna huasipica , mapata rurachij aya jundashca shuj runami tiajurca . Paimi ninanda caparishpa ,
41001024	cashna nirca : — ¡ Aij ! Nazaret pueblomanda Jesús . Canga , ¿ imapajta ñucanchitaca fiñachingapaj shamungui ? ¿ Ñucanchita tucuchingapajchu shamurcangui ? Canga , Taita Dios cachamushca Jucha Illaj cajtaca rijsinimi — nircami .
41001025	Shina nijujpimi , chai ayataca : — ¡ Upallai , chai runamandaca llujshishpa ri ! — nishpa Jesusca , shinllitapacha rimarca .
41001026	Shina nijpimi , chai runataca chujchuchishpa , ninanda caparichishpa mapata rurachij ayaca llujshirca .
41001027	Shina llujshijpimi , gentecunaca ninanda manllarishpa , paicunapura cashna ninajurca : — ¿ Caica imata tucun ? Cai runaca , nara uyashca shuj mushujtamari yachachijun . Ninan ushaitamari charin . Mapata rurachij ayacunatapash llujshi nijpica , cazushpa llujshinllashnaca — ninajurcami .
41001028	Jesús chashna rurashcataca , tucui Galilea llactapimi ñapash yachanajurca .
41001029	Tandanajuna huasimanda llujshishpaca Jacobotapash , Juandapash pushashpami Jesusca , Simonbaj , Juanbaj huasiman chayarca .
41001030	Chai huasipica , Simonbaj suedrami , tabardillo ung : uihuan sirijurca . Jesús chayamujhuanmi , chai mamagu huañujushcataca villanajurca .
41001031	Shina villajpimi Jesusca , chai huañujujpajman chayashpa , maquimanda aisashpa jatarichirca . Shina jatarijpimi , tabardillo ung : uica ñapash yalirca . Ali tucushpaca , paicunaman micunaguta cararcallami .
41001032	Chai chishillatami , indi ña huashajushca jipaca , huañunajuj gentecunata , aya jundashca gentecunatapash , tucuillata Jesuspajman apamunajurca .
41001033	Chai pueblopi causajcunaca , tucuicunami maipi Jesús tiajuj punguman llapiri jundamurca .
41001034	Chaipimi , shuj shuj ung : uihuan huañujujcunataca , ashtacacunata Jesusca alichijurca . Shinallata ashtaca ayacunatapashmi , ashtaca gentecunamanda llujchijurca . Ayacunaca , Jesustaca maijan cajtapash rijsircami . Shina cajpimi ayacuna rimachunga , na saquirca .
41001035	Jesusca , nara ali punllayajpillata tutamandata jatarishpami , chai pueblomandaca llujshishpa rirca . Paica , jichushca pambaman rishpami , Diostaca mañajurca .
41001036	Shina rishcapimi Simonga , paipaj cumbacunandi Jesusta mascajurca .
41001037	Paita tarishpaca : — Tucuicunami candaca mascanajun — nishpami villanajurca .
41001038	Shina villajpimi Jesusca , paicunataca cashna nirca : — Cai ladolla llactacunaman jacuchi , villanguichi . Chaipajmi shamurcani — nircami .
41001039	Galilea llactapica , tucuillapi purijushpami , tandanajuna huasicunapi Jesusca villajurca . Shinallata aya jundashca causanajuj gentemandapashmi , ayacunata llujchijurca .
41001040	Lepra ung : uihuan huañujuj runami , Jesuspajman shamushpa cungurishpaca : — ¿ Nacha alichihuanguiman ? — nishpa , ninanda mañajurca .
41001041	Shina nijujpimi chai runataca , ninanda llaquishpa Jesusca , maquita chutashpa tacarishpa : — Ari , alichishallami . Cunanga , ñami ali cangui — nirca .
41001042	Shina nijpimi lepra ung : uica ñapash anchurijpi , chai runaca ali tucurca .
41001043	Chai runataca Jesús cayacaman nishpaca , shinllitapachami cashna nijurca :
41001044	— Ricui , pimambash imatallapash ama villanguichu . Ashtahuangarin curapajman rishpa ricuchigri . Lepra ung : uimanda mapata anchuchi tucushcataca paicuna ricuchunga , Diosman cuchun Moisés mandashcashna cugri — nijurcami .
41001045	Ashtahuangarin Jesús ña rishca jipaca , paita imashna alichishcataca , chai runaca tucuicunamanmi villai callarirca . Gentecuna ña yachajpimi , maijan puebloman yaicuitapash Jesusca na usharca . Shinamandami , jichushca pambacunallapi purijurca . Ashtahuangarin tucui ladocunamandami , Jesuspajman shamunajurca .
41002001	Tauca punllacuna jipami Jesusca , cutinllata Capernaum puebloman yaicurca . “ Jesusca huasipimi tiajun ” nijtami , tucuicuna ñapash yachanajurca .
41002002	Shina yachashpaca , ñapash huasi ucuman jundamushpami , ashtaca ashtaca gentecuna pungupipash , maipi shayaritapash na ushaita jundamurca . Paicuna uyachunmi Jesusca , Diospaj Shimita villajurca .
41002003	Chaimanmi na cuyuri ushajuj runagutaca , chuscupura tucushpa huandushpa apamurca .
41002004	Paicunaca , gentecuna ninanda jundashca cajpimi , Jesuspaj ñaupajman apaitaca na usharca . Shinamandami , Jesús yachachijuj huasi jahuata pascashpa , na cuyuri ushajuj chai runataca , mandashpa sirijushca jatanacunandi uraiman uriajuchirca .
41002005	Tucui shunguhuan crishpa shamushcata ricushpami , chai na cuyuri ushajuj runagutaca , Jesusca cashna nirca : — Ñuca huahualla , cambaj juchacunaca ñami anchuchi tucushca — nirca .
41002006	Shina nijtaca , mandashca shimita yachachij puramandaca , huaquingunapash uyanajurcami . Paicunaca , shungupillami cashna yarinajurca :
41002007	“ ¿ Imashpata cai runaca , shina nijun ? Paica , Diostami nali shimicunata rimajun . ¿ Juchacunataca , pita anchuchi ushan ? Taita Diosllamari anchuchi ushan ” nishpami yarinajurca .
41002008	Paicunapaj shungu ucupi chashna yarinajujta , paipaj espiritupi Jesús yachashpami , chai yachachijcunataca cashna nijurca : — ¿ Imashpata cangunapaj shungupica , chashnatara yarinajunguichi ?
41002009	Na cuyuri ushajuj cai runagutaca : ‘ Cambaj juchacunaca anchuchishcami ’ ¿ ninachu ali canga ? Na cashpaca : ‘ Jatari , can mandashpa sirijushcata apashpa rilla ’ ¿ ninachu ashtahuan ali canga ?
41002010	Runa Aichayu tucushca ñucaca , juchacunata anchuchingapaj ushaita cai pachapi charijta yachachunmi , ( na cuyuri ushajuj chai runataca , cashna nini ) :
41002011	— Cunanga candaca cashnami nini , jatari . Can mandashpa sirijushcata apashpa , huasiman rilla ninimi — nircami .
41002012	Shina nijpimi chai runaca ñapash jatarishpa , pai mandashpa sirijushcatapash apashpa , tucuicuna ricujta llujshishpa rirca . Shina ricushpami gentecunaca , ninanda manllarirca . Shina manllarishpami , cashna ninajurca : — Chashnataca , ima horallapash na ricushcachu canchi — nishpami , Taita Diostaca punchapambagumi cangui ninajurca .
41002013	Chai jipami , Galilea cuchaman Jesusca cutin tigrarca . Paitaca , ashtaca gentecuna catishpa rinajurca . Chaipimi paica , tucuicunaman yachachijurca .
41002014	Jesusca , chaimanda rishpami , Alfeo shuti runapaj churi Leví shuti runaguta ricurca . Paica , impuestota japina huasipimi tiajurca . Paitami Jesusca : — Ñucata catihuai — nirca . Shina nijpimi paica jatarishpa , Jesusta catishpa rirca .
41002015	Chaipimi cashna tucurca : Jesusca , paipaj yachajujcunandi rishpami , Leví shuti runapaj huasipi micungapaj tiarirca . Chaipica , impuestota japishpa causanajuj ashtaca runacunapash , juchayu gentecunapashmi , chaiman shamushcacunaca tandanajushpa micungapaj tiarirca . Jesustaca , ashtacacunami chaiman catishpa rishca carca .
41002016	Shina tianajujta , mandashca shimita yachachijcunapash , fariseocunapash ricushpami , Jesuspaj yachajujcunataca , cashna ninajurca : — ¿ Imashpata cangunata yachachij runaca , impuestota japishpa causajcunahuan , juchayu runacunahuan micushpa tiajun ? — ninajurcami .
41002017	Chashna ninajujta Jesús uyashpami , paicunataca cashna nirca : — Nanaita na charijcunaca , jambij runataca na mascanllu . Huañujujcunallami jambijtaca mascan . Imatapash cashcatapacha rurajcunata cayangapaca , na shamurcanichu . Ashtahuangarin juchayu gentecunata cayangapajmi shamurcani — nircami .
41002018	Bautizaj Juanbaj yachajujcunapash , fariseocunapaj yachajujcunapash , na micushpami chishanajurca . Chaimandami huaquingunaca , Jesuspajman shamushpa cashna tapunajurca : — Juanbaj yachajujcunapash , fariseocunapaj yachajujcunapash , na micushpami chishanajun . Cambaj yachajujcunaca , ¿ imashpata micushpa chishan ? — ninajurcami .
41002019	Shina nijpimi Jesusca , paicunata cashna nijurca : — ¿ Boda huasipica , cazarajuj noviohuan tianajushpaca , na micushpa chishai ushanllu ? Novio paicunahuan tianajujpica , paicunaca na micushpa chishaitaca na ushanllu .
41002020	Cusata apana punllacunaca chayamungami . Cusata apashca punllacunami , na micushpa chishanajunga .
41002021	Mauca churajunata liquirishcataca , mushuj telahuanga pipash na siranllu . Shina sirajpica , mauca churajunataca , mushuj tela aisashpami , ashtahuan liquin .
41002022	Shinallata chaira rurashca vinotaca , mauca cara muchilapica , pipash na churanllu . Chashna churajpica , chaira rurashca vinoca muchilata liquishpa jicharishpami , muchilandi , vinondi tucuringa . Chaimandami chaira rurashca vinotaca , mushuj cara muchilapi churana — nijurcami .
41002023	Samana punllapimi Jesusca , paipaj yachajujcunandi trigo pambata yalijurca . Chaipimi paipaj yachajujcunaca , trigo umata fitishpandi rinajurca .
41002024	Chashna fitinajujta fariseocuna ricushpami , Jesustaca cashna ninajurca : — Ricui , cambaj yachajujcunaca , ¿ imashpata samana punllapica na chashna ruranachu nishpa mandashcata na cazushpa , chashna ruranajun ? — ninajurcami .
41002025	Shina nijpimi Jesusca , paicunata cashna nijurca : — Davidca , paihuan purijcunandi micunata na tarishpa , ninanda yarjachishpa purinajushpaca , ¿ imatalla rurashcataca cunangamanllu nara leyinguichi ?
41002026	Paicunaca yarjachishpami , Taita Diospaj huasiman yaicushpa , Diosman carashca tandata micunajurca . Chai punllacunapica , Abiatar shuti curami , curacunataca mandajurca . Chai tandataca , mandashca shimipi nijunshna , na micunallachu carca . Chaitaca , curacunallami micui ushana carca — nijurcami .
41002027	Cashnatapashmi Jesusca nijurca : — Samana punllataca , gentecuna samachun nishpami , Diosca rurarca . Gentecunataca , samana punllata yariashpa causachunga , na rurarcachu .
41002028	Runa Aichayu tucushca ñucami , samana punllatapash mandaita ushani — nijurcami .
41003001	Jesusca , cutinmi tandanajuna huasiman yaicurca . Chaipica , maqui chaquishpa curparishca runapashmi tiajushca carca .
41003002	Samana punlla cajpipash , cai runata alichijpica juchachishpa llaquichingapajmi , chaipi tianajuj gentecunaca , Jesusta ricurianajurca .
41003003	Shina ricunajujpimi Jesusca , maqui chaquishpa curparishca tiajuj runagutaca : — Jatarishpa , cai chaupiman shamui — nirca .
41003004	Shina cayashpallami , chai ucupi tiajcunataca cashna nirca : — Mandashcapi nijunshna samana punllapica , ¿ alita ruranachu ali , na cashpaca nalita ruranachu ali ? ¿ Causaita caranachu ali , na cashpaca huañuchinachu ali ? — nishpami tapurca . Shina tapujpica , imatapash na nishpa upalla tianajurcallami .
41003005	Shina tianajujpimi Jesusca , tucuillata ricushpa fiñarirca . Paicuna shinlli shungu cajta ricushpami , ninanda llaquirishpa , chai huañujuj runataca : — Maquita chutai — nirca . Shina nijpi chai runa maquita chutajpica , ñapash ali tucurcallami .
41003006	Shina alichijpimi fariseocunaca , chai ucumanda llujshishpaca , mandaj Herodespaj puracunahuan tandanajushpa , Jesusta huañuchishumbacha nishpa parlarinajurca .
41003007	Ashtahuangarin cucha manñamanmi Jesusca , paipaj yachajujcunandi rirca . Paitaca , Galilea llactamandapash , Judea llactamandapash ashtaca gentecunami catishpa rinajurca .
41003008	Jerusalén pueblomandapash , Idumea shuti llactamandapash , Jordán yacu chimbaman tiaj llactamandapash , Tiro shuti , Sidón shuti muyundi pueblocunamandapashmi shamunajurca . Jesusca , imagutapash juyaillami rurajun nijta uyashpami , ashtaca ashtaca gentecuna Jesuspajman shamunajurca .
41003009	Gentecuna shina ninanda jundamushpa llapimungamandami , canoata apamushcalla charichun Jesusca , paipaj yachajujcunata mandashca carca .
41003010	Huañunajuj gentecunataca , ashtacacunatami alichishca carca . Huañuchij llaquihuan causajcunaca , ashtacacunami , Jesustaca quichurishpa t'angajpi , maquihuan tacaringapajllapash munanajurca .
41003011	Mapata rurachij aya jundashca gentecunapash Jesusta ricushpaca , paipaj ñaupajpi cungurishpami : — Canga , Taita Diospaj Churimari cangui — nishpa , ninanda caparinajurca .
41003012	Ashtahuangarin ama ashtahuan chashna caparichunmi Jesusca , chai ayacunataca jarcashpa rimarca .
41003013	Chai jipami Jesusca , urcuman rirca . Chaipimi , pai agllangapaj munashca runacunatalla cayajpi paicunaca , Jesuspajman shamunajurca .
41003014	Chai chunga ishcaicunataca , paita cumbashpa purichunmi , Jesusca agllarca . Shinallata villashpa purichun cachangapajmi agllarca .
41003015	Shinallata huañujujcunata alichingapaj , ayacuna jundashca causanajuj gentecunamanda ayacunata llujchingapaj ushaita charichumbashmi agllarca .
41003016	Jesusca , paicunata agllashpami , Simón runataca , Pedro shutita shutichirca .
41003017	Jacobotapash , Juandapash huauqui puratami agllarca . Paicunaca , Zebedeo shuti runapaj churicunami carca . Paicunatami , Boanerges shutita shutichirca . Boanerges nishpaca , culun ninshna manllachijcuna nijunmi .
41003018	Shinallata Andresta , Felipeta , Bartolometa , Mateota , Tomasta , Alfeopaj churi Jacobota , Tadeota , Simón runatapashmi agllarca . Simón runaca , cananita purami carca .
41003019	Shinallata Judas Iscariote runatapashmi agllarca . Chai runami Jesustaca , huañuchijcunaman japichirca . Paicunami huasiman shamunajurca .
41003020	Cutin chai huasiman ashtaca gentecuna shamurca . Shinamandami paicunaca , imashna micuitapash na ushanajurca .
41003021	Jesustaca : “ Juizumi tucurin yarin ” ninajurcami . Shina ninajujta uyashpami , paipaj familiacunaca Jesusta pushangapaj shamurca .
41003022	Ashtahuangarin mandashca shimita yachachijcunapashmi , Jesusmanda shamushca carca . Paicunami cashna ninajurca : — Cai runaca , ayacunata mandaj Beelzebú shuti diablopaj ushaita charishpami , ayacunata llujchishpa cachajun — ninajurcami .
41003023	Shina ninajujpimi Jesusca , paicunata cayashpaca chimbapurashpa parlocunahuan cashna nishpa rimarca : — ¿ Imashnata Satanasca , Satanastallata llujchishpa cachaitaca ushangayari ?
41003024	Mandajuj llactapi causajcuna paicunapura fiñanajushpa shicanyarijpica , chai mandajuj llactaca tucurinmanmi .
41003025	Shinallata shuj huasipi causajcuna , paicunapura fiñanajushpa shicanyarishpaca , chai huasi ucu purapi causajcuna tucurinman .
41003026	Shinallata Satanás mandajuj ayacuna , paicunapura fiñanajushpa shicanyarishpaca , pai mandashpa tiajunaca tucurinmanmi .
41003027	Shuj ninan shinlli runapaj huasiman shuhuangapaj yaicushpa , chai runata nara huatashpaca , imata shuhuaitapash na ushanllu . Ashtahuangarin paita huatashpallami , imata charishcatapash shuhuai ushan .
41003028	Na llullashpami , cangunataca cashna nini : Ima juchata rurashcatapash , nali shimicunata rimashcatapash , gentecunamandaca Dios anchuchingami .
41003029	Ashtahuangarin Diospaj jucha illaj Espirituta nali shimicunahuan rimashcataca , causaita causaicaman napacha cungangachu . Chashnacunaca , causaita causaicaman llaquichi tucunatapachami charin — nijurcami .
41003030	Paicunaca Jesustaca : “ Nali aya jundashca runami ” ninajurcami . Shina nijpimi paicunataca , Jesusca chashna nijurca .
41003031	Jesús yachachijuj huasimanmi , paipaj mamapash , paipaj huauquicunapash shamurca . Paicunaca , na yaicumui ushashpami , Jesusta cayachipai nishpa cacharca .
41003032	Jesushuan muyundi tianajuj gentecunami , cashna ninajurca : — Canda mascangapajmi cambaj mamapash , huauquicunapash shamushca . Canllapimi shayanajun — ninajurcami .
41003033	Shina nijpimi , Jesusca : — ¿ Pita ñuca mama ? ¿ Pita ñuca huauquicuna ? — nishpa tapurca .
41003034	Shina nishpallami Jesusca , paihuan tianajuj gentecunata ricushpa , cashna nirca : — Caicunami ñuca mama , caicunami ñuca huauquicuna .
41003035	Taita Dios munashcata tucui pactachijcunallami , ñuca huauqui , ñuca pani , ñuca mama — nircami .
41004001	Jesusca , cutin cucha manñapi yachachijujpimi , ashtaca gentecuna paipajman tandanajumurca . Shinamandami , cuchapi tiajuj canoata japishpa Jesusca chaipi tiarirca . Chai gentecunaca , tucuillami cucha manñapi carca .
41004002	Chaipimi Jesusca , ashtaca parlocunahuan chimbapurashpa yachachijurca . Paicunata yachachishpaca , cashnami nijurca :
41004003	“ Aliguta uyahuaichi . Shuj tarpuj runami , tarpungapaj llujshirca .
41004004	Chai runa tarpujpica , huaquin muyucunaca ñambimi urmarca . Ñambi urmashca muyutaca , alasyu animalcunami shamushpa micurca .
41004005	Shinallata huaquin muyucunaca , ashalla alpa tiaj rumilla alpapimi urmarca . Na jundu alpa cajpimi , ñapash viñarca .
41004006	Ashtahuangarin uchilla sapita charishpami , ninanda indijpica , anguyashpa chaquirca .
41004007	Shinallata huaquin muyucunaca , casha viñana chaupipimi urmarca . Cashacuna yalishpa viñashpa ismuchijpimi , imallapash na fucurca .
41004008	Ashtahuangarin huaquin muyucunaca , ali alpapi urmashpami , juyailla llujshimushpa viñashpa , aliguta fucurca . Huaquingunaca shujmandallami quimsa chungata , huaquingunaca sucta chungata , huaquingunaca patsajta granurca ” nijurcami .
41004009	Jesusca , chashna nishpallami : “ Uyangapaj rinrita charishpaca , aliguta uyaichi ” nirca .
41004010	Gentecuna tucuilla rijpimi Jesusca , paipaj chunga ishcai yachajujcunandi , caishuj cumbashpa purijcunandi chaipi quedarca . Paicunami , imashpa Jesús chimbapurashpa parlashcacunata tapunajurca .
41004011	Shina tapujpimi Jesusca , cashna nijurca : — Taita Diosca , pai mandajuj llactagumandaca pipash na yachai ushashcatami cangunamanlla yachachin . Ashtahuangarin chaishuj gentecunataca , parlocunallahuan chimbapurashpami imatapash yachachijuni .
41004012	Ricushpapash na ricushcashna cachun , uyashpapash na uyashcashna cachunmi , cashna yachachijuni . Paicuna yuyaita japishpa ama Diospajman tigrarichun , paicunapaj juchatapash Diosca ama cungachunmi , cashna yachachijuni — nijurcami .
41004013	Jesusca , paita tapujcunatami cashna nijurca : — Chimbapurashpa parlashcataca , ¿ narachu cangunapash yachai ushanguichi ? Shuj parlocunahuan chimbapurashpa yachachijpicarin , ¿ imashnashi yachajui ushanguichi ?
41004014	Tarpuj runaca , Diospaj Shimita villaj runami .
41004015	Ñambi urmashca huaquin muyucunaca , caicunami : Haquin gentecunaca , Diospaj Shimita villajujpica , paicunapaj shungupi tarpujpishnami uyanajun . Ashtahuangarin chai uyashcataca , Satanás shamushpami , ñapash cungachin .
41004016	Shinallata rumilla alpapi urmashca muyucunaca , caicunami : Huaquin gentecunaca , Diospaj Shimita villajujpica , ninanda cushijushpami chasquin .
41004017	Ashtahuangarin shina chasquishpapash , sapita na charij yurashna cashpami , ashacamanlla catinajun . Paicunaca , jatun llaquicuna japijpi , na cashpaca Diospaj Shimita catinajujpi catiriashpa llaquichijpica , nitijanshna pandanllami .
41004018	Casha chaupipi urmashca muyucunaca , caicunami : Huaquin gentecunaca , Diospaj Shimita villajujpica , aligutami uyanajun .
41004019	Shina uyashpapash , cai causaipajlla imatapash charingapajmi munanajun . Ña charishpapash , ashtahuan charingapaj munashpami , pandachi tucunajun . Diospaj Shimitaca , chai tucui munaicuna shamushpami cungachin . Shinamandami paicunaca , grano na fucunshnalla tucunajun .
41004020	Ali alpapi tarpushca muyucunaca , caicunami : Huaquin gentecunaca , Diospaj Shimita uyashpami shungupi alichinajun . Shina cashpami huaquingunaca , shujlla muyumanda quimsa chungata fucunshna mirachin . Shujcunaca , sucta chungata fucunshnami mirachin . Ashtahuan shujcunaca , patsajta fucunshnami mirachin — nijurcami .
41004021	Jesusca cashnatapashmi nirca : “ ¿ Michataca cajón ucupi , na cashpaca cama ucupi churangapachu japichin ? ¿ Nachu candeleropi churangapaj japichin ?
41004022	Michaman na llujchi tucuna imapash pacallacunaca , na tianllu . Michaman na llujshichun , pacashcallapash na tianllu .
41004023	Maijambash uyangapaj rinrita charishpaca , aliguta uyaichi ” nircami .
41004024	Jesusca cashnatapashmi nijurca : “ Ñuca imata villajujtapash , aliguta uyashpa yaringuichi . Shujcunaman canguna imashna carajpipash , chashnallatami Diosca cangunamambash caranga . Ñuca villajujta canguna uyashpa cazujpicarin , ashtahuanmi caranga .
41004025	Ashtacata charijcunamanmi , ashtahuan caranga . Ashtahuangarin na charijpica , ashaguta charishcatapash quichungami ” nijurcami .
41004026	Jesusca , ashtahuan cashnatapash nircarami : “ Taita Dios mandajujca , shuj runa paipaj alpapi muyuta tarpujpi viñajunshnami .
41004027	Chai tarpuj runaca , tutayajpica puñushpa , punllayajpica jatarishpami causan . Ashtahuangarin chai tarpushca muyu llujshishpaca , chai runaca na yachajtami , viñashpa viñashpa catin .
41004028	Chai muyutaca , alpami viñachin . Pundaca , jihuashnallami llujshimun . Shina viñajpica , espigami llujshimun . Chai jipaca , caspagu tucushpa granogumi jundan .
41004029	Ña fucujpica , granocunata tandachina punllacuna chayamujpimi , cuchungapaj rinlla ” nijurcami .
41004030	Jesusca , cashnatapashmi nijurca : “ Taita Dios mandajujtaca , ¿ imahuanda chimbapurashun , na cashpaca ima parlohuan chimbapurashpata , chaitaca yarishunchi ?
41004031	Diosca , mostaza nishca muyuguta , shuj runa tarpushcatashnami mandajun . Chai muyuguca , cai pachapi tucui tiashca muyucunatapash yali jamzi jamzigumi .
41004032	Ashtahuangarin chai muyuta tarpujpi viñashpaca , tucui jihuatapash yali jatundami viñan . Chashna viñashpa malquicunapash jundajpimi , alasyu animalcuna llanduna tucun ” nijurcami .
41004033	Jesusca chimbapurashpa , tauca parlocunahuanmi Diospaj Shimitaca yachachijurca . Gentecuna yachajui ushangacamanllami parlajurca .
41004034	Paicunataca , chimbapurana parlocunahuanllami Jesusca , imagutapash yachachijurca . Paipaj yachajujcunamanllami , imashpa chashna parlashcatapash tucuita yachachijurca .
41004035	Chai punllallata ña tutayagrijujpimi , paipaj yachajujcunataca Jesusca : “ Cuchata chimbashunchi ” nirca .
41004036	Shina nijpimi , tucuilla gentecunata cayacaman nishpa paipaj yachajujcunaca , Jesús tiajuj canoallapita tiarishpa rinajurca . Huaquingunaca , shuj canoacunapi tiarishpami , Jesustaca cumbashpa rinajurca .
41004037	Ña rinajujpica , ninan huaira ñapash jatarishpami , yacutaca caiman chaiman shitajurca . Shinamandami , canoaman jundamui callarijpi , canoaca ña huashajugrijurca .
41004038	Jesusca , huashaman saunata churashpami , chai canoa ucupi puñujurca . Shina puñujujpimi , rijcharishpa cashna ninajurca : — ¡ Ñucanchica , ñami huashajushpa huañugrinchi ! Ñucanchitaca , ¿ nachu llaquingui , Yachachij ? — ninajurcami .
41004039	Shina nijpimi Jesús jatarishpaca , huairatapash cuchatapash jarcashpa rimashpa , cashna nirca : — Upalla , casilla caichi — nircami . Shina nijpimi huairapash chulunyashpa , cuchapash casilla tucurca .
41004040	Chashna tucujpimi Jesusca , paipaj yachajujcunata cashna nirca : — ¿ Imashpata cashna ninanda manllaringuichi ? ¿ Imashpata ñucataca , na crihuanguichi ? — nircami .
41004041	Shina nijpimi ninanda manllarishpa , caishuj chaishuj parlarishpa cashna ninajurca : — Cai runataca , ¿ ima cajpita huairapash , cuchapash cazun ? — ninajurcami .
41005001	Paicuna chai cuchata ña chimbashpaca , Gadara shuti llactamanmi shamurca .
41005002	Canoamanda llujshijhuanmi , mapata rurachij aya jundashca shuj runaca , pambana utujumanda llujshishpa Jesustaca tuparimurca .
41005003	Chai runaca , pambana utujupillami causajurca . Paitaca , cadenahuanllapash pipash na huatai ushanllu carca .
41005004	Chai runaca , cutin cutinmi grillocunahuan , cadenacunahuan huatai tucushpa causarca . Ashtahuangarin paita huatashca cadenacunataca , fiti fitita rurashpami shitan carca . Shina cajpimi paita charitacarin , pipash na ushan carca .
41005005	Chai runaca tutapash , punllapash urcucunapi , pambana utujucunapi ninanda caparishpalla purijmi carca . Paillata rumicunahuan huactarishpami , chugririn carca .
41005006	Chai runaca , Jesusta carumanda ricushpa calpamushpami , Jesuspaj ñaupajpi cungurirca .
41005007	Shina cungurishpami , cashna nishpa ninanda caparirca : — Jahua pachapi tiajuj Taita Diospaj Churi Jesús , canga ñucahuanga , ¿ imatata ricunata charingui ? Taita Diospaj shutipimi , ama llaquichihuaichu nishpa juramentuchini — nircami .
41005008	— Mapata rurachij aya , cai runamanda llujshi ninimi — nishpa Jesús mandajpimi , chashna caparijurca .
41005009	Jesusca , chashna nishpallami : — ¿ Ima shutita cangui ? — nishpa tapurca . Shina tapujpimi chai runaca , cashna nirca : — Huaranga Huaranga shutimi cani . Ñucanchica , ashtaca ashtacacunamari canchi — nircami .
41005010	Shina nishpami cai llactamandaca , ama caruman llujchishpa cachahuaichu — nishpa , Jesustaca mañajurca .
41005011	Chai urcu ladollapimi , ashtaca ashtaca cuchicuna micushpa purinajurca .
41005012	Shina cajpimi , chai ayacunaca : — Chai cuchicunapi yaicuchun , ñucanchitaca cachahuai — nishpa , Jesustaca mañanajurca .
41005013	Shina nijpimi , chai cuchicunapi yaicuchun saquirca . Mapacunata rurachij chai ayacuna chai runamanda llujshishpaca , cuchicunapi yaicujhuanmi chai cuchicunaca , jaca jahua patamanda cuchaman huashajushpa huañurca . Chai cuchicunaca , ishcai huarangashnami carca .
41005014	Cuchicunata michijcunaca , paicuna causanajuj pueblopipash , llactacunapipash villangapajmi ninanda calpanajurca . Shina villajpimi , ima tucushcatapash ricungapaj , tucuilla gentecuna shamunajurca .
41005015	Jesuspajman chayamushpaca , ashtaca ashtaca aya jundashpa llaquichijpi causajuj runa ali tucushca tiajujtami ricunajurca . Chai runaca , churajunatapash aliguta churajushca , ali juizupimi tiajurca . Shinata ricushpami gentecunaca , ninanda manllarinajurca .
41005016	Chai gentecunamanmi , aya jundashca runa imashna ali tucushcatapash , cuchicuna imalla tucushcatapash ricushcacunaca villanajurca .
41005017	Chaimandami Jesustaca : — Cai ñucanchi llactamandaca ripailla — ninajurca .
41005018	Shina nijpimi Jesusca , canoapi tiarirca . Shina tiarijpimi , ayacunata llujchi tucushca runaca : — Ñucatapash pushahuayari — nijurca .
41005019	Ashtahuangarin Jesusca , chai runataca na paihuan richun saquishpami , cashna nirca : — Cambaj huasiman rilla . Cambaj familiapajman rishpa , canman Jatun Dios cai jatun alita rurashcata villagri — nircami .
41005020	Shina nijpi chai runa rishpaca , paiman Jesús imashna chai jatun alita rurashcatami , tucuilla Decápolis shuti pueblocunapi villai callarirca . Shina villajpimi , tucuicuna ninanda manllarinajurca .
41005021	Jesusca , canoapi tiarishpami , cutin chai cuchataca chimbarca . Chai cucha manñapi shayajujpimi , ashtaca ashtaca gentecuna paipajman tandanajumurca .
41005022	Chaimanmi , tandanajuna huasipi mandaj puramanda Jairo shuti runapash shamurca . Jesusta chai runa ricushpaca , ñapashmi paipaj ñaupajpi cungurirca .
41005023	Paica cashna nishpami , Jesustaca ninanda mañajurca : — Ñuca ushigumi ña huañugrijupan . Paipaj umapi cambaj maquita churangapaj ripashunyari . Shina churajpica , quishpirishpa causangallami — nircami .
41005024	Shina nijpimi , Jesusca chai runapaj huasiman rirca . Paitaca , ashtaca ashtaca gentecunami saruripi catishpa rinajurca .
41005025	Chaipica , yahuar shamujuj ung : uihuan chunga ishcai huatata huañujujlla causajuj huarmipashmi rijushca carca .
41005026	Chai huarmica , chashna nanaillahuan causajushpami , jambijcunapajman caita chaita rijun carca . Shina jambirijushpallami , imaguta charishcatapash tucuillata tucuchishca carca . Ima jambipash na chayajpimi , ashtahuan ashtahuan anllayajurca .
41005027	Chai huarmica , Jesusmanda parlanajujta uyashpami , gentecunapaj chaupita yaicushpa , Jesús jahualla churajushcapica huashamanda tacarirca .
41005028	Chai huarmica : “ Jesús churajushcapi tacarishpalla ali tucushallami ” yashpami tacarirca .
41005029	Jesuspaj churajushcapi tacarijhuanga , yahuar shamujujca ñapash chaquircallami . Shina tucushpami chai huarmica , astinshna llaquichijuj chai nanaimanda ali tucushcata yacharca .
41005030	Shina ali tucujpica , ñuca ushaihuan maijandachari ñami alichini yashpami , Jesusca tigrarishpa ricurca . Shina ricushpaca : — ¿ Maijanda ñuca churajushcapi tacarircanguichi ? — nishpami , chai tucui gentecunataca tapurca .
41005031	Shina tapujpimi paipaj yachajujcunaca , cashna ninajurca : — Cai tucui gentecunami , candaca saruripi catimunajun . ¿ Chaitaca , na ricunshnachu : ‘ ¿ Pita ñucapi tacarircanguichi ? ’ nishpa tapujungui ? — ninajurcami .
41005032	Ashtahuangarin maijan paita tacarishcatapash ricungapajmi , Jesusca muyundita ricujurca .
41005033	Shina ricujujpimi chai huarmica , ñami ali tucurcani yashpa , ninanda manllarishpa chujchurirca . Shina ali tucushca cashpami , Jesuspaj ñaupajpi cungurishpaca , na llullashpa tucuita villajurca .
41005034	Shina villajpimi Jesusca , cashna nirca : — Ñuca huahualla , ñucata tucui shunguhuan crishpami quishpirishcangui . Cunanga , ninanda cushijushpa rilla . Astinshna llaquichijuj chai nanaica , cutinga na llaquichingachu — nircami .
41005035	Shina nijujpillatami , tandanajuna huasipi mandaj Jairopaj huasimandaca , ñapash huaquin runacuna shamushpa , cashna ninajurca : — Cai Yachachijtaca , ¿ imapajta yanga yanga fiñachijungui ? Cambaj ushiguca , ñamari huañurca — ninajurcami .
41005036	Ashtahuangarin chashna ninajujta Jesús uyashpami , tandanajuna huasipi mandaj chai runataca : — Ama manllaichu , ñucatalla ali crihuai — nirca .
41005037	Jesusca , tucuicunata saquishpami Pedrota , Jacobota , chai Jacobopaj huauqui Juandalla pushashpa rirca .
41005038	Tandanajuna huasipi mandaj runapaj huasiman Jesús chayashpaca , gentecuna ninanda caparishpa huacanajujta , llaqui llaqui tianajujtami ricurca .
41005039	Huasi ucuman Jesús yaicushpaca , cashnami nirca : — ¿ Imashpata cangunaca , cashna caparishpa huacanguichi ? Cuitsaguca , na huañushcachu , puñuitallami puñujun — nircami .
41005040	Shina nijpimi , Jesustaca asishpa ricunajurca . Ashtahuangarin Jesusca , tucuillata canllaman llujchishpami , chai cuitsagupaj taitata , mamata , chai quimsa yachajujcunatalla pushashpa , chai cuitsagu sirijuj ucuman yaicurca .
41005041	Chaipica , chai cuitsagupaj maquita japishpami : — Talita cumi — nirca . Chashna nishpaca : “ Cuitsagu , candaca jatari ninimi ” nijunmi .
41005042	Shina nijpica , chai chunga ishcai huatata charij cuitsaguca , jatarishpa puri callarircallami . Shina purijujta ricushpami , gentecunaca ninanda manllarirca .
41005043	Ashtahuangarin Jesusca , pai chashna rurashcataca pimambash ama villachun nishpami , cutin cutin nijurca . Shina nishpallami : — Cai cuitsaguman micunaguta carapaichi — nishpa mandarca .
41006001	Chaimanda llujshishpaca Jesusca , paipaj llactamanmi rirca . Paipaj yachajujcunapash catishpami rirca .
41006002	Chai pueblopimi , samana punlla chayamujpica , tandanajuna huasipi yachachijurca . Jesús yachachijujta uyajcunaca , tucuilla manllarishpami , paicunapura cashna ninajurca : — ¿ Maipita chai runaca , cashnapacha yachajurca ? Cashna yachachi ushachunga , ¿ pita ushaita carashca canga ? Pipash na rurai ushanallata cashna rurangapaca , ¿ maipita yachajushcanga ?
41006003	¿ Nachu cai runaca , Mariapaj churi ? Paica carpinteromari . ¿ Nachu paica Jacobopaj , Josepaj , Judaspaj , Simonbaj huauqui ? Paipaj panicunapash , ¿ nachu cai llactapillata causanajun ? — ninajurcami . Shina nishpami , Jesusta na crishpa pandarinajurca .
41006004	Shina nijpimi Jesusca , cashna nirca : — Profeta runataca , shuj llactacunapirami alicachishpa chasquinajun . Ashtahuangarin paipaj llactapillata causajcuna , paipaj familiacuna , paipaj huasi ucu purallatami , ninanda na ricunayachin — nircami .
41006005	Shinamandami chai pueblopica , pipash na rurai ushanallataca na rurarca . Huañunajuj gentecunatallami , huaquingunatalla paicunapaj uma jahuapi maquita churashpa , Jesusca alichirca .
41006006	Jesusca , chai gentecuna na crijpimi , chashnachu cana carca nishpa ninanda llaquirishpa , chai uchilla llactacunapilla yachachishpa purijurca .
41006007	Chai jipami Jesusca , paipaj chunga ishcai yachajujcunata cayarca . Paicunamanmi , mapata rurachij ayacuna jundashca causanajuj gentecunamanda ayacunata llujchi ushachun ushaita cararca . Shina carashpami , ishcai ishcai richun Jesusca cacharca .
41006008	Paicunataca , ñanda ringapaca , imatallapash ama apachun , ashtahuangarin tauna caspigutalla apachunmi mandarca . Cucavi muchilatapash , culquitapash na huatarishpa richun mandarcachu .
41006009	Ashtahuangarin chaquipi churajunatalla churajushpa , túnica nishca churajunatapash na ishcaita churajuchun mandarcachu .
41006010	Jesusca cashnatapashmi nijurca : “ Cangunaca , maijan huasiman chayashpapash , shuj llactaman yalingacaman , chai huasipilla mingaringuichi .
41006011	Maijan llactapi cashpapash , cangunata na chasquishpa , canguna villajujta na uyangapaj munajpica , llujshishpa ringuichilla . Chai llactapi causajcuna napacha ali cajta ricuchingapajmi , cangunapaj chaquipi churajushcapi catijuj alpatapash chafsishpa rina canguichi . Na llullashpami , cangunataca cashna nini : Imatalla rurashcata Dios ricuchijui punllapica , Sodoma shuti , Gomorra shuti pueblocunapi causashca gentecunata llaquichishcatapash ashtahuan yalitami , chai pueblopi causajcunataca ninanda llaquichijunga ” nijurcami .
41006012	Paicuna llujshishpa rishpaca , gentecuna ninanda llaquirishpa Diospajman tigrarichunmi villajunajurca .
41006013	Shinallata aya jundashca causanajuj gentecunamandapash , ashtacacunamandami ayacunataca llujchinajurca . Shinallata huañujujcunatapash , ashtacacunatami aceiteta talishpa javishpa alichinajurca .
41006014	Jesús imata rurashpa purijujtaca , tucui gentecunami maipipash parlanajurca . Shina parlanajujta jatun mandaj Herodes uyashpami , cashna nirca : — Bautizaj Juanmi , huañushcacunapaj chaupimanda causarimushcanga . Shina cashpami paica , imata ruraitapash ushajunga — nijurcami .
41006015	Huaquingunaca : — Profeta Eliasmi canga — ninajurcami . Shujcunaca : — Profeta puracunamanda , maijan runapashmi canga — ninajurcami .
41006016	Shina parlanajujta Herodes uyashpaca , cashnami nirca : — Chai runaca , Juanmi canga . Paitaca , ñucami umata muchushpa huañuchigrichun mandarcani . Chai runami , huañushcacunapaj chaupimanda causarimushcanga — nircami .
41006017	Juanda cadenahuan huatashpa , prezuna huasipi churachunga , Herodesmi mandashpa cachashca carca . Chashna rurachunga , Herodespaj huauqui Felipepaj Herodías shuti huarmimi munarca . Herodesca , paipaj huauquita quichushpami , paipaj huarmi cachun japishpa , chai huarmihuan causajurca .
41006018	Shina causajujpimi : “ Mandashca shimipi nishcashna , cambaj huauquipaj huarmihuan causanaca , napacha alichu ” nishpa , Herodestaca nishca carca .
41006019	Shina nishcamandami Juandaca , chai Herodías huarmica , llaquichingapaj pacalla chaparca . Shina huañuchingapaj munajushpapash , na usharcachu .
41006020	Juandaca , imatapash cashcatapacha rurashpa causajuj , jucha illaj cajtami Herodesca yacharca . Chaimandami Juandaca manllashpa , na imatapash rurashpa aliguta charirca . Juan villajujpi uyajushpaca , imata ruraita na ushajushpapash Herodesca , cutin cutin aliguta uyajllami carca .
41006021	Herodesca , pai huacharishca huata chayajpimi , fiestata rurajurca . Chai fiestaman shamuchunmi mandajcunatapash , soldadocunata mandajcunatapash , Galilea llactapi causanajuj ninan charijcunatapash cayachun cacharca . Chai fiestaca , Herodías shuti huarmipaj alipajmi chayashca carca .
41006022	Tucuicuna micushpa tianajujpimi , Herodías huarmipaj ushi cuitsaca , ucuman yaicushpa danzajurca . Chaitaca Herodespash , paita cumbangapaj shamujcunapashmi , ninanda alicachishpa ricunajurca . Shinamandami jatun mandaj Herodesca , chai cuitsata cashna nirca : — Can imata munashcata mañahuailla . Imata mañajpipash , ñucaca carashallami .
41006023	Ñuca mandajujtapash , chaupicaman carashallami . Imata mañajpipash , tucuitami carasha — nishpami juramenturca .
41006024	Shina nijpimi : — ¿ Imagutata mañasha ? — nishpa , paipaj mamataca tapungapaj calparca . Shina tapujpimi : — Bautizaj Juanbaj umata mañagri — nishpa , chai cuitsata paipaj mamaca yachachirca .
41006025	Shina nijpi jatun mandaj Herodespajman , chai cuitsa calpashpaca : — Cunanllata , Bautizaj Juanbaj umata shuj platopi carahuai — nirca .
41006026	Shina nishpa mañajpimi , jatun mandaj Herodesca , ninanda llaquirirca . Ashtahuangarin : “ Imata mañajpipash , carashallami ” nishpa juramentujujta , paihuan micunajujcuna uyashca cajpimi , na yangapi churai usharca .
41006027	Shina mañajpimi , chai jatun mandaj Herodesca , cuidaj soldado puramanda shuj soldadotaca , Juanbaj umata muchushpa apamuchun ucha cacharca .
41006028	Shina nijpi prezuna huasiman rishpami soldadoca , Juanbaj umata mucharca . Chai umataca , platopi apamushpami , chai cuitsaman curca . Chai cuitsaca , paipaj mamamanmi curca .
41006029	Juanda huañuchishcata yachashpami , cuerpogutaca paipaj yachajujcuna apagrishpa pambarca .
41006030	Chai jipaca , villachun Jesús cachashcacunaca , cutinmi paipajman tigramurca . Shina tigramushpami , imashna rurashcatapash , imashna yachachishcatapash tucuita villajunajurca .
41006031	Ashtaca gentecuna shamushpa , tigrashpa purinajujpimi , imashna micuitapash na ushanajurca . Chaimandami : — Jichushca pambapi ashaguta samangapaj , ñucanchilla jacuchi — nishpa Jesusca , paipaj yachajujcunata nijurca .
41006032	Shina nishpami , paicunalla canoapi tiarishpa , jichushca pambaman cuchata chimbashpa rinajurca .
41006033	Ashtahuangarin ashtaca gentecuna ricushpami , Jesús rijujtaca rijsinajurca . Shina rijsishpami , pueblocunamanda chaquilla calpashpa , paicunataca mishashpa chayashca shuyanajurca .
41006034	Canoamanda Jesús llujshishpaca , ashtaca ashtaca gentecuna paita shuyanajujtami ricurca . Michij illaj llamagucunatashna ricushpami , paicunataca ninanda llaquishpa , imagutapash tucuillaman yachachi callarirca .
41006035	Ña tutayajujpimi Jesuspaj yachajujcunaca , paipajman quimirishpa , cashna ninajurca : — Ñamari tutayan . Cai pushtuca , jichushca pambamari .
41006036	Cai gentecunaca , cucavitapash na charinllu . Paicunataca , chai pambacunapi , chai uchilla llactacunapi tandata randishpa micugrichun cachailla — ninajurcami .
41006037	Shina nijpimi , Jesusca : — Cangunallata , micunataca caraichilla — nishpa tigrachirca . Shina nijpimi paipaj yachajujcunaca cashna ninajurca : — ¿ Ishcai patsaj denario culquihuanllu , tandata randigrichilla ningui ? — ninajurcami .
41006038	Shina tapujpimi : — Cangunaca , ¿ mashna tandagutata charinguichi ? Richi , ricunguichi — nishpa Jesusca , paicunata cacharca . Paicuna tigramushpaca : — Picha tandagu , ishcai pijigullami tiashca — ninajurcami .
41006039	Shina nijpimi : — Chai gentecunataca , chai jihua pambagupi asha asha tandanajushpa , tiaripaichi nigrichi — nishpa Jesusca , paipaj yachajujcunataca mandarca .
41006040	Paicuna tiaripaichi nijpica , patsaj patsaj chaupirishpa , shinallata picha chunga , picha chunga chaupirishpami tiarinajurca .
41006041	Shina tiarijpimi picha tandagutapash , ishcai pijigutapash , Jesusca japirca . Chaita japishpami , jahua pachata ricushpa , Diosta pashi nirca . Chai tandacunataca , asha asha chaupishpami , chai gentecunaman carachun , paipaj yachajujcunaman curca . Shinallata ishcai pijigutapashmi , paicuna purapica tucuicunaman chaupishpa curca .
41006042	Shina carajpimi gentecunaca , na munangacaman micunajurca .
41006043	Paicuna na micui ushashcataca , chunga ishcai canasta jundatami tandatapash , pijitapash paipaj yachajujcunaca tandachinajurca .
41006044	Chai micushpa tianajuj purapica , jaricunallami picha huaranga carca .
41006045	Chai jipallami Jesusca , paipaj yachajujcunataca , chai yacu manñamandaca canoapi tiarishpa , Betsaida shuti puebloman ñaupashpa chimbachun cacharca . Shina cachashpallami Jesusca , chai tucui gentecunata cayacaman nirca .
41006046	Cayacaman nishca jipaca , Diosta mañangapajmi Jesusca urcuman rirca .
41006047	Ña tutayashcapimi , paipaj yachajujcunaca chaupi cuchata , canoapi rinajurca . Jesusca , paillami urcupi carca .
41006048	Paipaj yachajujcunaca , ninan huaira tuparimushpa jarcajpimi , na ri ushashpa , ninanda shaijunajurca . Chaitaca , urcumandami Jesusca ricurca . Ña punllayanalla tucujujpimi Jesusca , paicunata ñaupashpa yalishpa ringapaj , yacu jahuata shamujurca .
41006049	Yacu jahuata Jesús shamujujta ricushpaca : — Ayamari shamujun — yashpami , ninanda caparinajurca .
41006050	Paipaj yachajujcunaca , tucuilla ricunajushpami ninanda musparinajurca . Ashtahuangarin Jesusca , paicunata uchalla rimashpami : — Ñucami shamujuni . ¡ Ama manllarishpa , shinlli tucuichi ! — nirca .
41006051	Paipaj yachajujcuna rijuj canoapi Jesús tiarijhuanmi , huairapash chulunlla tucurca . Huaira chulunyajpicarin , ashtahuan manllarishpami ricunajurca .
41006052	Paicunaca , tandata mirachishpa Jesús carashcata nara entendishpami , chashna manllarirca . Paicunapaj shungumi , shinlliyashca carca .
41006053	Chai cuchata chimbaita tucuchishpaca , Genesaret shuti llactamanmi paicunaca chayamurca . Chai cucha manñapimi , canoataca huatarca .
41006054	Chai canoamanda llujshijhuanmi gentecunaca , Jesús cajta rijsinajurca .
41006055	Shina rijsishpami , chai muyundi llactacunapi villangapaj calpanajurca . Paicunami , Jesús maipi cajtapash villanajurca . Shina villajpimi huañunajuj gentecunataca , mandashpa sirijushcacunandi maimandapash apamui callarinajurca .
41006056	Maijan puebloman yaicujpipash , uchilla llactaman cashpa , pambapi tiaj huasicunaman cashpa Jesús chayajpipash , pai yalina ñangunapimi , huañujujcunataca churamunajurca . Shina churamujpimi huañujujcunaca : — Can churajushca pundagupillapash tacarichun , saquihuai — nishpa mañanajurcami . Jesús churajushcapi tacarijcunaca , tucuilla ali tucurcallami .
41007001	Fariseocunapash , mandashca shimita huaquin yachachijcunapashmi , Jesuspajman tandanajurca . Paicunaca , Jerusalenmandami shamushca carca .
41007002	Paicunaca , Jesuspaj huaquin yachajujcuna maquita na maillashpa mapa maquihuan tandata micunajujtami ricunajurca . Maquita na maillashcamandaca , ninanda llaquichi tucunapachami ninajurcami .
41007003	Fariseocunapash , Judea llactapi causajcunapash , ñaupa taitacuna yachachishpa saquishcata catishpami , imashpapash maquita na maillashca cashpaca , na micunajun .
41007004	Plazamanda huasiman tigrashpapash , maquita na maillashpaca na micunllu . Paicunaca , ñaupa taitacuna yachachishcataca , ashtahuan shuj tauca yachajushcatami ruranajun . Shina cashpami , yacuta ufiana vasocunata , jarracunata , jirruta rurashca ima charishcacunatapash , mandashpa sirinacunatapash tajshanajun .
41007005	Shina cashpami fariseocunapash , mandashca shimita yachachijcunapash , Jesuspajman shamushpaca cashna tapunajurca : — ¿ Imashpata cambaj yachajujcunaca , ñaupa taitacuna yachachishpa saquishcata na cazunajun ? Ashtahuangarin mapayashca maquihuanmi micunajun — ninajurcami .
41007006	Shina tapujpimi Jesusca , cashna nishpa tigrachirca : — Mishqui shimi , jayaj shungucuna . Canguna cashna tucuna cajpillatami , Profeta Isaiasca villajurca . Chai escribishcapica , cashnami nijun :
41007008	Cangunaca , Taita Dios mandashcata saquishpami , runacuna yachachishcatara napacha saquishpa catinajunguichi . Chashna cashpami jarracunatapash , yacuta ufiana vasocunatapash maillanguichi . Chashnallata , imatapash ashtahuan rurashpa causajcunami canguichi — nijurcami .
41007009	Jesusca , ashtahuan cashnatapashmi nijurca : — Canguna yachachishpa saquishcatara catingapajmi , Taita Dios mandashcataca yangapi churanguichi .
41007010	Moisesca , cashna nishpami mandarca : ‘ Cambaj taitata , cambaj mamata alicachingui . Taitata , mamata imapash tucushpaca , alichari canman nijcunataca , llaquitapash na llaquishpami huañuchina ’ nircami .
41007011	Ashtahuangarin cangunaca , cashna nishpami yachachinguichi : ‘ Taita mama imaguta mañajpipash : Cangunaman caraitaca , na ushanichu . Ñuca tucui imaguta charishcapipash , Corbán nishcami tiajun ninallami canguichi ’ nishpami yachachinajunguichi . ( Corbán nishpaca : “ Taita Diosman carangapajmi tiajun ” nijunmi ) .
41007012	Chashna yachachishpami , taitaman mamaman carachunga napacha saquinguichi .
41007013	Chashna rurashpami , Taita Diospaj Shimita yangapi churashpa , canguna yachachishcataca shujcunaman yachachishpa saquinguichi . Chashnallata , ashtahuan shuj imatapashmi rurashpa causanguichi — nijurcami .
41007014	Shina nishpallami , tucuilla gentecunata cayashpa cashna nijurca : — Ñuca villajujtaca , tucuicuna uyashpa aliguta yuyaita japinguichi .
41007015	Imatapash micushpa langajpi runata mapayachijca , imapash na tianllu . Ashtahuangarin paipaj shungu ucumanda llujshijuj yuyaicunami , runataca mapayachin .
41007016	Maijambash uyangapaj rinrita charishpaca , aliguta uyaichi — nijurcami .
41007017	Tucuilla gentecunata saquishpa rishpami Jesusca , huasiman yaicurca . Chaipimi : — Can chimbapurashpa parlajushcataca , ¿ nachu aliguta yachachinguiman ? — nishpa , paipaj yachajujcunaca tapunajurca .
41007018	Shina tapujpimi Jesusca , paicunata cashna nirca : — ¿ Cangunapashchu ñuca villajushcataca , nara ali yachai ushanguichi ? Imata micunata langajpipash , genteta na mapayachijtaca , ¿ narachu yachanguichi ?
41007019	Imata micujpipash na shunguman rijunllu , chunllulimanllami rijun . Shina cashpami , urai llujshinlla — nircami . Cashna nishpaca , ima micunagutapash micunallami nishpami , Jesusca chashna yachachirca .
41007020	Ashtahuangarin cashnatapashmi nijurca : — Shungu ucumanda yuyaimi , runataca mapayachin .
41007021	Gentecunapaj shungu ucumandami , nalicunata rurana yuyaicunaca llujshin . Chaimandami , cazarashca jahua shujcunahuan causanajun , huainayanajun , huañuchinajun .
41007022	Shuhuashpa , charijyanatalla munashpa , imatapash nalitalla rurashpamicausanajun . Shinallata pitapash umashpa , na pinganayachishpa , shujcuna imata charijtapash ñucapaj cashcanman yashpa ricushpa , imapash tucushpami ali canman nishpa , ninanda jariyashpa , juizu illajmi causanajun .
41007023	Tucui chai yuyaicuna shungu ucumanda llujshishpami , runataca mapayachin — nijurcami .
41007024	Chai llactamanda llujshishpa rishpaca , Tiro shuti , Sidón shuti llactacunaman chayashpami , Jesusca chayarca . Chai llactaman chayashpami , pipash ama yachachun nishpa , shuj huasiman yaicurca . Ashtahuangarin Jesús chaipi cajtaca , tucuicuna ñapash yacharcallami .
41007025	Shinallata shuj huarmipash , Jesús chaipi cajta yachashpami ñapash shamushpa , paipaj ñaupajpi cungurirca . Chai huarmica , nali aya jundashca ushitami charirca .
41007026	Chai huarmica , griego shimita rimaj , Sirofenicia shuti llactamandami carca . Paica : — Ñuca ushigumanda , nali ayata llujchipai — nishpami , Jesustaca ninanda mañajurca .
41007027	Ashtahuangarin Jesusca , cashnami nirca : — Huahuacunara punda micuchun shuyapai . Huahuacuna micunajujta quichushpa , alcugucunaman caranaca nalichu — nircami .
41007028	Shina nijpimi chai huarmica , cashna nirca : — Chashnapachamari capan , Apunchi Jesús . Ashtahuangarin alcugucunapash , huahuacuna jichashcataca micupanllamari — nircami .
41007029	Shina nijpimi Jesusca , cashna nirca : — Canga aligutami ningui . Cambaj ushigumandaca , ñami ayaca llujshirca . Cunanga huasita rilla — nircami .
41007030	Shina nijpi huasita rishpaca , paipaj ushiguca ali tucushca camapi sirijujtami japigrirca . Ayaca , chai cuitsamanda ñami llujshishca carca .
41007031	Tiro shuti pueblomanda tigramushpaca , Sidón shuti pueblota , Decápolis shuti llactatapash yalishpami Jesusca , Galilea cuchaman chayagrirca .
41007032	Chaimanmi , rinri na uyaj , shimipash na rimai ushaj runagutaca , Jesuspajman pushashpa shamunajurca . Chaipimi , chai runagupaj uma jahuapi , maquita churachun nishpa ninanda mañanajurca .
41007033	Shina mañanajujpimi , gentecunapaj ladomanda Jesusca , shuj ladoman pushashpa , chai runapaj ishcandi rinripi maqui dedota satirca . Shinallata t'ucashpami , jallupi tacarirca .
41007034	Shina rurashpallami Jesusca , jahua pachata vichai ricushpa , aij nishpa : — Efata — nirca . Efata nishpaca : “ Pascarichun ninimi ” nijunmi .
41007035	Shina nijhuanmi , chai runapaj rinrica pascarirca . Shinallata huatarishca jallupash ali tucujpimi , aliguta rimajurca .
41007036	Chai jipami Jesusca , chashna tucushcataca pimambash ama villachun nijurca . Ashtahuangarin cutin cutin chashna nijpipash , ashtahuanmi maipipash parlashpa purinajurca .
41007037	Shina parlajpica tucuicunami , ninanda manllarishpa cashna ninajurca : — Chai runaca , imatapash juyailla aliguta rurashpami purin . Na uyajcunapaj rinritapash pascanmi . Rimaita na ushajtapash rimachinmi — ninajurcami .
41008001	Chai punllacunapimi , ashtaca gentecunaca ima micunatapash na apashpa , Jesuspajman shamushca carca . Chaimandami Jesusca , paipaj yachajujcunata cayashpa cashna nirca :
41008002	— Cai tucui gentecunatami , ninanda llaquini . Ña quimsa punllatami , paicunaca ñucahuan caipi . Paicunaca , ima micunagutapash na charinllu .
41008003	Ashtacacunami , caru llactacunamanda shamushca . Paicunata na micuchishpa , yarjaita huasiman tigrachijpica , chaupi ñambillami na ri ushashpa urmanga — nircami .
41008004	Shina nijpimi , paipaj yachajujcunaca : — Cai jichushca pambapica , ¿ maimandata micunata carashun nipangui ? — nishpa tapunajurca .
41008005	Shina tapujpimi : — Cangunaca , ¿ mashna tandatata charinguichi ? — nishpa , Jesusca tapurca . Shina tapujpimi , paipaj yachajujcunaca : — Canchis tandagullami tian — ninajurca .
41008006	Shina nijpimi Jesusca , chai tucui gentecunata : “ Alpagupi tiaripaichi ” nirca . Ña tiarijpica , chai canchis tandaguta japishpami Jesusca , Diosta pashi nirca . Chai tandaguta asha asha chaupishpaca , tucuicunapaj ñaupajpi churachunmi , paipaj yachajujcunaman curca . Paicunaca , tucuilla gentecunamanmi caranajurca .
41008007	Shinallata paipaj yachajujcunaca , uchilla pijicunatapash huaquingutallami charishca carca . Chai pijimandapash , Diosta pashi nishpa mañashpami : — Caigutapash carapaichi — nishpa Jesusca , paipaj yachajujcunaman curca .
41008008	Shina carajpimi chai gentecunaca , na munangacaman micunajurca . Paicuna na micui ushashcataca , canchis canasta jundatami , paipaj yachajujcunaca tandachirca .
41008009	Chai micushpa tianajuj gentecunaca , chuscu huarangashnami carca . Paicunataca tucuillata cayacaman nishpami , Jesusca cacharca .
41008010	Chai jipaca Jesusca , paipaj yachajujcunandi canoapi tiarishpami , Dalmanuta shuti llactaman rirca .
41008011	Chai jipami fariseocunaca , Jesuspajman shamushpa ninanda nalicachishpa rimai callarirca . Imata tigrachijpipash juchachingapaj munashpami , jahua pachamanda imatapash rurashpa ricuchijuchun mañanajurca .
41008012	Shina nijpimi Jesusca , paipaj espiritupi ninanda llaquirishpa , cashna nirca : — Cunan viñaicunaca , ¿ imashpata imatapash rurashpa ricuchijuchun mañan ? Na llullashpami , cangunataca cashna nini : Cunan miraicunamanga , imatapash na rurashpa ricuchishcachu canga — nircami .
41008013	Shina nishpallami fariseocunataca saquishpa , cutinllata Jesusca canoapi tiarishpa , cucha caishuj manñaman chimbarca .
41008014	Jesuspaj yachajujcunaca , tandacunata apanata cungashpami , shujlla tandagutalla apashpa canoapi rinajushca carca .
41008015	Ña cuchata rijushpami Jesusca , paipaj yachajujcunata cashna nishpa mandarca : — Aliguta uyahuaichi . Pactarallapash fariseocunapaj , Herodespaj levaduratara chasquinguichiman — nircami .
41008016	Shina nijpi paicunapura parlarishpaca : — Tandata na apamushcata yachashpami , shina nijun — ninajurca .
41008017	Paipaj yachajujcuna chashna parlanajujta yachashpami , Jesusca cashna nirca : — ¿ Imashpata tandaca illanchimari ninajunguichi ? Ñuca imata rurashcatapash , ¿ narachu entendi ushanguichi , narachu yachai ushanguichi ? ¿ Cunangaman shinlli shungurachu canguichi ?
41008018	Ñavita charishpapash , ¿ nachu ricunguichi ? Rinrita charishpapash , ¿ nachu uyanguichi ? ¿ Nachu yaringuichi ?
41008019	Picha tandata chaupishpaca , picha huaranga runacuna micuchunmi cararcani . Chai puchushcataca , ¿ mashna canasta jundatata tandachircanguichi ? — nijurcami . Shina nijpica : — Chunga ishcai canasta jundatami tandachircanchi — ninajurcami .
41008020	Jesusca cashnatapashmi nirca : — Canchis tandata chaupishpami , chuscu huaranga gentecuna micuchun cararcani . Chai puchushcataca , ¿ mashna canasta jundatata tandachircanguichi ? — nircami . Shina nijpimi : — Canchis canasta jundatami tandachircanchi — ninajurca .
41008021	Shina nijpimi : — ¿ Chashna cajpitachu nara ali yachai ushanguichi ? — nishpami Jesusca , paipaj yachajujcunataca tapurca .
41008022	Chai jipami , Betsaida shuti puebloman Jesusca chayagrirca . Chaipica , shuj ñausa runaguta apamushpami , maquihuan tacarichun Jesustaca mañanajurca .
41008023	Shina mañajpimi , chai ñausa runagutaca , maquimanda aisashpa , chai uchilla llactamanda shuj ladoman pusharca . Shina pushashpami Jesusca , chai ñausa runagupaj ishcandi ñavipi t'ucata churashpa , umapi maquita churashpa : — ¿ Imagutapash ricui ushanguichu ? — nishpa tapurca .
41008024	Shina nijpimi , chai ñausa runagu ricushpaca : — Quirucunashna purinajujtami , gentecunataca ricuni — nijurca .
41008025	Shina nijpimi Jesusca , chai runapaj ñavi jahuapi cutin maquita churarca . Shina churajpi ali tucushpaca , ñavi pactashcacaman aligutapacha tucuita ricurcallami .
41008026	Shina alichishpaca : — Cai uchilla llactapica , ama yaicunguichu . Pimambash , ama chaipica villanguichu — nishpami Jesusca , chai runataca huasiman cacharca .
41008027	Chai jipami , Cesarea Filipo shuti pueblo ladolla uchilla llactacunaman Jesusca , paipaj yachajujcunandi rijurca . Ña chaupi ñanda rijushpami : — Gentecunaca ñucataca , ¿ maijan yashpashi ricuhuan ? — nishpa , paipaj yachajujcunataca tapurca .
41008028	Shina nijpimi paicunaca , cashna nishpa tigrachinajurca : — Huaquingunaca , Bautizaj Juanmi canga ninajunmi . Huaquingunaca , Profeta Eliasmi canga ninajunmi . Shujcunaca , Profeta puramanda maijambashmi canga ninajunmi — ninajurcami .
41008029	Shina ninajujpimi : — ¿ Cangunaca , cutin maijan nihuanguichita ? — nishpa , Jesusca tapurca . Shina tapujpimi : — Canga , Quishpichij Cristomi cangui — nishpa , Pedroca tigrachirca .
41008030	Shina nijpimi , Jesusca : — Ñuca maijan cajtapash , pimambash na villanachu canguichi — nijurca .
41008031	Shina nishpallami Jesusca , paipaj yachajujcunaman cashna nishpa yachachi callarirca : — Runa Aichayu tucushca ñucaca , ninanda llaquichi tucunapachami cani . Mandaj rucucunapash , curacunata mandajcunapash , mandashca shimita yachachijcunapash , ñucataca na ricunayachishpa huañuchijpi huañunapachami cani . Shina huañushpapash , quimsa punllahuanga causarishallami — nijurcami .
41008032	Chaitaca , paipaj yachajujcuna aligutapacha yachachunmi villajurca . Shina nijpimi Jesustaca , paitalla shujman pushashpa , Pedroca ninanda jarcashpa rimajurca .
41008033	Ashtahuangarin Jesusca , paipaj yachajujcunata tigrarishpa ricushpami , Pedrotaca ninanda jarcashpa rimashpa cashna nirca : — ¡ Ñuca ñaupajmanda anchuri , Satanás ! Canga , Taita Dios imata pactachigrijujtaca na yachanguichu . Ashtahuangarin gentecuna imata yarijujtallami nijuhuangui — nircami .
41008034	Shina nishpallami Jesusca , paipaj yachajujcunatapash , caishuj gentecunatapash cayashpa cashna nijurca : — Maijan cashpapash ñucata catingapaj munashpaca , paipaj causaita na llaquishpa , paipaj cruzta aparinshna ñucata catihuachun .
41008035	Maijan cashpapash paipaj causaitalla quishpichingapaj munashpaca , chingaitami chinganga . Ashtahuangarin ñucata catijushcamanda , ali villaita villajushcamanda huañuchi tucushpaca , quishpiringapachami .
41008036	Shuj runa cai pachapi ima tiajta tucuita japishpapash , paipaj alma chingaita chingagrishpaca , ¿ ima alita canga ?
41008037	Chashna chingashpaca , paipaj almamandaca runaca , ¿ imatashi cui ushanga ?
41008038	Cazarashca jahua shujcunahuan causanshna juchayu cai gentecunapi ñucamandapash , ñuca villashca shimicunatapash villanata pinganayachijpica , Runa Aichayu tucushca ñucapashmi , jucha illaj angelcunahuan , ñuca Taita punchapamba tiajunshna shamushpa , paitaca pingaichisha — nijurcami .
41009001	Jesusca , cashnatapash nircarami : — Na llullashpami , cangunataca cashna nini : Taita Dios ninan ushaihuan mandajujtami ricunguichi . Chaitaca , caipi shayanajuj puramanda huaquingunaca , nara huañushpallatami ricunguichi — nircami .
41009002	Shina villajushpami , sucta punlla jipaca Pedrotapash , Jacobotapash , Juandapash , paicunatalla pushashpa Jesusca urcuman rirca . Paicunapaj ñaupajpimi , punchapamba tucushpa Jesusca ricurirca .
41009003	Pai churajushcapash , yura yura rasushna punchapamba tucushpami ricurirca . Cai pachapica , pipash na chashna yuraj yurajtaca tajshai ushanllu .
41009004	Shinallata Eliaspash , Moisespash Jesushuan parlanajujtami , paipaj yachajujcunaca ricurca .
41009005	Shina ricushpami Pedroca , Jesusta cashna nirca : — Ñucanchica , alipajmari shamupashcanchi , Yachachij . Cunanga , quimsa chugllagutami rurapashun ninchi . Shujtaca canman , shujtaca Moisesman , shujtaca Eliasmanmi ruragrinchi — nircami .
41009006	Chai quimsa yachajujcunaca , ninanda manllarishpa ricunajushpami , Pedroca paillata imata nijushcatapash na yachai usharca .
41009007	Shina nijujpillatami , fuyu llandushpa paicunataca , ñapash quilparca . Chai fuyu ucumandaca , cashna rimajmi uyarirca : — Caimi , ñuca juyashca Churigu . Paitami uyana canguichi — nircami .
41009008	Shina nishca jipami , chai yachajujcunaca muyundi ricunajurca . Shina ricushpaca pipash illajpi , Jesuslla paicunahuan shayajushcatami ricunajurca .
41009009	Chai urcumanda urai shamunajushpami Jesusca , chai quimsa yachajujcunataca cashna nirca : — Canguna ricushcataca , pimambash na villanachu canguichi . Runa Aichayu tucushca ñucami , huañuchi tucushpapash , huañushcacunapaj chaupimanda causarina cani . Chai jipaca , canguna ricushcataca villanguichilla — nircami .
41009010	Shina nishcata cazushpami , pimambash na villanajurca . Ashtahuangarin paicunapura parlarishpami : — ‘ Huañuchi tucushpapash causarishami ’ nishpaca , ¿ imamandashi shina nijun ? — ninajurca .
41009011	Shina ninajushpami : — Mandashca shimita yachachijcunaca , ¿ imashpata : ‘ Eliasrami punda shamunga ’ ninajun ? — nishpa , Jesustaca tapunajurca .
41009012	Shina tapujpimi Jesusca , cashna nishpa tigrachirca : — Na llullashpami nini : Elías ñaupashpa shamushpami , tucui imagutapash alichijunga . Runa Aichayu tucushca ñucata ninanda na ricunayachishpa llaquichinamandaca , ¿ imashnata escribishca tiajun ?
41009013	Ashtahuangarin canguna yachachunmi , cashna villani : Eliasca ñami shamurca . Paitaca , escribishcapi nijunshnallatami , paicuna tucui ima munashcata ruranajurca — nijurcami .
41009014	Jesusca , paita shuyanajuj yachajujcunapajman chayamushpami , ashtaca gentecuna paicunataca chaupipi churashca shayanajujta ricurca . Chai yachajujcunahuanga , mandashca shimita yachachijcunapash fiñanajushpa rimarinajujtami ricurca .
41009015	Chai tucuilla gentecunaca , Jesús shamujujta ricushpami , manllarishpa tuparingapaj calpanajurca . Paita tuparishpaca , alillachu shamujupangui ninajurcami .
41009016	Chai jipami : — ¿ Imatata chaicunahuanga nirinajunguichi ? — nishpa Jesusca , paipaj yachajujcunata tapurca .
41009017	Shina tapujpimi , chai gentecunamanda shuj runaca , Jesustaca cashna nijurca : — Yachachij , ñuca churigutami upayachij aya jundashca cajpi , cambajman apamuparcani .
41009018	Chai ayami , maipi cashpapash juizuta tucuchishpa alpapi urmachin . Quirutapash canirishpami , babasta shimiman shitapan . Shina cashpami , ashtahuan tulluyashpa catijupan . Ayata llujchipaichi nishpami , cambaj yachajujcunaman mingajuparcani . Ashtahuangarin paicunaca , na llujchi usharcachu — nijurcami .
41009019	Shina nijpimi Jesusca , paicunata cashna nirca : — ¡ Ñucata napacha ali crij miraicunalla . ¿ Ima horascamanda cangunahuanga , cashna cashayari ? ¿ Ima horascamanda cangunahuanga llaquirijushallayari ? Chai huambragutaca , caiman apamugrichi — nircami .
41009020	Shina apamujpi chai aya , Jesusta ricushpaca , chai huambrataca alpapi urmachishpami , ninanda chujchuchirca . Chai huambraca , shimipash babasapami caiman chaiman shitarijurca .
41009021	Shina sirijujpimi , chai huambrapaj taitataca : — ¿ Ñachu unaita cashna causajun ? — nishpa , Jesusca tapurca . Shina tapujpimi chai taitaca , cashna nijurca : — Huahuamandapachami cashna causajupan .
41009022	Ayaca , huañuchingapaj munashpami ninacunapi , yacucunapi cutin cutin shitajunlla . Can imashnallapash alichi ushashpaca , ñucanchita llaquishpa ayudahuayari — nijurcami .
41009023	Shina nijpimi Jesusca , cashna nirca : — Can ali crijpica , ali tucungallami . Maijambash ali crijpaca , imatapash rurai ushanallami — nircami .
41009024	Shina nijpimi chai huambrapaj taitaca , cashna nishpa caparirca : — Ari , crinipachami . Ashtahuan tucui shunguhuambacha cringapaj ayudahuai — nircami .
41009025	Jesusca , ashtaca gentecuna jundamujta ricushpami , mapata rurachij ayataca ninanda rimashpa cashna nirca : — Cai huambrata upayachishpa , rinripash ama uyachun charij aya , candaca llujshi ninimi . Cutinga , na tigrashpa yaicunguichu ninimi — nircami .
41009026	Shina nijpimi , chai huambrataca ninanda caparichishpa , ninanda chujchuchishpa ayaca llujshirca . Shina llujshijpimi , chai huambraguca huañushcashna sirijurca . Chashna sirijujta ashtaca gentecuna ricushpaca : — Huañushcamari — ninajurcami .
41009027	Chashna ninajujpipash chai huambragutaca , maquimanda aisashpami Jesusca jatarichirca . Shina jatarichijpica , aliguta shayarircallami .
41009028	Chai jipami Jesusca , shuj huasiman yaicurca . Chaipimi : — ¿ Imashpata ñucanchica , chai ayataca na llujchi usharcanchi ? — nishpa , paipaj yachajujcunaca tapunajurca .
41009029	Shina tapunajujpimi Jesusca , cashna tigrachirca : — Na micushpa ninanda Diosta mañashpallami , chashna ayataca llujchi ushana — nircami .
41009030	Chaimanda llujshishpaca , Galilea llactatami yalinajurca . Chaita yalijujtaca , pipash ama yachachunmi Jesusca munarca .
41009031	Jesusca , paipaj yachajujcunaman yachachishpandi rijushpami , cashna nirca : — Runa Aichayu tucushca ñucataca , runacunapaj maquipi japichihuangami . Paicunami ñucataca huañuchihuanga . Huañuchijpipash , quimsa punllahuanga causarishallami — nircami .
41009032	Ashtahuangarin imamanda chashna yachachijujtapash , paipaj yachajujcunaca na ali yachai usharcachu . Na yachai ushashpa manllashpami , na tapui ushanajurca .
41009033	Jesusca , Capernaum shuti puebloman chayashpami , huasiman chayarca . Chai huasipi cashpami : — Cangunaca , ¿ imatata ñandaca parlashpandi catimurcanguichi ? — nishpami Jesusca , paipaj yachajujcunata tapurca .
41009034	Ashtahuangarin paicunaca : “ ¿ Maijanshi ashtahuan yali ali canchi ? ” nishpandi , ñanda shamunajushca cashpami , upalla uyanajurca .
41009035	Shinamandami Jesusca tiarishpa , paipaj chunga ishcai yachajujcunata cayashpa cashna nirca : — Maijambash punda cangapaj munashpaca , tucuicunapaj jipa tucushpa tucuillapaj servij cachun — nircami .
41009036	Shina nijushpami , shuj huahuata paicunapaj chaupiman churamurca . Chai huahuata marcashpami , Jesusca paicunata cashna nirca :
41009037	— Maijambash ñuca shutipi , shuj huahuaguta cai huahuatashna chasquishpaca , ñucatami chasquin . Shina chasquishpaca , na ñucatalla chasquinllu . Ashtahuangarin ñucata cachamuj Taitatapashmi chasquin — nircami .
41009038	Shina nijujpimi Juanga , cashna nishpa tigrachirca : — Yachachij . Cambaj shutipi rimashpami , shuj runaca ayacunata gentecunamanda llujchijurca . Paica , ñucanchihuanga na cumba tucushpa , canda catijunllu . Shinata ricushpami , ama chashna ruraichu nishpa jarcarcanchi — nircami .
41009039	Shina nijpimi Jesusca , cashna nirca : — Na jarcashpa saquinallami canguichi . Maijan runapash , ñuca shutipi rimashpa , pipash na rurai ushanallata rurashca jipaca , ñucata nalicachishpaca napacha rimai ushangachu .
41009040	Maijambash ñucanchita na fiñashpa purijushpaca , ñucanchi purallatami .
41009041	Canguna Cristopaj cajpimi , maijan cashpapash shuj pilchi yacugutallapash ñuca shutipi caranga . Na llullashpami , cangunataca cashna nini : Cangunaman chashna carajcunaca , Dios carajpi paicuna japinataca napacha chingachingachu .
41009042	Maijambash cai uchillagucunashna ñucata crishpa catinajujta nitijachinshna pandachij runataca , molino jatun rumita cungapi huatashpa , mama cuchapi shitashpachari ashtahuan ali canman .
41009043	Cambaj maqui imatapash nalita rurachingapaj munajpica , muchunguilla . Chashna shujlla maquihuan causaita causangapaj rinami , cambaca ashtahuan ali . Ashtahuangarin pipash na huañuchi ushanalla ucu pacha ninapi ishcandi maquihuan rupangapaj rinaca , napacha alichu .
41009044	Ucu pachapica , jurucunapash na huañunllu , ninapash rupaita rupajunllami .
41009045	Shinallata cambaj chaqui , nalita rurachun pushajujpica , chaquitapash muchunguilla . Chashna shujlla chaquihuan causaita causangapaj rinami , cambaca ashtahuan ali . Ashtahuangarin pipash na huañuchi ushanalla ucu pacha ninapi ishcandi chaquihuan rupangapaj shitai tucunaca , napacha alichu .
41009046	Ucu pachapica , jurucunapash na huañunllu , ninapash rupaita rupajunllami .
41009047	Shinallata cambaj ñavi , imatapash nalita rurachingapaj munajpica , surcushpa shitangui . Taita Dios mandajuj llactaguman , shujlla ñavihuan yaicunami , cambaca ashtahuan ali . Ashtahuangarin ishcandi ñavihuan , ucu pachaman shitai tucunaca , napacha alichu .
41009048	Ucu pachapica , jurucunapash na huañunllu , ninapash rupaita rupajunllami .
41009049	Ninahuanmi , tucuicuna cachihuan javi tucushcashna canga . Diosman animalta carashpa huañuchishpa , cachihuan javishcashnami canga .
41009050	Cachica aligumi . Ashtahuangarin cachi amindayajpica , ¿ imahuanshi mishquiyachi ushanguichiman ? Cachigushnami , cangunallata aligutapacha causana canguichi . Caishuj chaishuj na fiñanajushpa , aligutapachami causana canguichi — nijurcami .
41010001	Capernaum pueblomanda llujshishpaca , Jordán yacuta chimbashpami , Judea llactaman Jesusca chayagrirca . Paipajman ashtaca gentecuna shamujpimi Jesusca , pai yachachishpa purinshnallata cutin yachachijurca .
41010002	Shina yachachijujpimi fariseocuna shamushpa , Jesusta cashna ninajurca : — Maijan runapash , paipaj huarmita jichushpaca , ¿ ñucanchita mandashca shimipi nijunshna alichu canga ? — ninajurcami . Paicunaca , imata tigrachijpipash juchachingapajmi , chashna tapunajurca .
41010003	Shina tapujpimi : — Cangunata Moisés mandashca shimipica , ¿ imatata nijun ? — nishpa , Jesusca tapurca .
41010004	Shina tapujpimi fariseocunaca , cashna nirca : — Moisesca , huarmita jichushpa saquina cartata cushpaca , jichunallami nishcami carca — ninajurcami .
41010005	Shina nijpimi Jesusca , paicunataca cashna nirca : — Canguna shinlli shungucuna cajpimi , chashna jichunallami nishpa Moisesca mandarca .
41010006	Ashtahuangarin Taita Diosca , tucuita rurai callarishpaca , jaritapash , huarmitapashmi rurarca .
41010007	Shinamandami jarica , taitata mamata saquishpa , paipaj huarmihuan causangapaj tandanajunga .
41010008	Shina tandanajushpami , ishcai cashpapash , shujlla aicha tucushpa causanajunga . Chashna cashpami , ashtahuanga na ishcai cashpa , shujlla tucushpa causanajun .
41010009	Chashna cashpami , Taita Dios tandachishcataca , maijan runapash na shicanyachi ushan — nircami .
41010010	Paipaj yachajujcunaca Jesushuan , huasi ucupi tianajushpami , pai imata yachachishcataca cutin yachachihuai ninajurca .
41010011	Shina nijpimi Jesusca , paicunata cashna nijurca : — Maijan runapash , paipaj huarmita jichushpa shujhuan cazarashpaca , huainayashpami causajun .
41010012	Shinallata maijan huarmipash , paipaj cusata jichushpa shujhuan cazarashpaca , huainayashpallatami causajun — nijurcami .
41010013	Chai jipami , huahuacunapaj uma jahuapi maquita churachun nishpa , Jesuspajman apamunajurca . Ashtahuangarin huahuacunata apamujcunataca , paipaj yachajujcunaca jarcashpami rimanajurca .
41010014	Chashna rimanajujta ricushpami , Jesusca fiñarishpa , paipaj yachajujcunata cashna nirca : — Huahuacuna ñucapajman shamunajujtaca , na jarcashpa saquinallami canguichi . Taita Dios mandajuj llactaguca , cai huahuacunashna shamujcunapajllami .
41010015	Na llullashpami , cangunataca cashna nini : Taita Dios mandajuj llactagupi causangapaca , cai huahuacunashnami munanana canguichi . Na chashna munashpaca , Dios mandajuj llactaguman yaicuitaca na ushangachu — nircami .
41010016	Shina nishpallami Jesusca , huahuacunata marcashpa , paicunapaj uma jahuapi maquita churashpa bendiciajurca .
41010017	Chaimanda llujshishpa ñanda rijujpimi , shuj runaca calpamushpa , Jesuspaj ñaupajpi cungurirca . Shina cungurishpaca : — Causaita causagrinata ñuca charingapaca , ¿ imatata rurana capani , aliguta Yachachij ? — nishpami tapurca .
41010018	Shina tapujpimi Jesusca , chai runata cashna nirca : — ¿ Imashpata ñucataca , aliguta yachachij cangui nihuangui ? Pipash alica , na tianllu . Taita Diosllami , alica tian .
41010019	Dios mandashca shimicunapi cashna nijujtaca , canllata yachanguimi . ‘ Cazarashca jahua ama shujhuan causanguichu , ama pitapash huañuchinguichu , ama shuhuanguichu , shujcunatapash ama chashnapachami nishpa juchachishpa villanguichu , ama umachinguichu , cambaj taitata mamatapash alicachingui ’ nijunmi — nircami .
41010020	Shina nijpimi , chai runaca cashna nirca : — Mandashca shimipi chashna nijujtaca , huahuamandapachami tucuillata pactachijupani , Yachachij — nircami .
41010021	Shina nijpimi , chai runataca ninanda llaquishpa ricushpa Jesusca , cashna nirca : — Cashnata pactachinarami cangui . Cunanga , can imata charishcatapash tucuillata jatushpa , chai culquitaca imagutapash na charijcunaman caragri . Chashna carashpaca , jahua pachapimi charij cangui . Cruzta aparinshna ñucata catingapaj tigramugrilla — nircami .
41010022	Jesús chashna nijpica , chai runaca ninan charij cashcamandaca , ninanda llaquirishpa rircallami .
41010023	Shina rijpimi Jesusca , muyundita chai gentecunata ricujurca . Shina ricujushpami , paipaj yachajujcunaman cashna nijurca : — ¡ Ninan charijcunaca , Taita Dios mandajuj llactagupi causangapaca , napacha ucha yaicui ushangachu ! — nijurcami .
41010024	Chai shimicunata nijpimi paipaj yachajujcunaca , ninanda manllarirca . Ashtahuangarin Jesusca , paicunataca cashnatapashmi nirca : — Ñuca huahuacunalla . Imata ninanda charishpapash , chaitalla yariashpa causajcunapaca , Taita Dios mandajuj llactaguman yaicungapaca , ninan shinllipachami .
41010025	Dios mandajuj llactaguman shuj charij runa yaicungapaj randica , camello nishca animalrapashmi , shuj auja utujutaca fangalla yaliman — nircami .
41010026	Shina nijpicarin paipaj yachajujcunaca , ashtahuan manllarishpami , paicunapura cashna ninajurca : — Shinaca , ¿ pita quishpiri ushangayari ? — ninajurcami .
41010027	Shina ninajujpimi Jesusca , paicunata ricushpa cashna nirca : — Gentecunapaca napacha ushanallachu . Ashtahuangarin Taita Diospaca , na chashnachu . Taita Diospaca , imata ruraitapash ushanallami — nircami .
41010028	Shina nijpimi Pedroca , cashna nirca : — Ricui , ñucanchica imaguta charishcatapash tucuita saquishpamari , candaca catinajunchi — nircami .
41010029	Shina nijpimi Jesusca , cashna nijurca : — Na llullashpami , cangunataca cashna nini : Ñucatapash , ali villaitapash catijushpami , huasita , huauquicunata , panicunata , taitata , mamata , huahuacunata , alpacunata maijan cashpapash saquinga .
41010030	Chashna tucuita saquishpa , ñucata catijushcamanda llaquichi tucushpapash , huasicunata , huauquicunata , panicunata , mamacunata , huahuacunata , alpacunata saquishca cashpapash , cai pachapica patsajcaman yalitami japinga . Jipa causaipicarin , causaita causagrinatami japinga .
41010031	Ashtahuangarin ashtacacuna pundapi churai tucushpa causajcunaca , huashamanmi churai tucunajunga . Shinallata huashaman churai tucushpa causajcunaca , pundapimi churai tucunajunga — nijurcami .
41010032	Jesusca , Jerusalenman vichai rijushpami , paipaj yachajujcunataca catichishpa , ñanda rijurca . Paicunaca , manllarishca cashpami , ninanda manllashpa rinajurca . Shinamandami Jesusca , paipaj chunga ishcai yachajujcunatalla , ashaguta ladoman pusharca . Paicunamanmi , gentecuna paita imata ruranatapash , cashna nishpa villajurca :
41010033	— Ricuichi , Jerusalenmanmi rinajunchi . Chaipimi , Runa Aichayu tucushca ñucataca , curacunata mandajcunapajman , mandashca shimita yachachijcunapajman japishpa apahuanga . Paicunami , ñucataca huañunapachami cangui nishpa , na Israel runacunaman japishpa cuhuanga .
41010034	Paicunami , ñucataca asishpa ricushpa , astishpa , t'ucashpa churanga . Chai jipami huañuchihuanga . Huañuchijpipash , quimsa punllahuanga causarishallami — nijurcami .
41010035	Chai jipami , Zebedeopaj churicunaca Jacobondi , Juandi , Jesuspajman quimirirca . Paicunaca : — Yachachij , ñucanchi mañashcaguta , ¿ nacha uyahuanguiman ? — ninajurcami .
41010036	Shina nijpimi : — Cangunaca , ¿ imagutata rurachun munanguichi ? — nishpa , Jesusca tapujurca .
41010037	Shina tapujpimi , paicunaca cashna nijurca : — Can punchapambagu tiarishpaca , ¿ nacha ñucanchitaca , shujtaca ali ladoman , shujtaca lluqui ladoman tiachinguiman ? — ninajurcami .
41010038	Shina nijpimi Jesusca , cashna nirca : — Na yachaimandami , chashna mañahuanguichi . ¿ Cangunaca , ñuca ufiana vasomanda ufiai ushanachu canguichi ? Na cashpaca , ¿ ñuca bautizarinashna bautizari ushanachu canguichi ? — nircami .
41010039	Shina nijpimi , paicunaca : — Ari , ushapashunllami — ninajurca . Shina nijpimi Jesusca , cashna nirca : — Ñuca ufiana vasomanda ufianguichipachami . Ñuca bautizarinashna bautizaritapash ushanguichimi .
41010040	Shina rurajpipash ali ladopi , lluqui ladopi tiarichunga , na ñuca cunachu cani . Ashtahuangarin maijanda tiachingapajpash , ñuca Taitami ña alichishcalla charijun — nircami .
41010041	Chai ishcai purahuanlla Jesús parlanajujta uyashpami , caishuj chungapura yachajujcunaca Jacobotapash , Juandapash ninanda fiñarca .
41010042	Ashtahuangarin Jesusca , paicunata cayashpami cashna nijurca : — Llactacunata jatun mandajcunami , shuj llactapi causajcunataca ninanda mandashpa charin . Shinallata mandaj puracunapash , ashtahuan mandai ushajllami , caishujcunatapash mandashpa charin . Chaitaca , cangunallata yachanguichimi .
41010043	Ashtahuangarin canguna purapica , na chashna cangachu . Canguna purapi maijambash mandaj tucungapaj munashpaca , cangunata servishpa causachun ninimi .
41010044	Canguna purapi maijambash ashtahuan punda mandangapaj munashpaca , tucuicunata servishpa causachun ninimi .
41010045	Runa Aichayu tucushca ñucapash , ñucata servihuaichi ningapaca , na shamurcanichu . Ashtahuangarin shujcunata servishpa , ashtacacunata ñuca huañushpa quishpichingapajmi shamurcani — nijurcami .
41010046	Chai jipami Jesusca , paipaj yachajujcunandi , ashtaca ashtaca gentecunandi , Jericó shuti puebloman shamunajurca . Jericó pueblomanda llujshishpa rinajujpimi , shuj ñausa runaguca , culquita mañashpa ñan ladopi tiajushca carca . Chai runaca , Timeo shuti runapaj churi Bartimeo shutimi carca .
41010047	Paica : “ Nazaret pueblomanda Jesusmi shamujun ” nijta uyashpami : — ¡ Ñaupa taita Davidpaj Churi Jesús , ñucataca llaquihuayari ! — nishpa , capari callarirca .
41010048	Shina caparijujpimi upallayachun , ashtacacuna jarcanajurca . Shina jarcajpipash : — ¡ Davidpaj Churi , ñucataca llaquihuayari ninimi ! — nishpami , ashtahuan shinllita caparirca .
41010049	Shina caparijujpi Jesús shayarishpami , chai runaguta pushamuchun mandarca . Shina mandajpi , chai ñausa runaguta pushagrishpaca : — Cunanga cushijushpa jatari . Candaca shamuilla ninmari — ninajurcami .
41010050	Shina nijpica , pai jahualla churajushcatapash shitashpa jatarishpami , chai runaguca Jesuspajman chayamurca .
41010051	Shina shamujpimi : — Canga , ¿ imagutata rurachun munangui ? — nishpa , Jesusca tapurca . Shina tapujpica : — Ñuca ñavigu ricuchun alichihuai , Yachachij — nishpami , chai ñausa runaguca mañarca .
41010052	Shina nijpimi Jesusca , cashna nirca : — Aliguta can crishcamandami , ña quishpirishcangui . Cunanga rilla — nircami . Shina nijpimi chai runaguca , ñapash ricurca . Shina ricushpaca , Jesusta catishpa chai ñandallata rircallami .
41011001	Jerusalenman Jesús ña chayajushpaca , Betfagé shuti , Betania shuti pueblocunamanmi chayamurca . Chai ñaupajpica , Olivos shuti lomagupashmi tian . Chaiman chayajushpami Jesusca , paipaj yachajuj puramanda ishcaita cacharca .
41011002	Paicunataca , cashna nishpami cachajurca : — Chai chimba uchilla llactaguman ripaichi . Chaiman chayashpaca , pipash nara tiarishca maltun burroguta , huatashca shayajujtami taringuichi . Chai maltun burrogutaca , cacharishpa apamupanguichilla .
41011003	Canguna cacharijujpica : ‘ ¿ Imapajta apanajunguichi ? ’ ningami . Shina nijpica : ‘ Apunchi Jesús apamugri ’ nijpimi , apanajupanchi . Ñapash apamupashunllami ninguichi — nishpami cacharca .
41011004	Paicuna rishpaca , huasi pungu ñambi , shuj maltun burroguta huatashcata tarishpami cacharinajurca .
41011005	Shina cacharijujta ricushpami : — ¿ Imapajta chai maltun burrotaca , cacharishpa apagringuichi ? — nishpa , huaquingunaca tapurca .
41011006	Shina tapujpimi , Jesús mandajpi rishca chai ishcai yachajujcunaca , pai mandashcashnallata ninajurca . Shina nijpica , apachun saquircallami .
41011007	Ña Jesuspajman chai maltun burrohuan chayamushpaca , paicunapaj jahualla churajunacunatami , lomopi churanajurca . Shina churajpimi Jesusca , maltun burro jahuapi tiarirca .
41011008	Jesús ña rijujpica , ashtaca gentecunami paicunapaj churajunata ñambi mandanajurca . Shinallata huaquingunaca , quiru malquicunata cuchushpami ñambi mandanajurca .
41011009	Chai gentecunaca , Jesusta chaupipi churashpami ñaupatapash , huashatapash shamunajurca . Paicunaca , cashna nishpami ninanda caparinajurca : — ¡ Diosca ninanda alicachi tucushca cachun ! ¡ Jatun Diospaj shutipi shamujujca , aligumari cangui ni tucushca cachun !
41011010	¡ Ñucanchipaj ñaupa taita David mandajushca llactagupi mandangapaj shamujujca , aligumari cangui ni tucushca cachun ! ¡ Jahua pachapi tiajuj Diosca , ninanda alicachi tucushca cachun ! — ninajurcami .
41011011	Jesusca Jerusalenman yaicushpaca , Diospaj huasimambashmi yaicurca . Chai huasitaca , tucui ladotami Jesusca muyundita ricujurca . Shina ricushpami ña tutayajujpica , paipaj chunga ishcai yachajujcunandi Betania puebloman rirca .
41011012	Chai cayandi punllami , Betania pueblomanda llujshishpa rijushpa , Jesusca ninanda yarjachirca .
41011013	Shina rijushpaca , shuj jigos yura fangasapa shayajujtami carumanda ricurca . Chai yurapica , shujllapash fucushca tiambashchari yashpami , Jesusca chayagrirca . Ashtahuangarin chaiman chayashpa ricujpica , ima jigospash illaj , fangacunalla jundami cashca carca . Chai punllacunapica , nara jigos fucui punllacuna chayashca carcachu .
41011014	Chashna imapash na fucushcata Jesús ricushpami : — Can na fucushcamandaca , ima horapash pipash na ashtahuan micungachu — nirca . Chashna nijujtaca , paipaj yachajujcunami uyarca .
41011015	Jerusalenman chayamushpami Jesusca , Diospaj huasiman yaicurca . Chai ucumandaca , jatushpa tianajuj runacunatapash , randishpa purijcunatapash , llujchishpami calpachirca . Culquicunata randishpa jatushpa tianajushca mezacunatapash , palomacunata jatujcuna tianajushca bancocunatapash urmachishpami saquirca .
41011016	Diospaj huasi ucuta imatapash aparishpa yalichumbash , na saquircachu .
41011017	Jesusca , chai gentecunataca cashna nishpami yachachijurca : — ¿ Nachu escribishcapica : ‘ Ñuca huasica , tucui llactacunapi causajcuna ñucata mañana huasimi ni tucushcami canga ’ nijun ? Ashtahuangarin cangunaca , shuhuacuna pacajuj utujutashnami , cai huasitaca rurashcanguichi — nircami .
41011018	Jesús chashna nijujtaca , curacunata mandajcunapash , mandashca shimita yachachijcunapashmi uyanajurca . Shina uyashpami paicunaca , imashna huañuchinata yarinajurca . Jesús yachachijujtaca , tucui gentecunami cushijushpa uyanajurca . Paitara catinata manllashpami , chai runacunaca huañuchingapaj munarca .
41011019	Ña tutayajujpimi Jesusca , paipaj yachajujcunandi , Jerusalén pueblomandaca llujshishpa rirca .
41011020	Chai cayandi tutamanda yalinajushpami , jigos yurataca sapimandapacha chaquishca shayajujta ricunajurca .
41011021	Pedroca , chai yurata ricushpami , Jesús ninanda nalicachijushcata yarishpa : — Ricui , Yachachij . Can ninanda nalicachishca yuraguca chaquishcamari — nirca .
41011022	Shina nijpimi Jesusca , paicunata cashna nijurca : — Taita Diostaca , tucui shunguhuambachami crina canguichi .
41011023	Na llullashpami , cangunataca cashna nini : Taita Diosta tucui shunguhuan crishpa , cai urcuta : ‘ Caimanda anchurishpa , mama cuchaman huashajui ’ nijpica , huashajungallami . Na ishcai shungu tucushpa pai imata nishcapash pactanatapacha crijpica , Diosca chashna pactachingami .
41011024	Shinamandami cangunataca , cashna nini : Diosta tucui shunguhuan crishpa , japishapachami yashpa mañajpica , chaica pactangallami .
41011025	Shinallata Diosta mañajushpaca , canguna maijandapash imamandapash fiñashca cashpaca , uchami ali tucuna canguichi . Shina ali tucujpimi , jahua pachapi tiajuj cangunapaj Taitaca , canguna rurashca juchacunataca anchuchinga .
41011026	Ashtahuangarin canguna ali tucungapaj na munajpica , jahua pachapi tiajuj cangunapaj Taitapash , canguna rurashca juchacunataca na anchuchingachu — nijurcami .
41011027	Chai jipami , Jerusalenman cutin tigranajurca . Diospaj huasi ucupi Jesús purijupimi , curacunata mandajcunapash , mandashca shimita yachachijcunapash , mandaj rucucunapash , paipajman ñapash quimirimurca .
41011028	Paicunaca , cashna nishpami tapunajurca : — ¿ Pipaj ushaihuanda caicunataca , cashna rurajungui ? ¿ Pita chashna rurachun , candaca mandarca ? — ninajurcami .
41011029	Shina nijpimi Jesusca , paicunata cashna nirca : — Ñucapashmi , cangunata shujta tapugrini . Ñuca tapujpi canguna tigrachijpica , ñucapash pipaj ushaihuan chashna rurajushcata villashallami .
41011030	Juan bautizachunga , ¿ jahua pachamandachu cachamushcanga , na cashpaca runacunachu cachamushcanga ? Cai ñuca tapushcatapash tigrachihuaichi — nircami .
41011031	Shina tapujpimi , paicunapura cashna nishpa parlarirca : — ¿ Ima nishunchita ? ‘ Juanga , jahua pachamanda cachamujpimi shamurca ’ nijpica : ‘ ¿ Imashpata pai villashcataca , na crircanguichi ? ’ ningami .
41011032	‘ Runacuna cachamujpillami shamurca ’ nitapash , na ushanchica — ninajurcami . “ Profeta Juanbachami shamushca ” nishpami , tucuilla gentecunaca rijsishca carca . Shinamandami manllashpa paicunaca , imatapash na ni usharca .
41011033	Chashna imatapash na ni ushashpami : — Na yachapanchica — nishpa , Jesusman tigrachinajurca . Paicuna chashna nijpimi , Jesuspash cashna nirca : — Ñucapash , maijambaj ushaihuan chashna rurajushcataca , na villashachu — nircami .
41012001	Chai jipallami Jesusca , chimbapurashpa parlana shimicunahuan cashna nijurca : “ Shuj runagumi , paipaj alpapi uvascunata tarpurca . Chai tarpushca alpataca , muyunditami patata rurashpa jarcarca . Chaipillatami , uvasta cutana pushtutapash rurarca . Shinallata shuj jatun torretapashmi rurarca . Shina rurashpallami , alpata trabajaj shuj runacunaman chai alpata partido cushpa , caru llactaman rirca .
41012002	Ña fucuna punllacuna pactajpimi , chai alpayu runaca , uvas fucushcaguta chaupiguta carai nishpa apamugrichun , alpata trabajaj chai runacunapajman , paita servij runaguta cacharca .
41012003	Ashtahuangarin chai runacunaca , chai servij runagu chayajpica japishpami , macashpa imatapash na cushpa tigrachirca .
41012004	Chashna tigrachijpimi , chai alpayu runaca , cutin shuj servijta cacharca . Paitapash rumicunahuan umata faquishpami , ninanda rimashpa pingaichishpa tigrachirca .
41012005	Chashna tigrachijpimi , chai alpayu runaca , cutinllata shuj servijta cacharca . Paitacarin huañuchircami . Shina huañuchijpipash , chai alpayu runaca , ashtahuan tauca runacunatami cacharca . Paicunatapash , huaquingunataca macashpa , huaquingunataca huañuchishpami saquirca .
41012006	Tucuicunapaj jipaca , chai alpayu runaca , paipaj juyashca shujlla churigutami cachangapaj charirca . ‘ Ñuca churigutaca , nachari imatapash rurangachu ’ yashpami , paipaj churigutapacha cachamurca .
41012007	Ashtahuangarin alpata trabajaj chai runacunaca , pai purami cashna ninajurca : ‘ Paillami , cai alpata japinga . Paita huañuchingapaj shamuichi . Pai huañujpica , chai alpaca ñucanchipajmi canga ’ ninajurcami . Shina nishpami , paicunapura parlarinajurca .
41012008	Chai churigutacarin japishpa huañuchishpami , uvas chagramandaca llujchishpa shitarca .
41012009	Chashna rurashcamandaca , chai alpayu runaca , ¿ imatashi ruranga ? Pai shamushpaca , chai alpata trabajaj runacunataca huañuchishpami , uvas chagratapash shujcunaman cunga .
41012010	Dios escribichishca Shimipi ima nijujtapash , ¿ nachu leyishcanguichi ? Chaipica , cashnami nijun :
41012012	Cai chimbapurashpa parlashcataca , chai mandajcunata uyachishpami , Jesusca parlajurca . Chaita yachashpami paicunaca , Jesusta prezu japingapaj munarca . Ashtahuangarin gentecunata manllashpami , na japi ushashpa saquishpa rinajurca .
41012013	Chai jipami , huaquin fariseocunatapash , mandaj Herodespaj puracunamandapash Jesuspajman cachamurca . Imata tapujpipash , nalita tigrachijpica juchachingapajmi , paicunaca shamurca .
41012014	Shina shamushpami , cashna ninajurca : — Yachachij , can na llullashpa yachachijujtaca yachapanchimi . Canga , pi mandachumbash na minishtinguichu . Gentecuna imashna cajtapash na ricujunguichu . Ashtahuangarin Taita Dios munashcashna causachunmi , pimambash na llullashpa yachachijungui . Cesarman impuestota cunaca , ¿ ñucanchita mandashca shimipi nijunshna alichu , nachu ali ? ¿ Cunallachu canchi , nachu cuna canchi ? — nishpami tapunajurca .
41012015	Ashtahuangarin shimihuanlla cashna juyailla rimaj tucushpa tapunajujta yachashpami , Jesusca cashna nirca : — ¿ Imashpata cangunaca , imata tigrachijpipash juchachingapaj shamunguichi ? Chai culquita apamuichi , ricusha — nircami .
41012016	Paicuna culquita cujpi ricushpaca : — ¿ Pipaj ñavita , pipaj shutita , cai culquipica tiajun ? — nishpami , Jesusca tapurca . Shina tapujpimi : — Cesarpajmi — ninajurca .
41012017	Shina nijpimi Jesusca , paicunata cashna nirca : — Cesarpaj cajpica , Cesarmanllatami cuna canguichi . Ashtahuangarin Taita Diospaj cajtaca , Taita Diosmanmi cuna canguichi — nircami . Shina nijpica ninandami manllarinajurca .
41012018	Chai jipami saduceocunaca , Jesuspajman shamurca . Paicunaca : “ Huañushcacuna na causaringachu ” nishpa purijcunami . Paicunami Jesustaca , cashna nishpa tapurca :
41012019	— Yachachij . Ñucanchita mandashpami Moisesca , cashna nishpa escribishca : ‘ Shuj runaca , huahuacunata nara charishpallatami , paipaj huarmitaca saquishpa huañunga . Chai huarmitaca , paipaj cati huauqui cazarashpa , punda huauquipaj randi huahuacunata charichun ’ nishcami .
41012020	Ñucanchi llactapica , canchis huauqui puracunami tiarca . Punda huauqui cazarashpaca , huahuacunata nara charishpallatami , huarmitaca saquishpa huañurca .
41012021	Shinallata chai huarmitaca , cati huauquimi cazararca . Paipash , huahuacunata nara charishpallatami huañurca . Chaipaj jipa huauquipash , shinallatami huahuacunata nara charishpallata huañurca .
41012022	Chashnami , canchispura huauquicuna chai huarmitaca , cati cati cazaranajurca . Chai huarmitaca , huahuacuna illajta saquishpami tucuilla huañurca . Chai jipaca , chai huarmipashmi huañurca .
41012023	Huañushcacuna causarimui punllapica , ¿ maijambajta huarmi canga ? Chai huarmitaca , chai tucui canchis purami cazararca — nishpami tapunajurca .
41012024	Shina tapujpimi Jesusca , paicunaman cashna nishpa tigrachirca : — Cangunaca , ¿ nachu Dios escribichishca Shimitapash , pai ninan ushaita charijtapash na yachashpa , chashna pandanguichi ?
41012025	Huañushcacunapaj chaupimanda causarishpaca , pipash na cazarangachu . Cazaranajunaca , napacha tiangachu . Ashtahuangarin jahua pachapi tiaj angelcunashnami canga .
41012026	Huañushcacuna causarinataca , Taita Diosmi : ‘ Ñucami , Abrahambaj , Isaacpaj , Jacobopaj Taita Dios cani ’ nishpa , zarza nishca yura rupajuj chaupimanda , Moisesman villarca . Moisés escribishca libropi chashna nijujtaca , ¿ cangunaca narachu leyishcanguichi ?
41012027	Taita Diosca , huañushcacunapaj Taita Diosca na canllu . Ashtahuangarin causajcunapaj Taita Diosmi . Shina cashcamanda cangunaca , ninandapachami pandanajunguichi — nijurcami .
41012028	Imata tapujpipash Jesusca , aligutami tigrachijurca . Chaita uyajushpami , mandashca shimita yachachij puramanda shuj runaca , Jesuspajman quimirishpa cashna tapurca : — Mandashca shimicunaca , ¿ maijanda ashtahuan yali ali capan ? — nishpami tapurca .
41012029	Shina tapujpimi Jesusca , cashna nishpa tigrachirca : — Mandashca shimicunamanda tucuitapash ashtahuan yali aliguca , cashnami nijun : ‘ Uyaichi , israelcuna . Jatun Diosca , ñucanchi Taita Diosmi , shujlla Jatun Diosmi tian .
41012030	Cambaj Jatun Taita Diostaca , tucui shunguhuan , tucui almahuan , tucui yuyaihuan , cambaj tucui ushaihuambash juyangui ’ nijunmi . Chashna nishpa mandashca shimimi , tucuita yali ashtahuan aliguca tiajun .
41012031	Chaipaj cati mandashca shimipash , chashnallatami nijun : ‘ Cambaj cumba runagutaca , imashna can juyarinshnallata juyangui ’ nijunmi . Cai ishcai mandashca shimicunata yali ashtahuan shuj aliguca , na tianllu — nijurcami .
41012032	Shina nijpimi , mandashca shimita yachachij runaca , cashna nijurca : — Canga , aligutami nihuangui , Yachachij . Can nishcashnapachami , Taita Diosca shujlla tiapan . Ashtahuan shuj diosca , na tianllu .
41012033	Taita Diostaca , tucui shunguhuan , tucui yuyaihuan , tucui almahuan , tucui ushaihuanmi juyana . Shinallata cumba runagutapash , quiquin juyarinshnallatami juyana . Shina causanami , Taita Diosman animalcunata cushpa tucuillata rupachishcatapash , imaguta carashcacunatapash ashtahuan yali ali capashca — nijurcami .
41012034	Chai runa alipacha yachajushca cashpa , chashna tigrachijta ricushpami , Jesusca cashna nirca : — Canga , Taita Dios mandajujmandaca , na carupi causajunguichu — nircami . Chashna nijpimi Jesustaca , pipash na ashtahuan tapui usharca .
41012035	Diospaj huasi ucupi yachachijushpami Jesusca , cashna nirca : — Mandashca shimita yachachijcunaca , ¿ imashpata : ‘ Quishpichij Cristoca , ñaupa taita Davidpaj churimi canga ’ ninajun ?
41012036	Davidllatami , Diospaj jucha illaj Espíritu yarichijpi cashna nijurca :
41012037	Quishpichij Cristotaca , Davidllata : ‘ Jatun Diosmi cangui ’ nijujpica , ¿ imashpata Davidpaj churi cangayari ? — nijurcami . Shina nijpimi , ashtaca gentecuna ashtahuan uyangapaj munanajurca .
41012038	Gentecunata Jesús yachachijushpami , cashna nijurca : — Mandashca shimita yachachijcunataca , napacha catinachu canguichi . Paicunaca , chaqui pundacaman churajunata churajushpami , cushijushpa purinajun . Paicunaca , plazacunapipash , alillachu capangui nijpi purinatami munan .
41012039	Tandanajuna huasicunapipash , paicunata alicachishpa ricunajuchunmi , ñaupajpi tiarinajun . Shinallata boda huasicunapipash , alipilla tiarishpami purinajun .
41012040	Sapalla huarmicunapaj huasicunatapashmi langashna tucuchinajun . Chashna rurashpaca , alipi ricuringapaj yashpami , Taita Diostaca unai unaita mañaj tucunajun . Paicunaca , chashna cashcamandami , ashtahuan ninanda llaquichi tucunajunga — nijurcami .
41012041	Diospaj huasi ucupi culquita carashpa churana cajón chimba purapimi , Jesusca tiajurca . Chai cajonbica , mashna culquita gentecuna churajtami ricujurca . Charij gentecunaca ashtacacunami , ninanda carashpa churanajurca .
41012042	Shinallata imagutapash na charij , shuj sapalla mamagu shamushpaca , ishcai yura culquigutami churarca . Chai culquiguca , ashtahuan uchilla culquigumi carca .
41012043	Chashna churajta ricushpami Jesusca , paipaj yachajujcunata cayashpa cashna nijurca : — Na llullashpami , cangunataca cashna nini : Cai sapalla huarmiguca , imagutapash na charij cashpapash , caishuj gentecuna culquita carashpa churashcataca yalitami , cajonbica churarca .
41012044	Caishujcunaca charij cashpapash , puchutallami churanajurca . Ashtahuangarin imagutapash na charij cai sapalla huarmiguca , pai micunaguta randingapaj charijushca tucuilla culquigutamari carashpa churan — nijurcami .
41013001	Diospaj huasi ucumanda Jesús llujshijujpimi , paipaj yachajuj puramanda shujca , cashna nirca : — Yachachij , ricui . Cai huasicunaca , rumicunahuanlla rurashcamari — nircami .
41013002	Shina nijpimi Jesusca , cashna nirca : — ¿ Cai jatun huasicunatachu ricunajunguichi ? Caipica , shuj rumillapash na chai jahuan , chai jahuan quedangachu . Tucuillami urmachi tucunga — nircami .
41013003	Shina nishpallami , Diospaj huasi chimba ladopi tiajuj Olivos shuti urcupi tiarirca . Chaipimi Pedrohuan , Jacobohuan , Juanhuan , Andreshuan paicunalla , Jesustaca cashna nishpa tapunajurca :
41013004	— ¿ Ima horata chashna ninan llaquicunaca tianga ? ¿ Ima llaquita ricushpata , can villashcacuna pactajujtaca yachashun ? Chaitaca villayari — ninajurcami .
41013005	Shina nijpimi Jesusca , paicunaman cashna nishpa tigrachirca : — Pipash cangunatara umachinman . Aliguta yarishpa causanguichi .
41013006	Ashtacacunami : ‘ Quishpichij Cristomi cani ’ nij tucushpa , ñuca shutipi shamunga . Paicunaca , ashtaca gentecunatami umachinajunga .
41013007	Ashtahuangarin jatun macanajuicuna tiajta , ninan macanajuimi shamugrin nijta uyashpapash , na musparinachu canguichi . Chashna llaquicunaca tianapachami . Chashna cashpapash , tucurimui punllapachaca nara chayamungachu .
41013008	Shuj llactapi causajcunahuan , caishuj llactapi causajcunahuanmi macanajui jataringa . Llactata mandaj puracunapash macanajungami . Tauca llactacunatami , alpa mama chujchushpa tucuchinga . Ninan yarjaipash , ninanda caparinajuipashmi tianga . Chai llaquicunaca , callarillami canga . Ashtahuan jatun llaquicunami shamunga .
41013009	Ashtahuangarin cangunaca , aliguta yarishpa causanguichi . Cangunata japishpaca , mandajcunapaj ñaupajmanmi apanajunga . Shinallata tandanajuna huasicunapimi astinga . Ñucata catinajushcamandami , llactata mandajcunapaj ñaupajman , jatun mandajcunapaj ñaupajman apai tucunguichi . Paicunamambash , chashnapachami nishpa villai ushanguichimi .
41013010	Tucurimui punllacuna nara chayamujpillatami , ali villaitaca tucui llactacunapi causajcunaman villanapacha .
41013011	Mandajcunapaj ñaupajman cangunata apashpa cujpica , imatashi nisha yashpa , na manllarinachu canguichi . Chaitaca , yaritallapash na yarinachu canguichi . Ashtahuangarin Dios imata yarichishcatami , chaipica rimanguichi . Diospaj jucha illaj Espíritu yarichijpimi , na cangunapaj munai rimanguichi .
41013012	Huauquillatami , paipaj huauquitaca , huañuchijcunaman cunga . Shinallata taitallatami , paipaj churitaca huañuchijcunaman cunga . Shinallata huahuacunapash , paipaj taitata mamata fiñashpa jatarishpami huañuchinajunga .
41013013	Ñuca shutipi catinajujpimi cangunataca , tucui gentecuna na ricunayachinga . Ashtahuangarin tucurimui punllacaman llaquicunata apajcunallami quishpichi tucunga .
41013014	‘ Ninanda millanayachi tucushpa tiajujmi , llaquinayaita tucuchijunga ’ nishpami , Profeta Danielca escribirca . Chashna nishcashna , chaica napash tiajuna pushtupimi tiajunga . Chaita ricushpaca , Judea llactapi causajcunaca , urcucunapi pacajungapaj richun ninimi . ( Cashna villashcata leyijca , aliguta yarichun ninimi ) .
41013015	Chai punlla chayamujpica , huasi jahuapi tiajujca , huasi ucuman ama yaicuchun . Huasi ucumanda imata apangapajpash , ama yaicuchun ninimi .
41013016	Pambapi purijujpash , paipaj jahualla churajunata apangapaca , ama tigrachun ninimi .
41013017	Chai punllacunapica , vijsayu huarmicunapash , llullu huahuata viñachijuj huarmicunapash , ¡ aij , imachari tucunga !
41013018	Chai punllacunaca , ama tamia punlla cachunmi , Taita Diostaca ninanda mañariana canguichi .
41013019	Chai punllacunapica , ninan manllanayai llaquicunami tianga . Cai pachata Taita Dios churashca punllamandapacha , cunangaman chashna llaquicunaca , na tiarcachu . Jipamambash , chashna llaquicunaca na tiangachu .
41013020	Llaquichina punllacunata Taita Dios na saquichijpica , shujllapash na quishpirinmanllu . Ashtahuangarin pai agllashcacunata juyashpallami Jatun Diosca , chai llaqui punllacuna ama unaicaman tiachun ucha saquichishca .
41013021	Chai punllacunapimi huaquingunaca : ‘ Ricuichi , Quishpichij Cristomi caipi ’ ninajunga . Na cashpaca , huaquingunaca : ‘ Ricuichi , chaipimi ’ ninajungami . Chashna ninajujpipash , napacha crinachu canguichi .
41013022	Chai punllacunapica : ‘ Ñucami , Quishpichij Cristo cani ’ nishpa , ‘ Ñucami , Dios ima nishcata villaj cani ’ nishpami , llullashpa villajcuna tianga . Paicunaca , pipash na rurai ushashcatami , imatapash manllarinayaita rurashpa ricuchinajunga . Chashna rurashpami , Taita Dios agllashcacunatapash pandachi ushashpaca , pandachinajunga .
41013023	Ashtahuangarin cangunaca , aliguta ricushpami causana canguichi . Nara chashna tucujpillatami , cunambillata tucuita cangunaman villajuni — nijurcami .
41013024	Chashna ninan llaqui punllacuna yalishca jipami , indipash yana yana tucunga . Lunapash , cai pachataca na punchayachingachu .
41013025	Luzerocunapash jahuamanda urmamungami . Shinallata ninan ushaihuan jahuapi tiajujcunapash , ninandami cuyunga .
41013026	Chai jipallami , Runa Aichayu tucushca ñucataca , fuyupi shamujujta tucuicuna ricunga . Ninan ushaihuan , punchapamba shamujtami ricunga .
41013027	Shina shamushpami , ñuca angelcunata cachamusha . Paicunami , ñuca agllashcacunataca , tucui cai pacha tucuri chuscundi ladomanda tandachimunga .
41013028	Jigos yurahuan chimbapurashpa parlashcatami , aliguta yachajuna canguichi : Chai yurapi malquicuna viñashpa , llullu fangacuna jundajta ricushpami , tamia pascarina punllacuna chayamujtaca yachanguichi .
41013029	Chashnallatami chai tucuita ricushpaca , ñuca shamunaca ña pungupi cajta yachana canguichi .
41013030	Na llullashpami , cangunataca cashna nini : Cunan viñaicuna nara huañujpillatami , ñuca villajushca shimicunaca pactanga .
41013031	Jahua pachapash , cai pachapash tucuringami . Ashtahuangarin ñuca rimashca shimicunaca , napacha tucuringachu .
41013032	Ashtahuangarin ima punlla ima horas chashna tucunataca , pipash na yachanllu . Jahua pachapi tiaj angelcunapash , na yachanllu . Diospaj Churi cashpapash , na yachanichu . Ñuca tigramunataca , ñuca Taitallami yachan .
41013033	Ricuichi , ima punllacuna chashna tucunata na yachaimandami , na puñushpa chapariashpa , Diosta mañashpa causana canguichi .
41013034	Caru llactaman shuj runa rijushpaca , paita servijcunamanmi huasita mingashpa rin . Imata rurachumbash , paicunamanmi saquin . Pungupi cuidajtapash , aliguta ricuriapangui nishpami mandan . Shinallatami ñuca tigramunapash canga .
41013035	Huasiyu runa ima horas tigramunata na yachashcamandaca , na puñushpami chapariana canguichi . Paica , ña amsayajujpi cashpapash , chaupi tuta cashpapash , gallo candai horas cashpapash , indi llujshinallapi cashpapash , shamungallami .
41013036	Cungashcapi shamushpaca , canguna puñunajujta ama japij shamuchunmi , chashna shuyana canguichi .
41013037	‘ Na puñushpa chaparaichi ’ nishpaca , na cangunatalla ninichu , tucuicunatami chashna nijuni — nijurcami .
41014001	Pascua fiestapi , levadura illaj tandata micuna punllacuna chayangapaca , ishcai punllallami tiarca . Chai punllacunami , curacunata mandajcunapash , mandashca shimicunata yachachijcunapash , Jesusta imashnallapash umachishpa , japishpa huañuchingapaj parlarinajurca .
41014002	Paicunaca cashnami ninajurca : — Gentecuna jatarishpa ama caparinajuchunga , fiesta punllacunapica na japinachu canchi — ninajurcami .
41014003	Jesusca , Betania pueblopica , lepra ung : uihuan huañujushca Simonbaj huasipimi carca . Chai runapaj huasipi Jesús micujujpimi , shuj huarmica mishquillagu ashnajuj nardo nishca jambita , alabastro nishcata rurashca uchilla fundugupi apashpa shamurca . Chai jambica , ninan valishca , ashtahuan ali jambimi carca . Chai fundugupaj umata faquishpami , Jesuspaj umapi talishpa javirca .
41014004	Chaita ricushpami , chaipi tianajuj puramanda huaquingunaca fiñarishpa , cashna ninajurca : — ¿ Imashpata chai mishquilla ashnajujtaca , chashna yangata tucuchijunyari ?
41014005	Chaitaca , quimsa patsaj yali denario nishca culquipaj jatushpami , chai culquitaca imagutapash na charijcunaman carashpa ali canman carca — nishpami , chai huarmitaca ninanda nalicachinajurca .
41014006	Ashtahuangarin Jesusca , cashnami nirca : — ¿ Imashpata cai huarmitaca nalicachinguichi ? Saquichilla . Ñucapaj ali cachunmi , cashna rurangapaj shamushca .
41014007	Imagutapash na charijcunaca , ima horapash tiangallami . Paicunaman carangapaj munashpaca , ima punllapash caranguichillami . Ashtahuangarin ñucami cangunahuanga , na unaicaman causana cani .
41014008	Cai huarmica , ñuca huañushpa pambai tucuna cajpimi , pundata cai mishquillagu ashnajujtaca , ñucapi talishpa javingapaj shamushca . Paica , pai imata rurai ushashcagutallami rurashca .
41014009	Na llullashpami , cangunataca cashna nini : Cai ali villaita tucui cai pachapi villajushpaca , cai huarmita yarinajuchumbash , pai imaguta rurashcatapashmi villanga — nircami .
41014010	Chai jipami , chunga ishcai yachajuj puramanda Judas Iscariote shuti runaca , Jesusta japichishallami nishpa parlangapaj curacunata mandajcunapajman rirca .
41014011	Chaita yachashpaca , chai curacunaca cushijushpami , culquita cupashunllami ninajurca . Shina nijpimi , imashna japichinata yariaj Judas runaca purijurca .
41014012	Fiestata rurangapaj callari punllapimi , levadura illaj tandataca micunata yachan carca . Shinallata pascua punllapica , ninanda cushijushpa , llamaguta huañuchinatami yachan carca . Chai punllapimi : — Pascua punllapi cushijushpa can micuchunga , ¿ maipita alichigrichun munangui ? — nishpa , paipaj yachajujcunaca Jesusta tapunajurca .
41014013	Shina tapujpimi , paipaj yachajuj puramanda ishcai purata Jesusca , cashna nishpa cacharca : — Puebloman ripaichi . Chaiman chayashpaca , yacu funduta aparishca shuj runagutami tuparinguichi . Chai runagutaca , catishpa ringuichilla .
41014014	Pai maiman yaicujpipash catishpa yaicushpa , huasiyu dueñotaca cashna ninguichi : ‘ Ñucanchita Yachachijmi : Pascua punllapi cushijushpa micunataca , ¿ maijan ucupita ñuca yachajujcunandi micupashun ? nishpa tapuchun cachamupan ’ ninguichi .
41014015	Shina nijpimi , chai huasiyu dueñoca , jahua altibajopi ña alichishcalla shuj jatun ucuta cangunaman ricuchinga . Chai ucupica , ñucanchi micungapaj alichinguichilla — nishpami cacharca .
41014016	Chai puebloman paipaj ishcai yachajujcuna chayashpaca , Jesús imashna nishcashnami tarigrirca . Chai huasi ucupimi , pascua punllapi cushijushpa micungapaca alichinajurca .
41014017	Ña tutayashcapimi Jesusca , paipaj chunga ishcai yachajujcunandi , chai huasiman chayamurca .
41014018	Ña chai huasi ucupi micushpa tianajushpami Jesusca , paipaj yachajujcunataca cashna nirca : — Na llullashpami , cangunataca cashna nini : Ñucahuan micushpa tianajuj canguna puramanda shujmi , ñucata japichigrihuan — nircami .
41014019	Shina nijpimi paicunaca , ninanda llaquirishpa : — ¿ Ñucachu candaca japichina capani ? — nishpa , shuj shuj tapunajurca .
41014020	Shina tapujpimi Jesusca , paicunata cashna nirca : — Cangunaca , chunga ishcai purami ñucahuanga , cai platopillata tandata micunajunguichi . Canguna puramanda ñucahuan tandata mutiyachishpa micujujllatami , ñucataca japichigrihuan .
41014021	Escribishcapi nijunshnami , Runa Aichayu tucushca ñucataca huañuchinajunga . Runa Aichayu tucushca ñucata japichij runaca ¡ aij , imachari tucunga ! Chai runaca , na huacharishca cashpachari ali canman carca — nircami .
41014022	Ña micunajushpami , Jesusca tandata japishpa , Diosta pashi nirca . Chai tandata chaupishpa paicunaman carashpaca : — Japishpa micuichi . Caica ñuca cuerpomi — nircami .
41014023	Shinallata copatapash japishpami , Diosta pashi nirca . Chai copata cujpimi , tucuicuna chai copamanda ufianajurca .
41014024	Jesusca cashnatapashmi nirca : — Caica , ashtaca gentecunata quishpichingapaj jicharina ñuca yahuarmi . Caihuanmi Diosca , gentecunahuan shuj mushujta ari nishcata pactachigrin .
41014025	Na llullashpami , cangunataca cashna nini : Cai uvas vinotaca , cunanamdapacha cutinga na ufiashachu . Taita Dios mandajuj llactagupimi , shuj mushuj vinotaca ufiashun — nircami .
41014026	Paicunaca , candanaguta candashca jipami , Olivos shuti urcuman rinajurca .
41014027	Shina rinajushpami Jesusca , paipaj yachajujcunata cashna nirca : — Cunan tutallatami tucui cangunaca , ñucata na crishpa pandaringuichi . Escribishcapica cashnami nijun : ‘ Michijtaca chugrichishami . Shinamandami llamacunaca , caita chaita calpanga ’ nijunmi .
41014028	Ashtahuangarin ñucaca causarishpami , cangunata ñaupashpa , Galilea llactaman risha — nircami .
41014029	Shina nijpimi Pedroca , cashna nirca : — Caishujcuna canda na crishpa tucuilla pandarinajujpipash , ñucaca napacha pandarishachu — nircami .
41014030	Shina nijpimi Jesusca , cashna nirca : — Na llullashpami , candaca cashna nini : Cunan tutallatami , canga gallopash nara ishcaicaman candajpillata , ñucataca na rijsinichu nishpa , quimsacaman nigringui — nircami .
41014031	Shina nijpimi Pedroca , cashna ninanda nirijurca : — Canhuan huañuchi tucunapacha cashpapash , na rijsinichutaca , napacha nishachu — nijurcami . Caishuj yachajujcunapash , tucuillami chashnallata ninajurca .
41014032	Getsemaní shuti pushtumanmi Jesusca , paipaj yachajujcunandi shamurca . Chaiman chayamushpaca : — Diosta ñuca mañagringacaman cangunaca , caipi tianajuichilla — nircami .
41014033	Shina nishpallami Pedrotapash , Jacobotapash , Juandapash , Jesusca pushashpa rirca . Ña rinajushpami ninanda llaquirishpa , ninan llaqui tucurca .
41014034	Shina ninan llaqui cashpami , Jesusca cashna nirca : — Ñuca almapimi , huañunashna ninanda llaquirini . Cangunaca , ama puñushpa caipi shuyaichilla — nircami .
41014035	Shina nishpaca ashaguta rishpallami , alpapi cungurishpa , Diostaca cashna nishpa mañarca : — Imashnallapash cai llaquicunata na apashpa yalinalla cajpica , yalichihuai .
41014036	Ñucata juyaj Taitalla , cambaca tucuita rurai ushanallami capan . Jayajta ufianshna cai llaquita ñuca apanataca jarcahuayari . Shina cashpapash ama ñuca munashcata rurapaichu , ashtahuangarin cambaj munaita pactachipai — nircami .
41014037	Chai jipa tigramushpaca , puñunajujtami japij shamurca . Chaimandami Pedrotaca , cashna nirca : — Simón , canga puñujushcanguishnaca . ¿ Ashagutallapash nachu rijchariaj tiajuita ushangui ?
41014038	Cangunata imapash nalita rurana munai ama japij shamuchunga , rijchariashpa Diosta mañaichi . Cangunapaj espirituca , Diosta mañangapaj munanmi . Ashtahuangarin cangunapaj cuerpomi shaijunlla — nircami .
41014039	Jesusca cutin tigrashpami , pundalla ima nishpa mañashcashnallata mañajurca .
41014040	Mañashpa tigramushpaca , cutin puñunajujtami , paipaj yachajujcunataca japij shamurca . Paicunaca , ninan puñuihuan cashpami , ñavita pascaitapash na ushanajurca . Chaimandami paicunaca , imata tigrachitapash na ushanajurca .
41014041	Quimsacaman rishpa tigramushpaca , cashnami nirca : — Cunanga , ña puñushpa samaichilla . Ricuichi , Runa Aichayu tucushca ñucami , juchayu runacunapaj maquipi churai tucugrini . Ña chaillata puñupaichi .
41014042	Jatarishpa ucha jacuchi . Ricuichi , ñucata japichij runaca ñami chayamujun — nircami .
41014043	Chashna nijujhuanmi Judas runaca , ñapash chayamurca . Paica , chunga ishcai yachajuj purami carca . Paihuanga , ashtaca runacunami espadacunahuan , caspicunahuan shamurca . Chai runacunaca , curacunata mandajcuna , mandashca shimita yachachijcuna , mandaj rucucunapash cachamujpimi shamunajurca .
41014044	Jesusta japichingapaj shamujuj Judasmi , paihuan shamunajuj runacunataca , cashna nishpa yachachishcalla carca : — Maijanda ñuca muchajpipash , chaita japishpaca , ama cacharishpa prezu apanguichi — nishcami carca .
41014045	Jesuspajman , Judas runa ña chayamushpaca : — Yachachij , Yachachij — nishpami quimirishpa mucharca .
41014046	Shina nishpa muchajhuanmi Jesustaca , prezu apangapaj ñapash japirca .
41014047	Shina japijhuanmi , chaipi shayanajuj puramanda shuj runaca , ñapash espadata surcushpa , curacunata mandajta servijtaca , rinri muchurijta huactarca .
41014048	Paita japingapaj shamushca runacunataca , Jesusca cashnami nijurca : — ¿ Shuhuatashnachu japingapaj cangunaca , espadacunahuan , caspicunahuan shamunguichi ?
41014049	Punllandimi Diospaj huasi ucupica , cangunapash ricujta yachachijurcani . Chaipi yachachijujpipash , ñucataca na japishpa saquircanguichillami . Ashtahuangarin Dios escribichishca Shimipi nijuj pactachunmi , cangunaca cashna shamushcanguichi — nijurcami .
41014050	Chaipimi Jesuspaj yachajujcunaca , paitalla saquishpa , tucuilla pacajushpa calpanajurca .
41014051	Jesusta apanajujpica , shuj chaira viñai huambragupashmi , fachata pillurishcalla catishpa rijurca . Chai huambragutapashmi , prezu apangapaj japinajurca .
41014052	Ashtahuangarin chai huambraguca , fachata saquishpami , lluchulla pacajushpa calparca .
41014053	Jesustaca , curacunata mandajpajmanmi apanajurca . Chaimanmi , curacunata mandajcuna , mandaj rucucuna , mandashca shimita yachachijcuna tucuilla tandanajurca .
41014054	Jesusta apanajujpica Pedroca , caru carullami curacunata mandajpaj huasi ucu patioman yaicurca . Chaiman yaicushpami , huasita cuidajcunahuan ninapi cunushpa tiajurca .
41014055	Chai huasi ucupimi , curacunata mandajcunapash , mandaj puracunalla tandanajuj runacunapash tianajurca . Paicunaca , Jesusta huañuchingapaj llullashpa villajcunataca , imashna cashcata villapaichi ninajurca . Ashtahuangarin imatapash nalita rurashcataca , na tarircachu .
41014056	Ashtacacunami Jesustaca juchachishpa , imatapash llullashpalla villanajurca . Paicunaca , na shuj shimitalla villashpami , maitapash ninajurca .
41014057	Huaquin runacuna shayarishpaca , Jesusta fiñashpa juchachishpami , cashna nishpa llullanajurca :
41014058	— Ñucanchica , cai runataca cashna nijujtami uyarcanchi : ‘ Diosta yaringapaj , runacunalla rurashca cai huasitaca urmachishpami , ñucaca shuj huasita quimsa punllapi shayachisha . Chaica , na runacuna rurashcachu canga ’ nijtami uyarcanchi — ninajurcami .
41014059	Chashna ninajushpapash , na shuj shimilla tucurcachu .
41014060	Shina ninajujpimi , curacunata mandajpash , tucuicunapaj chaupipi shayarishpa , cashna nishpa tapurca : — Chashna ninanda canda juchachijpipash , ¿ nachu imallatapash tigrachina cangui ? — nircami .
41014061	Shina tapujpipash Jesusca , imatapash na tigrachishpa , upalla shayajurcallami . Shina na tigrachijpimi , chai mandajca cutin cashna nishpa tapurca : — ¿ Canllu ninanda alicachi tucujuj Diospaj Churi , Quishpichij Cristo cangui ? — nircami .
41014062	Shina nijpimi Jesusca , cashna nirca : — Ari , ñucapachami capani . Runa Aichayu tucushca ñucataca , ninan ushaita charij Taita Diospaj ali lado maquiman tiajujtami , cangunaca ricuhuanguichi . Jahua pachamanda , fuyupi shamujtapashmi ricuhuanguichi — nircami .
41014063	Shina nijpimi , curacunata mandajca ninanda fiñarishpa , pai churajushcata liquishpa , cashna nirca : — ¿ Shujcuna paimanda villachunga , pitapash tapunarachu canchi ?
41014064	Diosta nali shimicunata rimajujtaca , cangunallata ñami uyanguichi . Cangunaca , ¿ ima ninguichita ? — nircami . Shina nijpimi , tucui paicunaca : — Cai runaca , llaquichi tucushpa huañunapachami — ninajurca .
41014065	Chashna nishpami huaquingunaca , ñavipi t'ucai callarirca . Paipaj ñavita huatashpami : — Pita huactanajunchi , yachai — ninajurca . Chai huasita cuidajcunapash , Jesustaca ñavipimi huactanajurca .
41014066	Pedroca , ucu patiopimi tiajurca . Chaimanmi , curacunata mandajta servij cuitsa puracunamanda , shuj cuitsaca shamurca .
41014067	Nina ladopi Pedro cunushpa tiajujta , chai cuitsa ricushpa rijsishpami : — Cambashmari , Nazaret pueblomanda Jesushuan purijurcangui — nirca .
41014068	Ashtahuangarin paica , na rijsinichu nishpami cashna nirca : — Chai runataca , rijsitapash na rijsinichu . Can imata nijujtapash na yachanichu — nircami . Shina nishpalla , ñanman llujshina punguman chayajujpimi , galloca candarca .
41014069	Chai cuitsaca , Pedrota cutin ricujushpallatami : — Cai runaca , Jesusta catij purapachamari — nishpa , chaipi cajcunaman villajurca .
41014070	Ashtahuangarin Pedroca cutinmi : — Napacha rijsinichu — nishpa tigrachirca . Chai jipallami , canllapi shayajcunapash Pedrotaca , cutin cashna ninajurca : — Canga , chai runata catij purapachamari cangui . Galilea llactamanda cashpami , chai llacta rimaitapacha rimajungui — ninajurcami .
41014071	Shina nijpimi Pedroca , cashna nirca : — Chai runataca , rijsitapash na rijsinichu . Maijandachari chashna nihuanguichipash — nishpami , juramentushpa nalicachishpa rimajurca .
41014072	Chashna nijhuanmi galloca , cutin candarca . Shinamandami Pedroca , Jesús villashca shimicunata yarirca . Jesusca , cashnami nishca carca : “ Narapash gallo ishcaicaman candajpillatami canga , quimsacaman ñucataca , na rijsinichu nihuangui ” nishcami carca . Chashna yarishpami Pedroca , ninanda huacai callarirca .
41015001	Narapash ali punllayajllapitami , curacunata mandajcunaca , mandaj rucucunandi , mandashca shimita yachachijcunandi , mandaj puracunalla tandanajuj runacunandi , yuyaita cungapaj tandanajurca . Chai jipami , Jesustaca huatashpa apashpa , mandaj Pilatopaj ñaupajpi saquigrirca .
41015002	Chaipimi Pilatoca , cashna nishpa tapurca : — ¿ Canllu Judea llactapi causajcunata jatun Mandaj cangui ? — nircami . Shina nijpimi , Jesusca : — Canllata ñamari chashna ningui — nirca .
41015003	Shina nijpimi curacunata mandajcunaca , Jesusta ninanda juchachinajurca .
41015004	Chashna juchachijpimi , Pilato cutin tapushpaca : — Ricui , canda cashna ninanda juchachijpipash , ¿ nachu imatallapash nina cangui ? — nircami .
41015005	Shina nijpipash Jesusca , imatapash na tigrachircachu . Chashna upalla uyajujpimi , Pilatoca manllarirca .
41015006	Pascua fiesta punllapica , prezu tiajuj runacunamanda maijanda cashpapash cacharipai nishpa mañajpica , cacharinllami carca .
41015007	Barrabás shuti runaca , macanajungapaj callarichishpami , genteta huañuchishca carca . Shina cashpami paipaj cumbacunandi , prezuna huasipi tiajurca .
41015008	Chashna cacharijlla cajpimi , ashtaca gentecuna Pilatopajman shamushpa , cashna mañai callarirca : — Canga , cashna fiesta chayamujpica , shuj prezutami cacharinata yachangui . Cunan huatapash , shuj runata cacharipai ninchimi — ninajurcami .
41015009	Shina nijpimi chai gentecunataca , Pilatoca : — ¿ Judea llactapi causajcunata jatun Mandajtachu cacharipai nishpa mañanguichi ? — nishpami tapurca .
41015010	Curacunata mandajcunaca , Jesustaca ninanda na ricunayachinamandalla , paipaj ñaupajman apamushcatami , Pilatoca yacharca .
41015011	Ashtahuangarin : “ Jesuspaj randica , Barrabás runata cacharipai ” nishpa caparinajuchunmi , curacunata mandajcunaca gentecunata yachachinajurca .
41015012	Gentecunataca , Pilatoca : — Judea llactapi causajcunata jatun Mandajmi nishpa , canguna ninajushca runataca , ¿ imatata rurachun munanguichi ? — nishpami , cutin tapurca .
41015013	Shina nijpimi : — ¡ Chai runataca , chacatashpa huañuchilla ! — nishpa , gentecunaca caparinajurca .
41015014	Chashna caparinajujpimi : — Cai runaca , ¿ imatata nalitaca rurashcayari ? — nishpa , Pilatoca tapurca . Shina tapujpicarin : — ¡ Chai runataca chacatailla ! — nishpami , ashtahuan ninanda caparinajurca .
41015015	Shina caparinajujpimi Pilatoca , gentecunata cushichingapaj munashpa , Barrabás shuti runatara cacharirca . Ashtahuangarin Jesustaca , ninanda astichishpami , chacatangapaj apachun , soldadocunaman curca .
41015016	Shina cujpimi soldadocunaca , Pilato mandashpa tiajuj huasi canlla patioman Jesusta llujchirca . Chashna llujchishpaca , tucuilla soldadocuna tandanajuchunmi cayarca .
41015017	Paicunaca , morado fachata fachalichishpami , cashacunata pillushpa Jesuspaj umapica churachirca .
41015018	Chashna churachishpami : — ¡ Judea llactapi causajcunata jatun Mandaj , canga juyaillagumari ricujungui ! — nishpa , capari callarinajurca .
41015019	Shina caparishpami Jesustaca , caspihuan umapi huactashpa , t'ucashpa churanajurca . Shinallata paipaj ñaupajpi cungurishpami , mañaj tucunajurca .
41015020	Chashna na cazushpa asishca jipami , morado fachataca llujchishpa , paipaj churajunatallata churachirca . Chashna rurashpami Jesustaca , chacatangapaj llujchinajurca .
41015021	Jesusman cruzta apachishpa rinajushpami , pambamanda tigramujuj shuj runata , cruzta apachun mandarca . Chai runamanmi , cruztaca apachinajurca . Paica , Cirene shuti pueblomanda Simón shuti runami carca . Paica , Alejandro shuti , Rufo shuti runacunapaj taitami carca .
41015022	Gólgota shuti lomamanmi , Jesustaca apashpa rinajurca . Gólgota nishpaca : “ Uma Tullu ” nishpami shina nijun .
41015023	Chai lomaman chayashpami , mirra nishcahuan chapushca vinotaca , Jesusman ufiachun cunajurca . Ashtahuangarin Jesusca , na ufiarcachu .
41015024	Jesusta cruzpi chacatashpaca , paicuna purapi ima urmajpipash , Jesuspaj churajunata chaupirishpa apangapajmi , suerteta ruranajurca .
41015025	Tutamanda ña iscun horas cajpimi , Jesustaca chacatanajurca .
41015026	Imamanda chacatashcatapash , tablapi escribishcatami churanajurca . Chai tablapimi : “ CAICA , JUDEA LLACTAPI CAUSAJCUNATA JATUN MANDAJMI ” nijurca .
41015027	Paipaj ladopica , ishcai shuhua runacunatapashmi , shujtaca ali ladoman , shujtaca lluqui ladoman churashpa chacatanajurca .
41015028	Chashna chacatajpimi : “ Nalita rurajcunahuanmi , tandachi tucunga ” nishpa , Dios escribichishca Shimipi nijushca pactarca .
41015029	Cruzpi Jesús chacatariajuj ladota yalinajujcunaca , umata cuyuchishpami nalicachishpa , cashna rimanajurca : — ¡ Jajai ! Canga : ‘ Diospaj huasita urmachishpapash , quimsa punllapilla shayachishallami ’ nircanguica .
41015030	Can ama huañungapaca , cruz jahuamanda uriajushpa , canllata quishpiriyari — ninajurcami .
41015031	Shinallatami curacunata mandajcunapash , mandashca shimita yachachijcunapash , Jesustaca na cazushpa asishpa , paicunapura cashna nishpa rimarinajurca : — Shujcunataca quishpichircallami . Paillata quishpiritaca , na ushashcami huarcuriajun .
41015032	Israelcunata jatun Mandaj , Quishpichij Cristo cashpaca , cunanllata cruz jahuamanda uriajumui . Chashna ricushpaca , crishunchimi — ninajurcami . Jesushuan chacatariajuj runacunapash , chashnallatami paitaca nalicachishpa rimanajurca .
41015033	Chaupi punllamandaca , chishi ña quimsa horascamanmi , tucui cai pachaca , yana yana tucurca .
41015034	Ña quimsa horas tucujhuanmi : “ Eloi , Eloi , ¿ lama sabactani ? ” nishpa Jesusca , ninanda caparirca . Cai shimicunaca : “ Ñuca Taita Dios , ñuca Taita Dios , ¿ imashpata ñucatalla saquihuangui ? ” nijunmi .
41015035	Chashna caparijta uyashpaca , huaquin chaipi shayanajujcunaca : — Ricuichi , profeta Eliastami cayajun — ninajurcami .
41015036	Jesús chashna caparijujhuanmi , shuj runaca calpashpa , jayaj vinopi esponjata mutiyachirca . Chaitaca , caspi pundapi churashpami , Jesús chupachun shimipi churarca . Shina rurashpaca : — Elías paita uriajuchingapaj shamunllu , imami ricushunchi — nijurcami .
41015037	Ashtahuangarin Jesusca , ninanda caparishpaca huañurcallami .
41015038	Jesús huañujhuanga , Diospaj huasi ucupi huarcushca tiajuj jatun fachami , jahuamanda uraiman llujshijta chaupipi liquirirca .
41015039	Jesús chacatariajuj cruz ñaupajpica , patsaj soldadota mandajmi shayajurca . Paimi , Jesús imashna caparishpa huañujtapash ricujurca . Shina ricushpami : — Cai runaguca , Taita Diospaj Churipachamari cashca — nijurca .
41015040	Shinallata huaquin huarmicunapash , Jesustaca carumandallami ricunajurca . Chai huarmicunahuanga , Magdala shuti pueblomanda Mariapash , jipa Jacobopaj , Josepaj mama Mariapash , Salomé shuti huarmipashmi chaipi shayanajurca .
41015041	Chai huarmicunami , Galilea llactapi Jesús purijujpica , ayudashpa purinajurca . Chai huarmicunahuanga , ashtahuan shuj huarmicunapashmi , Jerusalenman Jesús shamujujpica , catishpa shamunajurca .
41015042	Ña tutayashcapimi cayandipaca , samana punlla cajpi , imacunatapash tucuillata alichinajurca . Ña chishashcami carca .
41015043	Shina cajpimi Arimatea shuti pueblomanda Joseca , Pilatopajman rirca . Paica , mandaj puracunalla tandanajujpura cashpa , ninanda alicachi tucushcami carca . Shinallata Taita Dios mandana punllacuna chayamunatapash , cushijushpami shuyajurca . Shina cashpami Pilatota na manllashpa , Jesuspaj cuerpoguta mañangapaj yaicurca .
41015044	Jesusca , ñami huañurca nijpimi , shinaca ñachari huañurca yashpa , Pilatoca manllarirca . Shinamandami , patsaj soldadocunata mandajta cayachun cachashpa tapurca .
41015045	Patsaj soldadocunata mandajpash : “ Ari , ñami huañurca ” nishpa villajpimi , Jesuspaj cuerpogutaca José pambachun saquirca .
41015046	Shina saquijpimi Joseca , jatun fachata randirca . Jesús huañushcaguta cruz jahuamanda uriajuchishpami , chai fachahuan pilluchirca . Shina pilluchishpami , jatun jacapi utujushca utujupica churarca . Shina churashpami , shuj jatun rumitapash suchuchishpalla , chai utuju punguta jarcarca .
41015047	Magdala shuti pueblomanda Mariandi , Josepaj mama Mariandimi , maijan utujupi Jesusta churajtapash ricunajurca .
41016001	Samana punlla ña yalijpimi , mishquillagu ashnajuj jambicunata randingapaj , Magdala shuti pueblomanda Mariandi , Josepaj mama Mariandi , Salomé shuti huarmindi rinajurca . Paicunaca , Jesuspaj cuerpogupi talishpa javingapajmi randinajurca .
41016002	Indi ña llujshishca domingo tutamandatami chai huarmicunaca , Jesusta pambashca utujuman chayanajurca .
41016003	Paicunaca : — Utuju punguta quilpashca rumitaca , ¿ pita ladoman suchuchinga ? — nishpandimi rinajurca .
41016004	Ashtahuangarin paicuna chayashpa ricujpica , utuju punguta quilpashca rumitaca suchuchishcatami ricunajurca . Chai rumica , jatumbachami carca .
41016005	Chai utuju ucuman yaicushpaca , ali ladoman shuj huambragu tiajujtami ricunajurca . Chai huambraguca jatun , yuraj churajunata churajushcami carca . Paita ricushpaca , ninandami manllarinajurca .
41016006	Ashtahuangarin chai huambraguca , paicunataca cashnami nirca : — Na manllarinachu canguichi . Cangunaca , chacatai tucushpa huañushca , Nazaret pueblomanda Jesustami mascaj shamushcanguichi . Paica causarircami . Paita maipi churashca pushtuta ricuichi , illanmi .
41016007	Cunanga , paipaj yachajujcunamambash , Pedromambash ucha villagrichi . Pai villashcashnami , Galilea llactaman cangunata ñaupashpa rijun . Chaipimi ricunguichi — nircami .
41016008	Shina nijpimi chai huarmicunaca , utujumandaca llujshishpa , manllaihuan chujchushpandi calpanajurca . Shina ninanda manllarishpami , pihuambash na rimashpa upalla rinajurca .
41016009	Domingo tutamandata nara ali punllayajpillata , causarishca jipami Jesusca , Magdala shuti pueblomanda Mariamanra punda ricurirca . Chai Mariamandami , canchis ayacunata Jesusca llujchishca carca .
41016010	Chai huarmimi , Jesusta cumbashpa purishcacuna yachachun , paicunaman villagrirca . Paicunaca huacashpa , llaqui llaquimi tianajurca .
41016011	Paicunaca , Jesús causarishcata chai huarmi ricushcata villajujtaca , na crinajurcachu .
41016012	Ashtahuangarin chai jipami , shuj tucushpa paipaj yachajuj , ishcai puramanlla ñanda pambaman rinajujpi Jesusca ricurirca .
41016013	Shina ricurijpimi , caishujcunaman villangapaj tigranajurca . Paicuna villajpipash , na crinajurcachu .
41016014	Ña puchucaipica , mezapi micushpa tianajujpimi , chunga shuj yachajujcunaman Jesusca ricurirca . Shina ricurishpaca , causarishcata ricujcuna villajujpipash , na crishpa shinlli shungucuna tucushcamandami , shinllita rimajurca .
41016015	Shinallata paicunataca , cashnatapashmi nijurca : “ Richi , tucui cai pachapi causajcunaman cai ali villaita villagrichi .
41016016	Canguna villajpi crishpa bautizai tucushpaca , quishpichi tucungami . Ashtahuangarin na crishpaca , ninanda llaquichi tucungapachami .
41016017	Ñucata crijcunataca , imatapash juyaillata rurashpa ricuchishcacunaca , paicunahuanmi puringa : Ñuca shutipi rimashpami , ayacunataca gentecunamanda llujchinajunga . Shinallata mushuj rimaicunatami rimanajunga .
41016018	Culebracunata maquihuan japishpapash , na imapash tucungachu . Venenota ufiashpapash , na imapash tucungachu . Huañujujcunapaj jahuapi maquita churajpipash , ali tucunajungami ” nijurcami .
41016019	Chashna villashca jipami , Apunchi Jesusca jahua pachaman apai tucurca . Chaipimi , Taita Diospaj ali ladopi tiarirca .
41016020	Chai yachajujcuna llujshishpa rishpaca , tucui llactacunapimi villanajurca . Paicuna villanajuchunga , Apunchi Jesús shinllitapacha ayudajpimi , juyailla ricuchinacunata ruranajurca . Shina cachun .
42001001	Ñucanchi purapi , ima juyailla rurashcacunata , chashnapacha cajta yachashcatami , taucacuna aligutapacha callarimanda escribishpa churangapaj callarishca .
42001002	Paicunapaj ñavihuan callarimanda imata rurajta ricushcacunami , chaitallata ñucanchiman yachachinajurca . Paicunaca Diospaj Shimita villashpami , Diospajta ruranajurca .
42001003	Ñuca escribingapajpash ali cana cajpimi , callarimanda imata rurashcacunata manñamandapacha aliguta tapushpa purijurcani . Chaicunatami , aligutapacha churashpa , alicachi tucushca quiquin Teofiloman escribishpa cachamuni .
42001004	Canman chaicunata alipacha yachachishca cajpipash , chai yachashcacunaca chashnapacha cajta ashtahuan aliguta yachachunmi escribini .
42001005	Judea llactata jatun mandaj Herodes mandajui punllacunapimi , Zacarías shuti cura causajurca . Paica , ñaupa Abías shuti cura purami carca . Zacariaspaj huarmica , Elisabet shutimi carca . Paica , ñaupa Aarón shuti curapaj mirai purami carca .
42001006	Paicunaca , cusandi huarmindimi , Taita Diospaj ñaupajpica imatapash cashcatapacha rurashpa causajcuna carca . Jatun Dios rurachun mandashcacunatapash , tucuita pactachijcuna cajpimi paicunataca , pipash na juchachi ushan carca .
42001007	Elizabetca , huahuaguta na tarij huarmimi carca . Chashnami paicunaca , huahua illaj ishcandi rucuyanajurca .
42001008	Zacarías cura puracunaca , Taita Diospaj ñaupajpi paipajta rurana punllapimi , cashna tucurca :
42001009	Imata ruranata ñucapaca urman nishpami , suerteta ruranata curacunaca yacharca . Chashna ruranajujpimi Zacariaspaca , Jatun Diospaj huasi ucuman yaicushpa , altarpi inciensota cushnichina urmarca .
42001010	Inciensota cushnichijujpica , tucuilla gentecunami Diosta canllapi mañanajurca .
42001011	Chaipica , Jatun Dios cachamushca shuj angelmi , inciensota cushnichina altar ali ladoman ñapash shayarishpa , Zacariasman ricurirca .
42001012	Chai angelta Zacarías ricushpaca , ninandami manllarishpa musparirca .
42001013	Shina manllarijujpimi angelca , cashna nirca : — Zacarías , ama manllarichu . Can mañashcataca , Taita Diosca uyashcami . Shinamandami , cambaj huarmi Elisabetca , shuj jari huahuaguta ungunga . Chai huahuagutaca , Juandami shutichingui .
42001014	Chai huahuaguhuanga , ninandapachami cushijungui . Chai huahuagu huacharishcamandaca , ashtacacunami ninanda cushijunajunga .
42001015	Paimanmi Taita Diosca , ninan ushaita caranga . Paica , vinotapash , sidratapash na ufiangachu . Paica , mamapaj vijsapi cajpillata , Diospaj jucha illaj Espíritu jundami canga .
42001016	Shina cashpami ashtaca israelcunata , paicunata Mandaj Taita Diospajman tigrarichun yachachijunga .
42001017	Taita Diosca , paipaj Espiritutapash , paipaj ushaitapash Eliasman carashcashnami , Juanmambash caranga . Shina cashpami Jatun Diospaj punda shamushpa , taitacunapaj shungutaca huahuacunata juyachun alichinga . Shinallata na cazujcunatapash , imatapash cashcatapacha rurajcunashna aligutapacha yarishpa purichunmi yachachijunga . Chashna rurashpami , Quishpichij shamujpica , alipacha chasquinalla shuyanajuchun , gentecunataca alichijunga — nijurcami .
42001018	Shina nijpimi Zacariasca , angelta cashna nishpa tapurca : — Can villajushca pactanataca , ¿ imata ricushpata yachapasha ? Ñucapash rucumari cani , ñuca huarmigupash ña payagumari — nircami .
42001019	Shina nijpi ángel tigrachishpaca , cashnami nirca : — Ñucami , Taita Diospaj ñaupajpi shayaj Gabriel cani . Paimi , canman cai ali mushuj villanacunata villachun cachamuhuarca .
42001020	Paillatami , pai munashca punllapi pactachimunga . Ñuca villajpi can na crishcamandami , canga huahua huacharingacaman , na rimai ushashpa upa tucugringui — nircami .
42001021	Zacariasta canllapi shuyanajuj gentecunaca : — ¿ Imashpata Diospaj huasi ucumandaca , na ucha llujshimun ? — nishpami manllarinajurca .
42001022	Diospaj huasi ucumanda llujshimushpa , na rimai ushajpica , ucupimi imapash muscuipishna ricurishcanga ninajurcami . Chashna upa cashpami , maquihuan ricuchishpalla villajurca .
42001023	Diospajta rurana punllacuna tucurijpica , Zacariasca huasiman tigrarcallami .
42001024	Chai punllacunapaj jipami , paipaj huarmi Elisabetca , vijsayu tucurca . Chai huarmica , maimambash na llujshishpa , picha quillacaman huasi ucupilla tiajushpami , cashna nijurca :
42001025	— Pipash ama ashtahuan nalicachishpa ricuhuachunmi , Jatun Diosca cunambira llaquishpa , chashna carahuashca — nijurcami .
42001026	Sucta quillapimi ángel Gabrieltaca , Galilea llactapi tiaj Nazaret shuti puebloman , Taita Diosca cachamurca .
42001027	Chai angelmi , jarihuan nara tacarishca María shuti cuitsaguman villangapaj shamurca . Chai cuitsaguca , ñaupa taita Davidpaj mirai José shuti runahuanmi , cazarangapaj ari nirishcalla carca .
42001028	María tiajuj huasi ucuman yaicushpaca , angelca cashnami nirca : — ¡ Diosmi candaca ninanda juyajun , cushijui ! Jatun Diosca canhuanmi . Canga , huarmi puracunapica , bendiciai tucushcami cangui — nircami .
42001029	Ashtahuangarin Mariaca , angelta ricushpaca chashna nijpimi : “ ¿ Imashpashi cashna nihuan ? ” yashpa , ninanda manllarirca .
42001030	Shinamandami angelca , cashna nirca : — María , ama manllarichu . Canga , Taita Diospaj ñaupajpica alimi ricurishcangui .
42001031	Cunanga , vijsayu tucushpami , shuj jari huahuaguta ungugringui . Chai huahuagutaca , JESÚS shutita shutichingui .
42001032	Paica , ninan ushaita charijmi canga . Paitaca : ‘ Jahua pachapi causajuj Diospaj Churimi cangui ’ ninajungami . Mandaj Taita Diosca paimanmi , paipaj ñaupa taita David mandashpa tiajushcataca cunga .
42001033	Paimi , Jacobopaj mirai israelcunataca , causaita causaicaman mandajunga . Pai mandanaca , napacha tucuringachu — nijurcami .
42001034	Shina nijpimi angeltaca , Mariaca cashna nirca : — ¿ Imashnata chashnaca cangayari ? Nara cusayu canica — nircami .
42001035	Shina nijpimi ángel tigrachishpaca , Mariataca cashna nirca : — Diospaj jucha illaj Espíritu cambajman cachamunga . Jahua pachapi causajuj Diospaj ninan ushaihuanmi candaca , fuyushna llandunga . Shinamandami , Jucha Illaj Huahuaguta ungungui . Paitaca : ‘ Taita Diospaj Churimi cangui ’ ninajungami .
42001036	Ricui , cambaj familiapura Elisabetpash , paica paya cashpapash , jari huahuagutami ña sucta quillata vijsayu tucushca . Paitaca : ‘ Huahuata na tarinata yachaj huarmimi ’ ninajunmi carca .
42001037	Taita Diospaca , imata na rurai ushanllapash na tianllu — nijurcami .
42001038	Shina nijpimi Mariaca , cashna nirca : — Ricui , Jatun Diosta servijca , caipimi capani . Can villashcashna , Diosca ñucaman carahuachun — nircami . Shina nijpimi angelca , paipaj ñaupajmanda anchurishpa rirca .
42001039	Chai punllacunallatami , Judá llacta urcupi tiaj puebloman Mariaca rijurca .
42001040	Chai puebloman chayashpaca , Zacariaspaj huasiman yaicushpami , Elisabet huarmigutaca : “ ¿ Alillachu tiajupangui ? ” nirca .
42001041	Elisabet huarmiguta María alillachu tiajupangui nijhuanmi , Elisabetpaj vijsa ucupi huahuaguca cuyurirca . Elisabetca , Diospaj jucha illaj Espíritu jundashcami carca .
42001042	Shina cashpami Mariataca shinllita rimashpa , cashna nijurca : — Candaca , tucui huarmicunatapash yalitami , Diosca bendiciashca . Paillatami , cambaj vijsa ucupi huahuagutapash bendiciashca .
42001043	Canga , ñucata Mandajpaj mamami capangui . ¿ Imashpata ñucatara ricungapaj shamuhuangui ?
42001044	Can alillachu tiajupangui nijhuanmi , ñuca vijsa ucupi huahuaguca , cushijushpa cuyurirca .
42001045	Canman villachun Jatun Dios cachamushcataca , pactachinapacha cashcata crishpami , ninanda cushijungui — nijurcami .
42001046	Shina nijpimi Mariaca , cashna nijurca :
42001056	Mariaca , quimsa quillatashnami , Elisabetpaj huasipi causajushpa , paipaj huasiman cutin tigrarca .
42001057	Ña unguna punlla pactajpimi Elisabetca , shuj jari huahuaguta ungurca .
42001058	Taita Diosca paita jatunyachishpa , ninanda llaquishpa carashcata yachashpami , ladolla causajcunapash , familiacunapash , Elisabethuan ninanda cushijunajurca .
42001059	Ña pusaj punlla tucujpimi , cashna tucurca : Huahuaguta circuncisión nishcata rurangapajmi apanajurca . Shina apashpami : — Cai huahuagutaca , paipaj taitatashna Zacariasta shutichishun — ninajurca .
42001060	Shina ninajujpimi , mamaca : — Na chashnaca shutichinachu , Juandami shutichina capan — nirca .
42001061	Shina nijpimi paicunaca , cashna ninajurca : — ¿ Imashpata Juan shutitara munangui ? Cambaj familia purapica , shujllapash chashna shutihuanga na tianllu — ninajurcami .
42001062	Paicunaca maquihuan ricuchishpami : — Cambaj huahuagutaca , ¿ ima shutitata shutichishun ? — nishpa , taitataca tapunajurca .
42001063	Shina tapujpimi , tablaguta mañashpa : “ Cai huahuaguca , Juan shutimi capan ” nishpa , paipaj taitaca escribishpa ricuchirca . Chaita ricushpaca , tucuillami ninanda manllarirca .
42001064	Shina rurashpallami Zacariasca , cutin rimai ushashpa , Taita Diostaca ninanda alicachijurca .
42001065	Paipaj ladolla causajcunapash , tucuillami ninandapacha manllarinajurca . Chashna tucushcataca , Judea llactapi tiaj tucuilla urcucunapi causajcunapashmi , chai tucuita ninanda parlanajurca .
42001066	Shina tucushcata uyashpaca : — Chai huahuagu viñashpaca , ¿ imashi tucunga ? — nishpami , na cungashpa tucuicuna tapurinajurca . Jatun Diosca paipaj ushaihuanmi , chai huahuagutaca cuidajurca .
42001067	Juanbaj taita Zacariasca , Diospaj jucha illaj Espíritu junda cashpami , Dios ima nishcata cashna nishpa villajurca :
42001080	Chai huahuaguca , Diosmanda aliguta yachajushpami viñajurca . Israelcunaman villangapaj llujshina punlla chayangacamanmi , jichushca pambacunapi paica causajurca .
42002001	Chai punllacunapimi , cashna tucurca : Augusto Cesar shuti jatun mandajca , tucui gentecuna paicunapaj shuticunata churachinajuchun nishpami , shuj mandashcata churashpa villachijurca .
42002002	Siria llactata , Cirenio shuti runa mandajujpimi , mashna gentecuna tiajta yachangapaj cuentachishpa punda callarirca .
42002003	Tucui gentecunami , shuticunata churachingapaca , paicunapaj llactacunaman rinajurca .
42002004	Shinamandami Joseca , Galilea llactapi tiaj Nazaret pueblomanda llujshishpa , Judea llactapi tiaj Belén puebloman rijurca . Chai pueblopimi , jatun mandaj Davidca huacharishca carca . Davidpaj familiamanda mirai cashpami , Joseca chaiman rina tucurca .
42002005	Chai pueblopi shutita churachingapajmi Joseca , paihuan cazarana Mariandi rinajurca . María huarmiguca , vijsayu ungunallami carca .
42002006	Paicuna chaipi cajpimi , cashna tucurca : Chaipimi , unguna punlla pactarca .
42002007	Paicuna mingarina huasipica junda junda cajpimi , animalcuna shayaj ucupi paipaj punda jari huahuagutaca ungurca . Chaipi ungushpami , animalcuna micuchun churana jahuapi , huahuaguta maitushpa sirichirca .
42002008	Chai muyundi llactapimi , llamacunata michij runacuna paicunapaj llamacunata cuidana horaspi cati cati cuidashpa pacarinajurca .
42002009	Shina cuidanajujpimi , Jatun Diospaj shuj angelca , paicunaman ñapash ricurimurca . Jatun Diospaj punchapambagumi , paicunapaj muyundipi punchayachijurca . Chaita ricushpami michijcunaca , ninanda manllarinajurca .
42002010	Shina manllarijpimi angelca , cashna nijurca : “ Na manllarinachu canguichi . Ricuichi , tucui gentecuna ninanda cushijuna , shuj ali villaitami villaj shamuni .
42002011	Jatun mandaj David huacharishca pueblopimi , cangunapaj ali cachun , shuj Quishpichij cunan huacharishca . Paica Mandaj CRISTOMI .
42002012	Caimi , cangunaman ricuchina canga : Animalcuna micuchun churana jahuapi , maitushca sirijujtami , chai huahuagutaca tarigringuichi ” nijurcami .
42002013	Shina nijujpi , jahua pachamanda ashtaca angelcuna shamushpa , chai angelhuan ñapash ricurirca . Paicunami , Taita Diosta cashna nishpa alicachinajurca :
42002015	Shina nishpa , chai angelcuna paicunapaj ñaupajmanda , jahua pachaman tigrajhuanmi , cashna tucurca : Chai michijcunaca , caishuj chaishujmi cashna ninajurca : — Belén puebloman rishpa , cashna tucushcata Jatun Dios ñucanchiman villashcata jacuchi , ricushunchi — ninajurcami .
42002016	Paicunaca , ucha rishpami Mariatapash , Josetapash tarigrirca . Huahuagutaca , animalcuna micuchun churana jahuapi sirijujtami tarigrirca .
42002017	Huahuaguta ricushpami , chai huahuamanda paicunaman imatalla nishcata villanajurca .
42002018	Michijcuna chashna villanajujpica , tucui uyajcunami manllarinajurca .
42002019	Ashtahuangarin María huarmiguca , tucui chai villashcacunataca aligutapacha yarishpami , paipaj shungupilla alichijurca .
42002020	Chai michijcunaca , paicunaman ángel villashcashna , tucuita uyashpa ricushpami , Taita Diostaca punchapambagumi cangui nishpa , alicachishpa tigranajurca .
42002021	Pusaj punlla pactajpimi huahuagutaca , circuncisión nishcata rurarca . Nara vijsayu tucujpillata , Mariaman ángel nishcashnami , chai huahuagutaca , JESÚS shutita churanajurca .
42002022	Moisés mandashca shimipi nishcashnami , Diospaj ñaupajpi paicuna alipi ricurina punlla chayamurca . Shinamandami huahuagutaca , Jatun Diosman mingangapaj , Josendi Mariandi , Jerusalenman apamunajurca .
42002023	( “ Punda jari huahuaguta ungujpica , Jatun Diospajlla causachun shicanyachinami canguichi ” nishpami , Jatun Diosca mandashpa escribichirca ) .
42002024	“ Ishcai urpiguta cashpa , na cashpaca ishcai palomaguta cashpapash cuchun ” nishpa , Diosca mandashca carca . Chai mandashcapi nijunshnallatami , Diosman cushpa huañuchinajuchun , apashpa rinajurca .
42002025	Chai punllacunapica , Simeón shuti runagumi , Jerusalenbi causajurca . Paica , imatapash cashcatapacha ruraj runagu cashpami , Diosta yariashpa causajurca . Shinallata israelcuna cushichinajuchumbashmi shuyajurca . Diospaj jucha illaj Espirituca , Simeón runagupajmanmi shamushca carca .
42002026	Diospaj jucha illaj Espiritumi , Simeonman cashna villashca carca : “ Jatun Dios , aceiteta talishpa javishca Quishpichijta nara ricushpaca , na huañunguichu ” nishcami carca .
42002027	Diospaj Espíritu yarichijujpimi , Diospaj huasiman shamurca . Moisés mandashca shimipi nijujta pactachingapajmi , Diospaj huasiman huahua Jesusta apashpa taitandi , mamandi paipajman chayamunajurca .
42002028	Simeonga , huahuaguta paipaj rigrapi marcashpami , Taita Diostaca aligumi cangui nishpa , cashna nijurca :
42002033	Huahua Jesusmanda tucui imata Simeón nishcamandami Josendi , huahuagupaj mamandi manllarishpa uyarca .
42002034	Simeonga , paicunata bendiciashpami , Jesuspaj mama Mariataca , cashna nijurca : — Ricui , cai huahuagutaca ashtaca israelcuna chingagrichun , na cashpaca quishpirichunmi , Taita Diosca cachamushca . Paillatami , ashtaca gentecuna Diosta na ricunayachishpa causanataca ricuchijunga .
42002035	Ashtacacuna paicunapaj shungupi imata yarinajujtami ricuchijunga . ( Cambaj shungupica , espadahuan tujsijpishnami , ninanda llaquiringui ) — nijurcami .
42002036	Shinallata Dios ima nishcata villaj Ana shuti huarmigupashmi , chaipi carca . Paica , Aser shuti aillupura , Fanuel shuti runapaj ushimi carca . Paica , chaira viñai cuitsagu cazarashca cashpapash , canchis huatacamanllami cusayu causarca .
42002037	Shina cashpapash paica , pusaj chunga chuscu huatatami sapalla causajurca . Paica , Diospaj huasi ucumandaca , llujshitapash na llujshishpami , chaipi servishpa tutandi punllandi na micushpa , Diosta mañashpa causajurca .
42002038	Chai huahuagumanda Simeón villajujpillatami , Ana shuti mamaguca chayamushpa , Taita Diosta pashi nijurca . Chai huahua Jesusmandaca , Jerusalenbi causajcuna quishpichi tucunata shuyanajuj tucui gentecunamambashmi villajurca .
42002039	Jatun Dios mandashcata tucuita pactachishpami , paicuna causanajushca Galilea llactapi tiaj Nazaret pueblomanllata tigranajurca .
42002040	Chai huahuaguca , Taita Diospaj ninan juyai paihuan cajpimi , ashtahuan viñashpa , ashtahuan ña shinlli tucushpa , aligutapacha yachajushpa viñajurca .
42002041	Jesuspaj taita , mamaca , Pascua fiesta chayajpica , cada huatami Jerusalenman rinata yacharca .
42002042	Chai fiestaman rinata yachashpami Jesusca , ña chunga ishcai huatata charijpi , Jerusalenman vichai rinajurca .
42002043	Chai fiesta punllacuna yalijpimi , huasiman tigranajurca . Ashtahuangarin paipaj mamapash , Josepash na yachajtami Jesusca , Jerusalenbi quedashca carca .
42002044	“ Gentecunapaj chaupipimi catimujunga ” yashpami , shuj punlla chishangacaman rinajurca . Na ricurijpica , paicunapaj familiacunata , cumbacunata tapushpami mascanajurca .
42002045	Ashtahuangarin na tarishpallatami , Jerusalenman mascashpandi tigranajurca .
42002046	Quimsa punllata mascashca jipami , cashna tucurca : Diospaj huasi ucupimi , mandashca shimita yachachijcuna villajpi uyashpa , imagutapash tapushpa , paicunapaj chaupipi tiajujta tarigrirca .
42002047	Paita tapujpica , aligutapacha yarishpa tigrachijpimi , tucuicuna manllarishpa uyanajurca .
42002048	Chaipi tiajujta paipaj taitapash , mamapash ricushpaca , ninandami manllarirca . Shina ricushpami , paipaj mamaca cashna nirca : — Ñuca huahua , ¿ imashpata ñucanchitaca cashna ninanda llaquichingui ? Taitandi ñucandimari , ninanda llaquirishpa mascashpa shamunchi — nircami .
42002049	Shina nijpimi Jesusca , cashna nirca : — Ñucataca , na mascanachu carcanguichi . Ñuca Taitapajta ruranapacha cajtaca , ¿ nachu yacharcanguichi ? — nircami .
42002050	Ashtahuangarin imamanda chashna nijtaca taitapash , mamapash na atinarcachu .
42002051	Paipaj taitahuan , mamahuan urai rishpa Nazaret puebloman tigrashpapash , aliguta cazushpami causajurca . Tucui ima tucushcatapash , paipaj mamaca na cungashpami , paipaj shungupilla yarijurca .
42002052	Jesusca viñashpandi , aliguta yachajushpandimi catijurca . Shinallata Taita Diospash , gentecunapash ninanda juyajpimi causajurca .
42003001	Tiberio Cesar shuti runa , chunga picha huatata mandajui huatapimi , Poncio Pilatoca , Judea llactata mandajurca . Herodesca , Galilea llactatami mandajurca . Paipaj huauqui Felipe shuti runaca , Iturea shuti , Traconite shuti llactacunatami mandajurca . Shinallata Lisanias shuti runaca , Abilinia shuti llactatami mandajurca .
42003002	Anás shuti , Caifás shuti curacunaca , curacunata mandajcunami carca . Chai punllacunami , Zacariaspaj churi Juanga , jichushca pambapi causajurca . Chaipi causajujpimi Taita Diosca , Juanman rimamurca .
42003003	Shinamandami Juanga , Jordán shuti yacu manñacunapi tiaj tucui llactacunaman rirca . Chai llactacunapimi , cashna villajurca : “ Juchayu cashcamanda ninanda llaquirishpa , Diospajman tigrarichi , bautizarichi . Shina rupajpica , Diosmi cangunapaj juchacunata anchuchinga ” nishpami villajurca .
42003004	Dios ima nishcata villaj Isaías escribishcapi , imashna nishcashnallatami pactarca . Chai escribishcapica , cashnami nijun :
42003007	Bautizahuai nishpa ashtaca gentecuna paipajman shamunajujpimi Juanga , paicunata cashna nijurca : “ Cangunaca , culebrashna nali gentecunapaj miraicunamari canguichi . ¿ Pita cangunataca Dios ninanda fiñarishpa llaquichinamandaca pacajunguichillami nishpa yachachircayari ?
42003008	Cangunaca , tucui shunguhuan ninanda llaquirishcatami , grano fucunshna ricuchina canguichi . Cangunaca , na cangunapaj shungu ucupilla : ‘ Abrahammi ñucanchi ñaupa taita ’ ninajunachu canguchi . Cangunataca cashnami nini : Taita Diosca , caipi sirij rumicunatapash , Abrahambaj huahuacuna cachun rurai ushanmi .
42003009	Quirucunapaj sapipi jachata churashcallami tiajun . Nali fucuj tucui quirucunataca , jachahuan fitishpami , ninapi shitanga ” nijurcami .
42003010	Shina nijpimi : — ¿ Imatata rurana capanchi ? — nishpa , gentecunaca tapunajurca .
42003011	Shina tapujpimi Juanga , cashna nirca : — Túnica nishca churajunata ishcaita charishpaca , shujguta na charijman carana canguichi . Micunaguta charishpapash , chashnallatami rurana canguichi — nircami .
42003012	Shinallata impuestota japishpa causaj huaquin runacunapash , bautizaringapaj shamushpami : — Ñucanchica , ¿ imatata rurana capanchi , Yachachij ? — nishpa , Juandaca tapunajurca .
42003013	Shina tapujpimi Juanga , cashna nirca : — Impuestota japichun mandashca cajpipash , chaitallami japina canguichi , na yapalla japinachu canguichi — nircami .
42003014	Shinallata huaquin soldadocunapash shamushpami : — Ñucanchica , ¿ imatata runana capanchi ? — nishpa , Juandaca tapunajurca . Shina tapujpimi Juanga , cashna nirca : — Pitapash na imahuambash manllachishpa quichunachu canguichi . Pitapash na yangamanda juchachinachu canguichi . Canguna mashnaguta japinajushpapash , chaihuanllami cushijuna canguichi — nircami .
42003015	Quishpichij shamunata tapushpa shuyanajuj gentecunaca , Juanda ricushpami : “ Caimi Quishpichij Cristo canga ” yashpa ricunajurca .
42003016	Juanga , tucuicunamanmi cashna nijurca : “ Ñucami cangunataca , yacupilla bautizajuni . Ashtahuangarin ñucatapash yali ushaita charijmi shamunga . Ñucaca , paipaj chaquipi churajushpa huatarishcata pascaitallapash na ushanachu cani . Paimi cangunataca , Diospaj jucha illaj Espirituhuan , ninahuan bautizanga .
42003017	Paica , trigota huairachina palata chaririajmi shayajun . Chaihuanmi , trillana pambapi jupata agllanshna trigota huairachinga . Shina huairachishpami , granota alichina huasipi trigota alichinshna alichinga . Jupataca , na huañushpa rupajuj ninapimi rupachinga ” nijurcami .
42003018	Juanga cai shimicunahuan , shuj ashtahuan shimicunahuambash aliguta yarichishpami , ali villaita gentecunaman villajurca .
42003019	Mandaj Herodesca , paipaj huauqui Felipe runapaj Herodías shuti huarmihuanmi causajurca . Ashtahuan imatapash nalicunata rurashpami causajurca . Shinamandami Herodestaca , ninanda nalicachishpa Juanga rimajurca .
42003020	Herodesca , chai tucui nalicunata rurashca jahuami Juandaca , prezuna huasipi vichachishpa ashtahuan nalita rurarca .
42003021	Tucui gentecunata bautizajujpimi , cashna tucurca : Jesuspash bautizarishpami , Diosta mañajurca . Shina mañajujpimi , jahua pachaca ñapash pascarirca .
42003022	Shina pascarijpimi , Diospaj jucha illaj Espirituca , shuj palomagushnallapacha Jesuspaj uma jahuaman urai shamurca . Jahua pachamandapash , cashna rimajmi uyarimurca : “ Canga , ñuca juyashca Churigumi cangui . Canmandami , ninanda cushijuni ” nijmi uyarimurca .
42003023	Quimsa chunga huatatashna charishpami , Jesusca yachachi callarirca . Gentecunaca Jesustaca , Josepaj churipachami yashpami ricujurcami . Joseca , Elí shuti runapaj churimi carca .
42003024	Elí runaca , Matat shuti runapaj churimi carca . Matat shuti runaca , Leví shuti runapaj churimi carca . Leví runaca , Melqui shuti runapaj churimi carca . Melqui runaca , Jana shuti runapaj churimi carca . Jana shuti runaca , Josepaj churimi carca .
42003025	Joseca , Matatías shuti runapaj churimi carca . Matatías runaca , Amospaj churimi carca . Amós runaca , Nahum runapaj churimi carca . Nahum runaca , Esli shuti runapaj churimi carca . Esli shuti runaca , Nagai shuti runapaj churimi carca .
42003026	Nagai shuti runaca , Maat shuti runapaj churimi carca . Maat shuti runaca , Matatías runapaj churimi carca . Matatías runaca , Semei shuti runapaj churimi carca . Semei runaca , Josepaj churimi carca . Joseca , Judá shuti runapaj churimi carca .
42003027	Judaca , Joana shuti runapaj churimi carca . Joana runaca , Resa shuti runapaj churimi carca . Resa shuti runaca , Zorobabel shuti runapaj churimi carca . Zorobabel shuti runaca , Salatiel shuti runapaj churimi carca . Salatiel runaca , Neri shuti runapaj churimi carca .
42003028	Neri shuti runaca , Melqui shuti runapaj churimi carca . Melqui shuti runaca , Adi shuti runapaj churimi carca . Adi runaca , Cosam shuti runapaj churimi carca . Cosam shuti runaca , Elmodam shuti runapaj churimi carca . Elmodam shuti runaca , Er shuti runapaj churimi carca .
42003029	Er shuti runaca , Josuepaj churimi carca . Josueca , Eliezer runapaj churimi carca . Eliezer runaca , Jorim shuti runapaj churimi carca . Jorim shuti runaca , Matat shuti runapaj churimi carca .
42003030	Matat shuti runaca , Leví shuti runapaj churimi carca . Leví runaca , Simeón shuti runapaj churimi carca . Simeón runaca , Judá shuti runapaj churimi carca . Judá shuti runaca , Josepaj churimi carca . Joseca , Jonán shuti runapaj churimi carca . Jonán runaca , Eliaquim shuti runapaj churimi carca .
42003031	Eliaquim runaca , Melea shuti runapaj churimi carca . Melea shuti runaca , Mainán shuti runapaj churimi carca . Mainán shuti runaca , Matata shuti runapaj churimi carca . Matata shuti runaca , Natán shuti runapaj churimi carca .
42003032	Natán runaca , Davidpaj churimi carca . Davidca , Isaí shuti runapaj churimi carca . Isaí runaca , Obed shuti runapaj churimi carca . Obed runaca , Booz shuti runapaj churimi carca . Booz shuti runaca , Salmón shuti runapaj churimi carca . Salmón shuti runaca , Naasón shuti runapaj churimi carca .
42003033	Naasón shuti runaca , Aminadab shuti runapaj churimi carca . Aminadab shuti runaca , Aram shuti runapaj churimi carca . Aram shuti runaca , Esrom shuti runapaj churimi carca . Esrom runaca , Fares shuti runapaj churimi carca . Fares shuti runaca , Judá shuti runapaj churimi carca .
42003034	Judá shuti runaca , Jacobopaj churimi carca . Jacoboca , Isaacpaj churimi carca . Isaac runaca , Abrahambaj churimi carca . Abrahamga , Taré shuti runapaj churimi carca . Taré shuti runaca , Nacor shuti runapaj churimi carca .
42003035	Nacor runaca , Serug shuti runapaj churimi carca . Serug shuti runaca , Ragau shuti runapaj churimi carca . Ragau shuti runaca , Peleg shuti runapaj churimi carca . Peleg shuti runaca , Heber shuti runapaj churimi carca . Heber runaca , Sala shuti runapaj churimi carca .
42003036	Sala runaca , Cainán shuti runapaj churimi carca . Cainán runaca , Arfaxad shuti runapaj churimi carca . Arfaxad shuti runaca , Sem shuti runapaj churimi carca . Sem runaca , Noé runapaj churimi carca . Noé runaca , Lamec shuti runapaj churimi carca .
42003037	Lamec runaca , Matusalén shuti runapaj churimi carca . Matusalén shuti runaca , Enoc shuti runapaj churimi carca . Enoc runaca , Jared shuti runapaj churimi carca . Jared shuti runaca , Mahalaleel shuti runapaj churimi carca . Mahalaleel shuti runaca , Cainán shuti runapaj churimi carca .
42003038	Cainán shuti runaca , Enós shuti runapaj churimi carca . Enós shuti runaca , Set shuti runapaj churimi carca . Set runaca , Adán runapaj churimi carca . Adanga , Taita Diospaj churimi carca .
42004001	Jesusca , Diospaj jucha illaj Espíritu jundami , Jordán yacumandaca tigrajurca . Shina tigrajujpica , Diospaj Espiritumi jichushca pambaman pusharca .
42004002	Chuscu chunga punllacaman chaipi cajpimi diabloca , Jesusman nali yuyaita cujurca . Chai punllacunapica , imatapash na micushpami purijurcachu . Chai punllacuna yalishca jipami , ninanda yarjachirca .
42004003	Shina yarjachijpimi diabloca , cashna nirca : — Taita Diospaj Churipacha cashpaca , cai rumita tandaman tigrachi — nircami .
42004004	Shina nijpimi Jesusca , cashna nirca : — Escribishcapica cashnami nijun : ‘ Gentecunaca , na tandahuanlla causangachu . Ashtahuangarin Taita Diospaj tucui Shimihuanmi causanga ’ nijunmi — nircami .
42004005	Chai jipami diabloca , shuj jatun urcuman , Jesustaca pusharca . Chai urcumandaca , cai pachapi tiaj tucui llactacunatami , ñapash ricuchirca .
42004006	Shina ricuchishpami diabloca , Jesusta cashna nirca : — Cai llactacunata mandana ushaitapash , chai juyailla llactacunatapash , ñucami canman cusha . Chaicunata mandajuchunga , ñucamanmi saquirca . Chaitaca , piman cungapaj munashpapash cushallami .
42004007	Ñucata can cungurishpa mañajpica , tucuillatami canmanlla cusha — nircami .
42004008	Shina nijpimi Jesusca , cashna nishpa tigrachirca : — Satanás , ñuca ñaupajmanda anchuri . Escribishcapica cashnami nijun : ‘ Canda Mandaj Taita Diostalla cungurishpa mañangui . Paitalla servishpa causangui ’ nijunmi — nircami .
42004009	Chai jipami diabloca , Jerusalenman Jesustaca pusharca . Chaipica , Diospaj huasi jahuaman vitsiachishpami , diabloca cashna nirca : — Taita Diospaj Churipacha cashpaca , caimanda ucuman urmai .
42004010	Cashna nishpami escribichishca tiajun :
42004012	Shina nijpimi Jesusca , diablotaca cashna nishpa tigrachirca : — Cashnatapashmi nijun : ‘ Canda Mandaj Taita Diostaca , ama can munashcata rurachun mandanguichu ’ nijunmi — nircami .
42004013	Chashna nali yuyaita cungapaj munajushca jipami diabloca , asha punllacunata Jesusta saquishpa rirca .
42004014	Jesusca , Diospaj jucha illaj Espiritupaj ushaihuan cashpami , Galilea llactaman tigrarca . Pai chaiman tigrashcataca , tucuilla muyundi llactacunapimi yachanajurca .
42004015	Paica , chai gentecuna tandanajuna huasicunapimi yachachijurca . Shina yachachijujpimi Jesustaca , tucui gentecuna ninanda alicachinajurca .
42004016	Jesusca , pai viñashca Nazaret pueblomanmi shamurca . Samana punllapica , tandanajuna huasiman rinata yachashpami , chai huasiman yaicurca . Chaipica , Diospaj Shimita leyingapajmi shayarirca .
42004017	Shina shayajujpimi , profeta Isaías escribishca librota leyichun curca . Chai librota pascashpaca , cashna escribishca tiajujtami Jesusca tarirca :
42004020	Shina leyishpaca , chai librogutaca pillushpami , chai huasipi servij runaman cushpa , Jesusca tiarirca . Chai huasi ucupi tandanajushca gentecunaca , tucuillami Jesustalla ricurianajurca .
42004021	Shina ricunajujpimi Jesusca , cashna nishpa villai callarirca : — Dios escribichishca Shimipi chashna nijushca shimicunaca , cunanllatami canguna uyanajujpi pactamushca — nircami .
42004022	Chashna uyanayaita juyailla villajujpimi , tucuicuna manllarishpa ricushpa , Jesusta alicachishpa parlanajurca . Paicunapura parlarishpami : — Cai runaca , ¿ nachu Josepaj churi ? — ninajurca .
42004023	Shina nijpimi Jesusca , cashna nirca : — Cangunaca , yarichij shimicunahuan cashna nihuanguichipachami : ‘ Jambij runami cangui . Canllata jambirilla ’ nihuanguichimi . Ñucataca : ‘ Capernaum shuti pueblopi imata rurajtapash uyarcanchimi . Chashnallata cai cambaj llactapipash rurailla ’ nihuanguichi — nircami .
42004024	Shina nishpami Jesusca , cashnatapash nijurca : — Na llullashpami , cangunataca cashna nini : Dios ima nishcata villaj runataca , llacta purallata cashpapash , na ali chasquinllu .
42004025	Cashnatapash , na llullashpami nini : Elías villajui punllacunapica , ashtaca sapalla huarmicunami , cai Israel llactapica tiarca . Chai punllacunapica , quimsa huata chaupicaman na tamiajpimi , tucui cai llactapi causajcunapaca ninan yarjai tiarca .
42004026	Ashtahuangarin Eliastaca , chai sapalla huarmigucunata maijandapash ayudachunga na cachamurcachu . Ashtahuangarin Sidón shuti pueblo ladopi tiaj Sarepta shuti pueblopi causajuj sapalla huarmigutalla ayudachunmi , Diosca cacharca .
42004027	Shinallatami , profeta Eliseo villajui punllacunapipash , lepra ung : uihuan huañujujcunaca , ashtacacuna cai Israel llactapica tiarca . Shina cajpipash chaicunataca , shujllatapash na alichircachu . Ashtahuangarin Siria llactamanda Naamán shuti runatallami alichirca — nijurcami .
42004028	Shina nishpa villajujta uyashpaca , chai huasi ucupi tandanajushca tucuilla gentecunaca , ninandami Jesusta fiñarca .
42004029	Shina fiñashpa jatarishpami Jesustaca , pueblomanda llujchishpa jaca rumicuna tiaj pushtupi shitagringapaj , urcu pundaman apanajurca . Chai puebloca , urcu jahuapimi carca .
42004030	Ashtahuangarin paicunapaj chaupitallatami , Jesusca yalishpa rirca .
42004031	Jesusca , Galilea llactapi tiaj Capernaum shuti puebloman urai rishpami , samana punllacunapi yachachijurca .
42004032	Ninan ushaita charishpa juyailla yachachijujpimi , gentecunaca manllarinajurca .
42004033	Tandanajuna huasi ucupica , mapata rurachij aya jundashca runami tiajurca . Chai runami ninanda caparishpa ,
42004034	cashna nijurca : — Nazaret pueblomanda Jesús . ¿ Canga , imapajta ñucanchitaca fiñachingapaj shamungui ? ¿ Canga , ñucanchita tucuchingapajchu shamushcangui ? Candaca , maijan cajtapash rijsinipachami . Canga , Taita Dios cachamushca Jucha Illajmi cangui — nijurcami .
42004035	Shina nijpimi Jesusca , chai ayataca : — Upallai , chai runamandaca llujshi — nishpa shinllita rimarca . Shina nijpimi chai runataca , tucuicunapaj ñaupajpi urmachishpa , chai ayaca llujshirca . Shina urmachishpapash , na ninanda llaquichircachu .
42004036	Chaita ricushpami , gentecunaca ninanda manllarishpa , caishuj chaishuj cashna nishpa parlarinajurca : — Cai runaca , ¿ imashpata chashna rimai ushan ? Mapata rurachij ayacunata ninan ushaihuan rimajpica , llujshinllamari — ninajurcami .
42004037	Jesús chashna rurashcataca , chai llacta tucuilla ladocunapimi yachanajurca .
42004038	Chai tandanajuna huasimanda llujshishpaca , Simonbaj huasimanmi Jesusca yaicurca . Chaipica , Simonbaj suedrami tabardillo ung : uihuan huañujurca . Shina huañujujpimi , alichipai nishpa Jesustaca ninanda mañanajurca .
42004039	Shina nijpimi Jesusca paipajman quimirishpa , chai tabardillo ung : ui yalichun , shinllitapacha rimarca . Shina rimajpimi , tabardillo ung : uica yalirca . Ali tucushpa jatarishpaca , chai mamaguca paicunaman micunaguta cararcallami .
42004040	Indi ña huashajujujpimi , shuj shuj nanaicunata charishpa huañujujcunata , tucuicunata Jesuspajman apamunajurca . Chai huañujujcunapaj umapi maquita churashpami , Jesusca alichijurca .
42004041	Shinallata ashtaca gentecunamandami , ayacunapash llujshinajurca . Chai ayacunaca : — Canga , Taita Diospaj Churimari cangui — nishpa ninanda caparishpami llujshinajurca . Quishpichij Cristo cajta rijsijpimi Jesusca , ayacuna ama ashtahuan rimachun , jarcashpa shinllita rimarca .
42004042	Ña punllayajujpimi , chai pueblomanda llujshishpa Jesusca , jichushca pambaman rijurca . Gentecunaca , Jesusta mascagrishpa tuparishpami , paicunapaj llactamandaca ama richun jarcanajurca .
42004043	Ashtahuangarin Jesusca , paicunataca cashnami nirca : — Taita Dios mandajujmanda ali villaitaca , shuj pueblocunapipash villanapachami cani . Shina villachunmi , ñucataca cachamuhuarca — nircami .
42004044	Galilea llactapi purijushpami , tandanajuna huasicunapi Jesusca villajurca .
42005001	Genesaret shuti cucha manñapimi Jesusca , Diospaj Shimita villajurca . Shina villajujta uyangapajmi , ashtaca gentecuna llapiripi jundamurca .
42005002	Shina jundamujpimi , cucha manñapica ishcai canoacuna chai ladollapi tianajujta , Jesusca ricurca . Pijita japijcunaca , chai canoacunamanda llujshishpami , paicunapaj linllicunata tajshanajurca .
42005003	Shuj canoapimi , Jesús yaicurca . Chai canoaca , Simonbaj canoami carca . Chaipi cashpami : — Cai manñamanda ashaguta suchuchipai — nishpami , Simondaca mañarca . Chai canoata suchuchijpi tiarishpami Jesusca , ashtaca gentecunaman yachachijurca .
42005004	Ña villaita tucuchishpallami , Simondaca : — Jacuchi , chaupi cuchaman . Linllita shitashpa , pijicunata japinguichi — nircami .
42005005	Shina nijpimi Simonga , cashna nirca : — Yachachij , ñucanchica tucui tutami pijita mascashpa pacaripanchi . Ashtahuangarin shuj pijitallapash na tarishpami pacaripanchi . Cunanga , can mandajpillami , linllita shitagripani — nircami .
42005006	Linllita shitajpica , ashtaca pijicuna jundajpimi , linllica ñalla liquirirca .
42005007	Chaimandami , shuj canoapi purinajuj cumbacunata ayudaj shamuchun maquihuan cayanajurca . Paicuna shamushpa , ishcandi canoapi jundachinajujpimi , ña huashajugrinajurca .
42005008	Chaita ricushpami Simón Pedroca , Jesuspaj ñaupajpi ñapash cungurishpa , cashna nirca : — Juchayu runamari capani . Ñuca ñaupajmandaca anchuripailla , Apunchi Jesús — nircami .
42005009	Ashtaca pijicunata japishpa tandachishcamandami Simondapash , paipaj cumbacunatapash ninan mallai japirca .
42005010	Zebedeo shuti runapaj churicunaca Jacobopash , Juanbashmi , Simonbaj cumbacuna carca . Paicunatapashmi , ninan manllai japirca . Shinamandami Jesusca , Simonda cashna nirca : — Ama manllaichu . Canga , cunanmandapachami pijita japinshna , gentecunata tandachishpa causangui — nircami .
42005011	Canoacunata alpaman llujchimushpaca , tucuita saquishpami , Jesusta catishpa rinajurca .
42005012	Shuj pueblopi Jesús purijujpimi , cashna tucurca : Lepra ung : ui jundashca shuj runami ricurimurca . Paica , Jesusta ricushpami cungurishpa , alpaman chayajta cumurishpaca : — Apunchi Jesuslla , can munashpaca mapa illajta saquihuai — nishpa , ninanda mañajurca .
42005013	Shina nijpimi Jesusca , maquita chutashpa chai runataca tacarirca . Shina tacarishpami : — Ari , mapa illaj cachunmi munani — nirca . Shina nijpimi chai lepra ung : uica , chai runamandaca ñapash anchurirca .
42005014	Shinamandami Jesusca , chai runataca cashna nijurca : — Ali tucushcata pimambash ama villanguichu . Ashtahuangarin curapajman rishpa ricuchigri . Chaipica , can mapa illaj tucushcamandaca , Diosman cuchun Moisés mandashcashnallata , curacuna ricushpa yachanajuchun Diosman imagutapash cugri — nijurcami .
42005015	Ashtahuangarin Jesús chashna rurashcacunaca , ashtahuan ashtahuanmi uyarishpa catijurca . Chaimandami Jesús villajujta uyangapajpash , paicunapaj nanaicunata alichihuai ningapajpash , ashtaca gentecuna tandanajunajurca .
42005016	Ashtahuangarin Jesusca , jichushca pambacunaman rishpami , Diosta mañajurca .
42005017	Shuj punllami , cashna tucurca : Jesús yachachijujpica fariseocunapsh , mandashca shimita yachachijcunapashmi uyashpa tianajurca . Paicunaca , Galilea llactapi , Judea llactapi tiaj uchilla llactacunamandapash , Jerusalenmandapash shamushcami tianajurca . Huañujujcunata alichi ushachunga Jatun Diosmi , Jesusman ushaita carashca carca .
42005018	Chaimanmi huaquin runacunaca , na cuyuri ushajuj runaguta , pai mandashpa sirijushcapillata apamunajurca . Paicunaca , huasi ucuman yaicushpa , Jesuspaj ñaupajpi churangapajmi munarca .
42005019	Shina munashpapash , ashtaca gentecuna jundariajpimi , maita yaicuitapash na usharca . Chaimandami huasi jahuaman vitsiashpa , tejacunata pascashpa , chai na cuyuri ushajuj runagutaca mandashpa sirijushcapillata gentecunapaj chaupipi , Jesuspaj ñaupajman uriajuchirca .
42005020	Tucui shunguhuan crishpa paicuna shamushcata Jesús ricushpami , cashna nirca : — Ñuca huahualla , cambaj juchacunataca ñami anchuchishca cangui — nircami .
42005021	Shina nijpimi mandashca shimita yachachijcunapash , fariseocunapash , paicunapaj shungu ucupilla cashna ninajurca : “ ¿ Diosta nali shimicunata rimaj cai runaca , imatayari ? Juchacunataca , pipash na anchuchi ushanllu . Diosllamari anchuchi ushan ” ninajurcami .
42005022	Chashna yarinajujta Jesús yachashpami , paicunataca cashna nirca : — ¿ Imashpata cangunapaj shungupica , chashnatara yarinajunguichi ?
42005023	Cai runagutaca : ‘ Cambaj juchacunataca , ñami anchuchishca ’ ¿ ninachu ali ? Na cashpaca : ‘ Jatarishpa rilla ’ , ¿ ninachu ashtahuan ali canga ?
42005024	Runa Aichayu tucushca ñucaca , juchacunata anchuchingapaj ushaita cai pachapi charijta canguna yachachunmi , ( chai na cuyuri ushajuj runataca ) : “ Candaca cashnami nini : ‘ Can mandashpa sirijushcataca apashpa , huasiman rilla ’ ninimi ” nircami .
42005025	Shina nijhuan chai tucuicunapaj ñaupajpi jatarishpami , pai sirijushca jatacunataca japirca . Shina japishpami , Taita Diosta ninanda alicachishpandi , chai runaca paipaj huasiman rijurca .
42005026	Shina alichijta ricushpami , gentecunaca tucuilla manllarishpa , Taita Diostaca ninanda alicachinajurca . Ninandapacha manllarinajushpami : “ Cunan punllamari , cashna juyaillataca ricunchi ” ninajurca .
42005027	Chai jipa llujshishpa rijushpami , impuestota japishpa causaj Leví shuti runaguta Jesusca ricurca . Paica , impuestota japij huasipimi tiajurca . Paitami Jesusca : “ Ñucata catihuai ” nirca .
42005028	Shina nijpica , ima tiashcatapash saquishpa jatarishpami , Jesustaca catishpa rirca .
42005029	Chai Leví runaguca , Jesusta paipaj huasiman pushashpami , jatun micuita rurarca . Chai huasipica , impuestota japishpa causaj ashtaca cumbacunapash , shuj gentecunapashmi , paicunahuan micungapaj tiarirca .
42005030	Shina tianajujpimi fariseocunapash , mandashca shimita yachachijcunapash , Jesuspaj yachajujcunataca ninanda nalicachishpa , cashna ninajurca : — ¿ Imashpata impuestota japishpa causajcunahuan , juchayu runacunahuan micushpa , ufiashpa tianajunguichi ? — ninajurcami .
42005031	Shina ninajujpimi Jesusca , paicunata cashna nirca : — Nanaita na charijunaca , jambij runataca na mascanllu . Huañunajuj gentecunallami , jambijtaca mascan .
42005032	Imatapash cashcatapacha rurajcunata cayangapaca , na shamurcanichu . Ashtahuangarin juchayu gentecuna ninanda llaquirishpa Diospajman tigrarichun cayangapajmi shamurcani — nijurcami .
42005033	Chai jipallami , chai runacunaca Jesustaca , cashna ninajurca : — Bautizaj Juanbaj yachajujcunapash , fariseocunapaj yachajujcunapash , tauca punllacunatami na micushpa , Diosta mañashpa chishanajun . Ashtahuangarin ¿ imashpata cambaj yachajujcunaca , na chashna rurashpa micunajun , ufianajun ? — ninajurcami .
42005034	Shina nijpimi Jesusca , paicunata cashna nirca : — ¿ Boda huasipica , cazarajuj noviota cumbashpa tianajujcunataca , na micushpa chishaichi ni ushanguichimanllu ?
42005035	Ashtahuangarin cusata apana punllacunaca chayamungami . Chai punllacunami , na micushpa chishanajunga — nircami .
42005036	Jesusca , cashnatapashmi chimbapurashpa parlajurca : — Pipash mushuj churajunata rutushpaca , na mauca churajunapi siranllu . Shina rurajpica , mushuj churajunapash huaglingami . Shinallata chai mauca churajunapi mushujta sirashcapash , napacha ali ricunrillu .
42005037	Shinallata chaira rurashca vinotaca , mauca cara muchilapica , pipash na churanllu . Chashna rurajpica , chaira rurashca vinoca muchilata liquishpa jicharishpami , muchilandi tucuringa .
42005038	Ashtahuangarin chaira rurashca vinotaca , mushuj cara muchilapimi churana . Shina rurajpica vinopash , muchilapash tiajunllami .
42005039	Fucushca vinota ufiajcunaca , chaira rurashca vinotaca na munanllu . Paicunaca : ‘ Fucushca vinomari ashtahuan ali ’ nishpami , na munan — nijurcami .
42006001	Samana punllapimi , cashna tucurca : Jesusca , paipaj yachajujcunandimi , trigo pambata yalinajurca . Chaipica , paipaj yachajujcunaca trigo umata fitishpami , maquihuan jacushpa granogutaca micunajurca .
42006002	Huaquin fariseocunaca , cashnami ninajurca : — ¿ Imashpata samana punllapica , na chashna ruranachu nishpa mandashcata na cazushpa , cangunaca chashna ruranajunguichi ? — ninajurcami .
42006003	Shina nijpimi Jesusca , cashna nishpa tigrachirca : — Davidca , paihuan purijcunandi ninanda yarjachishpaca , imata rurashcatapash , ¿ nachu leyishcanguichi ?
42006004	Chashna yarjachishpaca Davidca , Taita Diospaj huasimanmi yaicurca . Chaipica , Diosman carashca tandacunatami , paihuan purijcunandi micunajurca . Chai tandataca , mandashca shimipi nishcashnaca , na micunallachu carca . Chaitaca , curacunallami micui ushana carca — nijurcami .
42006005	Shinallata cashnatapashmi nirca : — Runa Aichayu tucushca ñucami , samana punllatapash mandaita ushani — nircami .
42006006	Samana punlla cutin chayajpimi , cashna tucurca : Jesusca , tandanajuna huasiman yaicushpami yachachijurca . Chai ucupica , ali lado maqui chaquishca runagupashmi tiajurca .
42006007	Chaipica , mandashca shimita yachachijcunapash , fariseocunapashmi tianajurca . Paicunaca , samana punllapi cai runata alichijpica , imashnallapash juchachishpa llaquichishun yashpami , Jesustaca ricurianajurca .
42006008	Ashtahuangarin paicuna imata yarinajujtapash , Jesusca yacharcami . Shina yachashpami , maqui chaquishpa curparishca tiajuj runataca : — Jatarishpa , cai chaupiman shamui — nirca . Shina nijpimi , chai runaguca jatarishpa shayarirca .
42006009	Chai jipami Jesusca , paita ricurianajuj runacunataca , cashna nirca : — Cangunataca caitami tapuni : Mandashcapi nijunshnaca samana punllapica , ¿ alita ruranachu ali , na cashpaca nalita ruranachu ali ? ¿ Causaita caranachu ali , na cashpaca huañuchinachu ali ? — nishpami tapurca .
42006010	Jesusca , chashna tapushca jipami , muyundi tucuilla gentecunata ricushpa , chai runagutaca : — Maquita chutai — nirca . Shina nijpi chutajpica , ñapash ali tucurcallami .
42006011	Paicunaca , ninandapacha fiñashpami : — Cai runataca , ¿ imatata rurashunchi ? — nishpa , paicunapura parlarinajurca .
42006012	Chai punllacunapimi Jesusca , Diosta mañangapaj urcuman rirca . Chai urcupimi , Taita Diosta mañashpa pacarirca .
42006013	Ña punllayajpimi Jesusca , paita catijcunata cayashpa , paicuna puramanda chunga ishcaita agllarca . Shina agllashpami paicunataca , ñucamanda villajcunami canguichi nirca .
42006014	Jesusca , paicunata agllashpami , Simón runataca , Pedro nishpa shutichirca . Paipaj huauqui Andrestapashmi agllarca . Shinallata Jacobo , Juan , Felipe , Bartolomé shuti runacunata agllarca .
42006015	Mateo shuti , Tomás shuti runacunatapash , Alfeo shuti runapaj churi Jacobotapash , Zelote nishca Simón runatapashmi agllarca .
42006016	Jacobopaj huauqui Judas shuti runatapashmi agllarca . Shinallata Judas Iscariote runatapashmi agllarca . Chai runami , Jesusta japichirca .
42006017	Jesusca , paipaj yachajujcunandi urcumunda urai shamushpami , shuj pambaman chayarca . Chaipimi , paita catijcunahuan tandanajurca . Paicunaca , tucui Judea llactamanda , Jerusalenmanda , mama cucha manñapi tiaj Tiro shuti , Sidón shuti pueblocunamandapashmi , ashtaca gentecuna shamushca carca . Paicunaca , Jesús villajujta uyangapajpash , paicunapaj nanaicunata alichi tucungapajpashmi shamunajurca .
42006018	Chaipica , nali ayacuna llaquichijpi causajcunatapashmi , Jesusca alichijurca .
42006019	Jesusca , ninan ushaita charishpa tucuicunata alichijujpimi , paitaca tucuilla gentecuna tacaringapaj munarca .
42006020	Chai jipami Jesusca , paipaj yachajujcunata ricushpa , cashna nijurca : “ Imagutapash na charij cangunaca , ninanda cushijuichi . Taita Dios mandanaca cangunapajmi .
42006021	Cai causaipi yarjachishpa causajcunaca , ninanda cushijuichi . Diosmi , ashtacata cangunaman caranga . Cunambi huacashpa causajcunaca , ninanda cushijuichi . Cangunaca , jipamanmi asishpa causanguichi .
42006022	Runa Aichayu tucushca ñucata catishcamanda , cangunata millanayachijpi , paicunahuan ama tandanajuchun cangunata caruyachijpi , nalicachishpa rimanajujpi , cangunapaj shutitapash nalita rurajcunapaj shutitashna yangapi churanajujpica , ninanda cushijuichi .
42006023	Chashna llaquichijui punllacunapica , ninandapacha cushijunguichilla . Ricuichi , canguna juyailla japinaca , jahua pachapimi . Chashnallatami paicunapaj ñaupa taitacunapash , Dios ima nishcata villajcunataca llaquichinajurca .
42006024	Ashtahuangarin ninan charijcunaca , ¡ aij imachari tucunguichi ! Cangunaca , ñami caipillata cushijushpa causanajunguichi .
42006025	Cunambi na ushangacaman micushpa causajcunaca , ¡ aij imachari tucunguichi ! Cangunaca , jipamanmi yarjachinguichi . Cai causaipi cushijushpa asijcuna , ¡ aij imachari tucunguichi ! Cangunaca , jipamanmi ninanda llaquirishpa huacanguichi .
42006026	Tucuicuna alicachijpi causajcunaca , ¡ aij imachari tucunguichi ! Chashnallatami paicunapaj ñaupa taitacunapash , llullashpa villajcunatara alicachishpa causanajurca .
42006027	Ñuca villajujta uyanajuj cangunatami , cashna nini : Cangunata fiñajcunatapash , juyanami canguichi . Cangunata na ricunayachij runacunamambash , imatapash aligutami rurana canguichi .
42006028	Imapash tucushpaca alichari canman nijcunatapash , bendicianami canguichi . Cangunata yangamanda juchachishpa rimajcunamandapash , Diosta mañanami canguichi .
42006029	Pipash canda lado ñavipi huactajpica , caishuj ladotapash ricuchinguilla . Cambaj jahualla churajunata maijambash quichujpica , túnica nishca churajunatapash apachun saquinguilla .
42006030	Pipash imagutapash mañaj shamujpica caranguilla . Shinallata cambajta imatapash apajpica , ama tigrachihuai ninguichu .
42006031	Imashnami shuj gentecuna cangunaman imatapash aliguta rurachun munanguichi , chashnallatami cangunapash paicunaman alita rurana canguichi .
42006032	Cangunata juyajcunatalla juyashpa causashpaca , ¿ ima alitata ruranguichi ? Juchata rurajcunapash , paicunata juyajcunatalla juyashpami causan .
42006033	Shinallata cangunaman aliguta rurajcunatalla aliguta rurashpaca , ¿ ima alitata ruranguichi ? Juchata rurajcunapash , paicuna puralla aliguta rurashpami causanajun .
42006034	Pimambash imata mañachishpapash , ucha tigrachinata yachajcunamanlla mañachishpaca , ¿ ima alitata ruranguichi ? Juchata rurajcunapash , paicuna purallami ashtacata japishallami yashpa mañachirinajun .
42006035	Ashtahuangarin cangunata fiñajcunatapash , juyanami canguichi . Paicunaman alita rurashpa imagutapash mañachishpaca , imatapash japinataca na yarinachu canguichi . Shina rurajpimi , canguna japinaca ashtaca tianga . Shinallata jahua pachapi causajuj Diospaj huahuacunapachami canguichi . Paica , pashi ninata na yachajcunatapash , nalita rurashpa causajcunatapash llaquijunmi .
42006036	Cangunapaj Taitaca , cangunata llaquishpami juyajun . Chashnallatami cangunapash shujcunataca , llaquishpa juyana canguichi .
42006037	Na yangamanda juchachishpa causanachu canguichi . Na chashna rurajpimi , cangunatapash na llaquichinga . Ninandapacha llaquichi tucunami cangui nitallapash , na ninachu canguichi . Na chashna rurajpimi , cangunatapash ninandapacha llaquichi tucunaman na cachanga . Imata nalita rurajpipash , cunganami canguichi . Shina cungajpimi , cangunapaj juchacunatapash Diosca cunganga .
42006038	Shujcunaman caraichi , Diospash cangunaman carangami . Ali medishpa churashpa , tushuchishpa , jicharijta jundachishpami cangunaman migllachinga . Shujcunaman imashna medishpa carajpipash , chashnallatami Diospash cangunaman caranga ” nijurcami .
42006039	Jesusca , cashnatapashmi chimbapurashpa parlajurca : “ ¿ Ñausa runaca , shuj ñausa runatallata pushashpa ri ushanmanllu ? ¿ Nacha paicunaca ishcandillata utujupi huashajunman ?
42006040	Yachajuj runaca , paita yachachijtaca na yalichu . Ashtahuangarin maijambash aligutapacha tucuita yachajushpaca , paita yachachij runashnallatami tucun .
42006041	Cambaj huauquipaj ñavipi uchilla jupashna tiajujtara ricungapaj randica , ¿ imashpata cambaj ñavipi caspishna tiajujtara , na tigrashpa ricungui ?
42006042	Cambaj ñavipi shuj jatun caspishna tiajujtara nara anchuchishpaca , ¿ imashnata cambaj huauquipaj ñavipi uchilla jupashna tiajujtara : ‘ Huauquigu , shuyai anchuchisha ’ nitaca ushanguiyari ? Mishqui shimi , nali shungumi cangui . Cambaj ñavipi jatun caspishna tiajujtara anchuchiyari . Chai jipami , cambaj huauqipaj ñavipi uchilla jupashna tiajujtaca , ali ricushpa anchuchi ushangui .
42006043	Na ali yurapica , alica na fucunllu . Ali yurapipash , imapash nalica na fucunllu .
42006044	Ima yura cajtapash , granota ricushpami rijsirin . Jigostaca , casha yuramandaca na cozechanalla . Uvastapash , casha yuramandaca na pallanllu .
42006045	Ali runaguca , imapash juyaillacunata alicachinshna , aligutalla ruranata paipaj shungupi yarijushpami , imatapash aligutalla riman . Ashtahuangarin nali runaca , imapash juyaillacunata alichinshna nalita ruranatalla , paipaj shungupi yarijushpami , imatapash nali shimicunatalla riman . Imata rimachumbash , shungu ninanda yarichijpimi , shimica riman .
42006046	Ñucataca , ¿ imashpata : ‘ Apunchi Jesús , Apunchi Jesús ’ nihuanguichi ? Shina ninajushpaca , ¿ imashpata ñuca mandashcataca , na ruranguichi ?
42006047	Ñucapajman shamushpa , ñuca yachachishcata uyashpa tucui pactachijcunaca , piman rijchaj cajtami cangunaman villagrini :
42006048	Paicunaca , ucu ucuta allashpa ucuman jatun rumicunatara churashpa , chai jahuapi huasichij runashnami . Chaitaca , yacu ninanda jatarishpa jatun yacu shamushpami , ninanda huactarimurca . Ashtahuangarin chai huasitaca , jatun rumi jahuapi shayachishca cashcamandami , na cuyuchi usharca .
42006049	Ashtahuangarin ñuca yachachishcata uyashpapash na cazujca , na ucuta allashpa jahualla huasichij runashnami . Chai huasica , yacu ninanda shamushpa huactarimujpica urmarcallami . Chai huasica , tucuilla t'unirishpami urmashpa tucurirca ” nijurcami .
42007001	Jesusca , paita uyanajuj gentecunaman cai tucuita yachachishca jipami , Capernaum puebloman yaicurca .
42007002	Chaipimi , patsaj soldadota mandaj runa causarca . Paipaj ninan juyashca servij huambragumi , ungushca ña huañunalla sirijurca .
42007003	Jesusmanda parlanajujta uyashpami , chai mandaj runaca : “ Ñucata servij huambraguta alichij shamupai ” nigrichun , huaquin mandaj rucucunata cacharca .
42007004	Jesuspajman paicuna chayamushpaca , shamupai nishpami cashna ninanda mañanajurca : — Chai runagu mañajujtaca rurapaillayari .
42007005	Chai runaguca , ñucanchi llactapi causajcunataca , ninandami llaquin . Ñucanchi tandanajuna huasitapash , paimi rurachirca — ninajurcami .
42007006	Shina ninajujpimi Jesusca , paicunahuan rijurca . Ashtahuangarin Jesusca , ña huasiman chayagrijujpimi , patsaj soldadocunata mandaj runaca huaquin cumbacunata , cashna nichun cacharca : “ Apunchi Jesús , ama yapata shaijumupaichu . Ama ñuca huasiman chayajta shamupaichu . Jatun pinganayaimi capani .
42007007	Shina cashpami , cambajman ñucapacha shamuitaca , na ushaparcani . Ali tucui nishpa chaimanda rimajpillata , ñucata servij huambraguca ali tucupangallami .
42007008	Shuj mandajcuna mandajpimi , ñucapash causajupani . Shinallatami ñucapash , soldadocunataca mandajuni . Shuj soldadota : ‘ Ri ’ nishpa mandajpica , rinllami . Shinallata : ‘ Shamui ’ nijpipash , shamunllami . Ñucata servijtapash : ‘ Caita rurai ’ nijpica , ruranllami ” nigrichunmi cacharca .
42007009	Shina nijta uyashpami Jesusca , ninanda cushijushpa paita catinajuj gentecunata tigrarishpa ricushpa , cashna nijurca : — Cangunataca cashnami nini : Israel llactapipash , cai runagushna alipacha crijtaca , shujtallapash na tarishcanichu — nircami .
42007010	Shina nijpimi chai runacunaca , chai mandaj runapaj huasiman tigranajurca . Paicunaca , chai servij huambragutaca ña ali tucushcatami tuparirca .
42007011	Chai jipami , Naín shuti puebloman Jesusca rijurca . Paitaca , paipaj yachajujcunapash , shuj gentecunpash , ashtacacunami cumbashpa rinajurca .
42007012	Chai puebloman yaicuna punguman ña chayagrijushpaca , huañushcata pambangapaj rinajuj gentecunatami ñapash ricurca . Chai huañushca huambraguca , sapalla mamagupaj shujlla churigumi carca . Chai mamagutaca , chai pueblopi causanajuj ashtaca gentecunami cumbashpa rinajurca .
42007013	Chai mamaguta Apunchi Jesús ricushpaca , ninanda llaquishpami : — Ama huacaichu — nirca .
42007014	Shina nishpalla , huañushcata apanajujpaj caja ladoman quimirishpa tacarijpimi , huandushpa rinajuj runacunaca shayarirca . Shina shayarijpimi , Jesusca : — Huambragu , candami jatari nini — nirca .
42007015	Shina nijpimi , chai huañushca huambraguca tiarishpa , rimai callarirca . Jesusca chai mamagutaca : — Cambaj churigutaca pushailla — nishpami curca .
42007016	Tucuicuna ninanda manllarishpami , Taita Diosta ninanda alicachishpa , cashna ninajurca : — Ñucanchi puramandami , Dios ima nishcata aligutapacha villaj runaguca llujshishca . Taita Diosca , pai agllashca gentecuna cajpimi , ñucanchita ninanda llaquishpa shamushca — ninajurcami .
42007017	Jesús chashna rurashcataca , tucui Judea llactapi causajcunapash , chai tucuilla muyundi llactacunapi causajcunapash , tucuillami yachanajurca .
42007018	Tucui chaicunata Jesús rurajujtaca , Bautizaj Juanbaj yachajujcunami , paiman villanajurca . Shina villajpimi Juanga , paipaj yachajuj puramanda ishcai purata cayarca .
42007019	Shina cayashpami , cashna nishpa tapuchun cacharca : “ ¿ Canllu , ñucanchi shuyanajushca Quishpichij Cristo capangui ? Na cashpaca , ¿ shujtachu shuyapashun ? ” nichunmi cacharca .
42007020	Paicuna Jesuspajman chayamushpaca , cashnami ninajurca : — Bautizaj Juanmi , cashna tapuchun cachamun : ‘ ¿ Canllu , ñucanchi shuyanajushca Quishpichij Cristo capangui ? Na cashpaca , ¿ shujtachu shuyapashun ? ’ nishpa tapuchunmi cachamun — ninajurcami .
42007021	Paicuna chayajhuanmi huañujujcunata , nanaicunahuanlla llaquinayaita causajcunata , nali aya jundashca gentecunata , ñausacunatapash ashtacunata Jesusca alichijurca .
42007022	Shina alichijushpami Jesusca , Juan cachamushca runacunataca cashna nijurca : — Canguna imata uyashcata , imata ricushcatapash , Juanman cashna nishpa villagrichi : ¿ Ñausacunapash ricunajunmi . Jangacunapash , alimi purinajun . Lepra nishca ung : uihuan causajcunapash , ali tucunajunmi . Rinri na uyajcunapash uyanajunmi . Huañushcacunatapash , causachijunmi . Imagutapash na charijcunamambash , ali villaitami villajun ’ nigrichi .
42007023	Ñuca maijan cajta crishpa na pandajcunaca , ninandami cushijun — nijurcami .
42007024	Juan cachamushca runacuna rijpimi , Jesusca gentecunaman Juanmanda cashna villai callarirca : “ Jichushca pambapica , ¿ imata ricungapajta llujshircanguichi ? Ninanda huairashpa sucusta cuyuchijujta , ¿ ricungapajchu rircanguichi ?
42007025	Shina cashpaca , ¿ imata ricungapajta llujshircanguichi ? ¿ Punchapamba churajushca runatachu ricungapaj rircanguichi ? Ricuichi , ninan valishca churajunata churajushpa ninanda cushijujcunaca , jatun mandajcunapaj huasicunapimi .
42007026	Ashtahuanga , ¿ imatata ricungapaj rircanguichi ? ¿ Dios ima nishcata villaj runagutachu ricungapaj rircanguichi ? Ari , cangunataca cashnami nini : Cangunaca , profeta runatapash yalitami ricungapaj rircanguichi .
42007027	Juanmanda villashpami , cashna nishpa escribishca tiajun :
42007029	Shina villajujpimi , chai tucuilla gentecunapash , impuestota japishpa causanajuj runacunapash , Taita Diostaca : “ Canga , imatapash cashcatapachamari rurapashcangui ” ninajurca . Shinamandami paicunaca , Juan bautizashcata catishpa bautizarinajurca .
42007030	Ashtahuangarin fariseocunahuan , mandashca shimita yachachijcunahuanga , Juan bautizajujpi na bautizarishpami , paicunaman Taita Dios aliguta rurangapaj munashcataca , yangapi churanajurca .
42007031	Apunchi Jesusca , cashnatapashmi nirca : “ Cunan viñaicunataca , ¿ imahuanda chimbapurashayari ? ¿ Paicunaca , imashnata causanajun ?
42007032	Cunan viñaicunaca , plazacunapi tiarishpa , caishuj chaishuj caparishpa pugllanajuj huambracunashnami causanajun . Paicunaca , cashna nishpa caparinajun : ‘ Canguna bailachun gaitata gaitajpipash , na bailashpami purircanguichi . Yarishpa yarishpa huacajpipash , na huacashpami purircanguichi ’ ninajunmi .
42007033	Bautizaj Juan shamushpaca , micuitapash na micushpa , vinotapash na ufiashpami purijurca . Shina cajpimi paitaca : ‘ Aya jundashca runamari ’ ninajunguichi .
42007034	Runa Aichayu tucushca ñuca shamushpaca , micunatapash micushpa , vinotapash ufiashpami purijuni . Chaimandami cashna nihuanguichi : ‘ Cai runaca yapata micujmi , vinotapash ufiajmi . Impuestota japishpa causanajuj runacunahuan , juchata rurajcunahuanmi , cumba tucushpa tandanajun ’ nihuanguichimi .
42007035	Ashtahuangarin Taita Diospaj ali yachaitaca , tucui paipaj huahuacunallami imatapash cashcatapacha rurashpa ricuchinajun ” nijurcami .
42007036	Fariseo puramanda shuj fariseo runami , Jesustaca : “ Ñuca huasigupi micungapaj ripashun ” nirca . Chai fariseopaj huasiman Jesús chayashpaca , micungapaj tiarircallami .
42007037	Chai fariseopaj huasipi Jesús micujujta yachashpami , alabastro nishcamanda rurashca uchilla fundugupi , shuj huarmica mishquillagu ashnajuj jambita apashpa shamurca . Chai huarmica , chai pueblopi juchata rurashpa causaj huarmimi carca .
42007038	Paica , Jesuspaj chaquiman quimirishpami , huacashpa tiarirca . Jesuspaj chaquitaca , chai viquihuanmi maillachishpa , ajchahuan fichachishpa , chaquitaca muchajurca . Shinallata mishquillagu ashnajuj aceiteta talishpami , Jesuspaj chaquipi javirca .
42007039	Shina rurajujtaca , Jesusta pushaj fariseo runa ricushpami , cashna yajurca : “ Dios ima nishcata villaj cashpaca , imashna causaj huarmi paipaj chaquita tacarijujtapash yachanmanmi . Chai huarmica , juchata rurashpamari causan ” yajurcami .
42007040	Shina yarijujta Jesús yachashpami : — Simón , canmanmi shuj villanata charini — nishpa tigrachirca . Shina nijpica : — Villahuailla , Yachachij — nircami .
42007041	Shina nijpimi Jesusca , cashna nirca : — Culquita mañachij shuj runami , ishcaipura divi tucushca runacunata charirca . Shuj runaca , picha patsaj denario culquita , shuj runaca picha chunga denario culquitami nara tigrachishca carca .
42007042	Imagutapash na tigrachi ushashpa purijpimi , culquita mañachij runaguca , ishcanditallata saquinguichilla nirca . Shina saquijpica , chai ishcaipura runacunamandaca , ¿ maijanda ashtahuan juyashcanga ? — nishpami tapurca .
42007043	Shina tapujpimi , Simonga : — Culquita yapalla mañaj runagumi , saquilla nijpica , ashtahuan juyashcanga yanimi — nirca . Shina nijpimi , Jesusca : — Aliguta yarishpami , shina tigrachingui — nirca .
42007044	Shina nishpallami , chai huarmita tigrarishpa ricushpaca Jesusca , Simonda cashna nirca : — Cai huarmi , cunan imata rurajujta ricunguimi . Paica , viquihuan ñuca chaquita maillachishpaca , ajchahuanmi fichachihuan . Ashtahuangarin cambaj huasiman ñuca yaicumujpica , chaquita maillachun yacutallapash , na carahuarcanguichu .
42007045	Canga , ñucata mingachishpapash , na muchahuarcanguichu . Ashtahuangarin cai huarmica , ñuca yaicumushpa tiarishcamandapacha , ñuca chaquita muchanataca na shaijunllu .
42007046	Canga , aceitetallapash ñuca umapica na talishpa javihuarcanguichu . Ashtahuangarin cai huarmica , mishquilla ashnajuj aceitetami talishpa , ñuca chaquipica javihuarca .
42007047	Shinamandami candaca , cashna nini : Juchacunata cai huarmi ninanda rurashcapash , ñucata ninanda juyashpa llaquishcamandami , ña anchuchi tucushca . Ashtahuangarin ashallata juchacunata anchuchi tucushcacunaca , ashallatami juyahuan — nircami .
42007048	Shina nishpallami : — Cambaj juchacunataca , ñami anchuchishca cangui — nishpa Jesusca , chai huarmita nirca .
42007049	Shina nijpimi : — Cai runaca , ¿ ima cashpata juchacunataca anchuchin ? — nishpa , Jesushuan mezapi tianajuj runacunaca , paicunapura parlarinajurca .
42007050	Ashtahuangarin Jesusca , chai huarmitaca cashnami nirca : — Tucui shunguhuan crishpami , ña quishpirishcangui . Cunanga , ninanda cushijushpa rilla — nircami .
42008001	Chai jipami , Taita Dios mandajujmanda ali villaita villashpa , tucui pueblocunapipash , uchilla llactacunapipash Jesusca purijurca . Paitaca , paipaj chunga ishcai yachajujcunapash , cumbashpami purinajurca .
42008002	Shinallata nali ayacunata Jesús llujchishca huarmicuna , shuj nanaicunamandapash alichi tucushca huarmicunapashmi cumbanajurca . Magdalena ni tucushca Mariapashmi purijurca . Jesusca , chai Mariamandami , canchis ayacunata llujchishca carca .
42008003	Shinallata mandaj Herodespaj huasipi tucuita ricushpa tiajuj , Chuza shuti runapaj huarmi Juanapashmi purijurca . Shinallata Susana shuti huarmipash , ashtahuan shuj ashtaca huarmicunapashmi , Jesustaca imaguhuanllapash servishpa purinajurca .
42008004	Tucui pueblocunamanda shamushpami , ashtaca gentecuna Jesuspajman tandanajumurca . Chaicunamanmi Jesusca , cashna chimbapurashpa parlajurca :
42008005	“ Shuj tarpuj runami , muyuta tarpungapaj llujshirca . Shina tarpujpimi , huaquin muyuca ñambi urmarca . Chai muyutaca , gentecunapashmi sarurca , alasyu animalcunapash micurcami .
42008006	Shinallata huaquin muyucunaca , rumilla alpapimi urmarca . Chaquishca alpa cajpimi , viñashpapash ñapash chaquirca .
42008007	Shinallata huaquin muyucunaca , casha viñana chaupipimi urmarca . Cashacunaca , muyuta yalishpa viñashpami , llapishpa ismuchirca .
42008008	Shinallata huaquin muyucunaca , ali alpapi urmashpami , juyailla viñarca . Shina viñashpami , shujmandalla patsaj patsaj granushpa fucurca ” nijurcami . Shina nishpallami , cashna nirca : “ Uyangapaj rinrita charishpaca , aliguta uyaichi ” nishpa Jesusca , shinllitapacha rimarca .
42008009	Chai jipami paipaj yachajujcunaca , Jesusta cashna tapunajurca : “ Chimbapurashpa cai parlashcacunaca , ¿ imatata nijupan ? ” ninajurcami .
42008010	Shina tapujpimi Jesusca , cashna nirca : “ Taita Dios mandajuj llactagumandaca , pundacunaca pipash na yachai ushashcatami cangunamanlla yachachishca . Ashtahuangarin caishuj gentecunataca , ricushpapash ama ricuchun , uyashpapash ama yuyaita japichunmi , chimbapurashpalla parlajuni .
42008011	Chimbapurashpa parlashpaca , cashna yachachijuni : Muyugutaca , Taita Diospaj Shimigumi .
42008012	Ñambi urmashca muyucunaca , caicunami : Huaquingunaca , Diospaj Shimita uyanmi . Shina uyajpipash , paicuna crishpa ama quishpirichunmi , diablo shamushpaca , Diospaj Shimita uyashcatapash shungupi cungachin .
42008013	Rumilla alpapi urmashca muyucunaca , caicunami : Huaquingunaca , Diospaj Shimita villajpi cushijushpami chasquin . Shina chasquishpapash paicunaca , sapita na charij yurashna cashpami , huaquin huatacamanlla crishpa catinajun . Shina cashpami , ali crij cajta ricungapaj llaquicuna japijpica , huashaman tigranlla .
42008014	Casha chaupipi urmashca muyucunaca , caicunami : Paicunaca , Diospaj Shimita uyashpapash , cai causaipilla charijyangapaj munashpami , imatapash rurashpa musparinajun . Shina causanajushpallatami , cai causaipajtalla imatapash rurashpa ninanda cushijushpa , paicunaca na fucuj granoshna tucunajun .
42008015	Ashtahuangarin ali alpapi tarpushca muyucunaca , caicunami : Paicunaca , Diospaj Shimita uyashcataca , tucui shunguhuan aliguta catishpami , juyailla fucuj granoshna causanajun .
42008016	Pipash michata japichishpaca , na mangahuan quilpanllu , cama ucupipash na churanllu . Ashtahuangarin huasi ucuman yaicujcuna michata ricushpa yaicuchunmi , candeleropi churan .
42008017	Na ricurishpa pacalla tiajcunaca , imapash na tianllu . Pipash ama rijsichun , michamambash ama llujshichun pacashcallapash imapash na tianllu .
42008018	Shina cashcamandaca , ñuca villajujta uyashcata aliguta yarichi . Ashtacata charijmanmi , ashtahuan caranga . Ashtahuangarin na charijpica , charingapaj munajushcatapash tucuillami quichunga ” nijurcami .
42008019	Chai jipami , paipaj mamapash , huauquicunapash , Jesuspajman shamurca . Ashtahuangarin gentecuna ninanda jundariajpimi , paipajman chayamuitaca , na ushanajurca .
42008020	Chaimandami Jesustaca : — Cambaj mamapash , huauquicunapash , canda ricungapajmi shamushca . Paicunaca canllapimi shayanajun — nishpa villanajurca .
42008021	Shina nijpimi Jesusca , cashna nirca : — Diospaj Shimita uyashpa pactachijcunallami ñuca mama , ñuca huauquicuna — nishpa Jesusca , tucuicunaman villarca .
42008022	Shuj punllami , cashna tucurca : Jesusca , paipaj yachajujcunandi , canoapi tiarishpaca : — Cai cuchata chimbashunchi — nircami . Shina nishpaca rircallami .
42008023	Ashtahuangarin canoapi ña rijushpami , Jesusca puñurca . Shina puñujujpica ninan huaira ñapash shamushpami , cucha yacuta jatarichirca . Shina jatarichijpi , canoapi yacu jundai callarijpimi canoaca ña huashajugrijurca .
42008024	Shinamandami , Jesusta rijchachingapaj shamushpaca : — ¡ Yachachij , Yachachij , ñucanchica huashajushpa huañugrinchimari ! — ninajurca . Shina nijpi jatarishpami huairatapash , yacu quilpamujujtapash , Jesusca jarcashpa rimarca . Shina rimajpica chulunlla , casilla tucurcallami .
42008025	Chai jipami paicunataca : — Canguna ñucata crishcapash , ¿ maipitayari ? — nirca . Shina nijpi ninanda manllarishpa , paipura ricunman quedashpami , caishuj chaishuj cashna ninajurca : — Cai runataca , ¿ ima cajpita huairapash , cuchapash pai rimajpica , cazunllayari ? — ninajurcami .
42008026	Paicuna chai cuchata ña chimbashpaca , Galilea llacta chimbaman tiaj Gadara shuti llactamanmi chayarca .
42008027	Ña chayashpa manñaman Jesús llujshijhuanmi , chai pueblopi causajushca shuj runaca , Jesusta tuparingapaj shamurca . Chai runaca , ña unaita aya jundashca causajushpami , churajunatapash na churajushpa , huasipipash na causashpa , pambana utujupilla causajurca .
42008028	Chai runaca , Jesusta ricushpami , paipaj ñaupajpi cungurishpa , cashna nishpa ninandapacha caparijurca : — Jahua pachapi tiajuj Taita Diospaj Churi Jesús , canga ñucahuanga , ¿ imatata ricunata charingui ? Ama ñucataca llaquichihuaichu nipanimi — nijurcami .
42008029	( Chai runamanda nali ayata llujshi nijpimi , Jesustaca chashna ninajurca . Ña unai huatata aya jundashca causajujpimi , gentecunaca cadenacunahuan , grillocunahuan huatan carca ) . Ashtahuangarin aya apajpimi , chai runaca cadenacunata fitishpa , jichushca pambacunapilla purijurca .
42008030	Chai runataca : — ¿ Ima shutita cangui ? — nishpa Jesús tapujpimi : — Huaranga Huaranga shutimi cani — nirca . Ashtaca ashtaca ayacuna jundashca causajushpami , chashna nijurca .
42008031	Chai ayacunaca : — Ñucanchitaca , ama chai manllanayai ucu ucuman cachahuaichu — nishpami , Jesustaca ninanda mañanajurca .
42008032	Chai urcupica , ashtaca ashtaca cuchicunami micushpa purinajurca . Shinamandami chai ayacunaca : — Chai cuchicunapi yaicuchun , ñucanchitaca cachahuai — nishpa , Jesustaca ninanda mañanajurca . Shina mañajpimi , chai cuchicunapi yaicugrichun saquirca .
42008033	Chai runamanda ayacuna llujshishpaca , cuchicunapimi yaicugrirca . Shina yaicujhuanmi , chai ashtaca cuchicunaca jaca jahua patamanda cuchaman huashajushpa huañunajurca .
42008034	Cuchicuna chashna huañujta ricushpami michijcunaca , paicuna causanajuj pueblopipash , pambacunapi causajcunamambash villangapaj , ninanda calpanajurca .
42008035	Shina villajpimi , ima tucushcatapash ricungapaca , tucuilla gentecuna shamunajurca . Jesuspajman chayamushpaca , ayacuna jundashca causajuj runaca , ayacuna llujshijpi ali tucushca tiajujtami ricunajurca . Chai runaca , churajunatapash aliguta churajushca , ali juizupimi tiajurca . Shinata ricushpami , gentecunaca ninanda manllarinajurca .
42008036	Chai gentecunamanmi , aya jundashca runata Jesús imashna alichijta ricushcacunaca villanajurca .
42008037	Shina villajpimi , Gadara llacta tucui ladomanda shamushcacunaca , ninanda manllarishpa : — Cai ñucanchi llactamandaca ripailla — ninajurcami . Shina nijpimi Jesusca , canoapi tiarishpa rigrijurca .
42008038	Shina rigrijujpimi , ayacunata llujchi tucushca runaca : — Ñucatapash pushahuayari — nijurca . Ashtahuangarin Jesusca cayacaman nishpami , chai runataca cashnami nirca :
42008039	Taita Dios canman cashna jatun alita rurashcataca , cambaj huasiman rishpa chaipi villagri — nircami . Shina nijpi chai runa rishpaca , paiman chai alita Jesús rurashcataca , pueblopi tucui causajcunamambash villashpandimi rijurca .
42008040	Jesús cutin chimbamujujpica , ashtaca gentecuna shuyanajushpami Jesustaca , ninanda cushijushpa chasquinajurca .
42008041	Chai jipaca , tandanajuna huasipi mandaj Jairo shuti runapashmi chayamurca . Paica , Jesuspaj ñaupajpi cungurishpami : — Ñuca huasiguman yaicupashunyari — nijurca .
42008042	Chai runaguca , chunga ishcai huatata charij , shujlla ushigutami charirca . Chai ushiguca , ña huañunallapachami carca . Jairo runaguhuan Jesús rijujpica , ashtaca gentecunami llapiripi catishpa rinajurca .
42008043	Chai rinajuj puracunapica , yahuar shamujuj ung : uihuan chunga ishcai huatata huañujujlla causajuj huarmipashmi rijurca . Chai huarmica , jambijcunapajman rishpa , pai imaguta charishcatapash , tucuitami tucuchishca carca . Paitaca , maijan jambijpash alichitaca , na ushashcachu carca .
42008044	Shina rinajujpica , huashata catimushpami chai huarmica , Jesús jahualla churajushca pundagupi tacarirca . Shina tacarijhuanmi yahuarca , na ashtahuan shamushpa ali tucurca .
42008045	Shina tacarijpimi , Jesusca : — ¿ Pita ñucata tacarirca ? — nishpa tapurca . Shina tapujpipash , pipash na villajpimi Pedroca , paipaj cumbacunandi , cashna nijurca : — Yachachij , candaca cai tucui gentecunamari saruripi , llapiripi catimunajun . ¿ Chaita ricushpatachu : ‘ ¿ Pita ñucata tacarirca ? ’ nishpa tapujungui ? — ninajurcami .
42008046	Ashtahuangarin Jesusca , cashnami nirca : — Maijanllari ñucataca tacarircami . Ñuca ushaihuan maijandachari ñami alichini — nircami .
42008047	Chai ali tucushca huarmica , na pacalla chashna tacarishcanichu yashpami chujchurishpa , Jesuspaj ñaupajpi cungurimurca . Paica , Jesusta imamanda tacarishcatapash , imashna ñapash ali tucushcatapash , tucuitami gentecuna uyajta villajurca .
42008048	Shina villajpimi Jesusca , chai huarmitaca cashna nirca : — Ñuca huahualla , ñucata tucui shunguhuan crishcamandami , ña ali tucushcangui . Cunanga , cushijushpa rilla — nircami .
42008049	Shina nijujpillatami , tandanajuna huasipi mandaj Jairopaj huasimanda , shuj runa shamushpaca , cashna nirca : — Yachachijtaca , ama yanga yanga fiñachijuichu . Cambaj ushica , ñami huañurca — nircami .
42008050	Ashtahuangarin chashna ninajujta Jesús uyashpami , Jairo runataca cashna nirca : — Ama manllaichu . Ñucata alipacha crihuai . Cambaj ushiguca causaringami — nircami .
42008051	Jairopaj huasiman Jesús yaicushpaca , pitapash shujcuna yaicuchunga na saquircachu . Pedrota , Jacobota , Juanda , chai cuitsagupaj taitata , mamatallami paihuan yaicuchun saquirca .
42008052	Tucuicunami , chai ushigu huañushcamandaca , ninanda llaquirishpa huacanajurca . Ashtahuangarin Jesusca , paicunataca cashnami nirca : — Na cashna huacanachu canguichi . Paica , na huañushcachu . Puñuitallami puñujun — nircami .
42008053	Shina nijpimi huañushcatapacha yachashpa , Jesustaca asishpa ricunajurca .
42008054	Ashtahuangarin chai huañushcapaj maquita japishpami : — Cuitsagu , jatari — nishpa , Jesusca shinllita rimarca .
42008055	Shina nijpimi chai cuitsagupaj alma tigramujpi , ñapash causarishpa jatarirca . Shina jatarijpimi : — Cai cuitsaguman micunaguta carapaichi — nishpa , Jesusca mandarca .
42008056	Chai cuitsagupaj taitapash , mamapash ninandapachami manllarinajurca . Ashtahuangarin Jesusca : — Pimambash cashna tucushcataca , na villanachu canguichi — nishpami mandarca .
42009001	Jesusca , paipaj chunga ishcai yachajujcunatalla tandachishpami , gentecunamanda tucui ayacunata llujchishpa cachana ushaitapash , huañujujcunata alichina ushaitapash paicunaman cararca .
42009002	Taita Dios mandajujmanda villanajuchun , huañujujcunata alichinajuchunmi cacharca .
42009003	Shina cachajushpami Jesusca , paicunataca cashna nijurca : “ Ñanda ringapaca , imatallapash na apanachu canguichi . Tauna caspitapash , cucavi muchilatapash , tandatapash , culquitapash na apanachu canguichi . Túnica nishca churajunatapash , na ishcaita apanachu canguichi .
42009004	Maijan huasiman yaicushpapash , shuj llactaman yalingacaman , chai huasipillami mingarina canguichi .
42009005	Maijan pueblopi cashpapash , cangunata na chasquingapaj munajpica , llujshishpa ringuichilla . Chai pueblopi causajcuna , napacha ali cajta ricuchingapajmi , cangunapaj chaquipi churajushcapi catijuj alpatapash chafsishpa rina canguichi ” nijurcami .
42009006	Shina nijpi paipaj yachajujcuna rishpaca , ali villaita villashpandi , huañujujcunatapash alichishpandimi , tucuilla uchilla llactacunata purinajurca .
42009007	Jesús tucuita rurashpa purijujtaca , Galilea llactata mandaj Herodesmi uyarca . “ Bautizaj Juanmi , huañushcacunapaj chaupimanda causarimushca ” nishpa huaquinguna parlanajujpimi , Herodesca imata ruraitapash na ushajurca .
42009008	Huaquingunaca : “ Dios ima nishcata villaj Eliasmari ricurimushca ” nishpami parlanajurca . Ashtahuan shujcunaca : “ Dios ima nishcata Profeta puracunamanda , maijambashmi causarimushca yarin ” ninajurcami .
42009009	Ashtahuangarin Herodesca , cashnami nirca : — Juanbaj umata fitichunga , ñucami mandarcani . Cunanga , shuj runami juyailla rurashpa purijun nijtami uyani . ¿ Chai runaca , pita cangayari ? — nircami . Shina nijushpami Herodesca , Jesusta ricungapaj ninanda munarca .
42009010	Villachun cachashcacuna tigramushpaca , paicuna imaguta rurashcatami , tucuita Jesusman villanajurca . Shina villajpica , Betsaida shuti pueblo ladomanmi , jichushca pambaman , paipaj yachajujcunatalla pushashpa rirca .
42009011	Chaiman rinajujta gentecuna yachashpa catimujpimi , Jesusca chasquirca . Paicunamanmi , Taita Dios mandajujmandaca villajurca . Shinallata huañujujcuna ali tucucunata munajcunatapashmi alichijurca .
42009012	Ña tutayajujpica , Jesuspaj chunga ishcai yachajujcunaca , paipajman quimirishpami cashna ninajurca : — Cai gentecunataca , chai uchilla llactacunapi , chai muyundi huasicunapi mingarishpa pacarigrichun , micunatapash mascagrichun cachailla . Caipica , jichushca pambapimi canchi — ninajurcami .
42009013	Shina nijpimi , Jesusca : — Cangunallata micunataca caraichilla — nirca . Shina nijpimi , cashna ninajurca : — Ñucanchica , picha tandaguta , ishcai pijigutallami charinchi . ¿ Cai tucui gentecunaman micunata carangapachu , randigrichi ningui ? — ninajurcami .
42009014	Chai gentecunaca , picha huarangashnami tandanajushca carca . Shina tandanajushca cajpimi : — Gentecunataca , picha chunga , picha chunga chaupishpa tiachipaichi — nishpa Jesusca , paipaj yachajujcunata mandarca .
42009015	Paicuna tiaripaichi nijpica , tucuilla tiarircallami .
42009016	Ña tiarijpimi , picha tandagutapash , ishcai pijigutapash , Jesusca japirca . Shina japishpallami , jahua pachata ricushpa , Diosta pashi nirca . Chai tandatapash , pijitapash asha asha chaupishpami , chai gentecunaman carachun , paipaj yachajujcunaman curca .
42009017	Shina carajpimi tucuicunallata , na munangacaman micurca . Paicuna na micui ushashcataca , chunga ishcai canasta jundatami , paipaj yachajujcunaca tandachirca .
42009018	Jesusca , pailla Diosta mañashpa tiajujpimi , paipaj yachajujcunapash , chaipi tianajurca . Shina tianajujpimi : — Gentecunaca ñucataca , ¿ maijan yashpashi ricuhuan ? — nishpa , paipaj yachajujcunataca tapurca .
42009019	Shina nijpimi paicunaca , cashna ninajurca : — Huaquingunaca : ‘ Bautizaj Juanmi canga ’ ninajunmi . Huaquingunaca : ‘ Dios ima nishcata villaj Eliasmi canga ’ ninajunmi . Shujcunaca : ‘ Dios ima nishcata Profeta puracunamanda maijambashmi causarimushcanga ’ ninajunmi — nishpami tigrachinajurca .
42009020	Shina ninajujpimi : — Cangunaca cutin , ¿ maijan nihuanguichita ? — nishpa , Jesusca tapurca . Shina tapujpimi : — Taita Dios cachamushca Quishpichij Cristomi capangui — nishpa , Pedroca tigrachirca .
42009021	Pedro chashna nijpimi : — Ñuca maijan cajtapash , pimambash napacha villanachu canguichi — nishpa Jesusca , paipaj yachajujcunata shinllitapacha mandarca .
42009022	Shinallata cashnatapashmi nijurca : — Runa Aichayu tucushca ñucaca , ninanda llaquichi tucunapachami cani . Mandaj rucucunapash , curacunata mandajcunapash , mandashca shimita yachachijcunapash , ñucataca ninandami na ricunayachishpa , huañuchijpi huañunapachami cani . Shina huañushpa , quimsa punllahuanga causarishallami — nijurcami .
42009023	Shina nishpallami Jesusca , tucuilla gentecunata cashna nijurca : — Maijan cashpapash ñucata catingapaj munashpaca , paipaj causaita na llaquishpa , paipaj cruzta punllandi aparinshna ñucata catihuachun .
42009024	Maijan cashpapash paipaj causaita quishpichingapaj munashpaca , chingaitami chinganga . Ashtahuangarin ñucata catijushcamanda huañuchi tucushpaca , quishpiringapachami .
42009025	Shuj runaca , cai pachapi ima tiajtapash , tucuita japishpa charijyashpapash , paillata huaglishpa , na cashpaca chingaita chingagrishpaca , ¿ ima alita canga ?
42009026	Maijan cashpapash ñucamanda , ñuca villashca shimicunamanda , pinganayachishpa shujcunaman na villajpica , ñucapash ninandami pingaichisha . Runa Aichayu tucushca ñucami , jucha illaj punchapamba angelcunahuan , ñuca Taita punchapamba tiajunshna punchapamba shamushpa , chai pinganayachijtaca pingaichisha .
42009027	Na llullashpami , cangunata cashna nini : Caipi shayanajuj puramanda huaquingunaca , Taita Dios mandajujtaca , nara huañushpallatami ricunguichi — nijurcami .
42009028	Shina villajushca pusaj punllashna jipami , cashna tucurca : Pedrota , Juanda , Jacobota pushashpami Jesusca , Diosta mañangapaj urcuman vichai rirca .
42009029	Chaipi mañajujpimi , ñavipash shujman tigrashpa , churajushcapash yuraj yuraj punchapamba ricurirca .
42009030	Chaipica , ishcai runacuna Jesushuan parlanajujmi , ñapash ricurirca . Shujca Moisés , shujca Eliasmi carca .
42009031	Paicunaca , punchapamba chaupipi shayanajushpami , Dios munashcata pactachingapaj , Jerusalenbi huañuchi tucunami cangui nishpa villanajurca .
42009032	Pedroca , paipaj cumbacunandimi , ninanda puñuihuan na ushashpa puñunajurca . Ña rijcharishpaca , Jesús punchapamba shayajujta , ishcai runacuna paihuan shayanajujtapashmi ricunajurca .
42009033	Jesushuan cashcamanda shayanajushcacuna anchurishpa rijpimi Pedroca , Jesusta cashna nirca : — Ñucanchica , alipajmari shamupashcanchi , Yachachij . Cunanga , quimsa chugllagutami rurashun ninchi . Shujtaca canman , shujtaca Moisesman , shujtaca Eliasmanmi ruragrinchi — nircami . Shina nishpami Pedroca , paillata imata nijushcatapash na yacharca .
42009034	Shina nijujpillatami fuyu pillushpa , paicunataca ñapash quilparca . Chai fuyu ucuman yaicunataca , chai quimsa yachajujcunaca ninandami manllarca .
42009035	Chai fuyu ucumandaca , cashna rimajmi uyarirca : — Caimi , ñuca juyashca Churigu . Pai imata yachachishcatami , aliguta uyana canguichi — nircami .
42009036	Shina rimamuj uyarishca jipaca , Jesuslla shayajushcatami ricunajurca . Paicunaca , imata ricushcatapash chai punllacunapica , pimambash na villashpami , upalla purinajurca .
42009037	Cayandi punllami , urcumanda urai shamunajujpica , ashtaca gentecuna Jesusta tuparingapaj shamunajurca .
42009038	Paicunapaj chaupimanda , shuj runa ninanda caparishpaca , cashnami nirca : — Yachachij , ñuca churiguta alichipai . Cai huahuatallami charipani .
42009039	Paitaca , aya jundashpami , cungashcapi ninanda caparichin . Shinallata ninandapacha chujchuchishpami , babasta shitachimupan . Caiman chaiman shitashpami , ashacamanlla saquishpa rin .
42009040	Ayata llujchipaichi nishpami , cambaj yachajujcunapajman apamuparcani . Ashtahuangarin paicunaca , na llujchi usharcachu — nijurcami .
42009041	Shina nijpimi Jesusca , cashna nirca : — Ñucata nali crij miraicuna , jatun nalicuna . ¿ Ima horascamanda cangunahuanda cashna cashayari ? ¿ Ima horascamanda cangunamandaca llaquirijushallayari ? — nishpallami : — Cambaj churiguta apamui — nirca .
42009042	Jesuspajman chai huambragu quimirijujpimi , alpapi urmachishpa ayaca , ninandapacha chujchuchirca . Ashtahuangarin Jesusca , mapata rurachij ayata ninanda rimashpami , chai huambramandaca llujchirca . Shina rurashpami , chai taitataca : — Cambaj churigutaca pushailla — nirca .
42009043	Taita Dios ninan ushaihuan chashna rurashcata ricushpami , tucuicuna manllarinajurca . Tucui imagutapash rurajta ricushpa , tucuicuna manllarijpimi Jesusca , paipaj yachajujcunata cashna nirca :
42009044	— Cashna ñuca villashcataca , na cungashpami , aligutapacha yarina canguichi . Ashtahuangarin Runa Aichayu tucushca ñucataca , runacunapaj maquipi japichihuangami — nijurcami .
42009045	Ashtahuangarin ima nishpa Jesús chashna nijtapash , paicunapaj yuyaica quilpashcashna cashpami , paipaj yachajujcunaca na yachai usharca . Imashpa chai shimicunata nishcata tapungapajpash manllarcami .
42009046	Chai jipami , Jesuspaj yachajujcunaca : — ¿ Maijanshi ashtahuan yali ali canchi ? — nishpa , paicunapura parlai callarirca .
42009047	Paicunapaj shungupi chashna yarinajushcata yachashpami Jesusca , shuj huahuata maquimanda aisamushpa , paicunahuan shayachirca .
42009048	Shina shayachishpami , paicunataca cashna nirca : — Maijambash cai huahuaguta ñuca shutipi chasquijca , ñucatami chasquin . Shinallata maijambash ñucata chasquishpaca , ñucata cachamuj Taitatapashmi chasquin . Ashtahuangarin maijanmi canguna purapi huahuagushna causan , chaimi ashtahuan yali jatun — nircami .
42009049	Chai jipami Juanga , Jesusta cashna nishpa tigrachirca : — Yachachij . Cambaj shutipi rimashpami shuj runaca , ayacunata gentecunamanda llujchijurca . Paica , ñucanchihuanga na cumba tucushpa , canda catinllu . Shinata ricushpami : ‘ Ama chashna ruraichu ’ nishpa jarcarcanchi — nircami .
42009050	Shina nijpimi Jesusca , cashna nirca : — Na jarcashpa , saquinallami canguichi . Maijambash ñucanchita na fiñashpa purijushpaca , ñucanchi purallatami — nircami .
42009051	Jahua pachaman apai tucuna punllacuna chayamujujpimi Jesusca , Jerusalenman rinapachami cani nishpa ri callarirca .
42009052	Shina rijushpami , Jesusta ñaupashpa villagrichun cacharca . Paicunaca , Samaria llactaman chayashpami , shuj uchilla llactapi Jesús mingarichun , huasita mascanajurca .
42009053	Ashtahuangarin Jerusalenman rijujta yachashpami , Samaria llactapi causajcunaca , na mingachingapaj munanajurca .
42009054	Chaitaca , Jesuspaj yachajujcuna ricushpami Jacobondi , Juandi cashna ninajurca : — Apunchi Jesús . Eliaspaj punllacunapi ninahuan tucuchishcashna , ¿ nachu chai gentecunapaj jahuapi jahua pachamanda nina urmamuchun mañashun ? — ninajurcami .
42009055	Shina nijpimi Jesusca , tigrarishpa ricushpa shinllita rimashpa , cashna nirca : — Cangunaca , Diospaj Espiritupaj cajta na yachashpami , chashna ninguichi .
42009056	Runa Aichayu tucushca ñucami , gentecunata quishpichingapaj shamurcani , na tucuchingapaj shamurcanichu — nircami . Shina nishpallami paicunaca , shuj uchilla llactaman yalirca .
42009057	Paicuna rinajujpimi shuj runaca , ñambi cashna nirca : — Apunchi Jesús , can maita rijujpipash catipashallami — nircami .
42009058	Shina nijpimi Jesusca , cashna nirca : — Añascunapash , paicuna causana utujuta charinmi . Jahuata rij alasyu animalcunapash , tazinda charinmi . Ashtahuangarin Runa Aichayu tucushca ñucaca , maigupi siririshpa samanatallapash na charinichu — nircami .
42009059	Shina nishpami Jesusca , shuj runataca : — Ñucata catihuai — nirca . Shina nijpimi chai runaca , cashna nirca : — Canda cantingapaca , ñuca taitata pambashpara tigramugripasha . ¿ Ñacha saquihuanguiman , Apunchi Jesús ? — nircami .
42009060	Shina nijpimi Jesusca , cashna nirca : — Huañushcashna causajcunaca , paicuna purallata huañushcataca pambanajuchun saquilla . Ashtahuangarin canga , Taita Dios mandajujmanda villangapaj ri — nijurcami .
42009061	Shina nijpimi , shuj runapash cashna nirca : — Apunchi Jesús , canda catisha nipanimi . Ñuca huasipi causajcunatara , cayacaman nishpa tigramugripasha . ¿ Nacha saquihuanguiman ? — nircami .
42009062	Shina nijpimi Jesusca , chai runatapash cashna nirca : — Maijan runapash yapujushpaca , na huashaman tigrashpa ricushpandi yapunllu . Chashna yapuj runashna cashpaca , Taita Dios mandajuj llactapaj ruraitaca , napacha ushangachu — nircami .
42010001	Chai jipami , canchis chunga runacunata Jesusca agllarca . Paicunataca , pai yalina pueblocunapi , llactacunapi villashpa ñaupachunmi , ishcai ishcailla agllashpa cacharca .
42010002	Shina cachajushpami Jesusca , paicunata cashna nijurca : “ Granota tandachinaca , ashtaca ashtacamari . Shina cajpipash , tandachijcunaca huaquinllami . Chaimandami , granota tandachijcunata cachamuchun , chagrayu Dueñota ninanda mañana canguichi .
42010003	Cunanga , richilla . Cangunataca , atujcunapaj chaupipi llamagucunata cacharinshnami cachajuni .
42010004	Cucavi muchilatapash , culqui muchilatapash , chaquipi churajunatapash na apashpa rinachu canguichi . Ñambi maijanhuan tuparishpapash , alillachu canchi nishpaca , na shayarinachu canguichi .
42010005	Maijan huasiman chayashpapash : ‘ Cangunaman Taita Dios ali causaita carachun ’ ninami canguichi .
42010006	Maijambash chaipi aliguta chasquij tiashpaca , casilla aligutapachami causanajunga . Ashtahuangarin chai shimita na chasquijpica , cangunamanllatami tigranga .
42010007	Cangunata aliguta mingachishpa , imaguta carajpipash micushpa , ufiashpa chai huasipilla mingarishpa tianajunguichilla . Imaguta rurashpapash , chaimandallata japinatami charin . Huasin huasinga , na purinachu canguichi .
42010008	Maijan puebloman chayajpipash , cangunata chasquishpa micunaguta carajpica , imaguta cashpapash micunallami canguichi .
42010009	Huañujujcuna chaipi tiajpica , alichinguichilla . Shinallata : ‘ Taita Dios mandanaca , ñami pactamushca ’ nishpa villanguichi .
42010010	Maijan puebloman chayajpipash , cangunata na mingachingapaj munajpica , ñanman llujshishpa , cashna ninguichi :
42010011	‘ Cangunapaj puebloman chayamujpi , ñucanchi chaquipi alpa catijushcatapash , cangunaca nalicuna cajpimi chafsinchi . Taita Dios mandanaca ñami pactamushca . Chaitaca yarianguichi ’ nishpa ringuichi .
42010012	Cangunataca cashnami nini : Dios ricuchijui punllapimi , chai pueblopi causajcunataca , Sodoma shuti pueblopi causashca gentetapash yali ashtahuan llaquichinga .
42010013	Corazín shuti pueblopi causajcunalla , ¡ aij imachari tucunguichi ! Betsaida shuti pueblopi causajcunalla , ¡ aij imachari tucunguichi ! Cangunahuan cashpami , pipash na rurai ushanallacunata rurajurcani . Tiro shuti , Sidón shuti pueblocunapi cashna rurashca cajpica , ninanda llaquirishpa uchami , Diospajman tigrarinman carca . Paicuna ninanda llaquirishcata ricuchingapaca , cañamuta churajushpami , uchufahuan shitarinman carca .
42010014	Dios llaquichijui punllapimi , Tiro shuti , Sidón shuti pueblocunapi causashca gentecunatapash yali ashtahuan cangunataca llaquichinga .
42010015	Capernaum pueblopi causajcuna , cangunaca jahua pachaman apai tucushunllami yanguichimi . Ashtahuangarin , ucu pachamanmi shitai tucunguichi .
42010016	Canguna villajpi uyashpa cazujcunaca , ñucatami cazunajun . Ashtahuangarin cangunata yangapi churajcunaca , ñucatami yangapi churanajun . Ñucata yangapi churajcunaca , ñucata cachamuj Taitatami yangapi churanajun ” nijurcami .
42010017	Chai canchis chunga villajcunaca , ninanda cushijushpa Jesuspajman tigramushpami : — Cambaj shutipi ñucanchi rimajpica , ayacunapash cazushpa gentecunamanda llujshircallami — ninajurca .
42010018	Shina nijpimi Jesusca , paicunata cashna nirca : — Satanastaca , jahua pachamanda , punchapamba shitamunshna urmajtami ricurcani .
42010019	Cangunamanmi , culebracunata , alacrangunata sarushpa , cangunata na ricunayachijpaj ushaita mishachumbash , ushaita cararcani . Chaicunaca , cangunata imata ruraitapash na ushangachu .
42010020	Cangunaca , ayacunata cazuchishpa llujchishpalla , na cushijunachu canguichi . Ashtahuangarin cangunapaj shuticuna , jahua pachapi escribishca tiajujpimi , cushijuna canguichi — nijurcami .
42010021	Shina nishpallami Jesusca , Diospaj Espíritu yarichijpi ninanda cushijushpa , cashna nijurca : “ Jahua pachatapash , cai pachatapash Mandajuj , ñuca Taitalla . Canga , alipacha yachajushca gentecunaman , alita yarishpa causanajuj gentecunamambash , cai yachajunataca na ricuchircanguichu . Ashtahuangarin huahuashna causajcunaman yachachishcamandami , candaca ninanda alicachini . Ari ñuca Taitalla , canga chashnatami munarcangui .
42010022	Ñuca Taitami , imagutapash tucuita ñucamanlla carahuashca . Pipaj Churi cajtapash , gentecunaca na yachahuanllu , ñuca Taitallami yachan . Ñuca Taitatapash , pipash na rijsinllu . Ñucallami , paipaj Churi cashpa rijsini . Shinallata paipaj Churi paipaj Taitata maijanmambash rijsichijpillami , Taitataca rijsinajun ” nijurcami .
42010023	Shina nijushpami Jesusca , paipaj yachajujcunata tigrarishpa ricushpa , paicunatalla cashna nijurca : “ Canguna ricunajushcata shujcuna paicunapaj ñavihuambacha ricushpaca , ninanda cushijuchun ninimi .
42010024	Shinamandami cangunataca , cashna nini : Canguna cunambi ricunajunguichi , chaitaca Dios ima nishcata tauca villajcunapash , jatun mandajcunapash , ninandami ricungapaj munarca . Shina ricungapaj munashpapash , paicunaca na ricurcachu . Shinallata canguna cunambi uyanajujtapash , ninandami uyanayachirca . Shina uyanayachishpapash , paicunaca na uyarcachu ” nijurcami .
42010025	Ricuichi , mandashca shimita yachachij shuj runami , Jesús imata tigrachijpipash , juchachingapaj cashna nishpa shayarirca : — Causaita causagrinata ñuca japingapaca , ¿ imatata rurana capani , Yachachij ? — nircami .
42010026	Shina nijpimi Jesusca , cashna nirca : — Mandashcapica , ¿ ima nishpata escribishca ? ¿ Imata nijujtata leyishcangui ? — nishpami , Jesusca tapurca .
42010027	Shina tapujpimi chai runaca , cashna nishpa tigrachirca : — Mandashcapica cashnami nijun : ‘ Canda Mandaj Taita Diostaca , tucui shunguhuan , tucui almahuan , cambaj tucui ushaihuan , cambaj tucui yuyaihuanmi juyana cangui . Cambaj cumba runagutapash , can juyarinshnallata juyangui ’ nijunmi — nircami .
42010028	Shina nijpimi Jesusca , cashna nirca : — Aligutapachami canga tigrachingui . Chaita rurashpaca causanguipachami — nircami .
42010029	Ashtahuangarin chai runaca , imatapash cashcatapacha rurashcashnalla paillata ricuringapaj munashpami , Jesustaca : — ¿ Pita ñuca cumba runaguyari ? — nishpa tapujurca .
42010030	Shina tapujpimi Jesusca , cashna nishpa tigrachirca : — Shuj runagumi Jerusalenmanda , Jericó shuti puebloman urai rijurca . Paitaca , shuhuacuna japishpami , imaguta charishcatapash , churajushcatapash tucuilla quichurca . Chashna quichushpaca , chaupita huañungacaman macashpami , saquishpa rirca .
42010031	Chai ñandallatami , shuj curapash urai shamujurca . Ashtahuangarin chai runaguta ricushpapash , yalishpa rircallami .
42010032	Shinallata shuj levita nishca runapash , chai ñandallatami rijurca . Chai runapash , chai macai tucushca runaguta ricushpapash , yalishpa rircallami .
42010033	Ashtahuangarin Samaria llactamanda shuj runaguca , chai ñanda rijushpaca , macai tucushca runagupajman quimirishpami , sirijujta ricushpa ninanda llaquirca .
42010034	Shina llaquishpami , chai runagupajman quimirishpa , chugricunapica aceitehuan , vinohuan javishpa , finduhuan pilluchirca . Chai jipaca , paipaj burrogupi tiachishpami , mingarij huasiman apashpa cuidashpa tiajurca .
42010035	Samaria llactamanda runaguca , chai cayandi punlla rigrijushpaca , chai huasiyu runagumanmi , ishcai denario culquiguta saquirca . Shina saquishpaca , cashnami nirca : ‘ Cai runaguta ali cuidapangui . Cai culquigu na pactajpipash , ñuca tigramushpaca cupashallami ’ nircami .
42010036	Shuhuacuna macajpi sirijushca runagutaca , chai quimsa runacunamandaca , ¿ maijanda ali cumbagushna juyashcanga ? — nishpami Jesusca , chai yachachij runataca tapurca .
42010037	Shina nijpimi , chai runaca : — Macai tucushca runaguta llaquij runami canga yanimi — nijurca . Shina nijpimi , Jesusca : — Cambash , chashnallata shujcunata llaquishpa causagrilla — nirca .
42010038	Jesús rijushpaca , shuj uchilla llactamanmi chayarca . Chai llactapimi , Marta shuti shuj huarmica , paipaj huasipi Jesusta mingachirca .
42010039	Chai huarmica , María shuti ñañatami charirca . Chai Mariami , Jesuspaj ñaupajpi tiarishpa , pai villajujtaca aligutapacha uyajurca .
42010040	Ashtahuangarin Martaca , Jesusman micunaguta carangapajmi , alichishpa musparijurca . Shina purijushpami , Jesuspaj ñaupajman chayamushpa , cashna nirca : — Apunchi Jesús , ñucalla tucuita rurajuchun saquishpa , ñuca ñaña tiajujtaca , ¿ nachu ricungui ? Ayudagri nipairi — nircami .
42010041	Shina nijpimi Jesusca , cashna nirca : — Marta , Marta . Canga , imatapash ruranatalla yariajllami musparishpa purijungui .
42010042	Ashtahuangarin shujtallami , imaguta cashpapash rurana cangui . María huarmiguca , ashtahuan aliguta ruranata yarishpami , caipi tiajun . Ama chashna tiajuchun nitaca , pipash na ushangachu — nircami .
42011001	Jesusca , shuj pambapi Diosta mañajujpimi , cashna tucurca : Jesús mañaita tucuchishca jipami , paipaj yachajuj puramanda shujca cashna nirca : — Bautizaj Juanbash , paipaj yachajujcunataca , Diosta mañachun yachachinmi carca . Shinallata ñucanchitapash , Diosta imashna mañanata yachachihuai , Apunchi Jesús — nircami .
42011002	Shina nijpimi Jesusca , cashna nishpa yachachirca : — Diosta ima hora mañashpapash , cashna ninguichi : ‘ Jahua pachapi tiajuj ñucanchi Taitalla , cambaj jucha illaj shutiguca , alicachi tucushca cachun . Can mandanaca , ucha chayamushpami ali canman . Imashnami jahua pachapica can munashcashna ruranajun , chashnallata cai pachapipash can munashcashna ruranajushpami ali canman .
42011003	Punllandi ñucanchi micunagutaca , cunan punllagupash carahuailla .
42011004	Ñucanchica , ñucanchita imatapash nalita rurashcacunataca ñami cungarcanchi . Chashnallata ñucanchi ima juchata rurashcatapash cungahuailla . Imatapash rurana munaicunamandapash , ucha jarcahuangui . Ashtahuangarin ima nalimandapash huacaichihuangui ’ ninguichi — nijurcami .
42011005	Shina nishpallami Jesusca , cashnatapash nijurca : “ Cangunapaj huasiman shuj cumba runagu chaupi tuta shamushpami , cashna nijunman : ‘ Taitalla , ¿ nacha quimsa tandaguta mañachihuanguiman ?
42011006	Ñucapaj rijsij runagumi , caru llactamanda chaira chayamun . Imagutapash na carai ushashpami shamupani ’ nijunmanmi .
42011007	Shina nijpica , ucumanda cashna nishpami tigrachinman : ‘ Ama fiñachihuaichu . Pungutapash , ña ali vichashcami . Huahuacunapash , ñucahuanmi ali puñunajun . Canman mañachingapaj jataritaca , na ushanichu ’ nijunmanmi .
42011008	Cangunataca , cashnami nini : Cumba cashpapash mañachingapaj na jatarijushpapash , ama yapata fiñachijuchunmi , imata mañashcata cungapaj jatarinman .
42011009	Cashnatapashmi nini : Diosta mañaichi , paica carangallami . Mascaichi , taringuichimi . Punguta huactachishpa cayaichi , paica pascangallami .
42011010	Diosta tucui mañajcunaca japingami . Mascajpash taringami . Punguta huactachishpapash , pascajpi yaicungami .
42011011	¿ Maijan taitata cangunapaj huahuacuna tandaguta carahuai nishpa mañajpica , rumita caranguichiman ? Na cashpaca , piji aichaguta carahuai nijpipash , ¿ maijanda culebrataca caranguichiman ?
42011012	Shinallata lulunguta carahuai nijpica , ¿ maijanda alacrandaca caranguichiman ?
42011013	Cangunaca nalicuna cashpapash , huahuacuna mañajpica , imatapash aligutami caranata yachanguichi . Jahua pachapi cangunapaj Taitacarin , paipaj jucha illaj Espirituta mañajpica , ¿ nachu caranman ? ” nijurcami .
42011014	Shuj runaguta upaman tigrachishpa charijuj ayatami , Jesusca llujchirca . Chai ayata llujshijpimi , chai runaguca ñapash rimarca . Chaita ricushpami , gentecunaca ninanda manllarirca .
42011015	Ashtahuangarin chai puracunamanda huaquingunaca , cashnami ninajurca : — Cai runaca , ayacunata mandaj Beelzebú shuti diablopaj ushaita charishpami , ayacunataca llujchishpa cachan — ninajurcami .
42011016	Huaquingunaca , imata tigrachijpipash juchachingapajmi , jahua pachamanda imagutapash rurashpa ricuchijuchun mañanajurca .
42011017	Ashtahuangarin Jesusca , paicuna maitapash yarinajujta yachashpami , cashna nijurca : — Shuj llactapi mandajcuna , paicunapura fiñanajushpa shicanyarishpaca , chai llactaca llaquinayaitami tucurinman . Shinallata huasi ucu puracuna fiñanajushpaca , shicanyarishpami maitapash rishpa tucurinman .
42011018	Chashnallata Satanás mandajuj ayacuna , paicunapura fiñanajushpa shicanyajpica , ¿ pai mandashpa tiajunaca tiajunmanllachu ? ‘ Beelzebú shuti diablopaj ushaihuanmi , ayacunata llujchishpa cachan ’ ninajujpimi , cashnaca nijuni .
42011019	Beelzebú shuti diablopaj ushaihuan ayacunata ñuca llujchishpa cachajujpica , ¿ pipaj ushaihuanda cangunapaj yachajujcunaca , ayacunata llujchishpa cachan ? Shinamandami , cangunapaj yachajujcunallata cangunapaj juezcuna tucunga .
42011020	Ashtahuangarin Taita Diospaj maquihuan ushaita carajpi , ayacunata ñuca llujchijushpaca , cangunapaca Taita Diospacha mandajpi causana pactamushcatami ricuchijuni .
42011021	Shuj ninan shinlli runa macanajunahuan alichirishcalla , paipaj huasita cuidajujpica , imaguta charishcapash ali tiajunllami .
42011022	Ashtahuangarin paitapash yali shuj ninan shinlli runa shamushpaca , yalishpa macashpami , macanajungapaj pai cushijushpa charijushcatapash quichushpa apanman . Pai imatalla charishcatapash quichushpami , cumbacunaman chaupishpa caranman .
42011023	Maijambash na ñucahuan cashpaca , ñucata fiñajmi . Maijambash na ñucahuan tandachishpaca , ñuca tandachingapaj munashcatapash , calpachishpami saquin .
42011024	Mapata rurachij aya shuj runamanda llujshipaca , chaquishca pambacunapimi causangapaj mascashpa purijun . Shina mascashpapash , na tarishpami : ‘ Ñuca punda causajushca runapajmanllata , cutin tigrashalla ’ nishpa tigran .
42011025	Shina tigrashpaca , aliguta fichashca , juyailla alichishca huasitashnami , chai runataca tarin .
42011026	Chashna tarishpaca , chai ayaca paitapash yali millai ayacunata , canchis purata pushangapajmi rin . Chai ayacunaca , tucuilla chai runapi yaicushpaca , chai runataca , punda causajushcatapash yali nalimanmi tigrachin — nijurcami .
42011027	Chashna nishpa Jesús villajujpimi : — Canda ungushpa chuchuchishpa viñachij mamaca , ninandami cushijun — nishpa shuj huarmica , gentecunapaj chaupimanda shinllita caparirca .
42011028	Shina nijpimi Jesusca , cashna nirca : — Taita Diospaj Shimita yachachijpi uyashpa pactachijcunaca , ashtahuan ninandami cushijun — nircami .
42011029	Ashtaca gentecuna tandanajushpa jundamujpimi , Jesusca cashna nijurca : — Cunan miraicunaca , nali gentecunamari . Chaimandami , imatapash juyailla rurashcata ricungapaj munashpapash , napacha ricunga . Dios ima nishcata villaj Jonás imashnami tucurca , chashnatallami ricunga .
42011030	Imashnami Nínive pueblopi causajcunapaca , Jonasca shuj ricuchina carca , chashnatallami cunan viñaicunapash Runa Aichayu tucushca ñucataca ricuhuanga .
42011031	Jatun mandaj Salomón runaguca , alipacha yachajushcami carca . Pai yachachijujta uyangapaca , urai llactata jatun mandaj huarmimi , caru caru llactamanda shamurca . Chai huarmimi , Dios llaquichijui punllapica , cunan miraicunataca ninanda llaquichi tucunapachami canguichi nishpa jataringa . Ñucami , Salomondapash yali caipi cani .
42011032	Nínive shuti pueblopi causajcunaca , Jónas villajpimi , ninanda llaquirishpa Diospajman tigrarirca . Dios llaquichijui punllapimi , Nínive shuti pueblopi causashca gentecunaca , cunan miraicunataca ninanda llaquichi tucunapachami canguichi nishpa jataringa . Ñucami , Jonastapash yali caipi cani .
42011033	Michata maijan japichishpaca na pacanllu , cajón ucupillapash na churanllu . Ashtahuangarin huasi ucuman yaicujcuna micha punchayachijujpi ricushpa yaicuchunmi , michataca candeleropi churan .
42011034	Cambaj cuerpopaj michaguca , ñavimi . Shinamandami , cambaj ñavi ali cajpica , cuerpogupash tucuilla michagushnallapacha punchayachijun . Ashtahuangarin cambaj ñavi nali cajpica , cambaj tucuilla cuerpomi yana yanapi causajun .
42011035	Ricui , cambaj shungupi tiajuj michagu ama chashna yanaman tigrachunmi , aliguta yariashpa causana cangui .
42011036	Cambaj tucuilla cuerpogu michashna punchalla cashpami , na yanapishna causashpa , micha ucupishna tucuilla punchalla causangui — nijurcami .
42011037	Chashna parlashpa Jesús tucuchijpimi , shuj fariseo runaca : — Micungapaj ñuca huasiguman ripashun — nirca . Chai fariseopaj huasiman Jesús chayashpaca , micungapaj tiarircallami .
42011038	Paica , maquita na maillashpami , micungapaj tiarirca . Chaita ricushpami , fariseo runaca manllarirca .
42011039	Shina manllarijpimi Apunchi Jesusca , cashna nijurca : — Can fariseocunaca vasotapash , platopapash huashatalla maillanatami yachanguichi . Ashtahuangarin cangunapaj shungupica macashpa shuhuana yuyaihuan , imatapash nalita rurana yuyaihuanlla jundami canguichi .
42011040	Juizu illajcuna . ¿ Nachu ima tiachumbash churaj Diosllata , shungutapash churarca ?
42011041	Canguna imata charishcatapash , shujcunaman caranami canguichi . Shina carajpimi , mapacunataca tucuilla maillanga .
42011042	¡ Aij fariseocuna , ashtahuangarin cangunaca imachari tucunguichi ! Cangunaca mentatapash , rudatapash , micunapi chapuna verdecunatapash , chungamanda shujgutami , Diosman caranata yachanguichi . Shina cashpapash imatapash cashcatapacha ruranataca na rurashpami , Taita Diostaca na juyashpa causanguichi . Chashna ruranataca , aliguta pactachishpami , Diosman caranatapash na saquishpa causana canguichi .
42011043	¡ Fariseocuna , cangunaca aij imachari tucunguichi ! Cangunaca , tandanajuna huasicunapipash , ñaupajpi tiaringapaj munanguichi . Shinallata plazacunapipash , alillachu capanguichi ninajuchunmi munanguichi .
42011044	Mandashca shimita yachachijcuna , fariseocuna , ¡ aij imachari tucunguichi ! Cangunaca mishqui shimi , jayaj shungucunami canguichi . Cangunaca , huañushcata pambashpa , gentecuna ama ricuchun imatapash na churashcashnamari canguichi . Chashna cajpimi gentecunaca , chai jahuata purinajushpapash , imatapash na yachan — nijurcami .
42011045	Shina nijpimi , mandashca shimita yachachij puracunamanda shuj runaca , cashna nirca : — Can cashna nishpaca , ñucanchitapashmari pingaichijungui , Yachachij — nircami .
42011046	Shina nijpimi Jesusca , cashna nijurca : — Mandashca shimita yachachij cangunapash , ¡ aij imachari tucunguichi ! Cangunaca , shuj runaman jatun quipita na ushajta apachinshnami , na pactachi ushanallata ninanda yachachinguichi . Chashna yachachishpapash , cangunallata chai quipitaca dedohuanllapash na tacarinshnami , na pactachingapaj munanguichi .
42011047	¡ Aij cangunaca , imachari tucunguichi ! Dios ima nishcata villajcunata cangunapaj ñaupa taitacuna huañuchishpa pambashca bovedacunataca , cangunami shayachinajunguichi .
42011048	Chashna rurashpami , cangunapaj ñaupa taitacuna huañuchishcata alicachishpa cushijunajushcataca , chashnapachami nishpa ricuchinajunguichi . Paicuna huañuchishca villajcunata pambashca bovedacunatami , cangunaca mushujyachishpa ruranajunguichi .
42011049	Shina cajpimi , Taita Diosca tucuita ali yachashpa , cashna nirca : ‘ Ñuca ima nishcata villajcunatapash , ñucamanda villachun agllashcacunatapash cachamushami . Paicunataca , huaquingunataca huañuchingami , huaquingunataca catiriashpami llaquichinga ’ nircami .
42011050	Cai pachata Dios rurashca punllamandapacha callarishpami , Dios ima nishcata villajcunataca huañuchinajurca . Chashna rurashcamandami Diosca , cunan viñaicunataca ninanda llaquichijunga .
42011051	Abel runaguta huañuchi callarishpaca , Zacarías runagucamanmi huañuchinajurca . Chai runagutaca , altarhuan , Diospaj huasihuan chaupipimi huañuchinajurca . Cangunataca , cashnami nini : Paicunata huañuchishcamandaca Diosca , cunan viñaicunataca ninanda llaquichingapachami .
42011052	Mandashca shimita yachachijcuna cangunaca , ¡ aij imachari tucunguichi ! Diospaj Shimita gentecuna ama yachajuchunmi , cangunaca yachana llavetapash quichunshna charinguichi . Chashna cashpami , cangunapash na yachajushpa , shujcuna yachajungapaj munajcunatapash jarcanguichi — nijurcami .
42011053	Shina nijujpimi , mandashca shimita yachachijcunapash , fariseocunapash Jesustaca ninanda fiñai callarirca . Chashna fiñashpami , imatapash caita chaita tapuj tucushpa parlachinajurca .
42011054	Imatapash nalita tigrachijpica , Jesustaca juchachishpa llaquichingapajmi , pacalla chapariashpa chashna tapuj tucunajurca .
42012001	Chashna nijujhuanmi , huaranga huaranga gentecuna tandanajumushpa , caishuj chaishuj saruripi Jesuspajman shamunajurca . Jesusca , paipaj yachajujcunamanmi , cashna nishpa villai callarica : “ Fariseocunaca , punguichij levadurashnami nij tucushpalla purinajun . Cangunaca , na paicunashna mishqui shimi , jayaj shungucuna canachu canguichi .
42012002	Imata pacalla ruranapash na tianllu . Chai rurashcacuna ricuringapachami . Na yachai ushanalla ima pacallapash na tianllu .
42012003	Shina cashcamandami , yana yana tutapi imata canguna parlashcataca , punllapi parlanajunga . Shinallata punguta vicharishpa , rinripilla imata parlashcatapash tucuicuna uyachunmi , huasi jahuapi shayarishpa caparinajunga .
42012004	Ñuca juyashca cumbacuna , ashtahuangarin cangunataca cashnami nini : Cangunapaj cuerpota huañuchingapaj munaj runacunataca , na manllanachu canguichi . Huañuchishca jipaca , imata ruraitapash na ashtahuan ushanllu .
42012005	Shina cajpipash canguna maijanda manllanatapash , ñucami yachachigrini : Causaita quichushca jipa , ucu pachaman cachaita ushaj Diostami manllana canguichi . Ari , paitallami manllana canguichi ninimi .
42012006	¿ Nachu alasyu uchilla picha animalcunataca , ishcai uchilla culquipajlla jatunajun ? Shina jatujpipash chaicunataca , shujllatapash Taita Diosca , na cunganllu .
42012007	Paica , cangunapaj umapi mashna ajcha tiajtapash , tucuilla cuentashcallami . Chaimandami runacunataca , na manllana canguichi . Cangunacarin , chai ashtaca animalcunatapash ashtahuan yali valishcami canguichi .
42012008	Cangunataca , cashnami nini : Maijambash ñucamanda shuj gentecunapaj ñaupajpi villajpica , Runa Aichayu tucushca ñucapash , Taita Diospaj angelcunapaj ñaupajpimi paimandaca villasha .
42012009	Ashtahuangarin gentecunapaj ñaupajpi na paipajchu cani nijpica , ñucapash Taita Diospaj angelcunapaj ñaupajpica , paica na ñucapajchu nishpami villasha .
42012010	Maijan cashpapash , Runa Aichayu tucushca ñucata nalicachishpa rimashcataca Diosca cungangami . Ashtahuangarin Diospaj jucha illaj Espirituta nalicachishpa rimajtaca , napacha cungangachu .
42012011	Tandanajuna huasicunaman , juezcunapaj ñaupajman , mandajcunapaj ñaupajman , cangunata apajpica : ‘ ¿ Imatashi tigrachisha , imatashi nisha ? ’ yashpa , na manllanachu canguichi .
42012012	Canguna imaguta rimachumbash , Diospaj jucha illaj Espiritumi , cangunataca chai horasllata yachachinga ” nijurcami .
42012013	Chai gentecunapaj chaupimanda shuj runami , Jesusta cashna nirca : — Yachachij , ñucanchi taitamanda imaguta japinataca ñucahuan chaupirichun , ñuca huauquita mandapai — nircami .
42012014	Shina nijpimi Jesusca , cashna nirca : — Cangunapaj juez cachun , na cashpaca canguna chaupirichun mandachunga , ¿ pita ñucataca churahuarcayari ? — nircami .
42012015	Shina nishpallami Jesusca , cashna nirca : — Ricui , charij tucunatalla na munashpami , aliguta yarishpa causana canguichi . Imata ninanda maijan runa charishpapash , chaihuan unaita causajuitaca , na ushangachu — nircami .
42012016	Jesusca , cashnahuambash chimbapurashpa parlashpami , cutin yachachirca : “ Shuj ninan charij runapaj alpacunapica , ninandami granocunaca fucujurca .
42012017	Shina fucujpimi chai runaca : ‘ ¿ Imatata rurashayari ? Chai tucui granocunataca maipi alichitapash , na ushanachu cani ’ yashpami purijurca .
42012018	Shinamandami cashna yajurca : ‘ Cunanga , cashna rurasha . Granota alichina ñuca huasicunataca , jatun huasicunata huasichingapaj urmachishalla . Shina urmachishpaca , tucuimanda yalita huasichishpami granocunatapash , imata charishcatapash tucuita alichisha .
42012019	Shina rurashpaca , ñuca almataca cashnami nijusha : Ñuca almalla . Mashna huatacamambash micungapaj , ashtacatami alichishca charingui . Cunanga samajuilla , ninanda micushpa , ufiashpa , ninanda cushijusha ’ nirijurcami .
42012020	Ashtahuangarin Taita Diosca , chai runataca cashnami nirca : ‘ Juizu illaj runa , cunan tutallatami cambaj almata mañangapaj shamunga . Can imata charishcatapash , ¿ pimanshi saquingui ? ’ nircami .
42012021	Chashnami , pailla imatapash ninan valishcacunata alichishpa charingapaj tandachij runaca tucun . Charij tucushpapash , Taita Diospaj ñaupajpica , imapash illajmi ” nijurcami .
42012022	Chai jipami Jesusca , paipaj yachajujcunata , cashna nijurca : “ Cangunataca , cashnami nini : ‘ ¿ Imata micushpa , imata churajushpata causashun ? ’ nishpaca , na chaitalla yariashpa musparishpaca causanachu canguichi .
42012023	Cangunapaj causaica , micunatapash ashtahuan yali aligumi . Shinallata cuerpogupash , churajunataca ashtahuan yali aligumi .
42012024	Alasyu animalcunata ricushpami , yarina canguichi : Paicunaca na tarpunllu , granotapash na tandachinllu . Granocunata alichingapaj shuj huasitallapash , na charinllu . Paicuna micuchunga , Taita Diosmi caramujun . ¿ Nachu cangunaca , chai alasyu animalcunatapash yali canguichi ?
42012025	Canguna puramandaca , ashtahuan jatunyangapaj munanajushpapash , ¿ maijanshi chuscu chunga centimetrotallapash mirachita ushanguichi ?
42012026	Chaitallapash na ushashpaca , ¿ imashpata ashtahuan shujcunapash yarinajunguichi ?
42012027	Lirio sisacuna pambapi viñashcata ricushpami , yarina canguichi : Chai sisacunaca , na imatapash ruranllu , na puchanajunllu . Ashtahuangarin cangunataca , cashnami nini : Salomonga , ninan charij cashpapash , na chai sisagushna punchapambata churajuitaca usharcachu .
42012028	Taita Diosmi , jihuagutapash juyailla viñachishpa sisachin . Shina juyaillagu cajpipash , cayapaca cuchushpa , tulpapi rupachinllami . Na tucui shunguhuan crishpa causajcuna . ¿ Nachu cangunamangarin churajunaguta caramunga ?
42012029	Cangunaca , ima micunamandapash , ima ufianamandapash na musparinachu canguichi . Na chaicunamandalla imatapash ninanda ruranata yariashpa llaquilla purinachu canguichi .
42012030	Cai pachapajtalla rurashpa causanajuj gentecunami , tucui chaicunatalla yariashpa causanajun . Ashtahuangarin cangunapaj Taitaca , chaicunata canguna minishtijujtaca ña yachanmi .
42012031	Ashtahuangarin Taita Dios mandajujpi causanatarami mascana canguichi . Shina causajpica , tucui chaicunata canguna munashcataca , jahuan jahuan caramujungallami .
42012032	Ñuca llamagucuna , cangunaca ashalla cashpapash , na manllanachu canguichi . Cangunapaj Taitaca , mandanataca cushijushpami cangunaman carashapacha nijun .
42012033	Canguna imata charishcatapash jatushpa , chai culquitaca imagutapash na charijcunaman caraichi . Jahua pachapi , causaita causaicaman na tucurina muchilacunapi imagutapash alichishpa charinata yarichi . Jahua pachapica , shuhuacunapash na yaicungachu , polilla jurucunapash na micushpa tucuchingachu .
42012034	Maipi imata charishpapash , shungupica chaita yariajllami purinajunguichi .
42012035	Aliguta chumbilishcashna , michacunatapash japichishcashnami , chapariana canguichi .
42012036	Cazarajui bodamanda paicunapaj amo tigramushpa , punguta huactachijpi pascangapaj shuyajuj servijcunashnalla , cangunapash shuyaichi .
42012037	Rijcharianajujta paicunapaj amo japij shamujpica , servijcunaca ninandami cushijun . Na llullashpami , cangunataca cashna nini : Amoca ali chumbilirishpami , paita servijcunata tiachishpa , micunataca paipacha caranga .
42012038	Chaupi tuta cashpa , punllayajujta cashpapash , rijchariajujta paicunapaj amo japij shamujpica , servijcunaca ninandami cushijun .
42012039	Ashtahuan caitapash yarichi : Shuhua shamunata huasiyu dueño yachashpaca , paipaj huasita utujushpa amo shuhuachun saquingapaca chaparianmanmi .
42012040	Shinallatami , Runa Aichayu tucushca ñucapash , cungashcapi ñapash shamusha . Shinamandami cangunaca , alichirishcalla causana canguichi ” nijurcami .
42012041	Chashna villajpimi Pedroca , Jesusta cashna nishpa tapurca : — Apunchi Jesús , ¿ ñucanchimanllachu cashna chimbapurashpa parlajungui , na cashpaca tucuicunamanllu cashna nijungui ? — nircami .
42012042	Shina nijpimi Apunchi Jesusca , cashna nirca : — Shuj amoca : ‘ Ñuca huasiguta cuidapangui . Micuna horas chayajpica , ñucata servijcunaman micunaguta carapangui ’ nishpami , mingashpa saquin . Chaita aliguta cazushpa , aliguta yarishpa pactachij mayordomoca , ¿ maijanda canga ?
42012043	Chashna mingashcata pactachijujta amo japij shamujpica , chai servij runaguca ninandami cushijunga .
42012044	Na llullashpami , cangunataca cashna nini : Chai runagumanmi amoca , pai imata charishcatapash , tucuillata minganga .
42012045	Ashtahuangarin chai servij runaca , paipaj shungupica : ‘ Ñuca amoca , na ucha shamunllu ’ nijungami . Shina nijushpami , servishpa causaj jaricunatapash , huarmicunatapash macai callaringa . Shinallata micushpa , ufiashpa , machashpami purijunga .
42012046	Ima punlla , ima horas shamunatapash na yachashca chashna purijujpillatami , amoca ñapash shamunga . Shina shamushpami , chai runataca ninandapacha llaquichishca jipaca , na cazujcunahuan tandachishpa saquinga .
42012047	Chai servijca , amo imata rurachun munashcatapash yachashca jahua napacha alichirishpa na rurashpaca , ninandami asti tucunga .
42012048	Ashtahuangarin shuj runaca , amo imata rurachun munashcatapash na yachaimandami , asti tucunapacha nalita ruranga . Shina rurashcamandaca , ashatallami asti tucunga . Maijanmambash ashtacata Dios carashca cashpaca , ashtacatallatami tigrachihuai ninga . Imatapash ashtahuan rurachun mingashca cashpaca , ashtahuan rurashcata ricuchihuai ningami .
42012049	Cai pachapi ninata japichingapajmi shamurcani . Cunanga , ñami japirishca . ¿ Ashtahuanga imatata munasha ?
42012050	Bautizarinshnami , shuj ninan llaquita apana cani . ¡ Chai punlla chayanamandaca , ninandami llaquirini !
42012051	Cai pachapi causajcunaman , casilla ali causaita cungapajmi shamushca yahuanguichiman . Cangunataca , cashnami nini : Chaita cungapaca , na shamurcanichu . Ashtahuangarin fiñanajushpa causachunmi shamurcani .
42012052	Cunan punllamandapachami , shuj huasipi causaj pichapura familiacunaca , shicanyaringa . Quimsacunaca , ishcai puratami fiñanga . Ishcaicunaca , quimsa puratami fiñanga .
42012053	Taitapash paipaj churita , churipash paipaj taitata , mamapash paipaj ushita , ushipash paipaj mamata , suedrapash paipaj jachunda , jachumbash paipaj suedrata fiñashpami shicanyaringa — nijurcami .
42012054	Jesusca , chai ashtaca gentecunatami , cashnatapash nijurca : “ Cangunaca , indi huashajuj pushtumanda fuyu llujshimujpica : ‘ Ñami tamiagrin ’ ninatami yachanguichi . Canguna nishcashna tamianllami .
42012055	Shinallata urai ladomanda huaira shamujpica : ‘ Tamia pascarigrinmi ’ ninguichimi . Canguna nishcashna pascarinllami .
42012056	¡ Mishqui shimi , jayaj shungucuna ! Cangunaca fuyuta , huairata ricushpami , imatapash yachanguichi . Ashtahuangarin cunambi ima tucujujta ricushpapash , ¿ imashpata na yachai ushanguichi ?
42012057	¿ Imashpata cangunallata na aliguta ricushpa , imatapash cashcatapacha na ruranguichi ?
42012058	Mandajpaj ñaupajman pipash canda juchachishpa apajujpica , ñanda rijushpallata paihuanga ali tucunata yaringui . Paihuan ali tucungapaj na ucha munajpica , pactarallapash aisashpara candaca juezpaj ñaupajman apanman . Shina apajpica juezca , llaquichij runamanmi cunga . Chai runaca , prezuna huasipimi churanga .
42012059	Candaca , cashnami nini : Prezuna huasipica , canmanda cuna culquita tucuilla cungacamanmi , na llujshi ushashpa tiajungui ” nijurcami .
42013001	Chai punllacunapillatami , huaquin runacunaca Jesuspajman shamushpa , cashna nishpa villanajurca : “ Galilea llactamanda runacuna rishpa , Diosman animalcunata carashpa huañuchinajujpimi , Pilatoca paicunatapash huañuchinajuchun cacharca . Chaimandami chai runacunapaj yahuarca , animalcunapaj yahuarhuan chapurirca ” ninajurcami .
42013002	Shina villajpimi Jesusca , paicunata cashna nijurca : “ Galilea llactamanda runacunaca , chai llactapi tucui causajcunata yali ashtahuan juchayu cashpami , huañuchi tucushcanga , ¿ yashpachu puringuichi ?
42013003	Cangunataca cashna nini : Na chashnachu . Ashtahuangarin ninanda llaquirishpa Diospajman na tigrarishpaca , tucuicunallatami paicunashnallata chingagringuichi .
42013004	Shinallata Siloé shuti jatun pata urmashpaca , chunga pusaj runacunatami llapishpa huañuchirca . Paicunaca , Jerusalenbi causajcunata yali ashtahuan juchayu cashpami , huañuchi tucushcanga , ¿ yashpachu puringuichi ?
42013005	Cangunataca cashnami nini : Na chashnachu . Ashtahuangarin ninanda llaquirishpa Diospajman na tigrarishpaca , tucuicunami paicunashnallata chingagringuichi ” nijurcami .
42013006	Jesusca , cashnahuambash chimbapurashpami parlajurca : “ Shuj runaguca , paipaj alpapica jigostami tarpushcata charirca . Ña fucushcami canga yashpa , pallangapaj rishpaca , imatapash na tarircachu .
42013007	Shinamandami chagrata cuidaj runataca , cashna nirca : ‘ Uyapai , ña quimsa huatatami , cai yuramanda pallangapaca shamujunilla . Ashtahuangarin shuj jigostallapash na tarinichu , cuchupailla . Yangallatami , alpata huaglichishpa shayajun ’ nircami .
42013008	Shina nijpimi , chagrata cuidaj runaguca , cashna nirca : ‘ Cunan huatagutaca saquipaira , taitalla . Chai yura siquita allashpa , huanuguta churapasha .
42013009	Shina rurajpica , aliguta fucungapashchari . Na fucujpica , cuchui nihuanguilla ’ nishpami tigrachirca ” nijurcami .
42013010	Samana punllapimi Jesusca , tandanajuna huasipi yachachijurca .
42013011	Chai ucupica , ña chunga pusaj huatata huañujujlla huarmimi tiajurca . Chai huarmica , aya jundashpa curcuyachishca cajpimi , imashna derecharitaca napacha usharca .
42013012	Chai huarmita ricushpami Jesusca , paipaj ñaupajman cayarca . Shina cayashpami : — Cunanga , ñami chai ung : uimandaca cachari tucushca cangui — nirca .
42013013	Shina nishpami Jesusca , chai huarmipaj uma jahuapi maquita churarca . Shina churajhuan derecharishpami , Taita Diostaca ninanda alicachijurca .
42013014	Samana punllapi Jesús chashna alichijpimi , tandanajuna huasipi mandaj runaca , ninandapacha fiñashpa gentecunataca cashna nijurca : — Imata rurangapajpash , sucta punllatami charinchi . Chai punllacunapimi , alichihuai ningapaca shamuna canguichi . Samana punllapica , na shamunachu canguichi — nircami .
42013015	Shina nijpimi Apunchi Jesusca , chai runataca cashna nijurca : — Mishqui shimi , jayaj shungu runa . Samana punlla cajpipash , maijan cashpapash , ¿ nachu huagrata cashpapash , burrota cashpapash corralmanda cacharishpa , yacuta ufiachingapaj rin ?
42013016	Cai huarmica , Abrahambaj mirai purami . Satanás huatashca charijujpimi , paica ña chunga pusaj huatata huañujujlla causajushca . Samana punlla cajpipash , ¿ nachu paitaca huatashcashna charijujmanda cacharichina carcani ? — nijurcami .
42013017	Jesús chashna nijpimi , paita na ricunayachij runacunaca , tucuilla pingai tucurca . Ashtahuangarin tucuilla gentecunami , Jesús chashna juyailla rurajta ricushpaca , ninanda cushijunajurca .
42013018	Jesusca cashnatapashmi nijurca : “ Taita Dios mandajujtaca , ¿ imahuan chimbapurashpata yachachisha ?
42013019	Dios mandajujca , shuj runa paipaj alpapi mostaza muyuguta tarpushcashnami . Chai muyugu viñashpa , jatun quiru tucujpimi , alasyu animalcunaca malquicunapi tazinda rurashpa causanajun ” nijurcami .
42013020	Jesusca cashnatapashmi nirca : “ Taita Dios mandajujtaca , ¿ imahuan chimbapurashpata yachachisha ?
42013021	Dios mandajujca , shuj huarmi quimsa batea junda jacupi levadurata chapushpa , tucuilla masa punguingacaman pacashpa saquin , chashnapachami ” nijurcami .
42013022	Jerusalenman Jesús rijushpaca , pueblocunapipash , uchilla llactacunapipash , yachachishpandimi rijurca .
42013023	Paita shuj runa tapushpaca : — ¿ Huaquingunallachu quishpiringa , imashi , Apunchi Jesús ? — nircami . Shina nijpimi Jesusca , cashna nijurca :
42013024	— Quichiji punguta yaicungapaca , shinlli tucunami canguichi . Cangunataca , cashnami nini : Ashtacacunami , chaiman yaicungapaca munanga . Shina munashpapash , na ushangachu .
42013025	Huasiyu runa jatarishpa punguta vichajpirami , cangunaca canllapi cashpaca : ‘ Mingachihuai taita , punguta pascapai ’ nishpa , punguta huactachishpa caparinguichi . Ashtahuangarin huasiyu runaca : ‘ Cangunaca maimandachari canguichipash , na rijsinichu ’ ningami .
42013026	Shina nijpimi cangunaca , cashna ni callaringuichi : ‘ Canhuanmi micushpa , ufiashpa tianajun carcanchi . Ñucanchi plazacunapimi , canga yachachishpa purircangui ’ ninguichimi .
42013027	Shina nijpimi cangunataca , cashna ninga : ‘ Cangunataca , maimanda cajtapash na rijsinichu nijunica . Cangunaca , tucuillamari nalita rurajcuna canguichi . Caimandaca anchurichi ’ ningami .
42013028	Taita Dios mandanapica , ñaupa taita Abrahambash , Isaacpash , Jacobopash , Dios ima nishcata villajcunapash , tucuillami chaipi canga . Paicunata ricushpami , cangunaca shitai tucushca cashpa , quirutapash canirishpa , ninanda huacashpa causanguichi .
42013029	Indi llujshimujmanda , indi huashajujmandapash , vichaimanda , uraimandapash gentecunaca , Taita Dios mandajujpi micungapajmi tandanajunga .
42013030	Ricuichi , huashaman churai tucushcacunaca , pundapimi churai tucunajunga . Shinallata pundapi churai tucushcacunaca , huashamanmi churai tucunajunga — nijurcami .
42013031	Chai punllapimi , fariseo puracunamanda huaquin runacuna shamushpa , Jesustaca cashna ninajurca : — Herodesca , canda huañuchingapajmi munajun . Caimandaca , llujshishpa ucha ri — ninajurcami .
42013032	Ashtahuangarin Jesusca , paicunataca cashnami nijurca : — Richi , atujshna yachaj tucushca runaman , cashna nishpa villanguichi : ‘ Cunan punllapash , cayapash gentecunamanda ayacunata llujchinami cani . Huañujujcunatapash alichinarami cani . Quimsa punllapica , ñuca imata ruranatapash tucuchishallami ’ nijunmi nishpa villanguichi .
42013033	Ashtahuangarin cunambash , cayapash , cayandi punllapash , cai ñandaca purijunarapachami cani . Dios ima nishcata villajcunaca , Jerusalenmanda llujshishpa huañunataca na charinllu .
42013034	¡ Jerusalén , Jerusalén ! ¡ Cangunaca , Dios ima nishcata villajcunata huañuchijcunamari canguichi ! ¡ Cangunaman villachun paillata cachamushca runacunatapash , rumicunahuan huañuchijcunamari canguichi ! ¡ Shuj atalpa , paipaj huahua pollocunata ugllanshnami , cangunataca cutin cutin tandachingapaj munarcani ! Ashtahuangarin na munashpami puringuichi .
42013035	Ricui , cangunapaj huasica jichushcamari . Cangunataca , cashnami nini : ‘ Jatun Diospaj shutipi shamujujtaca , Dios bendiciashca cachun ’ ninajuna punllacamanmi , cunanmandapacha cangunaca ñucataca na ricuhuanguichi — nijurcami .
42014001	Samana punllapimi , cashna tucurca : Fariseocunata mandaj runapaj huasipi micungapajmi , Jesusca yaicurca . Shinamandami fariseocunaca , Jesús imata rurajpipash juchachingapaj , pacalla ricurianajurca .
42014002	Chaipimi , punguishpa llaquinayaita causajuj runagu Jesuspaj ñaupajpi tiajurca .
42014003	Chai runaguta ricushpami , mandashca shimita yachachijcunatapash , fariseocunatapash , Jesusca cashna nishpa tapurca : — Samana punlla cajpipash huañujujtaca , ¿ alichinallachu , na cashpaca saquinallachu ? Mandashca shimipica , ¿ imashnata nijun ? — nircami .
42014004	Ashtahuangarin paicunaca , upalla tianajurcallami . Shina upalla uyajpimi , chai huañujuj runagutaca , maquimanda japishpa , Jesusca alichirca . Shina alichishpaca , cayacaman nishpami cacharca .
42014005	Shina cachashpami Jesusca , chai fariseocunata cashna nirca : — Cangunapaj burro , na cashpaca cangunapaj huagra pugyupi huashajujpica , ¿ nachu samana punlla cajpipash , ucha llujchinguichiman ? — nircami .
42014006	Shina nijpica , imatapash na tigrachi usharcachu .
42014007	Boda huasiman cayajpi shamuj runacunaca , alicachishpa ricuchunmi , juyaillagupi tiaringapaj mascanajurca . Shinata ricushpami Jesusca , cashna chimbapurashpa parlajurca :
42014008	— Cazarai bodaman shamupai nijpi rishpaca , ama punda ashtahuan ali tiarinapi tiaringuichu . Chaipi tiarichunga , candapash yali alicachi tucushca runa tiarichun , cayai tucushca tianman .
42014009	Ña shamujpica candapash , chai runatapash cayaj runaca candaca : ‘ Pai tiarichun , caimanda anchuripai ’ ninman . Shina nijpirami , pingai tucushpa , huashaman tiaringapaj ringuiman .
42014010	Ashtahuangarin chai bodaman cayajpi rishpaca , huashagupilla tiaringui . Chaipi tiajujta huasiyu runa ricushpami : ‘ Caiguman tiarij shamupairi , cumbagu ’ nishpa pushanga . Shina tiachijpimi , canhuan micushpa tiajcunaca , alicachishpa ricunga .
42014011	Chashnallatami jatun tucushpa causajtaca , Diospash pingaichinga . Ashtahuangarin na jariyashpa causajtaca , jatumbimi churanga — nijurcami .
42014012	Cayaj runamandapash , Jesusca cashna nishpami yachachijurca : — Bodata rurashpaca , cambaj cumbacunata , cambaj huauquicunata , cambaj familiacunata , cambaj ladollapi tiaj charijcunataca , na cayanachu cangui . Paicunaman carashcataca , candapash cayashpami chashnallata tigrachinga . Shina carajpimi , cutin tigrashpa japijungui .
42014013	Ashtahuangarin jatun micuita rurajushpaca , imagutapash na charijcunata , shuj maqui cashpa , shuj chaqui cashpapash illajcunata , jangacunata , ñausacunatami micungapaca shamupaichi nishpa carana cangui .
42014014	Shina rurashpaca , ninandami cushijungui . Paicunaca , canman cutin tigrachishpa caraitaca na ushangachu . Ashtahuangarin can carashcamandaca , imatapash cashcatapacha rurajcunahuan causarishpami japingui — nijurcami .
42014015	Jesús chashna nijpimi , chaipi micushpa tianajuj puracunamanda shuj runaca , cashna nirca : — Taita Dios mandajuj llactagupi micungapaj rijcunaca , maijan cashpapash ninandami cushijunga — nircami .
42014016	Shina nijpimi Jesusca , chai runataca cashna nijurca : — Shuj runaguca , jatun micuita rurajushpami ashtacacunata cayachirca .
42014017	Ña micuna horas chayajpica : ‘ Tucuita alichishcallami tiajun . Micungapaj shamupaichilla ’ nigrichunmi , paipaj servijta cacharca .
42014018	Shamupaichi nijpica , tucuillami caita chaita ninajurca . Shuj runaca , cashnami nirca : ‘ Shuj jazindatami randiparcani . Chaita ricungapajmi rijuni . Na shamui ushapanichu ninmi nigripailla ’ nircami .
42014019	Shuj runapash , cashnami nirca : ‘ Picha yunta huagratami randircani . Chaicunahuan yapushpa ricugrijunirami . Chaimandami , na shamui ushapani ninmi nigripailla ’ nircami .
42014020	Cutin shuj runaca chayajpica : ‘ Chairallami cazararcani . Chaimandami na shamui ushani ninmi nigripailla ’ nircami .
42014021	Chashna nijpi tigrashpami , chai servij runaguca , amoman tucuita villagrijpi amoca , ninanda fiñarishpa chai servijtaca , cashna nishpa mandarca : ‘ Shina cashpaca cunanga , ñangunaman , plazacunaman rishpa , imagutapash na charijcunata , maqui cashpa , chaqui cashpapash illajcunata , jangacunata , ñausacunata ucha pushamugripai ’ nircami .
42014022	Chai jipami , chai servij runaguca : ‘ Amo , can mandashcashna ñami pushamuni . Ucupica nara jundanllu ’ nishpami villarca .
42014023	Shina nijpimi amoca , chai servij runaguta , cashna nishpa mandarca : ‘ Ñangunaman jarcashca pata ladocunaman rishpa , cai ñuca huasipi jundamuchun , munai na munai pushamugri ’ nircami .
42014024	Cangunataca cashnami nini : ‘ Ñuca cayashca runacunaca , cai micunagutaca napacha micuj shamungachu ’ nishpami cachajurca — nijurcami .
42014025	Ashtaca ashtaca gentecuna catishpa rinajujpimi Jesusca , paicunata tigrashpa ricushpa , cashna nijurca :
42014026	“ Maijan cashpapash ñucata catingapaj munashpaca , paipaj taitata , mamata , paipaj huarmita , huahuacunata , paipaj huauquicunata , panicunata , paipaj causaitapash na llaquishpa na ricunayachishpallami , ñucapaj yachajuj tucunga .
42014027	Maijan cashpapash paipaj cruzta aparinshna ñucata na catishpaca , napacha ñucapaj yachajuj cai ushangachu .
42014028	Canguna puramanda maijambash huasiguta rurangapaj munashpaca , culquigutaca pactana , na pactanatapash , ¿ nachu chaitara cuentanguichiman ?
42014029	Na cuentashpa yangata huasichi callarijpica , culqui na pactajpimi , ashata callarishcalla shayajunga . Shina tucujpica tucuicunami , chai runataca asishpa ricunga .
42014030	Shina asishpami : ‘ Cai runaca , huasichingapajmi callarirca . Ashtahuangarin huasichitaca , na ushashpami saquin ’ ninajungami .
42014031	Shinallata shuj llactata jatun mandajca , chunga huaranga soladadocunahuanmi , caishuj llactata jatun mandajhuanga macanajungapaj rijunman . Ashtahuangarin caishuj mandajca , ishcai chunga huaranga soldadocunahuan shamujujpica , ¿ nachu chai rijuj runaca , aliguta yaringapaj tiarinman ?
42014032	Na macanajui usharina cajpica , caishuj mandaj caru caruta shamujujpillatami , imashnallapash ali tucupashun nigrichun , jatun mandajpaj randi rimajcunata cachanman .
42014033	Chashnallatami maijambash canguna puramanda imata charishcata na tucuita saquishpaca , na ñucapaj yachajuj tucui ushanguichi .
42014034	Cachica aligumi . Ashtahuangarin cachi aminda cajpica , ¿ imahuanshi mishquiyachinga ?
42014035	Aminda cajpica , alpapi shitangapajpash , huanuta tandachishcapi churangapajpash , na alichu . Canllapimi yanga shitanga . Uyangapaj rinrita charishpaca , aliguta uyaichi ” nijurcami .
42015001	Impuestota japishpa causajcunapash , juchayu gentecunapash , Jesús villajujta uyangapajmi , tucuicuna quimirimunajurca .
42015002	Chaita ricushpami , fariseocunapash , mandashca shimita yachachijcunapash , Jesusta fiñashpa nalicachishpa cashna parlanajurca : — Cai runaca , juchayu gentecunahuan cumba tucushpami , chaicunahuan micushpa tiajun — ninajurcami .
42015003	Shina ninajujpimi Jesusca , cashna chimbapurashpa yachachijurca :
42015004	— Canguna puramanda maijambash , patsaj llamaguta charijpi , shuj llamagu chingajpica , ¿ nacha iscun chunga iscun llamacunataca , jichushca pambapillata saquishpa , chai chingashca llamagutara taringacaman mascangapaj ringuichiman ?
42015005	Ña tarishpaca , ninanda cushijushpami , rigrapi churanguichiman .
42015006	Ña huasiman chayashpaca cumbacunatapash , ladolla causajcunatapash : ‘ Shamupaichi cushijungapaj . Chingashca llamagutaca ñami tariparcani ’ nishpami tandachinguichiman .
42015007	Cangunataca cashnami nini : Diospajman shuj juchayu gente tigrarijpica , jahua pachapi causajcunami ninanda cushijunga . Imatapash cashcatapacha rurashpa causaj , Diospajman na tigrarinata na minishtij , iscun chunga iscunmandapash yalitami cushijunga .
42015008	Dracma nishca culquita chungata charijushpami , shuj huarmica shujguta chingachinman . Shina chingachishpaca , ¿ nacha michata japichishpa taringacaman , ucutapash fichashpa ninanda mascanman ?
42015009	Ña tarishpaca cumbacunatapash , ladolla causajcunatapash : ‘ Shamupaichi cushijungapaj . Chingashca dracma culquigutaca , ñami tariparcani ’ nishpami tandachinman .
42015010	Cangunataca cashnami nini : Ninanda llaquirishpa Diospajman shuj juchayu tigrarijpica , Taita Diospaj angelcunaca , ninanda cushijun — nijurcami .
42015011	Jesusca cashnatapashmi nijurca : — Shuj runagumi , ishcai churita charirca .
42015012	Jipa churimi , taitataca cashna nirca : ‘ Taiticu , ñucaman caranataca , cunanda carahuailla ’ nircami . Shina nijpimi taitaca , imata charishcatapash chaupishpa cararca .
42015013	Asha punlla jipami , taita imata carashcatapash , jipa churica tucuilla tandachishpa , caru llactaman rirca . Chaipimi , tucui nalicunata rurashpa , pai ima charishcataca , yanga yanga tucuchijurca .
42015014	Pai charishcata yanga tucuchishca jipaca , chai llactapica ninan yarjaimi shamurca . Chaipimi , paica imagupash illajpi na pactai callarirca .
42015015	Shinamandami , chai llactapi causajuj shuj runapajpi imatallapash rurangapaj yaicurca . Chai runaca , paipaj jazindapimi cuchicunata michishpa causachun cacharca .
42015016	Ña yarjachishpaca , cuchicuna micunajuj micunatami micungapaj ninanda munarca . Ashtahuangarin chaitallapash , pipash na cararcachu .
42015017	Shina purijushpami , paillata paipaj shungupi cashna yajurca : ‘ Ñuca taitapaj huasipi mashna trabajaj runacunapash , micunataca ashtacatapachami charin . Paicunaca , micunatapash na munangacamanmi micunajun . ¡ Ñucaca caipica , yarjaimandamari huañugrini !
42015018	Cunanga jatarishpa , ñuca taitapajman tigrashpami , cashna nigrisha : Taiticu , ñucaca jahua pacha Diostapash , candapashmari fiñachipashcani .
42015019	Shinamandami , ñuca churigumi cangui ni tucunataca , napacha charini . Cunanga , cambajta ruraj runashna causachunlla chasquihuayari nishami ’ yajurcami .
42015020	Shina yajushpa jatarishpami , taitapaj huasiman tigrajurca . Paipaj churigu caruta shamujujta taita ricushpaca , ninandami llaquirca . Shina llaquishpaca , calpashpa tuparishpami , ugllarishpa mucharca .
42015021	Shina chasquijpimi churiguca , cashna nirca : ‘ Taiticu , ñucaca jahua pacha Diostapash , candapashmari fiñachipashcani . Shinamandami , ñuca churigumi cangui ni tucunataca , napacha charini ’ nircami .
42015022	Ashtahuangarin taitaca , paipaj servijcunataca , cashnami nirca : ‘ Ashtahuan juyailla ali churajunaguta llujchimushpa churachipaichi . Maquipipash surtijasguta churachipaichi , chaquipi churajunatapash churachipaichi .
42015023	Juyailla racu shicuta apamushpa , huañuchipaichi . Cunanga , fiestata rurashpa micushpa cushijupashunchi .
42015024	Cai ñuca churiguca , huañushcami carca . Cunanga cutin causarimushcami . Chingashcami carca , cutin taririmushcami ’ nishpami , ninanda cushijushpa micui callarirca .
42015025	Punda churica , pambapi imatapash tucuita rurashpami purijurca . Ña huasiman shamujushpa chayamushpaca , ninanda tocanajujta , danzanajujtami uyarca .
42015026	Shina uyashpami , chaipi tiaj puramanda servij runata cayashpaca : ‘ Huasipica , ¿ imatata ruranajun ? ’ nishpa tapurca .
42015027	Shina tapujpica , cashnami nirca : ‘ Cambaj huauquimi muyumushca . Na imapash tucushpa , ali shamushca cajpimi , cambaj taitaca chai juyailla racu shicuta huañuchigrichun mandarca ’ nircami .
42015028	Shina nijpica , ninanda fiñarishpami huasiman yaicungapaca , na munarca . Shina shayajujpimi , taita llujshishpaca ucuman yaicuchun , ninanda mañajurca .
42015029	Ashtahuangarin chai churica , taitataca cashnami nirca : ‘ Taiticu , ñucacarin tauca huatacunatami , candalla servishpa causajuni . Can imata mandajpipash , upallamanda rurajunillami . Shina rurajujpipash , ñuca cumbacunahuan cushijushpa micuchunga , shuj chivotallapash na carahuashcanguichu .
42015030	Cai cambaj churica , culquimanda huainayaj huarmicunahuan purishpami , can imata charishcatapash tucuchishca . Chashna rurashpa muyumujpipash , canga chai juyailla racu shicutami huañuchigrichun mandashcangui ’ nircami .
42015031	Shina nijpimi taitaca , cashna nirca : ‘ Ñuca churigu , can ñucahuan tiajushcamandaca , ñuca imata charishcapash cambajllami .
42015032	Ashtahuangarin cai cambaj huauquiguca huañushcami carca , cunanga cutin causarimushcami . Chingashcami carca , cutin taririmushcami . Shina shamushca cajpimi , ninanda cushijushpa fiestataca ruranapacha tucurcanchi ’ nircami ” nishpami yachachijurca .
42016001	Jesusca , paipaj yachajujcunamambashmi , cashna nijurca : “ Shuj charij charij amomi , shuj mayordomota charirca . Chai amomanmi : ‘ Chai mayordomoca , can imata charishcatapash yangatami tucuchijun ’ nishpa villagrirca .
42016002	Chaimandami amoca , mayordomota cayashpa cashna nirca : ‘ Candaca , ¿ imata rurashca purijujtata uyani ? Cunanga , can mayordomo cashpa , imata rurashcatapash tucuita villahuailla . Canga , mayordomo caitaca na ashtahuan ushanguichu ’ nircami .
42016003	Shina nijpimi mayordomoca , paipaj shungupilla cashna yajurca : ‘ Ñucataca , ama ashtahuan mayordomo cachunmi , amoca llujchigrihuan . Alpata allashpa causaitapash , na ushanachu cani . Mañashpa puringapacarin pinganayanmi .
42016004	Mayordomo canamanda ñucata llujchijpi cumbacunapaj huasipi chasquihuachun , imata ruranata ñami yachani ’ yajurcami .
42016005	Shina yajushpami , amoman divi tucushca tucui runacunata cayarca . Punda chayamuj runataca , cashna nishpami tapurca : ‘ ¿ Mashnatata ñuca amoman tigrachina cungui ? ’ nircami .
42016006	Shina nijpimi paica : ‘ Patsaj barril aceitetami , nara tigrachipani ’ nirca . Shina nijpimi mayordomoca , cashna nirca : ‘ Can tigrachinata villajuj escribishcata japishpa , ucha tiarishpa , picha chungatalla escribishpa churai ’ nircami .
42016007	Chai jipami , cutin shuj runata tapurca : ‘ Canga , ¿ mashnatata tigrachina cungui ? ’ nircami . Shina nijpica : ‘ Patsaj quintal trigotami , nara tigrachipani ’ nirca . Shina nijipimi mayordomoca , cashna nirca : ‘ Can tigrachinata villajuj escribishcata japishpa , ucha tiarishpa , pusaj chungatalla escribishpa churai ’ nircami .
42016008	Chai nali mayordomotaca , alipacha yarishpa chashna rurashcamandami , amoca alicachirca . Chashnami , cai pachapajtalla rurashpa causajcunara , michapaj huahuacunatapash yali , paicuna puralla alipacha yarishpa imatapash ruranata yachan .
42016009	Cangunataca cashnami nini : Imatapash cashcatapacha na rurashpa charishca culquitaca , shujcuna cangunapaj ali cumba tucuchunmi , carana canguichi . Chai culquita ña tucuchijpica , causaita causachun jahua pachapi cangunata chasquichunmi , chashna rurana canguichi .
42016010	Ashagutalla charishpapash , aliguta pactachij runaca , ashtacata charishpacarin , ashtahuanmi aliguta pactachin . Shinallata ashatalla charishpapash , imatapash cashcatapacha na ruraj runaca , ashtacata charishpapash , na imatapash cashcatapacha ruranllu .
42016011	Imatapash cashcatapacha na rurashca culquihuambash , Taita Diosta na cazujpicarin , paipaj na llullaj Shimitacarin , ¿ maitata mingangayari ?
42016012	Shujcuna mingashcata na cazushpa na rurajpica , ¿ maitata cangunaman mingangapaj charijushcataca cungayari ?
42016013	Maijan servijpash ishcai amota servitaca , na ushanllu . Ishcai amota servijushpaca , shujtaca na ricunayachishpa , shujtallami juyanga . Na cashpaca , shuj amotalla cazushpami , shujtaca yangapi churashpa puringa . Shinallatami cangunaca , Taita Diostapash , imata charishcacunatapash , ishcandita servitaca na ushanguichi ” nijurcami .
42016014	Jesús chashna nijujtaca , fariseocunapash uyanajurcami . Paicunaca , charijyanatalla munajcuna cashpami , Jesustaca asishpa ricunajurca .
42016015	Shinamandami Jesusca , cashna nirca : “ Cangunaca , cangunallatami imatapash cashcatapacha rurajcunashna , gentecunapaj ñaupajpi ricuringuichi . Ashtahuangarin Taita Diosca , cangunapaj shunguta yachanmi . Gentecuna ninanda alicachishpa ricushcacunaca , Taita Diospaj ñaupajpica millanayaipachami .
42016016	Mandashca shimicunapash , Dios ima nishcata villajcuna villashca shimicunapash , Bautizaj Juan shamungacamanllami carca . Chai jipamandaca , Taita Dios mandajujmandami villanajun . Shinamandami Taita Dios mandajujpi causangapaj , tucuicuna yaicungapaj munanajun .
42016017	Ashtahuangarin mandashca shimicunamanda shuj tildellapash anchuringapaj randica , jahua pachapash cai pachapash tucurishpami ashtahuan ali canman .
42016018	Maijan runapash , paipaj huarmita jichushpa , shujhuan cazarashpaca , huainayashpami causajun . Shinallata cusa jichushca huarmihuan pipash cazarashpaca , huainayashpallatami causajun .
42016019	Shuj ninan charij runami tiarca . Chai runaca , yana puca telahuan ashtahuan ali lino puchahuan rurashca churajunatami churajun carca . Shinallata punllandimi ninanda cushijushpa , jatun micuita ruran carca .
42016020	Mañashpa causaj Lázaro shuti runagupashmi tiarca . Paica carachahuan ismujushpami , chai charij runapaj huasi pungupilla sirijurca .
42016021	Paica , chai charij runa micushpa jichashcatami , micungapaj ninanda munashpa causajurca . Paitaca , alcucuna shamushpami , carachacunataca lambinajun carca .
42016022	Mañashpa causaj chai runagu huañujpimi , cashna tucurca : Pai huañujpica , paipaj almagutaca , ñaupa taita Abrahambaj migllagupi tiajuchunmi angelcuna aparca . Shinallata chai charij runapash huañushpami , pambai tucurca .
42016023	Paica , Hades nishcapi ninan llaquita apajushpami , vichai ricurca . Paica , taita Abrahamdaca carumandami ricurca . Shinallata Lázaro runagutapash , taita Abrahambaj migllagupi tiajujtami ricurca .
42016024	Shina ricushpami , chai charij runaca , cashna nishpa caparirca : ‘ Taita Abraham , ñucataca llaquihuayari . Lázaro runagutaca , paipaj dedota yacupi mutiyachishpa , ñuca jallupillapash chiriyachij shamuchun cachamupairi . Cai ninapica , ninan llaquitamari apajuni ’ nijurcami .
42016025	Ashtahuangarin Abrahamga , cashnami nirca : ‘ Huahua , can causajushpa alicunata chasquijushcata yaringui . Lázaro runaguca , llaquinayaitami causajurca . Ashtahuangarin paica , caipica ninandami cushichi tucujun . Canga , ninan llaquitami apajungui .
42016026	Tucui chashna cashca jahuapash ñucanchihuan , cangunahuan chaupipimi shuj jatun huaicu tiajun . Shinamandami , caimanda cangunapajman yalingapaj munashpapash , napacha ushana . Shinallatami , chaimanda caiman yalimuitapash napacha ushanllu ’ nijurcami .
42016027	Shina nijpimi , chai charij runaca , cashna nirca : ‘ Taita Abraham . Lázaro runagutaca , ñuca taitapaj huasiman cachapai nipanimi .
42016028	Ñucaca , picha huauquicunatami charin . Paicunapash ama cai ninan llaqui pushtuman shamuchun , paicunaman villachun cachapai ’ nircami .
42016029	Shina nijpimi Abrahamga , cashna nirca : ‘ Moisés mandashcatapash , Dios ima nishcata villajcuna villashcatapash , paicunallata charinmi . Paicuna imata nijujta uyachun ’ nircami .
42016030	Shina nijpimi , chai charij runaca , cashna nirca : ‘ Na , taita Abraham . Ashtahuangarin huañushcacunapaj chaupimanda maijambash causarishpa paicunaman villagrijpimi , ninanda llaquirishpa Diospajman tigraringa ’ nircami .
42016031	Ashtahuangarin Abrahamga , cashnami nirca : ‘ Moisés mandashcatapash , Dios ima nishcata villajcuna villashcatapash na cazushpaca , huañushcacunapaj chaupimanda causarishpa , villangapaj rijpipash , na cringachu ’ nircami ” nishpami villajurca .
42017001	Jesusca , paipaj yachajujcunatami cashna nijurca : “ Gentecuna nitijachinshna pandachinaca tiangapachami . Ashtahuangarin maijan pandachijca , ¡ aij imachari tucunga !
42017002	Maijandapash cai huahuagushna ñucata crijcunata pandachij runataca , jatun molino rumita cungapi huatashpa , mama cuchapi shitashpachari ashtahuan ali canman .
42017003	Cangunallata aliguta yarishpami , causana canguichi . Maijan crijpash , canda fiñashpa juchata rurajpica , jarcashpa rimangui . Shina rimajpi ninanda llaquirijpica , pai canda imata rurashcatapash cungangui .
42017004	Shinallata chai punllalla canchiscaman canda fiñachishpami , juchata ruranga . Chashna rurashpapash : ‘ Ninanda llaquiripanimi ’ ningapaj , canchiscaman shamujpica cunganguilla ” nijurcami .
42017005	Villachun Apunchi Jesús agllashcacunami : — Ashtahuan ali crina ushaita carahuai — ninajurca .
42017006	Shina nijpimi Apunchi Jesusca , cashna nirca : — Jamzi mostaza muyu valigutallapash crishpa , cai sicómoro nishca quiruta : ‘ Sapindi llujshishpa , mama cuchapi shayaringapaj ri ’ nijpica , cazushpa rinmanllami .
42017007	¿ Canguna purapica maijanda , yapushpa causaj , na cashpaca michishpa causaj shuj servij runaguta charinguichi ? Pambamanda pai muyumujpica , ¿ maijanda : ‘ Shamupai , micungapaj caigupi tiaripai ’ ninguichi ?
42017008	¿ Nacha ashtahuangarin cangunaca : ‘ Ucha yanushpa , ali chumbilirishpa ñuca micuchun ufiachun carahuai . Chai jipami , cambash micushpa ufiashpa tiajungui ’ ninguichi ?
42017009	¿ Chashna mandashcata tucuita rurajpipash , chai servij runataca pashi ninllu ? Na chashna ninmanllu yanimi .
42017010	Mandashcata tucuita pactachishpaca , cangunapash shinallatami cashna nina canguichi : ‘ Ñucanchica , yanga servij runacunami canchi . Imata rurana cashcatallami rurarcanchi ’ ninami canguichi — nijurcami .
42017011	Jerusalenman Jesús rijushpaca , Samaria shuti llactahuan , Galilea shuti llactahuan chaupitami yalijurca .
42017012	Shuj uchilla llactaguman Jesús chayajujpimi , lepra ung : uihuan huañunajuj , chungapura runacuna tuparingapaj shamunajurca . Paicunaca , carullapimi shayarinajurca .
42017013	Shina shayarishpami : — ¡ Ñucanchita llaquihuayari , Yachachij , Apunchi Jesús ! — nishpa caparinajurca .
42017014	Shina caparijpi , Jesús ricushpaca : — Curacunapajman rishpa ricurigri — nircami . Shina nijpi rinajushpami , chai ung : uimanda mapa illaj tucurca .
42017015	Shinamandami , paicuna puramanda shuj runaguca , ña ali tucushcata ricushpa , Taita Diostaca punchapambagumi cangui nishpa caparishpa , Jesuspajman tigramurca .
42017016	Shina tigramushpaca , cungurishpa alpaman chayajta cumurishpami , pashi nijurca . Chai runaguca , Samaria llactamandami carca .
42017017	Shinamandami Jesusca , cashna nirca : — Lepra ung : ui illaj tucushcacunaca , ¿ nachu chungapura carca ? ¿ Iscun puracunaca maipita ?
42017018	Taita Diosta punchapambagumi cangui ningapaca , ¿ nachu maijambash tigramuna carca ? ¿ Shuj llactamanda cai runagullachu tigramuna carca ? — nircami .
42017019	Shina nishpallami Jesusca , cashna nirca : — Jatarishpa rilla . Canga , ñucata crishcamandami quishpirishcangui — nircami .
42017020	— Taita Dios mandanaca , ¿ ima punllata callaringa ? — nishpa , huaquin fariseocuna tapujpimi Jesusca , cashna nijurca : — Taita Dios mandanaca , imatapash ricuchishpami shamunga yanguichiman .
42017021	‘ Caipimi mandajun , chaipimi mandajun ’ nitallapash , pipash na ningachu . Ricuichi , Taita Dios mandajuca cangunapimi — nijurcami .
42017022	Shina nishpallami Jesusca , paipaj yachajujcunaman cashna nijurca : — Runa Aichayu tucushca ñucata , shuj punllagullapash caipi mandajushcanman nishpa , canguna ricunayachina punllacunami chayamunga . Ashtahuangarin na ricushpami causanguichi .
42017023	Cangunataca cashnami ninajunga : ‘ Caipimi mandajun , chaipimi mandajun ’ ninajungami . Chashna nijpipash , na catishpa rinachu canguichi .
42017024	Runa Aichayu tucushca ñuca tigramuna punlla chayamujpica , jahua pachamanda tucui cai pachapi punchapamba shitamunshnami shamusha .
42017025	Ashtahuangarin pundaca , cunan cai viñaicuna ninanda na ricunayachishpa llaquichijpi , llaquita apanarapachami cani .
42017026	Runa Aichayu tucushca ñuca shamui punllapica , ñaupa taita Noé causajui punllacunapi tucushcashnami tucunga .
42017027	Chai punllacunapica , jatun huambuna huasiman Noé yaicungacamanmi , gentecunaca micushpa , ufiashpa , cazarashpa , cazarachishpa causanajurca . Shina causanajujpimi , Taita Diosca yacuhuan tucuilla tucuchirca .
42017028	Shinallatami , ñaupa taita Lot causajui punllacunapipash tucurca . Chaipica , gentecunaca micushpa , ufiashpa , imatapash randishpa , jatushpa , tarpushpa , huasichishpami causanajurca .
42017029	Ashtahuangarin Sodoma shuti pueblomanda Lot shuti runa llujshijpica , jahua pachamandami ninahuan , azufrehuan tamiamushpa tucuillata tucuchirca .
42017030	Chashnallatami , Runa Aichayu tucushca ñuca tigramui punllapipash tucunga .
42017031	Chai punlla chayamujpica , huasi jahuapi tiajushpaca , huasi ucumanda imata apangapajpash , ama yaicuchun ninimi . Pambapi purijushpapash , huasiman ama tigrachun ninimi .
42017032	Lot runapaj huarmi ima tucushcata yaringuichi .
42017033	Maijambash paipaj causaita quishpichingapaj munashpaca , chingaitami chingagringa . Ashtahuangarin paipaj causaita na llaquishpa huañushpaca , quishpiringami .
42017034	Cangunataca cashnami nini : Chai tutapica , ishcai purami shujlla camapi puñunajunga . Paicunataca shujtallami apanga , shujtaca saquingami .
42017035	Shinallata ishcai huarmicunami cutanajunga . Paicunatapash shujtallami apanga , shujtaca saquingami .
42017036	Shinallata ishcai runacunami , pambapi purinajunga . Paicunatapash shujtallami apanga , shujtaca saquingami — nijurcami .
42017037	Shina nijpimi , paipaj yachajujcunaca : — ¿ Maipita chashna tucunga , Apunchi Jesús ? — nishpa tapunajurca . Shina tapujpimi Jesusca , paicunata cashna nirca : — Huañushcacuna maipi sirijpipash , chaipimi jatun angacunaca jundanga — nircami .
42018001	Diosta mañanataca , na shaijushpa mañashpa causachunmi , Jesusca cutin cashna chimbapurashpa parlajurca :
42018002	“ Shuj pueblopi causajuj juezca , Taita Diostapash na manllashpa , gentecunatapash na cazushpami causajurca .
42018003	Chai pueblopillatami , shuj sapalla mamagupash causajurca . Chai mamaguca : ‘ Ñucata na ricunayachij runamanda mitsashpa , imatapash cashcatapacha rurashpa carai ’ nishpami , juezpajman rijurcalla .
42018004	Shina rijujpipash chai juezca , unaita na uyashpa causarcallami . Ña unaipimi , paipaj shungupi cashna yajurca : ‘ Diostapash na manllanichu , gentecunatapash na cazunichu .
42018005	Ashtahuangarin cai sapalla huarmica , ñucata fiñachij shamujuhuanllami . Chaimandallami , imatapash cashcatapacha paiman ruragrini . Na chashna rurajpica , fiñachij shamujushpallata shaijuchihuangami ’ yajurcami ” nijurcami .
42018006	Shina nishpallami Apunchi Jesusca , cashnatapash nirca : “ Imatapash cashcatapacha na ruraj chai juez imata nishcatapash uyaichi .
42018007	Taita Dioscarin , ¿ nachu pai agllashcacuna tutandi , punllandi caparishpa mañanajujta uyashpaca , imatapash cashcatapacha ruranman ? ¿ Uyashpapash , na tigrachishpa shuyajungallachu ?
42018008	Cangunataca cashnami nini : Diosca , paicunamanga uchami imatapash cashcatapacha ruranga . Ashtahuangarin Runa Aichayu tucushca ñuca shamushpaca , ¿ cai pachapica cashna ali crijcunata japij shamushachu , imashi ? ” nircami .
42018009	Ñucanchillami imatapash cashcatapacha ruranchi nishpa , shujcunata yangapi churashpa purijcunamanmi , Jesusca cashna chimbapurashpa parlajurca :
42018010	“ Ishcaipura runacunami , Diospaj huasiman Diosta mañangapaj vichai rinajurca . Shujca , fariseomi carca . Shujca , impuestota japishpa causajmi carca .
42018011	Chai fariseo runa shayarishpaca , cashna nishpami mañajurca : ‘ Taita Dioslla , candaca pashi nipanimi . Na caishuj gentecunashna shuhua , imatapash cashcatapacha na rurajpash , cazarashca jahua shujcunahuan causajpash na capanichu . Impuestota japishpa causaj cai runashnapash na causapanichu .
42018012	Canda yarishpami semanapica , ishcai punllacaman na micushpa chishapani . Imaguta charishpapash , chungamanda shujgutaca canmanmi carapani ’ nishpami mañajurca .
42018013	Ashtahuangarin impuestota japishpa causaj runaguca carullaman rishpami , vichai ricuitapash na ushashpa , llaquirishpa , pechota huactarishpa : ‘ Ñuca Taita Dioslla , ñuca juchasapa runata llaquihuayari ’ nijurca .
42018014	Cangunataca , cashnami nini : Impuestota japishpa causaj runagurami , imatapash cashcatapacha rurashcatashna Dios chasquijpi , huasiman tigrarca . Ashtahuangarin fariseotaca , na chasquircachu . Maijambash jatun tucushpa purijca , pingaichi tucungami . Shinallata na jariyashpa causajca , jatunyachi tucungami ” nijurcami .
42018015	Huahuacunapaj uma jahuapi maquita churachun nishpami , Jesuspajman apamunajurca . Shina apamujta paipaj yachajujcuna ricushpami , jarcashpa rimanajurca .
42018016	Ashtahuangarin Jesusca , paicunata cayashpami , cashna nirca : — Huahuacuna ñucapajman shamunajujtaca , na jarcashpa saquinallami canguichi . Taita Dios mandajuj llactaguca , cai huahuacunashna shamujcunapajllami .
42018017	Na llullashpami , cangunataca cashna nini : Taita Dios mandajujta shuj huahuashna na chasquishpaca , Dios mandajuj llactaman yaicuitaca , napacha ushangachu — nircami .
42018018	Mandaj puramanda shuj runami , Jesustaca cashna tapurca : — Causaita causagrinata ñuca charingapaca , ¿ imatata runana capani , aliguta Yachachij ? — nishpami tapurca .
42018019	Shina nijpimi Jesusca , chai runata cashna nirca : — ¿ Imashpata ñucataca , ali runagumi cangui nihuangui ? Pipash alica na tianllu , Taita Diosllami alica tian .
42018020	Dios mandashca shimicunapi nijujtaca , canllata ñami yachangui . Chaipica cashnami nijun : ‘ Cazarashca jahua ama shujhuan causanguichu , pitapash ama huañuchinguichu , ama shuhuanguichu . Chashnapachami nishpa ama juchachishpa villanguichu . Cambaj taitata , mamatapash ninanda alicachingui ’ nijunmi — nircami .
42018021	Shina nijpimi Jesusca , cashna nirca : — Mandashca shimipi chashna nijujtaca , huahuamandapachami tucuita pactachijupani — nircami .
42018022	Shina nijta Jesús uyashpami , cashna nirca : — Cashnata pactachinarami cangui : Can imata charishcatapash , tucuilla jatushpa , chai culquitaca imagutapash na charijcunaman caragri . Chashna carashpaca , jahua pachapimi ninan charij cangui . Chai jipaca , ñucata catingapaj tigramugrilla — nircami .
42018023	Jesús chashna nijta uyashpami chai runaca , ninan charijpacha cashcamanda , ninanda llaquirirca .
42018024	Shina ninanda llaquirijta Jesús ricushpami , cashna nirca : — ¡ Ninan charijcunapaca , Taita Dios mandajuj llactaguman yaicunaca , ninan shinllipachami !
42018025	Dios mandajuj llactaguman , ninan charij shuj runa yaicungapaj randica , camello nishca animalrapashmi , auja utujuta fangalla yalinman — nircami .
42018026	Shina nijta uyajcunaca : — Shinaca , ¿ pita quishpiri ushangayari ? — nishpami tapunajurca .
42018027	Shina tapujpimi Jesusca , paicunata cashna nirca : — Gentecunapaca , caica napacha ushanallachu . Ashtahuangarin Taita Diospaca , rurai ushanallami — nircami .
42018028	Shina nijpimi Pedroca , cashna nirca : — Ricui , ñucanchica imaguta charishcatapash , tucuita saquishpami , candaca catinajunchi — nircami .
42018029	Shina nijpimi Jesusca , cashna nirca : — Na llullashpami , cangunataca cashna nini : Taita Dios mandajuj llactagupaj ali cachunmi , paipaj huasita , paipaj taitata , paipaj mamata , paipaj huauquicunata , paipaj huarmita , paipaj huahuacunata pipash saquinga .
42018030	Shina saquishpaca , cai pachapimi ashtahuan japijunga . Jipa causaipicarin , causaita causagrinatami japinga — nircami .
42018031	Jesusca , paipaj chunga ishcai yachajujcunatalla , ashaguta pushashpami , cashna nijurca : — Ricuichi , Jerusalenmanmi vichai rinajunchi . Dios ima nishcata villajcuna , Runa Aichayu tucushca ñucamanda imata escribishcapash , tucuimi chai pueblopica pactanga .
42018032	Chaipimi ñucataca , na israelcunaman japishpa cuhuanga . Paicunami , ñucataca pugllashpa asinajunga . Nalicachishpa rimashpa , t'ucashpami churahuanga .
42018033	Ña astishca jipaca , huañuchihuangami . Ashtahuangarin quimsa punllahuanga causarishallami — nijurcami .
42018034	Ashtahuangarin Jesús imata nijujtapash , paipaj yachajujcunaca , na yachai usharcachu . Imamanda chashna nishcatapash na villashca cajpimi , paicunaca na entendinajurca .
42018035	Jericó shuti puebloman Jesús ña chayajujpica , cashna tucurca : Shuj ñausa runagumi , culquita mañashpa ñambi tiajushca carca .
42018036	Chai ñausa runaguca , ashtaca ashtaca gentecuna yalinajujta uyashpami : — ¿ Imashpata chashna yalinajun — ? nishpa tapurca .
42018037	Shina tapujpica : — Nazaret pueblomanda Jesusmari yalijun — nishpami villanajurca .
42018038	Shina villajpimi : — ¡ Ñaupa taita Davidpaj Churi Jesús , ñucataca llaquihuayari ! — nishpa , capari callarirca .
42018039	Shina caparijujpimi , ñaupashpa rinajujcunaca : — Ama chashna caparichu — nishpa jarcanajurca . Shina jarcajpipash , ashtahuanmi : — ¡ Ñaupa taita Davidpaj Churi , llaquihuayari ninimari ! — nishpami , ninanda caparirca .
42018040	Shina caparijujpimi , Jesusca shayarishpa : — Chai runaguta ñuca ñaupajman pushamupaichi — nishpa mandarca . Chai runagu shamujpimi , Jesús tapushpaca :
42018041	— Canga , ¿ imagutata rurachun munangui ? — nishpa tapurca . Shina nijpimi , chai ñausa runaguca : — Ñuca ñavigu ricuchun alichihuai , Apunchi Jesús — nircami .
42018042	Shina nijpimi Jesusca , cashna nirca : — Ali tucui ninimi . Tucui shunguhuambacha crishcamandami , ña quishpirishcangui — nircami .
42018043	Shina nijpi ricushpami , Taita Diostaca ninanda alicachishpandi , Jesusta catishpa rirca . Shina alichijta ricushpami gentecunaca , Taita Diosta tucuilla alicachinajurca .
42019001	Jericó shuti puebloman Jesús chayashpaca , pueblo chaupitami yalijurca .
42019002	Chai pueblopimi , Zaqueo shuti runaguca causajurca . Paica , impuestota japishpa causanajuj runacunata mandajmi carca . Paica , charij runami carca .
42019003	Paimi , Jesustaca maijan cajta rijsingapaj ninanda ricunayachirca . Ashtahuangarin gentecuna ninanda jundariajpimi , Zaqueo shuti runaguca uchilla cashpa , na ricui usharca .
42019004	Shina cashpami , sicómoro nishca quiru jahuamanda Jesusta ricungapaj , ñaupashpa calparca . Jesusca , chaitapachami yalina carca .
42019005	Chai quiruman Jesús chayashpa vichai ricushpami , Zaqueo runagutaca ricushpa cashna nirca : — Zaqueo , ucha uriajumui . Cunanga , cambaj huasipi mingachigrihuai — nircami .
42019006	Shina nijpi ucha uriajushpami , Zaqueo runaguca ninanda cushijushpa , Jesusta mingachigrirca .
42019007	Chaita ricushpami , tucuicuna ninanda nalicachinajurca . Juchayu runapaj huasipirachu mingarin nishpami nalicachinajurca .
42019008	Ashtahuangarin Zaqueo shuti runaguca shayarishpami , Apunchi Jesustaca cashna nirca : — Apunchi Jesús , cashnatami ruragripani . Ñuca imata charishcatapash chaupitami , imagutapash na charijcunaman caragripani . Maijandapash umashpa , culquita japijushcatapash , chuscucamambachami tigrachigrini — nircami .
42019009	Shina nijpimi Jesusca , cashna nirca : — Cunanmi , cai huasipi causajcuna quishpirina punlla chayamushca . Paipash , ñaupa taita Abrahambaj mirai purami .
42019010	Runa Aichayu tucushca ñucami , chingashca causajcunata mascashpa , quishpichingapaj shamurcani — nircami .
42019011	Chashna nijujta uyanajujpimi Jesusca , ashtahuan chimbapurashpa parlajurca . Paica , Jerusalenman ñami chayagrijurca . Shinamandami gentecunaca : “ Taita Dios mandai callarinaca , ñallami chayamunga ” yanajurca .
42019012	Shinamandami cashna nijurca : “ Ninanda alicachi tucushca runaguca , caru llactapi pai mandanata chasquishca jipa , tigramungapajmi rirca .
42019013	Paica , nara rishpallatami , paipaj chunga servijcunata cayashpa , ninan valishca mina nishca culquicunata , paicunaman shuj shujlla mingarca . Shina mingashpami : ‘ Cai culquihuanga , ñuca tigramungacaman randishpa , jatushpa mirachinguichi ’ nirca .
42019014	Ashtahuangarin paipaj llactapi causajcunaca , ninanda na ricunayachishpami : ‘ Chai runa ñucanchita mandaj cachunga , napacha munanchica ’ nichunmi , villaj runacunata cachanajurca .
42019015	Shina cajpipash , cashnami tucurca : Chai runaguca , pai mandanata chasquishca jipami tigramurca . Shina tigramushpami , pai mingashca culquita mashnata mirachishcatapash yachangapaj , paita servijcunata cayachun cacharca .
42019016	Paita servij runagu , pundalla chayamushpami : ‘ Can mingashca mina culquigutaca , chungacamanmi mirachiparcani , taita ’ nirca .
42019017	Shina nijpimi chai mandaj runaguca , cashna nirca : ‘ Canga , aliguta ruraj runagumi cashcangui . Ashagutalla mingajpipash , aliguta cuidashpa pactachin cashcamandami , chunga pueblocunata mandajuchun , candaca churasha ’ nircami .
42019018	Chai jipami , caishuj servij runa chayamushpaca : ‘ Can mingashca mina culquigutaca , pichacamanmi mirachiparcani , taitalla ’ nirca .
42019019	Shina nijpimi : ‘ Picha pueblocunata mandajuchunmi , candapash churasha ’ nirca .
42019020	Chai jipaca , shuj servij runa chayamushpami cashna nirca : ‘ Taitalla , can mingashca mina nishca culquica caipimi . Shuj findupi huatashpami alichiriarcani .
42019021	Candaca , fiñajlla runa cajpimi manllarcani . Canga , tarpuchun muyuta na cushpapash , tandachijpi chaupingapaj shamuj runami cangui ’ nircami .
42019022	Shina nijpimi , chai mandaj runaguca , paita cashna nirca : ‘ Canga , nali runamari cashcangui . Canllata chashna nirijushcamandami , llaquichi tucungui . Fiñajlla runa cajtapash , ñucataca yachashcanguimi . Tarpuchun muyuta na cushpapash , tandachijpi chaupingapaj shamuj cashcatapash yachahuashcanguimi .
42019023	Shina yachashca jahuaca , ¿ imashpata ñuca culquitaca , bancopi na churagrircangui ? Bancopi churajpica ñuca tigramushpaca , mirashca culquindimi japiman carcani ’ nircami .
42019024	Shina nishpallami chaipi shayajcunataca , cashna nishpa mandarca : ‘ Cunanga , cai runa charijuj mina culquita quichushpa , chunga mina culquicunata charij runaman cuichi ’ nircami .
42019025	Shina nijpimi paicunaca , cashna ninajurca : ‘ Paica , ñamari chunga mina culquicunata charin , taitalla ’ ninajurca .
42019026	Shina nijpimi chai mandaj runaguca , cashna nirca : ‘ Cangunataca , cashnami nini : Ashtacata charij runami carajpi , ashtahuan charinga . Ashtahuangarin na charij runataca , ashata charishcatapashmi quichunga .
42019027	Paicunata mandachun , ñucata na munashpa fiñajcunataca , cai ñuca ñaupajman apamushpa , cungata muchupaichi ’ nishpami mandarca ” nijurcami .
42019028	Chashna villaita tucuchishpallami Jesusca , Jerusalenman ashtahuan vichai rijurca .
42019029	Betfagé shuti , Betania shuti pueblo ladomanmi , Jesusca chayajurca . Chai ladopillatami , Olivos shuti urcupash tian . Chaiman chayajushpami Jesusca , paipaj yachajuj puramanda ishcai runacunata cacharca .
42019030	Paicunataca , cashna nishpami cachajurca : — Chai chimba uchilla llactaguman ripaichi . Chaiman chayashpaca , pipash nara tiarishca maltun burroguta huatashca shayajujtami taringuichi . Chai burrogutaca , cacharishpa apamupanguichilla .
42019031	Canguna cacharijujpica : ‘ ¿ Imapajta cacharinajunguichi ? ’ ningami . Shina nijpica : ‘ Apunchi Jesusmi apamugri ’ nijpi apanajunchi ninguichi — nishpami cacharca .
42019032	Shina cachajpimi , chai ishcai yachajujcuna rishpaca , Jesús imashna nishcashna tarigrirca .
42019033	Maltun burroguta cacharijujpi , dueñocuna ricushpami : — ¿ Imapajta chai maltun burrogutaca cacharinajunguichi ? — nishpa tapunajurca .
42019034	Shina tapujpica : — Apunchi Jesús apamugri nijpimi apanajupanchi — ninajurcami .
42019035	Ña Jesuspajman chai maltun burroguhuan chayamushpaca , paicunapaj jahualla churajushcatami , lomopi churanajurca . Shina churashpami , Jesustaca chai maltun burro jahuapi tiachirca .
42019036	Jesús ña yalijujpica gentecunaca , paicunapaj jahualla churajunacunatami , ñambi mandanajurca .
42019037	Olivos urcumandami , ña urai rinajurca . Jerusalenman ña chayagrijujpica , Jesusta catishpa rinajuj tucuilla gentecunami , ninanda cushijushpa capari callarinajurca . Paicunaca , imagutapash Jesús juyailla rurashpa purijujta ricushca cashpami , Taita Diostaca ninanda alicachishpa ,
42019038	cashna ninajurca : — ¡ Jatun Diospaj shutipi shamujuj jatun mandajca , aligumari cangui ni tucushca cachun ! ¡ Jahua pachamandaca , casilla ali causaiguta caramuchun ! ¡ Jahua pachapi tiajuj Diosca , punchapambagumi cangui ni tucushca cachun ! — ninajurcami .
42019039	Shina ninajujpimi , chai ashtaca gentecunapaj chaupipi rinajuj , huaquin fariseocunaca cashna nirca : — Yachachij , cambaj yachajujcunataca , upalla caichi niyari — ninajurca .
42019040	Shina nijpimi Jesusca , cashna nirca : — Cangunataca cashnami nini : Cai gentecuna upallayajpica , rumicunarami caparinga — nircami .
42019041	Jerusalenman Jesús ña chayajushpaca , chai pueblota ricushpami , chai pueblomanda huacarca .
42019042	Shina huacashpami , cashna nijurca : “ ¡ Cangunamambash , ali causaita caramujujta cunanllata yachashpaca , alichari canguichiman ! Ashtahuangarin cangunapaj ñavitaca quilpashcashna cajpimi , cunambica imatapash na yaringuichi .
42019043	Cangunata llaquichina punllacunaca chayamungami . Chai punllacunapimi , cangunata fiñajcunaca , chaupipi churashpa patata ruranga . Shina rurashpami , cangunataca caimanda , chaimanda japij shamunga .
42019044	Shina shamushpaca , huasicunata urmachishpa ñutushpami , rumicunatapash tucuillata alpapi shitanga . Cangunatapash , huañuchishpami tucuchinga . Dios llaquishpa quishpichingapaj shamushcata imatapash na yarishcamandami , chashna llaquichi tucunguichi ” nijurcami .
42019045	Diospaj huasiman Jesús yaicushpaca , jatushpa tiajcunatapash , randishpa purijcunatapashmi llujchishpa calpachirca .
42019046	Shina calpachishpami , Jesusca cashna nirca : — Escribishcapica cashnami nijun : ‘ Ñuca huasiguca , ñucata mañana huasimi ni tucushcami canga ’ nijunmi . Ashtahuangarin cangunaca , shuhuacuna pacajuj utujutashnami , cai huasitaca rurashcanguichi — nircami .
42019047	Diospaj huasipica , punllandimi Jesusca yachachijurca . Ashtahuangarin curacunata mandajcuna , mandashca shimita yachachijcuna , gentecunata mandajcuna huañuchingapajmi munanajurcami .
42019048	Ashtahuangarin Jesús villajujtaca , tucuilla gentecuna aligutapacha uyanajujpimi , imatapash na rurai usharca .
42020001	Shuj punllami , cashna tucurca : Diospaj huasi ucupi gentecunaman Jesús yachachijushpa , ali villaitapash villajujpimi , curacunata mandajcunapash , mandashca shimita yachachijcunapash , mandaj rucucunapash , Jesuspajman ñapash chayamurca .
42020002	Paicuna chayamushpami , Jesustaca cashna nishpa tapurca : — ¿ Pipaj ushaihuanda caicunataca , cashna rurajungui ? ¿ Pita chashna rurachun , candaca mandarca ? Villahuai — ninajurcami .
42020003	Shina nijpimi Jesusca , paicunatapash cashna nirca : — Ñucapashmi , cangunataca shujta tapugrini . Ñuca tapushcata tigrachihuaichi .
42020004	Juan bautizachunga , ¿ jahua pachamandachu cachamushcanga , na cashpaca runacunachu cachamushcanga ? — nircami .
42020005	Shina nijpimi , paicunapura cashna nishpa parlarinajurca : “ ¿ Ima nishunchita ? ‘ Juanga , jahua pachamanda cachamujpimi shamurca ’ nijpica : ‘ ¿ Imashpata pai villajujta na crircanguichi ? ’ ningami .
42020006	‘ Runacuna cachamujpillami shamurca ’ nijpipash , rumicunahuanmi tucuilla gentecuna ñucanchitaca huañuchinga . Chai gentecunaca : ‘ Juanga , Dios ima nishcata villajmi ’ ninajunmari ” nishpami parlarinajurca .
42020007	Shina parlarishpami : “ Maimandacha shamurcapash , na yacharipanllu ” ninajurca .
42020008	Shina nijpimi Jesusca , cashna nirca : — Ñucapash , maijambaj ushaihuan chashna rurajujtaca , na villashachu — nircami .
42020009	Chashna nishpallami Jesusca , cashna chimbapurashpa parlai callarirca : — Shuj runagumi , paipaj alpapi uvasta tarpurca . Alpata trabajaj shuj runacunaman chai alpata partido cushpami , unai unaipi tigramungapaj rirca .
42020010	Ña fucuna punllacuna pactajpimi , chai alpayu runaca , chai runacunataca uvas fucushcata carahuai nishpa apamugrichun , paipaj servijta cacharca . Ashtahuangarin chai servij runagutaca macashpami , imatapash na cushpa , chai runacunaca tigrachirca .
42020011	Chashna tigrachijpimi , chai alpayu runaca , cutin shuj servijta cacharca . Paitapash macashpa , ninanda rimashpa pingaichishpami , imatapash na cushpa , chai runacunaca tigrachirca .
42020012	Chashna tigrachijpica , caihuanga ña quimsatami cutin shuj servij runaguta cacharca . Ashtahuangarin paitapash chugringacaman macashpami , chagra ucumanda llujchishpa shitarca .
42020013	Chashna rurajpimi , uvas chagrayu runaca , cashna yarirca : ‘ ¿ Cunanga , imatata rurasha ? Ñuca juyashca churigutami cachagrini . Ñuca churiguta ricushpaca , napashchari imatapash rurangachu ’ yajurcami .
42020014	Ashtahuangarin alpata trabajaj chai runacunaca , chai churigu shamujujta ricushpami , paipura cashna ninajurca : ‘ Paimi , cai alpataca japinga . Cai alpata ñucanchi japingapaj , paita huañuchingapaj shamuichi ’ ninajurcami .
42020015	Chai churigutacarin , uvas chagramanda llujchishpami huañuchirca . Chashna rurashcamandaca , chai alpayu runaca , ¿ imatashi ruranga ?
42020016	Pai shamushpaca , chai runacunataca huañuchishpa tucuchishpami , uvas chagratapash shujcunaman cunga — nijurcami . Jesús chashna nijta uyashpami , gentecunaca : — ¡ Chashna rurachunga , Taita Diospash ama saquishcanman ! — ninajurcami .
42020017	Ashtahuangarin Jesusca , paicunata ricushpami cashna nirca : — Dios escribichishca Shimipica , cashnami nijun : Chaitaca , ¿ imashpashi chashna nijun ?
42020018	Maijambash chai rumipi urmashpaca , faquiringami . Shinallata maijambaj jahuapipash , chai rumi urmashpaca , ñutuitami ñutunga — nircami .
42020019	Paicunata uyachishpa , Jesús chashna chimbapurashpa parlashcata yachashpami curacunata mandajcunapash , mandashca shimita yachachijcunpash Jesustaca , chaipillata japingapaj munanajurca . Ashtahuangarin gentecunata manllashpami , na japi ushanajurca .
42020020	Paicunaca japingapaj munashpami , pacalla imatapash cashcatapacha rurajcunashnalla purishpa , Jesusta catiriashpa ricuchun runacunata cacharca . Imatapash Jesús nalita tigrachijpica , llactata mandashpa ushaita charijman japichingapaj nishpami , chashna cacharca .
42020021	Paicunaca , cashna nishpami Jesustaca tapunajurca : — Yachachij , canga imatapash cashcatapacha rimashpa yachachijujtami yachapanchi . Canga , nali causaj gentecunamambash , na agllashpami yachachijungui . Ashtahuangarin Taita Diospaj ñambi causachunmi , tucuicunaman na llullashpa yachachijungui .
42020022	Cesarman impuestota cunaca , ¿ ñucanchita mandashca shimipi nijunshna alichu , nachu ali ? — nishpami tapunajurca .
42020023	Ashtahuangarin imata tigrachijpipash juchachingapaj , chashna tapunajujta yachashpami , Jesusca cashna nirca : — ¿ Imashpata cangunaca , cashna pandachij shamuhuanguichi ?
42020024	Culquita apamuichi , ricusha . ¿ Pipaj ñavita , pipaj shutita cai culquipica tiajun ? — nishpa tapujpimi : — Cesarpajmi — ninajurca .
42020025	Shina nijpimi Jesusca , cashna nirca : — Cesarpaj cajpica , Cesarmanllatami cuna canguichi . Ashtahuangarin Taita Diospaj cajtaca , Taita Diosmanmi cuna canguichi — nircami .
42020026	Paicuna Jesusta chashna tapushpapash , tucuicunapaj ñaupajpi ima nalita tigrachishcatapash na tarishpami , manllarishpa upalla shayanajurca .
42020027	Chai jipami , Jesusta tapungapajmi huaquin saduceocunaca shamurca . Paicunaca : “ Huañushcacunaca na causaringachu ” nishpa purijcunami .
42020028	Paicunami , Jesustaca cashna nishpa tapunajurca : — Yachachij . Ñucanchita mandashpami , Moisesca cashna escribishpa saquishca : ‘ Shuj runaca , huahuacunata nara charishpami , paipaj huarmitaca saquishpa huañunga . Chai huarmitaca , paipaj cati huauqui cazarashpa , punda huauquipaj randi huahuacunata charichun ’ nishcami .
42020029	Ñucanchi llactapimi , canchis huauqui puracuna tiarca . Punda huauqui cazarashpaca , huahuacunata nara charishpallatami , huarmitaca saquishpa huañurca .
42020030	Chai huarmitaca , cati huauquimi cazararca . Paipash , huahuacunata nara charishpallatami huañurca .
42020031	Chaipaj jipa huauquipash , chashnallatami chai huarmihuan cazarashpalla huañurca . Chashnami , chai canchispura huauquicunaca , chai huarmihuan cazarashpapash , huahuata nara charishpallata huañurca .
42020032	Paicuna tucuilla huañushca jipami , chai huarmipash huañurca .
42020033	Chashnami chai canchispura huauquicunaca , chai huarmihuanlla cazaranajurca . Huañushcacuna causarimui punllapica chaicunapaca , ¿ maijambajta huarmi canga ? — nishpami tapunajurca .
42020034	Shina tapujpimi Jesusca , cashna nishpa tigrachirca : — Cai causaipillami cazarashpa causanajun .
42020035	Ashtahuangarin jipa causaiman apai tucujcuna , huañushcacunapaj chaupimanda causachi tucujcunaca , na cazarangachu . Cazaranaca , napacha tiangachu .
42020036	Paicunaca , cutinga na huañushpami , angelcunashna causanajunga . Taita Dios causachijpimi , paipajlla huahuacuna causanajunga .
42020037	Huañushcacuna causarinataca , Moisespashmi yachachirca . Chaitaca , zarza yuramanda parlashpa pai escribishcapimi yachachijun . Chaipimi cashna nijun : ‘ Jatun Diosca , Abrahambaj , Isaacpaj , Jacobopaj Taita Diosmi ’ mijunmi .
42020038	Taita Diosca , huañushcacunapaj Taita Diosca na canllu . Ashtahuangarin causajcunapaj Diosmi . Diospaj ñaupajpica , tucuicunami causanajun — nijurcami .
42020039	Shina nijpica : — Yachachij , canga aligutamari ningui — nishpami , mandashca shimita yachachijcunaca , huaquingunaca ninajurca .
42020040	Jesús chashna nijpimi , pipash ashtahuan tapuitaca , na usharca .
42020041	Jesusca , paicunataca cashna nishpami tapurca : — Gentecunaca , ¿ imashpata Quishpichij Cristoca : ‘ Ñaupa taita Davidpaj churimi canga ’ ninajun ?
42020042	Davidllatami , Salmos libropica cashna nijurca :
42020045	Tucuilla gentecuna uyanajujpimi Jesusca , paipaj yachajujcunaman cashna nishpa villajurca :
42020046	“ Mandashca shimita yachachijcunataca , napacha catinachu canguichi . Paicunaca , chaqui pundacaman churajunata churajushpami , cushijushpa purinajun . Paicunataca , plazacunapipash alillachu capanguichi ninajuchunmi munan . Tandanajuna huasicunapipash , paicunata alicachishpa ricunajuchunmi , ñaupajpi tiarinajun . Shinallata boda huasicunapipash , alipilla tiarishpami purinajun .
42020047	Sapalla huarmicunapaj huasicunatapashmi , langanshna tucuchinajun . Chashna rurashpaca , alipi ricuringapaj yashpami , Diostaca unai unaita mañaj tucunajun . Paicunaca , chashna cashcamandami , ashtahuan ninanda llaquichi tucunajunga ” nijurcami .
42021001	Jesusca , charij runacuna Diosman culquita carashpa churana cajonbi culquita churanajujtami ricujurca .
42021002	Shina ricujushpaca imagutapash na charij , sapalla mamagupash , ishcai yuraj culquiguta churajujtami ricurca .
42021003	Shina ricushpami Jesusca , cashna nirca : — Na llullashpami , cangunataca cashna nini : Cai sapalla mamaguca , imagutapash na charij cashpapash , caishuj gentecuna culquita carashpa churashcatapash yalitami cararca .
42021004	Ashtahuangarin caishujcunaca , charij cashpapash , puchutallami churanajurca . Chai sapalla mamaguca , imagutapash na charij cashpapash , micunaguta pai randingapaj charijushca culquigutami , tucuillata Taita Diosman carashpa churarca — nircami .
42021005	Diospaj huasitaca , juyailla rumicunahuan rurashcata Diosman imatapash carashpa juyailla alichishcatami , huaquingunaca parlanajurca . Chai parlajcunatami , Jesusca cashna nirca :
42021006	— Canguna cunan ricunajuj chaicunata tucuchina punllacuna na chayamungami . Caipica , shuj rumillapash chai jahuan , chai jahuan na quedangachu . Tucuillami urmachi tucunga — nircami .
42021007	Chai jipami Jesusta paipaj yachajujcunaca , cashna nishpa tapurca : — Yachachij , ¿ ima horata chashna ninan llaquicunaca tianga ? ¿ Imata ricushpata , can villashcacuna ña pactamujushcataca yachana canchi ? — ninajurcami .
42021008	Shina nijpimi Jesusca , cashna nijurca : — Ricuichi , ama umachi tucungapajmi , aliguta yarishpa causana canguichi . Ashtacacunami : ‘ Ñucami , Quishpichij Cristo cani ’ nij tucushpa , ñuca shutipi shamunajunga . Paicunami : ‘ Cunanga , chai punllacunaca ñami chayamujun ’ ninajunga . Ashtahuangarin chashna nijpica , na catinallachu canguichi .
42021009	‘ Ninanda macanajushpami huañunajun , llactapi causaj puracunallatami macanajunajun ’ nijta uyashpapash , na manllarinachu canguichi . Chai llaquicunarami , punda pactanapacha . Chashna cashpapash , tucurimui punllapachaca nara chayamungachu — nijurcami .
42021010	Shina nishpallami Jesusca , cashnatapash nijurca : — Shuj llactapi causajcunahuan , caishuj llactapi causajcunahuanmi macanajunga . Shinallata llactata jatun mandaj puracunapashmi macanajunga .
42021011	Shinallata alpa mama ninanda chujchushpa tucuchijuipash , ninan yarjaipash , millai ung : uicunapash , shuj shuj llactacunapimi tianga . Shinallata jahua pachamandaca , jatun manllanayaimi imapash ricurimunga .
42021012	Chashna llaquicunaca nara tiajpillatami , cangunataca japishpa , catiriashpa llaquichinajunga . Shina rurashpami cangunataca , tandanajuna huasicunapi saquiringa . Shinallata prezuna huasipipash churagringami . Ñucata catinajushcamandami , llactata mandajcunapaj ñaupajmambash , jatun mandajcunapaj ñaupajmambash apai tucunguichi .
42021013	Chaipica , paicunamambash ñucamanda villanguichi .
42021014	Cangunata apajpica , ñucanchita cacharichun imatashi nishun yashpaca , na chaitara punda yarinachu canguichi .
42021015	Ñucami , canguna imata rimanatapash , ali yachaitapash carasha . Chashna rimajpimi , cangunata fiñajcunaca na chashnachu nishpa upallayachitaca na ushanga .
42021016	Cangunataca , cangunapaj taita , mamallata , huauquicunallata , familiacunallata , cangunapaj ali cumbacunallatami , huañuchijcunaman japichinga . Chashna rurajpimi cangunataca , huaquingunataca huañuchinga .
42021017	Ñuca shutipi catinajujpimi cangunataca , tucui gentecuna na ricunayachinga .
42021018	Ashtahuangarin cangunapaj umamandaca , shuj ajchallapash na chingangachu .
42021019	Chai llaquicunata ali shunguhuambacha apanajushpallami , cangunapaj almata quishpichinguichi .
42021020	Jerusalendaca , ashtaca soldadocunami , chaupipi churanga . Chaita ricushpaca , tucuchigrimbachami yanguichilla .
42021021	Judea llactapi causajcuna chaita ricushpaca , urcucunapi pacajungapaj richun ninimi . Jerusalenmandapash , tucuilla richun . Pambacunapi purinajujcunapash , puebloman cutinga ama tigrachun ninimi .
42021022	Chai punllacunapica , Dios escribichishca Shimipi villajunshna , Dios ninanda llaquichina punllacunami pactamunga .
42021023	Chai punllacunapica , vijsayu huarmicunapash , llullu huahuata viñachinajuj huarmicunapash , ¡ aij imachari tucunga ! Cai llactapi causajcunata Dios ninanda fiñashpa llaquichijujpimi , ninan llaquicunata apanajunga .
42021024	Paicunaca , espadahuanmi huañuchi tucunga . Shinallata , tucui llactacunamanmi prezu apanajunga . Jerusalendaca , na israelcuna tucuchinajuchun Dios paicunaman saquijpimi , chai punllacuna pactangacaman mandashpa tianajunga .
42021025	Chai jipami indipash , lunapash , luzerocunapash manllanayai tucushpa ricuringa . Mama cuchapash ninanda huacajushpami , caiman chaiman shitarijunga . Chaimandami cai pachapi causajcunaca , ninan llaqui japijpi pandarinajunga .
42021026	‘ Cai pachapica , manllanayai llaquicunami ashtahuan tiagrin ’ nishpa manllarishpami , gentecunaca ña huañugrijunshna tucunajunga . Shinallata ninan ushaihuan jahua pachapi tiajcunapash , ninandami cuyunga .
42021027	Chai jipallami , Runa Aichayu tucushca ñucataca , fuyupi shamujujta tucuicuna ricunga . Ninan ushaihuan , punchapamba shamujujtami ricunga .
42021028	Chashna llaquicuna ricuri callarijpica , cangunata quishpichina punllami ñalla chayanga . Shinamandami , ashtahuan shinlli tucushpa vichai ricuna canguichi — nijurcami .
42021029	Jesusca , cashnatapash chimbapurashpami parlajurca : — Jigos yuratapash , shuj yuracunatapash ricushpami , cashnata yarina canguichi :
42021030	Chai yuracunapi fangacuna jundajta ricushpaca , tamia pascarina punllacuna chayamujtami yachanguichi
42021031	Chashnallatami chai tucui llaquicunata ricushpaca , Taita Dios mandana ña pactamujujta yachana canguichi .
42021032	Na llullashpami , cangunataca cashna nini : Cunan viñaicuna nara huañujpillatami , ñuca villajushca shimicunaca pactanga .
42021033	Jahua pachapash , cai pachapash tucuringami . Ashtahuangarin ñuca rimashca shimicunaca , napacha tucuringachu .
42021034	Ricui , cangunallata aliguta yarishpami , causana canguichi . Cangunapaj shungu ama shinlliyachunmi , ninanda micushpa , machashpa , cai causaipilla imatapash ninandapacha rurashpa charijyangapaca , napacha munana canguichi . Ñuca shamuna punllara cungashcapi , cangunata japij shamunman .
42021035	Chai punllami , tucui cai pachapi causanajuj gentecunataca , tuglla japinshna tucuillata japinga .
42021036	Ashtahuangarin cangunaca na puñushpami , Diostaca mañariana canguichi . Shina causashpami , chai tucui llaquicuna japij shamujujmandaca , canguna quishpirishpa , Runa Aichayu tucushca ñucapaj ñaupajpi shayarimui ushanguichi — nijurcami .
42021037	Jesusca punllapica , Diospaj huasipimi yachachijurca . Tutayajpica , Olivos shuti urcupi pacaringapajmi rin carca .
42021038	Diospaj huasi ucupi Jesús yachachijujta uyangapaca , tucuilla gentecunami paipajman tutamandata tandanajumun carca .
42022001	Levadura illaj tandata micuna pascua fiesta punllami , ña chayamujurca .
42022002	Curacunata mandajcunapash , mandashca shimita yachachijcunapash , gentecuna fiñanata manllashpami , Jesusta imashna japishpa huañuchinata parlarinajurca .
42022003	Iscariote nishca Judas shuti runapaj shungumanmi , Satanasca ñapash yaicura . Chai runaca , Jesuspaj chunga ishcai yachajuj purami carca .
42022004	Paimi , curacunata mandajcunapajman , Diospaj huasita cuidajcunata mandajcunapajman rirca . Shina rishpami , paicunaman Jesusta imashna japichinatapash parlajurca .
42022005	Chashna parlajpimi ninanda cushijushpa : “ Canmanga , culquiguta cupashunllami ” ninajurca .
42022006	Shina nijpica ari nishpami , gentecunamanda huashalla , imashna Jesusta japichinata yariashpa , Judas runaca purijurca .
42022007	Levadura illaj tandata micuna fiesta punllami chayarca . Chai punllapica , pascua punllata yarishpa llamaguta huañuchinapachami carca .
42022008	Chai punllapimi : — Pascua punllapi micungapaj alichigrichi — nishpa Jesusca , Pedrotapash , Juandapash cacharca .
42022009	Shina cachajpimi : — Pascua punllapi micungapaca , ¿ maipita alichinajuchun munangui ? — nishpa Jesustaca tapunajurca .
42022010	Shina tapujpimi Jesusca , paicunata cashna nijurca : — Ricuichi . Jerusalén puebloman canguna chayanajushpaca , yacu funduta aparishca shuj runagutami tuparinguichi . Chai runaguta catishpa , pai maijan huasiman yaicujpipash , yaicunguichilla .
42022011	Chai huasiyu dueñotaca , cashna ninguichi : Ñucanchita Yachachijmi : ‘ Pascua punllapi micunataca , ¿ maijan ucupita ñuca yachajujcunandi micupashun ? ’ nishpa cachamupan ninguichi .
42022012	Shina nijpimi , chai huasiyu dueñoca , jahua altibajopi ña alichishcalla , shuj jatun ucuta cangunaman ricuchinga . Chai ucupica , ñucanchi micungapaj alichinguichilla — nishpami cacharca .
42022013	Paicuna rishpaca , Jesús imashna nishcashnami tarigrirca . Chai huasi ucupimi , pascua punllapi micunataca alichinajurca .
42022014	Ña micuna horas chayajpica , paimanda villajcunandimi , Jesusca micungapaj tiarirca .
42022015	Chaipimi Jesusca , cashna nirca : — ¡ Nara ñuca llaquichi tucushpallata , cai pascua punllapi cangunahuan micungapaca , ninandapachami munarcani !
42022016	Cangunataca , cashnami nini : Cai micunagutaca , Taita Dios mandajuj llactagupi micuna punlla chayangacaman , cutinga na micushachu — nircami .
42022017	Jesusca copata japishpa , Diosta pashi nishca jipaca , cashnami nirca : — Cai copata japishpa , cangunapura asha ashagu ufiaichi .
42022018	Cangunataca cashnami nini : Uvas vinotaca , Taita Dios mandana punlla chayamungacaman , cutinga na ufiashachu — nircami .
42022019	Shina nishpallami Jesusca , tandatapash japishpa , Diosta pashi nirca . Chai tandata chaupishpami , paipaj yachajujcunaman carashpa , cashna nirca : — Caica , cangunapaj ali cachun chaupirina ñuca cuerpomi . Ñucata yarishpa , cashnata rurashpa catinguichilla — nijurcami .
42022020	Ña micushca jipaca , copatapash japishpami , Jesusca cashna nijurca : — Cai vino copaca , cangunapaj ali cachun jicharina ñuca yahuarmi . Caihuanmi Diosca , gentecunahuan shuj mushujta ari nishcata pactachigrin .
42022021	Ashtahuangarin ñucata japichigrijuj runaca , ñucahuanmi caipi micushpa tiajun .
42022022	Na llullashpami nini . Runa Aichayu tucushca ñucataca , Dios munashcashnami huañuchinajunga . Ashtahuangarin ñucata japichij runaca , ¡ aij imachari tucunga ! — nircami .
42022023	Jesús chashna nijpimi : — ¿ Maijanshi paitaca japichigrinchi ? — nishpa , paicunapura nirinajurca .
42022024	Chai jipami , Jesuspaj yachajujcunaca : — ¿ Maijanshi ashtahuan alicachi tucushpa causanchi ? — nishpa , paicunapura nirinajurca .
42022025	Ashtahuangarin Jesusca , paicunataca cashnami nijurca : — Llactacunata jatun mandajcunami , llactapi causajcunataca , ninanda mandashpa charin . Shinallata llactacunata mandajcunami : ‘ Aligutami mandajun ’ ni tucushca causan .
42022026	Ashtahuangarin cangunaca , na chashna causanachu canguichi ninimi . Canguna purapi maijambash punda cashpaca , jipa huambrashnalla imatapash rurachun ninimi . Mandaj cashpapash , servij runashnalla servishpa causachun ninimi .
42022027	¿ Micungapaj tiarijchu jatun canga ? Na cashpaca , ¿ micunata yalichijujchu jatun canga ? Micungapaj tiarijmi jatun . Ashtahuangarin ñucami , canguna purapica servij runagushna tiajuni .
42022028	Cangunami ñucahuanga , ima llaquicunata cashpapash , apashpa purircanguichi .
42022029	Chaimandami , ñuca Taita ñuca mandajuchun ushaita carashcashnallata , cangunamambash mandachun ushaita carani .
42022030	Ñuca mandajuj llactapi cangunapash ñucahuan tiarishpa micugrichun , ufiagrichunmi chashna carani . Chaipimi , mandangapaj tiarinapi tiarishpa , chunga ishcai Israel aillucuna imata rurashcatapash ricuchinguichi — nijurcami .
42022031	Apunchi Jesusca , cashnatapashmi nirca : — Simón , Simón ricui , Satanasmi cangunataca , trigotashna shushungapaj ña mañagrishca .
42022032	Ashtahuangarin ñucata crishpa aliguta catichunmi , canmandaca Diosta ninanda mañarcani . Ñucata aliguta crishpa cutin tigrarishpaca , cambaj huauquicuna ñucata tucui shunguhuan catichun yachachipangui — nircami .
42022033	Shina nijpimi Simonga , cashna nirca : — Apunchi Jesús , prezuna huasiman canda apajpipash , catiriami ripasha . Huañuchi tucugrina cajpipash , canhuan huañuchi tucugrishallami — nircami .
42022034	Shina nijpimi Jesusca , cashna nirca : — Pedro , candaca cashnami nini : Nara gallo candajpillatami , ñucataca na rijsinichu nishpa canga , quimsacaman cunan tutallata nigrihuangui — nircami .
42022035	Paipaj yachajujcunataca , cashnami nirca : — Cangunataca , cucavi muchilatapash , culqui muchilatapash , chaquipi churajunatapash ama apashpa richunmi mandarcani . Shina cachajpica , ¿ imagupajpash illajchu purircanguichi ? — nishpami tapurca . Shina tapujpica : — Imagupajpash na illaparcachu — ninajurcami .
42022036	Shina nijpimi Jesusca , paicunata cashna nirca : — Ashtahuangarin cunanga , cucavi muchilata charishpaca apanguichilla . Culqui muchilata charishpapash , apanguichilla . Espadata maijambash na charishpaca , jahualla churajuriajta jatushpa randichi .
42022037	Cangunataca , cashnami nini : Dios escribichishca Shimipica : ‘ Nalita rurajcunahuanmi , tandachishca canga ’ nijunmi . Chaica ñucapi pactanarami . Ñucamanda imata villashpa escribishcapash , pactanapachami — nircami .
42022038	Shina nijpimi , paipaj yachajujcunaca : — Ishcai espadata ñami charinchi , Apunchi Jesús — ninajurca . Shina nijpimi , Jesusca : — Shinalla saquichi — nirca .
42022039	Jesús chaimanda llujshishpaca , Olivos shuti urcuman rishpa purij cashpami , chaiman rirca . Paipaj yachajujcunapashmi , catishpa rinajurca .
42022040	Chai pushtuman chayashpami , cashna nirca : — Cangunata imapash nalita rurana munai ama japij shamuchun , Diosta mañaichi — nircami .
42022041	Shina nishpallami , paicunapaj ñaupajmanda rishpaca , rumita huaracahuan shitajpi urmanacamanshna rishpa , Diosta mañangapaj Jesusca cungurirca .
42022042	Cashna nishpami mañarca : — Ñuca Taitalla , jayajta ufianshna cai llaquita na apachun munashpaca , yalichihuai . Ashtahuangarin ama ñuca munashcata rurapaichu , cambaj munaita pactachipai — nircami .
42022043	Shina mañajujpimi , jahua pachamanda shuj ángel ricurishpa shinllichirca .
42022044	Paica , ninanda llaqui llaqui tucushpami , Diostaca ashtahuan tucui shunguhuan mañarca . Shina mañajpimi jumbipash , yahuarshnalla alpaman ninanda shutujurca .
42022045	Shina mañajushpa jatarishpaca , paipaj yachajujcunapajmanmi shamurca . Paicunataca , llaquihuan puñushpa yalishcatami japij shamurca .
42022046	Shinamandami paicunataca , cashna nirca : — ¿ Imashpata puñunajunguichi ? Cangunata imapash nalita rurana munai ama japij shamuchun , jatarishpa Diosta mañaichi — nircami .
42022047	Chashna nijpimi , chunga ishcai yachajuj puramandallata , Judas shuti runaca , ashtaca runacunahuan Jesustaca , alillachu capangui nishpa muchangapaj quimirirca .
42022048	Shina rurajpimi Jesusca , cashna nirca : — Judas . ¿ Runa Aichayu tucushca ñucataca , muchashpachu japichihuangui ? — nircami .
42022049	Chai paihuan shayanajuj puramandaca , Jesusta imata ruragrinajujta ricushpami , cashna ninajurca : — ¿ Caicunataca , espadahuan chugrichishunllachu , Apunchi Jesús ? — ninajurcami .
42022050	Shina nishpallami , paicuna puramanda shuj runaca , curacunata mandajta servij runataca , ali lado rinri muchurijta huactarca .
42022051	Shina muchujpimi Jesusca , cashna nirca : — Ña shinalla saquichi — nishpami , chai runapaj rinripi tacarishpa alichirca .
42022052	Jesusta prezu apangapaca , curacunata mandajcunapash , Diospaj huasita cuidajcunata mandajcunapash , mandaj rucucunapashmi shamushca carca . Paicunatami , Jesusca cashna nijurca : — ¿ Shuhuatashnachu japingapaj espadacunahuan , caspicunahuan cangunaca shamunguichi ?
42022053	Punllandi Diospaj huasipi cangunahuan cajpipash , ñucata na japishpami purircanguichi . Ashtahuangarin yana yana tutapi mandajuj yarichijpimi , cunanga cashna japij shamuhuashcanguichi — nijurcami .
42022054	Jesusta japishpaca , curacunata mandajpaj huasimanmi apanajurca . Ashtahuangarin Pedroca , caru carullami catishpa rijurca .
42022055	Chai huasi chaupi patiopi ninata japichishpa muyundi tiarinajujpimi , Pedropash paicunahuan tiarirca .
42022056	Chai nina ladopi Pedro tiajujpimi , shuj servij cuitsa ricushpaca , cashna nirca : — Cai runapashmi , chai runahuan purijurca — nircami .
42022057	Ashtahuangarin paica : — Jala , chai runataca rijsitapash na rijsinica — nishpami llullarca .
42022058	Chai jipallami , shuj runapash Pedrota ricushpaca : — Cambashmi , chai runata catij purallata cangui — nirca . Shina nijpimi , Pedroca : — Jala , ñucaca na canichu — nirca .
42022059	Shuj horas jipallami , shuj runapash shinllitapacha cashna nirca : — Cai runatapashmi , chai runahuan purijujtapacha ricurcani . Paipash Galilea llactamandami — nircami .
42022060	Shina nijpimi , chai runataca Pedroca : — Runacarin , imatachari nijunguipash , na yachanichu — nirca . Chashna nijujpillatami , galloca ñapash candarca .
42022061	Shina candajhuanmi Apunchi Jesusca , Pedrota tigrarishpa ricurca . Shina ricujpimi , Apunchi Jesús villashca shimicunata yarirca . Jesusca , cashnami nishca carca : “ Narapash gallo candajpillatami , canga ñucataca quimsacaman , na rijsinichu nigrihuangui ” nishcami carca .
42022062	Shina yarishpami , canllaman llujshishpa Pedroca , ninandapacha llaquirishpa huacarca .
42022063	Jesusta cuidashpa charinajuj runacunaca , pugllashpa asishpami huactanajurca .
42022064	Paicunaca , Jesuspaj ñavita finduhuan huatashpami : — ¿ Pita huactarcanchi ? Villayari — ninajurca .
42022065	Jesustaca , ashtahuan nalicachishpami , shimi llujshishcata rimanajurca .
42022066	Ña punllayajpimi , israelcunata mandaj rucucunapash , curacunata mandajcunapash , mandashca shimita yachachijcunapash tandanajurca . Paicunami , mandaj puracunalla tandanajushcapaj ñaupajman Jesustaca apanajurca . Chaipimi cashna ninajurca :
42022067	— ¿ Canllu , Quishpichij Cristo cangui ? Villairi — ninajurcami . Shina nijpimi Jesusca , paicunata cashna nirca : — Chaimi cani nijpipash , cangunaca na crinachu canguichi .
42022068	Cangunata ñuca tapujpipash , upalla uyanguichimanllami , cacharitallapash na cacharihuanguichimanllu .
42022069	Ashtahuangarin Runa Aichayu tucushca ñucami , ninan ushaita charij Taita Diospaj ali lado maquipi cunanmandaca tiajugrisha — nircami .
42022070	Shina nijpimi : — Shinaca , ¿ canga Taita Diospaj Churipachachu cangui ? — nishpa , tucuicuna tapunajurca . Shina tapujpimi , Jesusca : — Ñuca chaipacha cajtaca , cangunallatami ninajunguichi — nirca .
42022071	Shina nijpimi , paicunapura cashna ninajurca : — ¿ Shujcuna ashtahuan villachun minishtinchirachu ? Paipaj shimihuanllata chashna nirijujtaca , ñucanchillata ña uyanchimi — ninajurcami .
42023001	Chashna nishpallami , tucuilla chai gentecunaca jatarishpa , Pilatopaj ñaupajman Jesusta apashpa rinajurca .
42023002	Pilatopajman chayashpaca , Jesusta juchachishpami , cashna villai callarirca : — Cai runataca , ñucanchi llactapi causajcuna fiñanajui jatarichun yachachijujtami japircanchi . Paica , cashna nishpami yachachishpa purijun : ‘ Cesarman impuestotaca , na cunachu canguichi . Ñucamari , jatun mandaj Quishpichij Cristo cani ’ nijunmi — ninajurcami .
42023003	Shina ninajujpimi : — ¿ Canllu Judea llactapi causajcunata Jatun Mandaj cangui ? — nishpa , Pilatoca tapurca . Shina tapujpica , Jesusca : — Canllata ñamari chashna ningui — nircami .
42023004	Shina nijpimi : — Cai runataca , ima nalita rurashcatapash na japinichu — nishpa , curacunata mandajcunamambash , gentecunamambash Pilatoca villarca .
42023005	Shina nijpicarin ashtahuan ninanda juchachishpami , cashna ninajurca : — Gentecuna fiñanajui jatarichunga , Galilea llactapimari , cai runaca caparishpa yachachishpa callarirca . Cunanga , cai Judea llactapipash , tucui muyundipimari chashnallata rurajun — ninajurcami .
42023006	“ Galilea ” ninajujta Pilato uyashpami : — ¿ Cai runaca , Galilea llactamandachu ? — nishpa tapurca .
42023007	Jesustaca , Galilea llactamanda cajta yachashpami , chai Galilea llactata mandaj Herodespajman , Pilatoca cacharca . Herodespash , chai punllacunapica , Jerusalenbimi carca .
42023008	Herodesca , Jesusta ricushpami , ninandapacha cushijurca . Jesusmanda imatapash parlanajujta uyashpami Herodesca , Jesusta ricungapaj munashpa , unaitapacha shuyajurca . Paica , Jesús imatapash rurajtaca ricushallatami yashpami shuyajurca .
42023009	Herodesca , Jesusta ricushpaca ninandami imatapash tapujurca . Ashtahuangarin Jesusca , imatapash na tigrachircachu .
42023010	Chaipica , curacunata mandajcunapash , mandashca shimita yachachijcunapash , ninandapachami Jesustaca juchachishpa rimanajurca .
42023011	Shinamandami Herodespash , paipaj soldacunapash Jesustaca , punchapamba churajunata churachishpa , yangapi churashpa na cazushpa asinajurca . Chashna rurashpami , Pilatopajman cutin tigrachishpa , Jesustaca cacharca .
42023012	Chai punllami Pilatohuan , Herodeshuanga cutin ali tucunajurca . Paicunaca , pundaca fiñanajushpami causashca carca .
42023013	Chai jipami , curacunata mandajcunapash , llactata mandajcunapash , gentecunapash tandanajuchun , Pilatoca cayachun mandarca .
42023014	Chaicuna tandanajujpimi , Pilatoca cashna nirca : — Cangunami cai runataca : ‘ Gentecuna fiñanajui jatarichunmi yachachijun ’ nishpa apamurcanguichi . Cangunapash uyajtami , canguna juchachishcataca , cai runata tapuchircani . Ashtahuangarin nalita rurashcataca , imatapash na tarinichu .
42023015	Cai runa nalita rurashcataca , Herodespash na tarishpami , ñucanchipajmanllata tigrachimushca . Ricuichi , cai runaca pai huañuchi tucungapaca , ima nalitapash na rurashcachu .
42023016	Cunanga , astichishpallami cacharigrini — nijurcami .
42023017	Pascua fiesta punllacuna chayamujpica , shuj prezu tiajuj runata cacharishpami Pilatoca , gentecunata cushichinata yacharca .
42023018	Ashtahuangarin : — ¡ Chai runataca huañuchilla , Barrabás shuti runatami cacharichun munanchi ! — nishpami , tucuilla gentecuna ninanda caparinajurca .
42023019	Chai Barrabás shuti runaca , pueblopi macanajuchishcamanda , shuj runata huañuchishcamandami , prezuna huasipi tiajurca .
42023020	Pilatoca , Jesusta cacharingapaj munashpami , gentecunata cutin tapurca .
42023021	Chashna tapujpicarin : — ¡ Chai runataca , cruzpi chacatailla , chacatailla ! — nishpami , gentecunaca ninandapacha caparinajurca .
42023022	Shina caparinajujpimi , caihuanga ña quimsacaman tapushpa , Pilatoca cashna nirca : — ¿ Cai runaca , ima nalitata rurashcayari ? Pai huañuchi tucungapaca , ima nalita rurashcatapash na tarinichu . Cunanga , astichishpallami cachagrini — nircami .
42023023	Ashtahuangarin gentecunapash , curacunata mandajcunapash : — Chacataipacha — nishpa ninandapacha caparishpami , Pilatotaca misharca .
42023024	Shinamandami Pilatoca , paicuna imata rurangapaj mañashcata rurachun saquirca .
42023025	Shina nishpallami , paicuna cacharipai nishpa mañashca runatara cacharirca . Chai runaca , shujcunata macanajuchishcamanda , huañuchishcamandami , prezuna huasipi tiajurca .
42023026	Jesusman cruzta apachishpa rinajushpami , pambamanda tigramujuj shuj runata tuparirca . Chai runamanmi , cruzta aparishpa Jesusta catishpa richun apachinajurca . Chai runaguca , Cirene pueblomanda Simón shuti runami carca .
42023027	Jesusta catishpa rinajuj ashtaca gentecunaca , huarmicunapash ashtacacunami rinajurca . Paicunami , Jesustaca ninanda llaquishpa , caparishpa huacashpa catinajurca .
42023028	Ashtahuangarin Jesusca , paicunata tigrarishpa ricushpami , cashna nijurca : — Jerusalenmanda huarmicuna , ñucamandaca na huacanachu canguichi . Ashtahuangarin cangunamanda , cangunapaj huahuacunamandami , huacana canguichi .
42023029	Ricuichi : ‘ Na vijsayu tucushpa , huahuata na tarij huarmicunaca , ninanda cushijunguichi ’ nina punllacunami chayamunga .
42023030	Chai punllacuna chayamujpica , huañungapaj munashpami , urcucunataca : ‘ Llapihuaichi ’ ninajunga . Lomacunatapash : ‘ Pambahuaichi ’ ninajungami .
42023031	Verde quirushna causajujtapash cashna llaquichinajushpaca , ¿ chaquishca quirushna causajcunatacarin , imashnashi ashtahuan llaquichinga ? — nijurcami .
42023032	Jesusta huañuchingapaj apanajushpaca , huañuchij runacunatapash , ishcai puratami huañuchingapaj apanajurca .
42023033	Uma Tullu shuti lomaman chayashpami , Jesustaca cruzpi chacatanajurca . Jesustaca chaupipi churashpami , shujtaca ali ladoman , shujtaca lluqui ladoman churashpa , huañuchij runacunatapash chacatanajurca .
42023034	Chashna ruranajujpimi Jesusca , cashna nirca : — Ñuca Taitalla , caicunaca na yachaimandami cashna ruranajun , cungapailla — nircami . Soldadocunaca , paicunapura suerteta rurashpami , Jesuspaj churajunataca chaupirinajurca .
42023035	Gentecunaca , imashna rurajtami ricushpa shayanajurca . Mandajcunapash , Jesustaca nalicachishpa asishpa ricushpami , cashna ninajurca : — Shujcunataca quishpichircallami . Ñucanchita quishpichijuchun , Taita Dios agllashca Quishpichij Cristo cashpaca , paillata quishpiri ushanmanmi — ninajurcami .
42023036	Soldadocunapash , Jesustaca na cazushpa asishpami , paipajman quimirishpa , vinagreta ufiachingapaj munanajurca .
42023037	Chashna rurashpami : — Judea llactapi causajcunata jatun Mandaj cashpaca , canllata quishpiriyari — ninajurca .
42023038	Jesús chacatariajuj jahuapipash : “ CAICA , JUDEA LLACTAPI CAUSAJCUNATA JATUN MANDAJMI ” nishpami , tablapi escribishcata churashca carca . Chai shimicunataca griego , latín , hebreo rimaicunapi escribishcami carca .
42023039	Jesushuan chacatai tucushpa huarcurianajuj puramanda nalita ruraj shuj runaca , paita ninanda nalicachishpami , cashna nijurca : — Canga , Quishpichij Cristo cashpaca , canllata quishpirishpa , ñucanchitapash quishpichiyari — nircami .
42023040	Shina nijpimi caishuj runaca , chai runata jarcashpa rimashpa cashna nirca : — Taita Diostaca , ¿ nachu canga manllangui ? Cambash , chashnallatami ninanda llaquichi tucujungui .
42023041	Ñucanchica nalita rurashcamanda , ninanda llaquita apanapacha cashpami , cashna llaquichi tucunajunchi . Ashtahuangarin cai runaguca , ima nalitapash na rurashcachu — nircami .
42023042	Shina nishpallami , Jesustaca : — Can mandangapaj shamushpaca , ñucata yarihuangui — nirca .
42023043	Shina nijpimi Jesusca , chai runagutaca cashna nirca : — Na llullashpami , candaca cashna nini : Cunanllatami , paraíso juyailla llactagupi ñucahuan cangui — nircami .
42023044	Chaupi punllamandaca , chishi quimsa horascamanmi , tucui cai pachaca yana yana tucurca .
42023045	Indipash yanayarcami . Diospaj huasi ucupi huarcushpa quilpashca jatun fachapash , chaupipimi liquirirca .
42023046	Chai jipaca Jesusca , ninanda caparishpami : — Ñuca Taitalla , cambaj maquipimi , ñuca espiritutaca mingapani — nirca . Shina nishpalla huañurcallami .
42023047	Chashna tucujujta patsaj soldadota mandaj ricushpaca , Taita Diosta ninanda alicachishpami : — Cai runaguca , imatapash cashcatapacha rurajmi cashca — nirca .
42023048	Ricungapajlla rishca gentecunapash , chashna tucujujta ricushpaca , ninanda llaquirishpa pechotapash huactarishpami tigranajurca .
42023049	Ashtahuangarin Jesusta rijsijcunaca , Galilea llactamandapachami tucuilla paita cumbashpa shamurca . Chai huarmicunaca , chashna tucujtaca carumandami ricushpa shayanajurca .
42023050	Judea llactapi tiaj Arimatea shuti pueblomanda José runagupash , chaipimi carca . Paica , ali runagu cashpami , imatapash cashcatapacha rurashpa causajurca . Paica , mandaj puralla tandanajuj purami carca .
42023051	Chaipura cashpapash Joseca , paicunalla parlarishpa nalita rurajpimi , napacha alichu nijurca . Paica , Taita Dios mandajuna punllacuna chayamunatami , cushijushpa shuyajurca .
42023052	Chai runagumi , Pilatopajman rishpa , Jesús huañushcaguta pambangapaj mañarca .
42023053	Paimi , Jesús huañushcaguta cruzmanda uriajuchishpa , jatun fachahuan pilluchishpa , jaca rumipi rurashca utujupi churarca . Chaipica , pitapash nara pambashcachu carca .
42023054	Chai punllapica , samana punlla chayajujpi , imatapash tucuita aliguta alichina punllami carca .
42023055	Galilea llactamandapacha Jesusta cumbashpa shamushca huarmicunapashmi , Jesús huañushcaguta apajujpica , catishpa rinajurca . Paicunami , Jesús huañushcata maijan utujupi churajtapash ricunajurca .
42023056	Paicuna chaimanda tigrashpaca , mishquillagu ashnajuj jambicunatapash , aceitetapash aliguta alichishpallami , mandashca shimipi nijunshna samana punllapica samanajurca .
42024001	Domingo tutamandatami chai huarmicuna , Jesusta pambashca utujuman chayanajurca . Paicuna alichishca mishquillagu ashnajuj jambicunata apashpami shamunajurca . Paicunataca , shuj huarmicunapash cumbashpami shamunajurca .
42024002	Paicuna chayashpaca , utujuta jarcashca rumita suchuchishcatami tupagrirca .
42024003	Utujuman paicuna yaicushpaca , Apunchi Jesús huañushcagutaca na tarircachu .
42024004	Paicuna ninandapacha manllarishpa shayanajujpimi , cashna tucurca : Ishcaipura runacunami , juyailla punchapamba churajunata churajushca ñapash shayarimurca .
42024005	Chai huarmicunaca , ninandapacha manllarishpami , alpaman urai cumurinajurca . Chai runacunaca , cashnami ninajurca : — Causajujtaca , ¿ imapashpata huañushcacunapaj chaupipi mascaj shamunguichi ?
42024006	Paica na caipichu , ñami causarishca . Galilea llactapi cangunahuan purijushpa , cashna villashcataca yaripaichiyari :
42024007	‘ Runa Aichayu tucushca ñucataca , juchayu runacunaman japichijpi , chacatai tucushpa huañunapachami cani . Chashna huañuchijpipash , quimsa punllahuanga causarishallami ’ nishpami villajurca — ninajurcami .
42024008	Shina nijpimi chai huarmicunaca , Jesús villajushcata yarinajurca .
42024009	Shina nijpi paicuna tigrashpami , Jesuspaj chunga shuj yachajujcunaman , cumbashpa purinajushca caishujcunamambash tucuita villanajurca .
42024010	Magdala shuti pueblomanda Mariapash , Juanapash , Jacobopaj mama Mariapash , shuj huarmicunapashmi , villachun cachashcacunaman chashna villanajurca .
42024011	Chai huarmicuna villajpica , juizu illanshnallami ninajun yashpami , paicunaca na crinajurca .
42024012	Ashtahuangarin Pedroca , ucha jatarishpami , Jesusta pambashca utujuta ricungapaj calparca . Utuju ucuta ricushpaca , fachacunalla tianajujtami ricurca . Shina ricushpaca , ninanda manllarishpami Pedroca , huasiman tigrajurca .
42024013	Chai punllallatami , Jesusta crij puramanda ishcaipura runacunaca , Emaús shuti uchilla llactaman rinajurca . Chai puebloca , Jerusalenmandaca chunga kilómetro , pusaj patsaj metropimi tiajun .
42024014	Paicuna purami chai punllacunapi , tucui ima tucushcatapash parlashpandi rinajurca .
42024015	Paicunapura parlarishpa imatapash nirishpandi rinajujpimi , Jesusca paicunapajman quimirishpa , cumba tucushpa ri callarirca .
42024016	Ashtahuangarin paicunapaj ñavica quilpashcashna cashpami , Jesustaca na rijsirca .
42024017	Paicunahuan rijushpami Jesusca , cashna nishpa tapurca : — ¿ Imamandata cangunapura chashna parlarishpandi rinajunguichi ? ¿ Imashpata chashna llaqui llaqui canguichi ? — nircami .
42024018	Shina nijpimi , paicuna puramanda Cleofas shuti runaca , cashna nirca : — Cunan punllacunapi , Jerusalenbi ima tucushcatapash tucuicunami yachan . ¿ Canllachu caru llactamanda shamushca cashpa , na imatapash yachangui — nircami .
42024019	Shina nijpica : — ¿ Imata tiarca ? — nishpami , Jesusca tapurca . Shina tapujpimi , cashna ninajurca : — Nazaret pueblomanda Jesusmandamari parlanajunchi . Paica , Dios ima nishcata villaj runagumi carca . Paica , Taita Diospaj ñaupajpipash , tucui gentecunapaj ñaupajpipash , aliguta rurangapaj , villangapajpash , ninan ushaitami charirca .
42024020	Paitaca huañunapachami nishpa , curacunata mandajcuna , ñucanchi llactata mandajcuna cujpimi , chacatashpa huañuchirca .
42024021	Ñucanchica , paimi israelcunata quishpichinga yashpami shuyanajurcanchi . Shina yajpicarin , cunanga ñami paita huañuchishcapash quimsa punlla tucun .
42024022	Shina cajpipash ñucanchi puramanda huaquin huarmicunami nara ali punllayajpillata , Jesusta pambashca utujuta ricungapaj rishca . Paicuna villangapaj shamushpami manllachin .
42024023	Jesuspaj cuerpoguta na tarishpa shamushpami : ‘ Angelcunatapashmi muscuipishna ricurcanchi ’ nishpa villanajurca . Chai angelcunami : ‘ Jesusca ña causajunmari ’ nishpa villarca .
42024024	Shina villajpimi , ñucanchi puramanda huaquingunaca , chai utujuta ricungapaj rirca . Chaipica , chai huarmicuna villashcashnallatami ricushca . Ashtahuangarin Jesustaca , na ricushcachu — ninajurcami .
42024025	Shina nijpimi Jesusca , paicunata cashna nirca : — ¡ Juizu illajcunami ! ¡ Dios ima nishcata villajcuna , imata villashcatapash na tucui shunguhuan crijcunamari canguichi !
42024026	Punchapamba llactaman Quishpichij Cristo yaicugringapaca , ¿ nachu chashna llaquita apanapacha carca ? — nircami .
42024027	Shina nishpallami , Dios escribichishca Shimipi Jesusmanda tucui imata nijushcatapash , Moisés escribishca shimicunamanda callarishpa , Dios ima nishcata villajcuna imata villashpa escribishcatapash , tucuita paicunaman villajurca .
42024028	Paicunaca , ñami chai uchilla llactaguman chayarca . Ashtahuangarin Jesusca , ashtahuan caruman rijunshnallami , chai llactata yalishpa ringapaj munarca .
42024029	Shina rigrijpica , paicunaca ama richun munashpami : — Caipi pacarilla . Ñami chishashca , amsayagrinmari — ninajurca . Shina nijpimi Jesusca , paicunapaj huasipi mingaringapaj yaicurca .
42024030	Micungapaj ña tiarishpaca , tandaguta japishpami , Diosta pashi nishpa Jesusca , tandaguta chaupishpa paicunaman cararca .
42024031	Shina carajpimi , paicunapaj ñavica pascarinshna ricushpa , Jesús cajta rijsinajurca . Ashtahuangarin Jesusca , paicunapaj ñavimanda ñapash chingarcallami .
42024032	Shina chingajpimi , caishuj chaishuj cashna ninajurca : — ¿ Nachu Dios escribichishca Shimiguta ñucanchiman villashpandi shamujushpaca , ñucanchi shungupi aligutapacha yarijta rimarca ? — ninajurcami .
42024033	Shina nishpallami paicunaca chai horasllata , Jerusalenman ucha tigranajurca . Ña chayashpaca , Jesuspaj chunga shuj yachajujcunandi , shuj cumbacunandi tandanajushpa tianajujtami japigrirca .
42024034	Paicunapash cashnami ninajurca : — Apunchi Jesusca causarishcapachamari . Simonmambash ricurishcami — ninajurcami .
42024035	Shina nijpimi , ñambi Jesushuan tuparishpa parlashpandi rishcatapash , tandata chaupishpa carajpira rijsishcatapash villanajurca .
42024036	Paicunapura chashna parlanajujpimi Jesusca , paicunapaj chaupipi ñapash shayarimurca . Shina shayarishpami : — Cangunapaca , casilla ali causaigu tiachun — nirca .
42024037	Jesusta ricushpaca , espiritumari shamun yashpami , paicunaca ninanda manllarishpa chujchunajurca .
42024038	Ashtahuangarin Jesusca , cashnami nirca : — ¿ Imashpata cangunaca , cashna musparinguichi ? ¿ Imashpata ishcai shungu tucushpa , chashnatara yarinajunguichi ?
42024039	Ñuca maquita , ñuca chaquita ricuichi . Ñucallatami cani . Tacarishpapash ricuichilla . Aichayu , tulluyu cajtami ñucataca ricunajunguichi . Ashtahuangarin espirituca , aichatapash , tullutapash na charinllu — nircami .
42024040	Shina nishpallami , Jesusca maquitapash , chaquitapash paicunaman ricuchijurca .
42024041	Shina ricuchijpipash , paicunaca ninanda cushijushpa ricunajushca cashpami , nara crishca carca . Shina cajpimi : — Ima micunagupash , ¿ nachu tian ? — nishpa , Jesusca tapurca .
42024042	Shina tapujpimi , piji aicha cusashcata , balun mishqui shinlliyashcaguta caranajurca .
42024043	Jesusca chaita japishpami , paicunapaj ñaupajpi micurca .
42024044	Chai jipami , Jesusca cashna nirca : — Cangunahuan purijushpallatami , cashna nishpa villajurcani : ‘ Moisés mandashca shimicunapipash , Dios ima nishcata villajcuna villashca shimicunapipash , Salmocunapipash , ñucamanda villajunmi . Chaicunapi imata nijushcapash pactangapachami ’ nishpami villajurcani — nircami .
42024045	Shina nishpami , Dios escribichishca Shimicunapi imata nijushcatapash yachai ushachun , paicunapaj yuyaita pascarca .
42024046	Paicunataca cashnami nijurca : — Escribishcapica , chashnapacha tucunatami villajun . Chashna villajushcashnami , Quishpichij Cristoca huañuchi tucushpa quimsa punllahuanga , huañushcacunapaj chaupimanda causarina .
42024047	Chai jipaca , Jerusalenmanda callarishpa , tucui llactacunapi causajcunaman , paipaj shutipi cashna villachunmi , paica cachanga : ‘ Ninanda llaquirishpa , Taita Diospajman tigrarichi . Shina rurajpica , Taita Diosmi cangunapaj juchacunata anchuchinga ’ nijunmi .
42024048	Chai tucui villashcacuna pactajtaca , cangunami ricurcanguichi .
42024049	Ricuichi , ñuca Taita cangunaman ninan ushaita carashapachami nishcataca , ñucami cangunapaj jahuapi cachamusha . Ashtahuangarin jahua pachamanda chai ushaita cangunaman caramungacaman , Jerusalén pueblopi shuyanguichi — nijurcami .
42024050	Chai jipami , Jerusalenmandaca Betania pueblocaman Jesusca , paicunata pushashpa rirca . Chaiman chayashpaca , maquita vichai alsashpami , paicunata bendiciajurca .
42024051	Shina bendiciajujpimi , cashna tucurca : Paicunamanda anchurishpami , jahua pachaman apai tucurca .
42024052	Paicunaca , Jesusta ninanda alicachishca jipami , ninanda cushijushpa , Jerusalenman tigranajurca .
42024053	Paicunaca punllandimi , Diospaj huasipica Taita Diosta ninandapacha alicachinajurca . Shina cachun .
43001001	Callaripica , Dios Rimashca Shimi nishcami ña tiarca . Chai Shimi nishcami , Taita Dioshuan causajurca . Chai Rimashca Shimica , Diosllatami carca .
43001002	Callaripica , paica ñami Taita Dio shuan causajurca .
43001003	Ima tiachumbash paihuanllatami , Diosca tucuita rurarca . Ima tiachun churashcapash , paihuanllatami rurarca .
43001004	Paipimi causaica tiarca . Chai causaimi , tucuilla gentecunata punchayachij micha carca .
43001005	Chai michami , yana yana tutapishna causajcunataca punchayachijun . Chai yana yanataca , chai michata mishashpa yanayachitaca na usharcachu .
43001006	Taita Dios cachamushca shuj runami tiarca . Paica , Juan shutimi carca .
43001007	Paimi , chai michamanda villachingapaj shamurca . Chai michata tucuicuna crichunmi villachijurca .
43001008	Juanga , na chai michachu carca . Ashtahuangarin michamanda villajuchunmi , paita cachamushca carca .
43001009	Tucuilla gentecunata punchayachij michagupachami , ña cai pachaman chayamujurca .
43001010	Chai Rimashca Shimica , cai pachapimi carca . Cai pachatapash , paihuanllatami rurashca carca . Ashtahuangarin cai pachapi causajcunaca , paitaca na rijsircachu .
43001011	Pai rurashca gentecunapajman shamujpipash , pai rurashca gentecunaca na chasquircachu .
43001012	Ashtahuangarin tucui paita chasquishpa , paita crijcunataca , Taita Diospaj huahuacuna cachunmi ushaita cararca .
43001013	Paicunaca yahuarmanda , aichamanda , runapaj munaimanda huacharishcacunaca na canllu . Ashtahuangarin paipaj huahuacuna cachun , Taita Dios munashcacunami can .
43001014	Chai Rimashca Shimi nishcami , aichayu tucushpa ñucanchihuan causajurca . ( Taita Diospaj shujlla Churitaca , paishnallata ushaita charijta , punchapambagu cajtapashmi ricurcanchi ) . Paica , ninanda juyaj , napacha llullajmi carca .
43001015	Juanga , paimandami caparishpa cashna nishpa villachijurca : “ Paimandami cashna nijurcani : ‘ Ñucapaj jipami shamunga . Paica , ñucapaj pundallatami causajurca ’ nijurcanimi ” nishpami villachijurca .
43001016	Tucui imatapash pai charishpa ninanda juyajujpimi , ñucanchica ashtahuan ashtahuan japinajurcanchi .
43001017	Diosca , pai mandashca shimicunataca , Moisesman cushpami ñucanchiman curca . Ashtahuangarin ninan juyaihuan , na llullaj shimihuanga Jesucristomi shamurca .
43001018	Taita Diostaca , pipash ima horallapash na ricushcachu . Paipaj Taitahuan tiajuj paipaj shujlla Churimi , paitaca rijsichirca .
43001019	Judiocunaca , curacunata , levitacunatami Bautizaj Juanda : — ¿ Quiquinga pita capangui ? — nishpa tapuchun , Jerusalenmanda cachamurca . Shina cachamujpi , villachishca shimicunami caipica tiajun .
43001020	Paica villachircallami , paica : — Ñucaca , na Quishpichij Cristo canichu — nishpami villachirca .
43001021	Paicunaca , cutinmi cashna nishpa tapurca : — Shina cashpaca , ¿ pita capangui ? ¿ Quiquinllu Elías cangui ? — nijpimi Juanga : — Na chaichu cani — nirca . Shina nijpi , paicuna cutin tapushpaca : — ¿ Quiquinllu Dios ima nishcata villachij capangui ? — ninajurcami . Shina nijpimi : — Na chaichu cani — nishpa tigrachirca .
43001022	Shina nijpica paicunaca , cashna nishpami tapunajurca : — ¿ Shinaca maijanda capangui ? Maijan cashpapash villachillayari . Imata tigrachishcatapash , ñucanchita cachamushcacunaman villachinapachami canchi — ninajurcami .
43001023	Shina nijpimi Juanga , cashna nijurca : — Ñucaca , Dios ima nishcata villachij Isaías villachishca shinallata cani : ‘ Jatun Diosman ñanda alichipaichi ’ nishpa caparishpa , jichushca pambapi villachij runallami cani — nijurcami .
43001024	Fariseocunami paicunataca cachashca carca .
43001025	Paicunami Juandaca , cashna nishpa tapunajurca : — Quiquinga , Quishpichij Cristopash , Eliaspash , Dios ima nishcata villachijpash na cashpaca , ¿ imashpata cashna bautizajungui ? — nishpami tapunajurca .
43001026	Shina nijpimi Juanga , cashna nishpa tigrachirca : — Ñucami yacupilla bautizajuni . Ashtahuangarin quiquinguna purapimi , quiquingunapash na rijsishca shuj runagu tian .
43001027	Paimi , ñucapaj jipa shamushpapash , ñaupamandapacha ña tiashca . Shinamandami , paipaj chaquipi churajushpa huatarishcata pascangapajllapash nali cani — nijurcami .
43001028	Jordán shuti yacu chimbapillami , Betábara shuti uchilla pueblogupi , chashna tapunajurca . Chaipimi Juanga bautizajurca .
43001029	Chai cayandi punllami Juanga , Jesús paipajman shamujujta ricushpa cashna nijurca : — Ricuichi , Taita Diospaj Llamaguca chaipimi capan . Paimi , cai pachapi causajcunapaj juchata anchuchin .
43001030	Paimanda villachijushpami , cashna nijurcani : ‘ Ñucapaj jipaca , shujmi shamunga . Paica , ñucapaj pundami carca . Paica , ñucapaj pundallatami causajurca ’ nijurcanimi .
43001031	Paitaca , ñucapash na rijsircanichu . Ashtahuangarin israelcuna rijsinajuchunmi , yacupi bautizangapaj shamurcani — nircami .
43001032	Shinallata Juanga , pai ricushcatami cashna nishpa villachijurca : — Jahua pachamanda Diospaj Espiritumi , palomagushna urai shamushpa , paipaj umapi tiarishpa quedajta ricurcani .
43001033	Ñucapash paitaca na rijsircanichu . Ashtahuangarin yacupi bautizachun ñucata cachamuj Diosmi , cashna nihuarca : ‘ Ñucapaj Espíritu urai shamushpami , umapi tiarishpa quedanga . Chaita ricushpami , jucha illaj Espirituhuan pai bautizanata yachangui ’ nihuarcami .
43001034	Chaitaca ricurcanimi . Chaimandami : ‘ Caimi , Taita Diospaj Churi capan ’ nishpa , quiquingunaman villachijuni — nircami .
43001035	Chai cayandi punllami Juanga , paipaj yachajuj puramanda ishcaihuan chaipillata cutin shayajurca .
43001036	Jesús chaita yalijujta ricushpami Juanga : — Ricuichi , caimi Taita Dios cachamushca Llamagu capan — nijurca .
43001037	Shina nijujta uyashpami , chai ishcai yachajujcunaca , Jesusta catishpa rinajurca .
43001038	Paicuna catishpa rinajujpi , Jesús tigrarishpa ricushpami : — ¿ Imatata mascanguichi ? — nirca . Shina nijpimi paicunaca : — Rabí , ¿ maipita causajungui ? — ninajurca . ( Rabí nishpaca , Yachachij nijunmi ) .
43001039	Shina tapujpimi , Jesusca : — Jacuchi , rijsinguichi — nirca . Shina nijpi rishpami , pai maipi causajujtaca rijsinajurca . Ña chishajujpimi , paicunaca chai punllapica , Jesushuan chaipi quedanajurca .
43001040	Chai ishcandimi , Juan chashna villachijujta uyashpaca , Jesusta catishpa rinajurca . Chai ishcai puramanda shujca , Simón Pedropaj huauqui Andresmi carca .
43001041	Andresca , paipaj huauqui Simonda punda tuparishpaca : — Mesiashuanga ñami tuparircanchi — nircami . ( Mesías nishpaca , Quishpichij Cristo nijunmi ) .
43001042	Andresca , paipaj huauquita tuparishpaca , Jesuspajmanmi pushamurca . Jesús paita ricushpami , cashna nirca : — Quiquinga , Jonaspaj churi Simonmi cangui . Cunanmandaca , Cefas shutimi cangui — nircami . ( Cefas nishpaca , Pedro nijunmi ) .
43001043	Chai cayandi punllami Jesusca , Galilea llactaman ringapaj munarca . Felipeta tuparishpaca : — Ñucata catihuai — nircami .
43001044	Felipeca , Betsaida shuti pueblomandami carca . Andrespash , Pedropash chai pueblomandallatami carca .
43001045	Natanael runata Felipe tuparishpaca , cashnami nirca : — Mandashca shimita Moisés escribishcapipash , shinallata Dios ima nishcata villachijcuna escribishcapipash villachij runatami tuparishcanchi . Paimi , Nazaret pueblomanda Josepaj churi Jesús capan — nircami .
43001046	Shina nijpimi Natanael runaca , cashna nirca : — Nazaret pueblomandaca , ¿ ima alipash llujshingachu ? — nijpimi , Felipeca : — Shamui , ricungui — nirca .
43001047	Jesusca , Natanael runa paipajman shamujujta ricushpami : — Ricuichi cai runaguca , Israel runapacha cashpami , umachinataca na yachan — nijurca .
43001048	Shina nijujpimi , Natanael runaca : — Ñucataca maipita rijsihuarcangui ? — nirca . Shina nijpimi Jesusca , cashna nishpa tigrachirca : — Felipepash quiquinda nara jacu nijpillatami , jigos yura ucupi tiajujta quiquindaca ricujurcani — nircami .
43001049	Shina nijpimi Natanael runaca , cashna nishpa tigrachirca : — Rabí , quiquinga Taita Diospaj Churimi capangui . Quiquinga israelcunata Jatun Mandajmi capangui — nijurcami .
43001050	Shina nijujpimi Jesusca , cashna nijurca : — Quiquindaca : ‘ Jigos yura ucupi tiajujtami ricurcani ’ ¿ nijpillachu crihuangui ? Na caitalla ricunguichu , ashtahuan caitapash yali imata ruraitapash ricunguirami .
43001051	Napacha llullashpami , quiquingunataca cashna nini : Cunanmandapachami , jahua pacha pascarishcata ricunguichi . Shinallata Runa Aichayu tucushca ñucapajman , Taita Dios cachamujpi angelcuna jahuaman rinajujta , uraiman shamunajujtami ricunguichi — nijurcami .
43002001	Quimsa punlla jipami , Galilea llactapi tiaj Caná shuti pueblopica , cazarai boda tiarca . Jesuspaj mamapashmi chaipi carca .
43002002	Chai bodaman shamupaichi nijpimi Jesusca , paipaj yachajujcunandi rirca .
43002003	Chaipi vino tucurijpimi , Jesuspaj mamaca : — Vinoca tucurishcami — nirca .
43002004	Shina nijpimi Jesusca , cashna nijurca : — ¿ Mama , imashpata chaitara nihuangui ? Ñuca imaguta rurana horaspash nara chayamunllu — nijurcami .
43002005	Shina nijujpimi paipaj mamaca , chaipi servijcunataca : — Imaguta pai mandashcata ruranguichilla — nirca .
43002006	Chai boda huasipica , rumita rurashca sucta jatun funducunami yacuta churangapaj tiarca . Judiocuna imashna ruranata yachanshnallata , Diospaj ñaupajpi mapa illaj tucungapajmi , chai funducunapi yacuta charin carca . Uchilla funducunamanda yacuta talijpica , huaquinga ishcaita , huaquinga quimsata apaj funducunami carca . Jesusca chai servijcunataca :
43002007	— Cai funducunapi yacuta jundachipaichi — nijpimi , fundu shimicaman jundachinajurca .
43002008	Chaipimi Jesusca , cashna nijurca : — Cunanga , cai funducunamanda ashata vishishpa , jatun serviciopajman apaichi — nijurcami . Shina nijujpimi , vishishpa apanajurca .
43002009	Yacuta vinoman tigrachishcataca , maimanda apamushcatapash na yachashpatami , jatun serviciora malirca . Yacuta vishimushca servijcunallami chaitaca yacharca . Chai servicioca noviota cayachishpami ,
43002010	cashna nijurca : — Tucuicunami callaripica , ali vinotara ufiachun caran . Ña tucuilla ufiashca jipami , chagrushca vinotaca caran . Ashtahuangarin quiquinga , ¿ ali vinotarachu cunangaman alichishpa charijurcangui ? — nijurcami .
43002011	Galilea llactapi tiaj Caná shuti pueblopimi , Jesusca cashna juyaillata rurashpa ricuchishpa callarirca . Chaipimi , pai punchapamba cajtaca ricuchirca . Chaita ricushpami paipaj yachajujcunaca , Jesusta crinajurca .
43002012	Chai jipami Jesusca , paipaj mamandi , paipaj huauquicunandi , paipaj yachajujcunandi , Capernaum puebloman urai rirca . Paicunaca , huaquin punllatallami chaipi carca .
43002013	Judiocuna pascua fiestata rurana punllacuna ña pactajujpimi Jesusca , Jerusalenman vichai rirca .
43002014	Chaipi cashpami , Diospaj huasi ucupica huagracunata , llamacunata , palomacunata jatunajujta Jesusca ricurca . Shinallata culquicunata cambiashpa tianajujtapashmi ricurca .
43002015	Jesusca , huascata azialta rurashpami llamacunata , huagracunata , Diospaj huasi ucumanda tucuillata canllaman calpachirca . Shinallata cambiaj runacunapaj culquicunatapash , mezacunatapash shitashpami saquirca .
43002016	Palomacunata jatujcunatapash Jesusca , cashnami nijurca : — Caicunataca llujchishpa apaichi . Ñuca Taitapaj huasitaca , jatushpa tiana huasitaca na ruranachu canguichi — nijurcami .
43002017	Shinata ricushpami , paipaj yachajujcuna : “ Quiquimbaj huasiguta juyashpami huañujuni ” nishpa , escribishca tiajujta yarinajurca .
43002018	Shinamandami judiocunaca , cashna nishpa tapunajurca : — Chashnata rurashpaca , ¿ imatata ñucanchiman juyaillaguta rurashpa ricuchinguiyari ? — ninajurcami .
43002019	Shina ninajujpimi Jesusca , cashna nishpa tigrachirca : — Diospaj cai huasitaca , urmachishpa saquichilla . Ñucami , quimsa punllapica cutin shayachisha — nijurcami .
43002020	Shina nijujpimi , judiocunaca cashna ninajurca : — Chuscu chunga sucta huatacamanmi , Diospaj cai huasitaca shayachinajurca . ¿ Quiquinga , quimsa punllapillami cutin shayachisha ninguichu ? — ninajurca .
43002021	Ashtahuangarin Jesusca , paipaj cuerpotami , Diospaj huasitashna yarishpa chashna nijurca .
43002022	Huañushcacunapaj chaupimanda Jesús causarijpimi , paipaj yachajujcunaca chashna nishcataca yarinajurca . Chaimandami , Dios escribichishca Shimipi imata nijujtapash , Jesús imata nishcatapash crinajurca .
43002023	Pascua fiesta punllacunapimi Jesusca , Jerusalenbi purijurca . Chaipica , pai imatapash juyaillata rurajujta ricushpami , ashtaca gentecuna paita crinajurca .
43002024	Ashtahuangarin tucuilla gentecuna imashna cajta yachashpami Jesusca , paicunataca cringapaca na munarca .
43002025	Runacuna imashna causanajujta maijan villajuchumbash , Jesusca na munarcachu . Runacunapaj shungupi imata yarinajujtapash , paillata ña yacharcami .
43003001	Fariseo puramanda Nicodemo shuti shuj runami tiarca . Paica , judiocunata mandaj puramandami carca .
43003002	Chai runami , Jesuspajman tuta shamushpa , cashna nijurca : — Rabí , quiquin yachachijuchunga Taita Dios cachamushcatami yachanchi . Taita Dios quiquinhuan cajpillami , cashna imagutapash juyaillata rurashpa ricuchijungui . Shina ruranataca , pipash na ushanllu — nijurcami .
43003003	Shina nijpimi Jesusca , cashna nishpa tigrachirca : — Napacha llullashpami , quiquindaca cashna nijuni : Pipash cutin na huacharishpaca , Taita Dios mandajujtaca napacha ricuita ushangachu — nircami .
43003004	Shina nijpimi Nicodemoca , cashna nirca : — Shuj rucu runaca , ¿ imashnata cutin huacharita ushanga ? ¿ Cutin huacharingapaca , mamapaj vijsamanllu cutin yaicuita ushanga ? — nircami .
43003005	Shina nijpimi Jesusca , cashna nishpa tigrachirca : — Napacha llullashpami , quiquindaca cashna nijuni : Maijambash yacumanda , Diospaj Espiritumanda na cutin huacharishpaca , Taita Dios mandajujman napacha yaicuita ushangachu .
43003006	Aichamanda huacharishpaca , aichallatami can . Ashtahuangarin Diospaj Espiritumanda huacharishpaca , Diospaj Espiritutami charin .
43003007	“ Cutin huacharinapachami canguichi ” nishcamandaca , na manllarinachu cangui .
43003008	Huaira shamushpaca , maita munashcata huairamunllami . Maimanda shamujujta , maiman yalijujtapash na yachanguichu . Huairataca , huacashpa yalijujtallami uyangui . Diospaj Espiritumanda tucuilla huacharijcunapash , shinallatami — nijurcami .
43003009	Shina nijpimi , Nicodemoca : — ¿ Imashnata chashnaca tucungayari ? — nishpa tigrachirca .
43003010	Shina nijpimi Jesusca , cashna nishpa tigrachirca : — Quiquinga , Israel llactapi jatun yachachij cashpapash , ¿ caitaca nachu yachangui ?
43003011	Napacha llullashpami , quiquindaca cashna nijuni : Imatapash yachashcatami , ñucanchica villachinajunchi . Imatapash ricushcatami , chashnapachami nishpa villachinajunchi . Ashtahuangarin ñucanchi villachishcataca , na uyangapaj munashpami causanguichi .
43003012	Cai pachapi imapash tiajmandami quiquingunaman villachijurcani . Chaitapash na cringapaj munashpaca , jahua pachapi imalla tiajcunamanda villachijpicarin , ¿ imashnata cringuichiyari ?
43003013	Pipash na jahua pachaman rishcachu . Ashtahuangarin Runa Aichayu tucushca ñucallami , jahua pachamanda shamurcani . Shina cashpami , jahua pachapi causajuni .
43003014	Moisesca , jirru culebrata rurashpami , jichushca pambapi caspipi huarcurca . Shinallatami , Runa Aichayu tucushca ñucapash , caspipi huarcui tucunapacha cani .
43003015	Shina huarcui tucujpimi , pipash ñucata crishpaca , na chingaita chingagringa . Ashtahuangarin causaitami causagringa .
43003016	Taita Diosca , cai pachapi causajcunata ninanda juyashpami , paipaj shujlla Churiguta caramurca . Pipash paita crishpaca , na chingaita chingagringachu , ashtahuangarin causaitami causagringa .
43003017	Taita Diosca , cai pachapi causajcunata ninan llaquiman cachangapaca , na paipaj Churita cachamurcachu . Ashtahuangarin cai pachapi causajcunaca , paimandalla quishpirichunmi cachamurca .
43003018	Paipaj Churita crijtaca , na llaquichi tucunapachami nishcachu canga . Ashtahuangarin na crijtaca , Taita Diospaj shujlla Churita na crishcamandami , llaquichi tucunapachami nishcami canga .
43003019	Michami , cai pachaman shamurca . Gentecunaca , paicunapaj ruraicuna nali cajpimi , michata juyangapaj randica , yana yana tutapishna causanatara ashtahuan juyarca . Chashna causajuimandaca , llaquichi tucunapachami nishcami canga .
43003020	Nalitalla rurashpa tucuilla causajcunaca , michataca na ricunayachishpami causanajun . Paicuna nalita ruranajujpi ama jarcashpa rimanajuchunmi , michaman na quimirinajun .
43003021	Ashtahuangarin na llullashpa villachijuj Shimita catishpa causajcunaca , michaman quimirinajunmi . Taita Dios munashcata rurashpa causanajushca ricurichunmi , chashna quimirinajun — nijurcami .
43003022	Shina nishca jipami Jesusca , paipaj yachajujcunandi , Judea llactaman shamurca . Chai llactapi paicunandi cashpami bautizajurca .
43003023	Juanga , ashtaca yacu tiajpimi , Salim shuti pueblo ladolla Enón shuti llactapipash bautizajurca . Gentecuna paipajman chayamujpimi , paica bautizajurca .
43003024	Juanga , nara prezu japi tucushpami , chashna bautizajurca .
43003025	Shuj punllami , Juanbaj yachajujcunahuan , judiocunahuan , Diospaj ñaupajpi mapa illaj ricurinamanda ninanda rimarinajurca .
43003026	Chashna rimarinajushpami , Juanbajman shamushpa cashna ninajurca : — Rabí ricui , Jordán yacu chimba ladopi quiquinhuan tiajushca chai runamandami , quiquinga villachijurcangui . Paica bautizajunmi , paipajmanmi tucuicuna shamunajun — ninajurcami .
43003027	Shina nijpimi Juanga , cashna nishpa tigrachirca : — Taita Dios ushaita carajpillami , maijambash imagutapash ruraita ushan .
43003028	Quiquingunallatami , ñuca cashna imata nijushcatapash yachanguichi : ‘ Na Quishpichij Cristo canichu . Ashtahuangarin Taita Dios ñucata ñaupashpa villajuchun , cachamushcallami cani ’ nijurcanimi .
43003029	Cazarajuj huarmica , cusapajmi capan . Ashtahuangarin cusapaj juyashca cumbaca , paipaj ladopi cashpami , chai cusa rimashca shimita uyashpa ninanda cushijun . Ñucapash , chai cusapaj cumbashna cashpami ninandapacha cushijuni .
43003030	Quishpichijca , ashtahuan ashtahuan jatunyachi tucunatami charin . Ashtahuangarin ñucami , ashtahuan yangapi churai tucuna cani .
43003031	Jahua pachamanda shamujujca , tucuicunata mandajmi . Cai pachamanda runaca , alpapi imapash tiajmandallami parlan . Ashtahuangarin jahua pachamanda shamujujca , tucuicunatami mandajun .
43003032	Paica , pai ricushcata , pai uyashcatami , chashnapachami nishpa villachijun . Ashtahuangarin pai villachishcataca , pipash na chasquingapaj munanllu .
43003033	Imashna causanata pai yachachijpi pipash chasquishpaca , Taita Dios na llullashpa villachijujtami ricuchijun .
43003034	Taita Dios cachamujpi shamushcami , Diospaj Shimigutalla villachijun . Taita Diosca paipaj Espiritutaca , na mitsashpami caramujun .
43003035	Taita Diosca , paipaj Churita ninanda juyashpami , tucui imatapash mandajuchun , paipaj maquipi churarca .
43003036	Diospaj Churita maijambash crij cashpaca , causaita causagrinatami charin . Ashtahuangarin Diospaj Churita na cazungapaj munashpaca , causaita causagrinataca napacha charingachu . Ashtahuangarin ninanda fiñashpa Taita Dios llaquichinaca , paipaj jahuapimi shuyajun — nijurcami .
43004001	“ Jesusca , Juandapash yalimi ashtacacuna paipaj yachajujcuna tucuchun bautizajun ” nishpa parlanajujtami , fariseocunaca uyashca carca . Chaitami , Apunchi Jesusca yacharca .
43004002	( Jesusca , na bautizajurcachu . Ashtahuangarin paipaj yachajujcunallami bautizanajurca ) .
43004003	Shinamandami Jesusca , Judea llactamanda llujshishpa , Galilea llactaman cutin tigrarca .
43004004	Chaiman tigrangapaca , Samaria shuti llactatami Jesusca , yalinapacha carca .
43004005	Samaria llactapi tiaj Sicar shuti pueblomanmi chayamurca . Chai pueblo ladomanga , ñaupa taita Jacobo , paipaj churi Joseman carashca alpami tiarca .
43004006	Chaipimi , yacuta llujchingapaj allashca jatun utuju tiarca . Chaica , Jacobopajmi carca . Jesusca , ninanda purijushpa shaijushca cashpami , yacuta llujchingapaj allashca jatun utuju patapi tiarirca . Ña chaupi punllashnami carca .
43004007	Chaipi tiajujpimi , Samaria llactamanda shuj huarmica , yacuta llujchingapaj shamurca . Chai huarmitami , Jesusca : — Asha yacuguta ufiangapaj carahuai — nirca .
43004008	Paipaj yachajujcunaca , pueblopi micunata randingapajmi rishca carca .
43004009	Yacuguta carahuai nijpimi , Samaria llacta huarmica cashna nirca : — Samaria llacta huarmimi capani . Quiquinga , judío runamari cangui . ¿ Imashpata ñucataca , yacuta mañahuangui ? — nircami . Judiocunaca , Samaria llactapi causajcunahuanga na tandanajuj cashpami , chashna nirca .
43004010	Shinamandami Jesusca , cashna nishpa tigrachirca : — Taita Dios quiquinman imaguta carasha nijujtapash , na yachanguichu . ‘ Yacuguta carahuai ’ nishpa maijan mañajujtapash , na rijsinguichu . Ñucata rijsishpaca , quiquinmi yacuguta mañahuanguiman . Quiquin mañajpica , causaita caraj yacugutami caraiman — nircami .
43004011	Shina nijpimi chai huarmica , cashna nijurca : — Taitalla , quiquinga imahuan yacuta vishingapajpash na charipanguica . Yacuta llujchingapaj allashca cai jatun utujupica , yacupash ucu ucupimari capan . Causaita caraj yacuta carangapaca , ¿ maipita charipangui ?
43004012	¿ Quiquinga , ñucanchipaj ñaupa taita Jacobopajpash , ashtahuan yalichu cangui ? Paimi , yacuta llujchina cai jatun utujuta allashca . Cai utujumandami paipash , paipaj churicunapash , paipaj animalcunamambash yacuta ufian cashca — nijurcami .
43004013	Shina nijpimi Jesusca , cashna nishpa tigrachirca : — Maijambash cai yacuta ufiashpaca , cutin yacunayachingami .
43004014	Ashtahuangarin ñuca carasha nijuni chai yacuguta maijambash ufiashpaca , cutinga na yacunayachingachu . Ñuca carashca yacuguca , paipaj shungupica causaita carangapaj llujshijuj pugyu yacugushnami canga — nijurcami .
43004015	Shina nijpimi chai huarmica , Jesusta cashna nirca : — Shina cashpaca Taitalla , chai yacuguta carahuailla . Chaita ufiashpaca , cutinga na yacunayachishachu . Shinallata cutinga , na caiman yacuta llujchingapaj shamupashachu — nircami .
43004016	Shina nijpimi Jesusca : — Quiquimbaj cusatara pushashpa tigramugri — nijurca .
43004017	Shina nijujpimi , chai huarmica : — Cusataca na charinichu — nishpa tigrachirca . Shina nijpimi Jesusca , cashna nijurca : — Quiquinga : ‘ Cusataca na charinichu ’ nishpaca , na llullashpami nijungui .
43004018	Quiquinga , ñami picha cusata charishcangui . Cunan quiquinhuan causajuj runapash , na quiquimbaj cusachu . Chaitaca , na llullashpami nishcangui — nijurcami .
43004019	Shina nijujpimi chai huarmica , cashna nijurca : — Taitalla , quiquinga Dios ima nishcata villachijmi cangui yarin .
43004020	Ñucanchipaj ñaupa taitacunaca cai urcupimi , Diostaca ninanda alicachin cashca . Ashtahuangarin quiquingunaca : ‘ Jerusalenbillami Diostaca punchapambagumi cangui nina ’ ninguichimi — nijurcami .
43004021	Shina nijpimi Jesusca , cashna nijurca : — Quiquinga , ñuca villachishcata cripangui . Na cai urcupilla , na Jerusalenbilla Taita Diostaca punchapambagumi cangui nina punllacunami chayamugrin .
43004022	Quiquingunaca , na rijsishca Diosta mañajcunami canguichi . Ashtahuangarin ñucanchica , paita rijsishpapachami mañanajunchi . Quishpichirinaca , judío puramandami shamun .
43004023	Ashtahuangarin na nij tucushpalla , tucui shunguhuambacha Taita Diosta ninanda alicachijcunaca , Diospaj Espíritu yuyaita cujujpi , ninanda alicachina punllacunami chayamuna carca . Chai punllami , cunanga ña chayamushca . Chashna ninanda alicachijcunatami , Taita Diosca paita ninanda alicachinajuchun mascan .
43004024	Taita Diosca , Espiritumi capan . Chashna cajpimi , Diospaj Espíritu yuyaita cujujpi ninanda alicachijcunaca , na nij tucushpalla ninanda alicachinata charin — nijurcami .
43004025	Shina nijpimi chai huarmica , cashna nirca : — Mesías nishca Quishpichij Cristo shamunataca yachapanimi . Pai shamushpami , imatapash ñucanchiman tucuita villachinga — nircami .
43004026	Shina nijpimi Jesusca , cashna nirca : — Chaica ñucami cani . Paihuanmi quiquinga parlajungui — nircami .
43004027	Shina parlanajujpimi , paipaj yachajujcunaca chayamurca . Chai huarmihuan Jesús parlajujta ricushpaca , ninandami manllarinajurca . Shina ricushpapash , chai huarmitaca : “ ¿ Imatata tapujungui ? ” na cashpaca : “ ¿ Imatata chai huarmihuan parlajungui ? ” nishpaca , maijambash na tapuita usharcachu .
43004028	Chai huarmica , fundutapash chaipillata saquishpami , puebloman tigrarca . Chaipica , gentecunaman cashna nishpami villachijurca :
43004029	— Jacuchi , shuj runaguta ricunguichi . Paica , ñuca tucui imata rurashpa causashcataca , tucuillatami yachashpa villahuarca . ¿ Nacha paica , Quishpichij Cristo imashi ? — nijurcami .
43004030	Shina nijpimi , chai pueblomandaca llujshinajushpa , Jesuspajman shamunajurca .
43004031	Chaicamanmi , Jesuspaj yachajujcunaca : — Rabí , micupayari — ninajurca .
43004032	Shina nijpimi , Jesusca : — Ñuca micungapaca , quiquinguna na rijsishca micunagutami charini — nirca .
43004033	Shina nijpimi , paipaj yachajujcunaca caishuj chaishuj : — Pai micuchun , ¿ pipash micunaguta apamurcachu imashi ? — ninajurca .
43004034	Shina ninajujpimi Jesusca , paicunata cashna nijurca : — Ñucata cachamuj Taita munashcatami , rurashpa tucuchina cani . Chaimi , ñucapaj micunagu capan .
43004035	¿ Nachu quiquingunaca : ‘ Cozechana punlla chayamungapaca , chuscu quilla tianrami ’ nishpa parlanguichi ? Ashtahuangarin ñucami , quiquingunata cashna nini : Chagra pambacunata vichai ricuichi . Ña fucushca , cozechanallami .
43004036	Cozechaj runaca , racionda japinmi . Chai fucushca granoca , jahua pachapi causaitami causagringa . Shina cajpimi tarpuj runahuan , cozechaj runahuanga , ishcandillata cushijunajunga .
43004037	‘ Shujmi tarpun , shujmi cozechan ’ nishpaca , na llullashpami shina parlanajun .
43004038	Quiquinguna na tarpushcatami , cozechachun cacharcani . Shujcunami tarpurca . Ashtahuangarin quiquingunarami , shujcuna tarpushcaman yaicushpa tandachinguichi — nijurcami .
43004039	Samaria llactapi causanajuj ashtaca gentecunami , chai huarmi villachijujpi crinajurca . Chai huarmica : ‘ Ñuca imata rurashpa causajushcatapash , tucuitami villachihuarca ’ nishpami villachijurca .
43004040	Shina crishpami , Samaria llactapi causajcunaca , Jesuspajman shamushpa : — Ashaguta shuyapai — ninajujpi Jesusca , ishcai punllata paicunahuan chaipi quedarca .
43004041	Chaipi cashpa Jesús villachijujta uyashpami , ashtahuan shujcunapash crinajurca .
43004042	Paicunaca , chai huarmitaca cashnami ninajurca : — Cunanga , pai villachijujtapacha uyashpami , na quiquin villachijpilla crinajunchi . Paica , cai pachapi causajcunata Quishpichij Cristopacha cajtami yachanchi — ninajurcami .
43004043	Jesusca , ishcai punllata Samaria llactapi cashpami , Galilea llactaman llujshishpa rirca .
43004044	“ Dios ima nishcata villachijtaca , chai llactamandallata cajpipash , alicachishpa chasquinataca na yachanllu ” nishpami , Jesusllata ña villachishca carca .
43004045	Ashtahuangarin Galilea llactaman chayajpica , chai llactapi causajcunaca , cushijushpami Jesustaca chasquirca . Pascua fiesta punllacunapi , Jerusalenbi Jesús imatalla rurajujtami ricushca carca . Paicunapash , chai fiestaman rishca cashpami , chaitaca ricushca carca .
43004046	Jesusca , Galilea llactapi tiajuj Caná shuti pueblomanmi , cutin tigramurca . Chaipimi , yacuta vinoman tigrachishca carca . Capernaum shuti pueblopimi , jatun mandaj churashca mandaj runapaj churiguca , huañunalla sirijurca .
43004047	Judea llactamanda , Galilea llactaman Jesús tigramushcata uyashpami , chai mandaj runaguca , ñapash Jesuspajman shamurca . Shina shamushpaca : — Ñuca churigumi huañunalla sirijupan . Paita alichipangui , urai ripashun — nircami .
43004048	Shina nijpimi Jesusca , chai runagutaca cashna nirca : — Imatapash rurashpa na ricuchijpi , jatun manllarinacunata rurashpa na ricuchijpica , quiquingunaca ñucataca na cringuichimanllu — nircami .
43004049	Shina nijpimi jatun mandaj churashca mandaj runaca , cashna nirca : — Ñuca churigu nara huañujpillata uchalla urai ripashunyari , Apunchi Jesús — nircami .
43004050	Shina nijpimi Jesusca , cashna nirca : — Rilla , quiquimbaj churiguca ñamari ali tucushca — nijpimi chai runaca , Jesús nishcata crishpa tigrarca .
43004051	Pai ña urai rijujpi , paita servijcuna tuparishpami : — Quiquimbaj churiguca , ñami ali tucushca — nishpa villachinajurca .
43004052	Shina villachijpica : — ¿ Ima horasmandata ña samachi callariparca ? — nishpami tapurca . Shina tapujpimi : — Caina chaupi punlla yalishcallapimi , tabardillo nanaitaca yalichirca — ninajurcami .
43004053	Shina nijpimi : “ Quiquimbaj churiguca , ñami ali tucushca ” nishpa , chai horasllata Jesús nishcata taitaca yarirca . Shinamandami paipash , paipaj huasipi tucuilla causajcunandi , Jesusta crirca .
43004054	Judea llactamanda , Galilea llactaman Jesús tigramushpami , caihuanga ña ishcaicaman juyaillata rurashpa ricuchijurca .
43005001	Chai jipami Jerusalenbica , judiocuna fiestata ruranajurca . Jesuspash , chaimanmi vichai rirca .
43005002	Jerusalenbica , llamacunahuan yaicuna pungu patapimi , cuchayashca yacu tian . Chai cuchaca , hebreo rimaipica , Betesda shutimi . Chai cucha manñamanga , picha corredorcunami tian .
43005003	Chai corredorpica ashtaca huañunajuj , ñausa , janga , suchu gentecunami sirinajurca . Paicunaca , chai yacuta cuyuchinatami shuyanajurca .
43005004	Jahua pachamanda shuj ángel urai shamushpami , chai yacutaca huaquimbi huaquimbilla cuyuchin carca . Chai yacu cuyurijhuan , punda huashajujllami , ima nanaita charishpapash , ali tucun carca .
43005005	Chai corredorpica , ña quimsa chunga pusaj huatata huañujuj runami sirijurca .
43005006	Shina sirijujta Jesús ricushpaca , ña unai huatata huañujujta yachashpami : — ¿ Nachu ali tucungapaj munanguiman ? — nishpa tapurca .
43005007	Shina tapujpimi , chai huañujuj runaguca , cashna nishpa tigrachirca : — Yacu cuyurijhuan , yacupi ñucata huashajuchijtaca , pitapash na charipanichu , Taitalla . Ñuca rijujpillatami , shujra mishashpa huashajun — nircami .
43005008	Shina nijpimi , Jesusca : — Jatari , can mandashpa sirijushcata aparishpa rilla — nirca .
43005009	Shina nijhuan ali tucushpami , chai runaca pai mandashpa sirijushcata aparishpa , ri callarirca . Chai punllapica , samana punllami carca .
43005010	Judiocuna chaita ricushpami , cashna ninajurca : — Cunanga , samana punllamari . Mandashpa sirijushcata cashna aparishpa rijushpaca , nalitamari rurajungui — ninajurcami .
43005011	Shina nijpimi , cashna nishpa tigrachirca : — Ñucata alichijmi : ‘ Quiquin mandashpa sirijushcata aparishpa rilla ’ nihuarca — nircami .
43005012	Shina nijpimi : — ¿ Pita candaca : ‘ Mandashpa sirijushcata aparishpa rilla ’ nirca ? — nishpa , chai runataca tapunajurca .
43005013	Ashtahuangarin chai runaca , maijan paita alichishcatapash na rijsircachu . Chaipi tianajuj gentecunamanda Jesús ña anchurishca cajpimi , na rijsi usharca .
43005014	Chai jipami Jesusca , pai alichishca runataca , Diospaj huasi ucupi tuparirca . Shina tuparishpami , cashna nijurca : — Ricui , cunanga ña ali tucushcami cangui . Ama ashtahuan juchata rurashpa causanguichu . Juchata rurashpaca , ashtahuanmi llaquichi tucungui — nijurcami .
43005015	Shina nijujpimi chai runaca , judiocunapajman rishpaca : — Jesusmi , ñucataca alichihuashca — nishpa villachijurca .
43005016	Shina alicachishcamandami judiocunaca , Jesusta ninanda fiñashpa huañuchingapaj mascai callarirca . Jesusca , samana punllapimi chai runataca alichirca .
43005017	Shinamandami Jesusca , cashna nishpa tigrachirca : — Ñucapaj Taitaca , cunangaman imagutapash rurajunllami . Chaimandami , ñucapash rurajunilla — nircami .
43005018	Shina nijpimi judiocunaca , Jesusta huañuchishumbacha nishpa , ashtahuan yarinajurca . Samana punllatami faquinshna , yangapi churashpallapash na fiñachijurcachu . Ashtahuangarin Taita Dioshuan chimbapura tucushpami , Taita Diostaca ñucapaj Taitapachami nijurca .
43005019	Jesusca , paicunataca cashnami nijurca : “ Napacha llullashpami , quiquingunataca cashna nini : Diospaj Churi cashpapash , ñucapaj munaica imatapash na rurai ushanichu . Ashtahuangarin ñucapaj Taita imaguta rurajujtapash ricushpami , paipaj Churi cashpa paishnallata imagutapash rurajuni .
43005020	Ñucapaj Taitaca , paipaj Churi cajpimi , ñucataca ninanda juyahuan . Shinallata imata rurajushpapash , paica tucuitami ñucaman ricuchijun . Cunan ñuca imata rurajujtapash yali ashtahuan rurai ushachunmi ricuchihuanga . Chaita ricushpami , ninanda manllaringuichi .
43005021	Imashnami ñucapaj Taitaca , huañushcacunata causachishpa causaita caran , chashnallatami ñucapash paipaj Churi caimanda , maijan munajman causaita carani .
43005022	Ñucapaj Taitaca , pitapash na llaquichinllu . Ashtahuangarin ñucamanmi , chai llaquichinataca paipaj Churi cajpi carahuarca .
43005023	Imashnami ñucapaj Taitata tucuicuna ninanda alicachin , chashnallata paipaj Churitapash ninanda alicachinajuchunmi , chai ushaitaca carahuarca . Paipaj Churi ñucata na alicachishpaca , ñucata cachamuj Taitatapash na alicachijunllu .
43005024	Napacha llullashpami , quiquingunataca cashna nini : Ñuca imata villachijujtapash uyashpa , ñucata cachamuj Taitatapash crishpallami , causaita causagrinataca charin . Paica , huañushcamanda causaita causagrinaman ña yalishcami . Shina cashpami , napacha llaquichi tucunga .
43005025	Napacha llullashpami , quiquingunataca cashna nini : Taita Diospaj Churi imata villachijujta huañushcacuna uyashpa cazuna punllacunaca , cunanmi ña chayamushca . Pipash paita uyajcunaca , causaitami causagringa .
43005026	Ñucapaj Taitallami , causaita carangapaca ushaita charin . Paipaj Churi cajpimi , causaita carachun ñucamambash ushaita carahuarca .
43005027	Llaquichi ushachumbash , Runa Aichayu tucushca cajpimi , ñucaman ushaita carahuarca .
43005028	Ñuca cashna nijujtaca , na manllarinachu canguichi . Huañushpa pambai tucushcacunaca , tucuillami ñuca rimajujta uyanajunga . Chai punllacunaca , ñami chayamujun .
43005029	Chai punllapica , imatapash aliguta rurashpa causajcunallami causaita causanajunga . Ashtahuangarin imatapash nalitalla rurashpa causashcacunaca , ninanda llaquichi tucungapajmi causaringa .
43005030	Ñucapaj munaica , imata ruraitapash na ushanichu . Ñucapaj Taita mandajpi uyashpallami , llaquiman cachajuni . Na ñucapaj munailla chashna rurashpami , imatapash cashcatapacha rurashpa llaquiman cachajuni . Ashtahuangarin ñucata cachamuj Taita munashcatami rurajuni .
43005031	Ñucapaj munai ñucamanda villachishpa cashna imatapash nijushpaca , llullashpami nijuiman .
43005032	Ashtahuangarin shujmi , ñucata alicachishpaca villachijun . Pai ñucamanda villachijuj shimicunaca , napacha llulla cajtami yachani .
43005033	Quiquingunaca Juanda tapuchunmi , runacunata cacharcanguichi . Paica , ñucamandaca na llullashpami villachijurca .
43005034	Maijan runa ñucamanda villachijuchumbash , na munanichu . Ashtahuangarin cashnataca , quiquinguna quishpirichunmi villachijuni .
43005035	Micha sindishca punchayachinshnami , Juanga villachijurca . Pai punchayachijunshna villachijujtaca , ashacamanllami cushijushpa uyarcanguichi .
43005036	Ñucapaj Taita mingashcatami , imata rurashpapash pactachijuni . Imata rurashpapash , ñucapaj Taita ñucata cachamushcatami ricuchijuni . Juan imata nijushcatapash , ñucami yali ashtahuan villachijuni .
43005037	Shinallata ñucata cachamuj Taitapash , ñucamandami villachijurca . Pai imata rimajujtapash , ima horasllapash na uyashpa , pai imashna cajtapash na ricushpami causanajushcanguichi .
43005038	Paipaj shimicunatapash , quiquingunapaj shungupi na charishpami causanajunguichi . Shina cashpami , Dios ñucata cachamushcatapash na cringuichi .
43005039	Causaita causagrinata japishumbacha yashpami , Dios escribichishca Shimicunataca , aligutapacha ricuna canguichi . Ashtahuangarin chai Shimicunapica , ñucamandami villachijun .
43005040	Shina villachijujpipash causaita causagrinata charingapaj ñucapajman shamungapaca , na munashpami causanguichi .
43005041	Gentecuna ñucata punchapambagumi cangui ninajuchunga , na munanichu .
43005042	Quiquingunataca ñucallata rijsinimi . Taita Diosta quiquinguna na juyajtapash yachanimi .
43005043	Ñucaca , ñucapaj Taitapaj shutipimi shamurcani . Shina cajpipash , ñucataca na chasquishpami causanajunguichi . Maijan cashpapash , quiquin shutipi shamujtaca chasquinguichimanmi .
43005044	Quiquingunaca , shujmanda shujmanda alicachirishpa causanatallami yarinajunguichi . Chaimandami , shujlla Taita Dios quiquingunata alicachishpa charichumbash na mascanguichi . Chashna cashpami , ñucata cringapaca na munanguichi .
43005045	Ñucapaj Taitaman quiquingunata juchachishpa ñuca villachigrinataca , na yanachu canguichi . Quiquingunaca , Moisés ayudangallami yashpami shuyanajunguichi . Ashtahuangarin paillatami , quiquingunataca juchachinga .
43005046	Moisesca , ñuca shamunata villachijushpami escribirca . Pai escribishcata crishpami , ñucataca cringuichiman .
43005047	Ashtahuangarin Moisés escribishcata na crishpaca , ¿ imashnashi ñuca rimajujtaca crinajunguichi ? ” nijurcami .
43006001	Chai jipami Jesusca , Galilea shuti cucha manñaman yalirca . Chai cuchaca , Tiberias shutipashmi can .
43006002	Huañunajuj gentecunata Jesús alichijujta ricunajushpami , ashtaca ashtaca gentecuna catinajurca .
43006003	Jesusca , urcuman vichai rijushpami , paipaj yachajujcunandi tiarirca .
43006004	Judiocuna pascua fiestata rurana punllacunapash , ñami pactamujurca .
43006005	Jesús vichai ricujushpaca , ashtaca gentecuna paipajman shamunajujujtami ricurca . Shina ricujushpami : — Cai tucuilla gentecuna micunajuchunga , ¿ maipita tandaguta randigrishun ? — nishpa , Felipeta tapurca .
43006006	Ashtahuangarin Felipe imata nijta yachangapajllami tapurca . Imata ruranatapash , Jesusca ñami yacharca .
43006007	Felipeca , cashna nishpami tigrachirca : — Tucuicunaman ashagu ashagu carangapaca , ishcai patsaj denario nishca culquihuan randishca tandapash na pactangachu — nijurcami .
43006008	Jesuspaj yachajuj puracunamandaca , Simón Pedropaj huauqui Andresmi , Jesustaca cashna nijurca :
43006009	— Caipi shuj huambragumi , picha cebada tandaguta , ishcai pijiguhuan charijun . Cai tucuilla gentecuman carangapaca caigullahuanga , ¿ maitata pactangayari ? — nijurcami .
43006010	Shina nijujpimi , Jesusca : — Shina cashpaca , tucuicunata tiachipaichi — nirca . Chai urcupica , jihua juyailla viñashcami carca . Chaipimi jaricunaca , picha huarangashna tiarinajurca .
43006011	Jesusca , chai tandacunata japishpa , Taita Diosta pagui nishpami , paipaj yachajujcunaman curca . Chai yachajujcunami , chaipi tianajujcunaman caranajurca . Shinallata pijitapashmi , mashnata munashcaguta micunajurca .
43006012	Na munashpa tianajujta ricushpami , paipaj yachajujcunataca : — Ama yanga shitachun puchucunataca tandachipaichi — nishpa mandarca .
43006013	Paicunaca , chunga ishcai canasta jundatami tandachirca . Picha cebada tandamandallami na micuita ushashpa , chashna puchuchirca .
43006014	Jesús chashna juyailla rurajujta ricunajushpami , chai gentecunaca cashna ninajurca : — Dios ima nishcata villachij runaguca , cai pachaman shamungami nishpami , pundata ña villashca . Caica , chai runapachami — ninajurcami .
43006015	Ashtahuangarin Jesusca , paita japishpa , jatun mandajta rurangapaj munanajujta yachashpami , chai urcumanllata pailla cutin tigrarca .
43006016	Ña tutayajujpimi , Jesuspaj yachajujcunaca , mama cuchaman urai llujshinajurca .
43006017	Paicunaca , shuj canoapi tiarishpami , Capernaum shuti puebloman ringapaj , mama cuchata chimbai callarinajurca . Ña alipacha tutayashcami carca . Jesusca , paicunapajman nara shamushcachu carca .
43006018	Shina rinajujpimi , ninan huaira jatarishpa , mama cucha yacutaca caiman chaiman shitajurca .
43006019	Picha kilometrota , na cashpaca sucta kilometrotashnami , paipaj yachajujcunaca ña rinajurca . Shina rinajushpami Jesusca , yacu jahuata purishpa , canoaman shamujujta ricunajurca . Paita ricushpaca , ninandami manllarinajurca .
43006020	Paicuna manllarijpimi Jesusca : — Ñucami cani , na manllarinachu canguichi — nirca .
43006021	Shina nijpimi Jesustaca , cushijushpa canoapi tiachirca . Shina tiachishpaca , paicuna rinajuj puebloman ñapashmi chayagrinajurca .
43006022	Chai cayandi tutamandami , mama cucha chimbaman quedashca gentecunaca , cashna ninajurca : “ Cainaca , shujlla canoami caipi carca . Chaipica , paipaj yachajujcunallami rirca . Jesusca , na paicunahuan rircachu ” ninajurcami .
43006023	Shina ninajujpimi , Tiberías shuti pueblomanda canoacuna chayamurca . Chai cucha vichaigupillami Apunchi Jesusca , Taita Diosta pashi nishpa , tandata gentecuna micuchun carashca carca .
43006024	Chaipica Jesuspash , paipaj yachajujcunapash illajtami , chai gentecunaca ricurca . Shinamandami chai canoacunapi tiarishpa , Capernaum shuti pueblopi Jesusta mascangapaj rinajurca .
43006025	Chai gentecuna mama cuchata chimbashpa , Jesusta tuparishpaca : — Rabí , ¿ ima horasta caiman chayamurcangui ? — nishpami tapunajurca .
43006026	Shina nijpimi Jesusca , cashna nishpa tigrachirca : — Napacha llullashpami , quiquingunataca cashna nini : Quiquingunaca , juyaillata ñuca rurashpa ricuchijuimandaca , na shamushcanguichica . Ashtahuangarin tandata na munajta micunajushcata yarishpallami , ñucataca mascahuanguichi .
43006027	Ismushpa tucurinalla micunata japingapaca , na ruranachu canguichi . Ashtahuangarin causaita causagrinata caraj micunaguta japingapajmi munana canguichi . Chai micunagutaca , Runa Aichayu tucushca ñucallami , quiquingunaman carasha . Chaita carajuchunmi , Taita Diosca ñucata cachamuhuarca — nijurcami .
43006028	Shina nijpimi : — Taita Dios munashcata pactachingapaca , ¿ imatata rurana capanchi ? — nishpa tapunajurca .
43006029	Shina nijpimi Jesusca , cashna nirca : — Pai cachamushca ñucata crinajuchunmi munan . Chaimi , Taita Dios munashcata pactachina capan — nircami .
43006030	Shina nijpimi , cashna nishpa tapunajurca : — Quiquinda cringapaca , ¿ imagutata juyailla rurashpa ricuchinguiyari ? Na cashpaca , ¿ imagutata ruranguiyari ?
43006031	‘ Tandaguta micunajuchunga , jahua pachamandami caramujurca ’ nishpa escribishcami tiajun . Chaipi nijunshnami , ñucanchipaj ñaupa taitacunaca , jichushca pambacunapi maná shuti micunaguta micushpa purinajushca — ninajurcami .
43006032	Shina nijpimi Jesusca , cashna nijurca : — Napacha llullashpami , quiquingunataca cashna nijuni : Jahua pachamanda cachamushca tandataca , na Moisés cararcachu . Ashtahuangarin ñucapaj Taitami , jahua pachamandaca paipaj tandatapacha quiquingunaman caramujun .
43006033	Taita Dios caramushca tandagumi , cai pachapi causajcunaman causaita causagrinataca carangapaj , jahua pachamanda shamushca — nijurcami .
43006034	Shina nijpimi : — Chai tandagutaca , tucui punlla ñucanchiman carajuilla , Apunchi Jesús — ninajurca .
43006035	Shina nijpimi Jesusca , paicunata cashna nijurca : — Ñucami , causaita causagrinata caraj tandagu cani . Maijambash ñucapajman shamushpaca , ima horallapash na yarjachingachu . Ñucata crishpaca , ima horallapash na yacunayachingachu .
43006036	Ashtahuangarin ñami nircani : Quiquingunaca ñucata ricushpapash , na crishpami purinajunguichi .
43006037	Ñucapaj Taita ñucaman carashca gentecunaca , tucuicunami ñucapajman shamunajunga . Ñucapajman shamujcunataca , na tigrachishpa canllaman cachashachu .
43006038	Jahua pachamandaca , na ñuca munashcata rurangapaj shamurcanichu . Ashtahuangarin ñucata cachamuj Taita munashcaguta pactachingapajmi shamurcani .
43006039	Ñucata cachamuj Taitapaj munaica , caimi capan : Ñucapaj Taita ñucaman caramujuj gentecunataca , shujtallapash na chingachishpa , tucurimui punllapica tucuillata causachijuchunmi munan .
43006040	Ñucata cachamuj Taitami , quiquingunataca cashna causanajuchun munajun : Paipaj Churi ñucata ricushpa maijambash crishpaca , causaita causagrichunmi munan . Ñucata crijcunataca , tucuicunatami tucurimui punllapica causachisha — nijurcami .
43006041	“ Ñucami , jahua pachamanda shamushca tandagu cani ” nishpami , Jesusca villajurca . Shinamandami , Judea llactapi causajcunaca fiñashpa , cashna nalicachinajurca :
43006042	— Cai runaca , Josepaj churi Jesusllamari . Paipaj taitata , mamatapash ñucanchica rijsinchimari . ¿ Imashpata paica : ‘ Jahua pachamandami shamurcani ’ nirijunyari ? — ninajurcami .
43006043	Chashna ninajujpimi Jesusca , cashna nishpa tigrachirca : — Canguna purapica , na chashna fiñashpa nalicachinachu canguichi .
43006044	Ñucata cachamuj Taita ñucapajman pushamujpillami , pipash shamun . Paitaca , ñucami tucurimui punllapi causachisha .
43006045	‘ Taita Diosmi , tucuicunata yachachinga ’ nishpami , pai ima nishcata villajcunaman ña escribichishca . Shinallata ñuca Taita yachachijujta uyashpa yachajujcunallami ñucapajman shamun .
43006046	Ñucapaj Taitataca , pipash na ricushcachu . Ñucallami , Taita Diospajmanda shamushca cashpa , ñucapaj Taitataca ricujurcani .
43006047	Napacha llullashpami , quiquingunataca cashna nini : Ñucata crijllami , causaita causagrinata charin .
43006048	Ñucami , causaita causagrinata caraj tandagu cani .
43006049	Quiquingunapaj ñaupa taitacunaca , jichushca pambacunapimi maná shuti micunaguta micushpa purinajurca . Chaita micushpapash , tucuillami huañunajurca .
43006050	Caimi , jahua pachamanda shamushca tandaguca capan . Chai tandaguta maijambash micushpaca , na huañungachu .
43006051	Ñucami , jahua pachamanda shamushca causajuj tandagu cani . Chai tandata maijambash micushpaca , causaitami causagringa . Ñuca carana tandaguca , ñuca aichagumi capan . Ñucallatami , cai pachapi causajcuna causaita causagrichun carangapaj huañusha — nijurcami .
43006052	Shina nijpimi judiocunaca , paicunapura fiñanajushpa cashna ninajurca : — ¿ Imashnata caica , paipaj aichataca ñucanchi micunajuchun caraita ushangayari ? — ninajurcami .
43006053	Shina nijpimi Jesusca , cashna nijurca : — Napacha llullashpami , quiquingunataca cashna nijuni : Runa Aichayu tucushca ñucapaj aichaguta na micushpa , ñucapaj yahuargutapash na ufiashpaca , causaita causagrinataca na charinguichica .
43006054	Ñucapaj aichaguta micuj , ñucapaj yahuartapash ufiajllami , causaita causagrinataca charin . Paitaca , tucurimui punllapimi causachisha .
43006055	Ñucapaj aichaguca , micunapachami capan . Ñucapaj yahuarpash , ufianapachami capan .
43006056	Ñucapaj aichaguta micuj , ñucapaj yahuarta ufiajllami , ñucahuan shujlla tucushpa causajun . Shinallata ñucapash , paipaj shungupimi causajuni .
43006057	Ñucata cachamuj Taitaca , causaitami causajun . Ñucapash , ñucapaj Taitamandami causajuni . Shinallatami ñucata micujpash , ñucamandalla causajunga .
43006058	Cai tandaguca , jahua pachamanda shamushca tandami capan . Maijambash cai tandata micushpallami , causaita causagringa . Cai tandaguca , na quiquingunapaj ñaupa taitacuna micushca tandashnachu capan . Paicunaca , maná shuti micunaguta micushpa purinajushpapash , huañurcallami — nijurcami .
43006059	Cai shimicunataca , Capernaum shuti pueblopi tandanajuna huasi ucupimi , Jesusca yachachijurca .
43006060	Jesuspaj ashtaca yachajujcunaca chaita uyashpami , cashna ninajurca : — Pai yachachijuj shimicunataca , napacha cati ushanallachu . ¿ Pita cashna nijujtaca , uyaita ushangayari ? — ninajurcami .
43006061	Chashna fiñashpa nalicachinajujta yachashpami , Jesusca paipaj yachajujcunata cashna nijurca : — ¿ Ñuca yachachijuj shimicunachu , quiquingunata fiñachin ?
43006062	Runa Aichayu tucushca ñuca punda causajushcaman vichai rijujta ricushpacarin , ¿ imatashi ninguichi ?
43006063	Diospaj Espiritullami , causaita causagrinataca caramujun . Chaitaca , na gentecunapaj ushaihuanlla japinllu . Ñuca quiquingunaman villajuj shimicunaca , causaita caraj Espiritumi capan .
43006064	Cashna nijujpipash huaquingunaca , quiquinguna purapi napacha crishcami canguichi — nijurcami . Huaquinguna paita na crinatapash , huañuchijcunaman maijan paita japichinatapash , Jesusca callarimandallatami yacharca .
43006065	Shinamandami , paicunataca cashna nijurca : — Quiquingunamanmi , cashna nishpa ña villachijurcani : ‘ Ñucapaj Taita ñucapajman pushamujpillami , pipash shamui ushan ’ nishpami villachijurcani — nijurcami .
43006066	Shina nijujpimi , Jesusta catijcunaca , ashtacacuna paita saquishpa , na ashtahuan catirca .
43006067	Shinamandami Jesusca , paipaj chunga ishcai yachajujcunatapash : — ¿ Quiquingunapash ñucata saquishpa ringapaj munanguichi ? — nirca .
43006068	Shina nijpimi Simón nishca Pedroca , cashna nishpa tigrachirca : — Apunchi Jesús , ¿ pipajmanda rishunyari ? Quiquinllami , causaita causagrinata caraj shimigucunataca charingui .
43006069	Ñucanchica quiquinda crij cashpami , causajujlla Taita Diospaj Churi , Quishpichij Cristo cajtapacha yachapanchi — nijurcami .
43006070	Shina nijujpimi Jesusca , cashna nishpa tigrachirca : — Quiquingunataca , chunga ishcaitami agllarcani . Shina cashpapash quiquinguna puramanda shujca , diablomi can — nircami .
43006071	Chashna nishpaca , Simonbaj churi Judas Iscariotetami shina nijurca . Paimi , chunga ishcai yachajuj puracuna cashpapash , Jesustaca huañuchijcunaman japichishapacha yajurca .
43007001	Chashna nishca jipaca , Galilea llactapimi Jesusca purijurca . Judiocuna paita huañuchishumbacha nishcata yachashpami , Judea llactapica na quedangapaj munarca .
43007002	Judiocunaca , carpacunapi causanajushcata yarishpami , fiestata ruran carca . Chai fiestata rurana punllacunami , ña chayamujurca .
43007003	Shinamandami Jesustaca , paipaj huauquicunaca cashna ninajurca : — Can imagutapash rurajujta , canda catijcuna ricunajuchun , caimanda llujshishpa , Judea llactaman rilla .
43007004	Maijambash alicachishpa ricuchun munashpaca , na pacallapi imatapash ruranllu . Can chashna rurajunata yachashpaca , tucuicuna ricunajujtami rurana cangui — ninajurcami .
43007005	Jesustaca , paipaj huauquicunapash na crishpami , chashnaca ninajurca .
43007006	Shina nijpimi Jesusca , cashna nijurca : — Ñuca chaiman rina punllami , nara chayamun . Cangunapaj rinaca , ima punllapash alimi .
43007007	Cai pachapajtalla rurashpa causajcunaca , cangunataca na millanayachinllu . Imatapash nalitallami rurashpa causanguichi nijujpimi , ñucataca ninanda na ricunayachihuan .
43007008	Cangunaca , chai fiestaman vichai richilla . Ñuca rina punlla nara chayamujpimi , na vichai rijuni — nijurcami .
43007009	Shina nishpami , Galilea llactapillata Jesusca quedarca .
43007010	Paipaj huauquicuna fiestaman ña rishca jipami , Jesusca chaimanllata vichai rijurca . Na paicunahuan rijushpami , jipaman pacalla rijurca .
43007011	Judiocuna chai fiestapi Jesusta mascanajushpami : — ¿ Maipishi chai runaca ? — ninajurca .
43007012	Chaiman rishca ashtaca gentecunami , Jesustaca ninanda nalicachishpa parlanajurca . Huaquingunaca : “ Chai runaca alipachami ” ninajurcami . Ashtahuangarin shujcunaca : “ Napacha alichu . Gentecunata umachishpallami purijun ” ninajurcami .
43007013	Ashtahuangarin judiocunata manllashpami , Jesusmandaca pacalla parlanajurca .
43007014	Chai fiesta punllacuna ña chaupiyajujpimi Jesusca , Diospaj huasiman yaicurca . Chaipimi gentecunaman yachachijurca .
43007015	Shina yachachijujta uyashpami , judiocunaca ninanda manllarishpa cashna ninajurca : — ¿ Maipita chai tucuita yachajushcanga ? Paica , na yachajushcachu carca — ninajurcami .
43007016	Shina nijpimi Jesusca , cashna nishpa tigrachirca : — Na ñucapaj munaica , cashna yachachijunichu . Ashtahuangarin ñucata cachamuj Taita yachachishcatami yachachijuni .
43007017	Na ñucapaj munai cashna yachachijushpami , Taita Dios yachachijujpilla villachijuni . Chaitaca , Taita Dios munashcata pactachingapaj munajllami yachai ushanga .
43007018	Pipash paipaj munailla villachijushpaca , gentecuna ninanda alicachishpa ricunajuchunllami villachijun . Ashtahuangarin pipash paita mandashpa cachamujta alicachinajuchun villachijushpaca , napacha llullashpami villachijun . Shina cashpami , paipi ima nalipash na tian .
43007019	Mandashca shimicunataca , Moisesmi quiquingunaman curca . Chaita charishpapash , quiquingunaca maijambash na pactachishpami causanajunguichi . ¿ Imamandata ñucataca huañuchingapaj munanguichi ? — nijurcami .
43007020	Shina nijpimi , chai ashtaca gentecunaca cashna nishpa tigrachirca : — Canga , aya jundashca runamari cangui . Candaca , ¿ pita huañuchingapaj munanyari ? — ninajurcami .
43007021	Shina nijpimi Jesusca , cashna nishpa tigrachirca : — Shuj aligutami rurarcani . Chaimandallami quiquingunaca , tucuicuna manllaringuichi .
43007022	Quiquingunapash , samana punllapimi jari huahuacunataca , circuncisión nishcata ruranajunguichi . Shina ruranajuchunga , Moisesmi mandarca . ( Na pailla callarircachu . Ashtahuangarin quiquingunapaj ñaupa taitacunami , chashna ruranataca callarishca ) .
43007023	Moisés mandashcata ama faquinshna yangapi churashca cachun nishpami , samana punlla cajpipash runagutaca , circuncisionda rurashpa causanajunguichi . Samana punllapimi , shuj huañujuj runaguta aligutapacha alichircani . ¿ Chaita ruraimandallachu ninanda fiñahuanguichi ?
43007024	Chashnami canga nishpalla , na pitapash juchachinachu canguichi . Imata rurashcatapash aliguta ricushpami , juchachi ushana canguichi — nijurcami .
43007025	Shinamandami Jerusalenmanda huaquin runacunaca , cashna ninajurca : — ¿ Nachu cai runata huañuchingapaj mascanajun ?
43007026	Ricuichi , tucuicunapaj ñaupajpi villachijujpipash , paitaca na imatapash nishpami uyanajun . ¿ Nachu mandajcunapash paitaca , Quishpichij Cristopachami nishpa rijsinajurca imashi ?
43007027	Cai runataca , maimanda shamushcatapash , ñucanchica alipachami yachanchi . Ashtahuangarin Quishpichij Cristo shamujpica , maimanda shamushcatapash pipash na yachangachu — ninajurcami .
43007028	Diospaj huasipi yachachijushpami Jesusca , shinllita caparishpa cashna nijurca : — Ari , ñucataca rijsinguichimi , ñuca maimanda cashcatapash yachanguichimi . Ashtahuangarin ñucapaj munaica , na shamurcanichu . Tucuita pactachijjuj ñucapaj Taita cachamujpimi shamurcani . Quiquingunaca , paitaca napacha rijsishpami causanajunguichi .
43007029	Ashtahuangarin paipajmanda ñuca shamushca cashpami , paitaca rijsini . Paimi ñucataca cachamuhuarca — nijurcami .
43007030	Shina nijujpimi Jesustaca , prezu japishumbacha ninajurca . Shina ninajushpapash , paita japina punlla nara chayamujpimi , na japi usharca .
43007031	Chai gente puracunamandaca , ashtacacunami Jesusta crinajurca . Paicunaca cashnami ninajurca : — Quishpichij Cristo shamushpaca , ¿ cai runagu rurajujtapash yali imatapash juyaillaguta rurai ushangachu , imashi ? — ninajurcami .
43007032	Jesusmanda gentecuna imata parlanajujtapash fariseocunami uyanajurca . Curacunata mandajcunandi , fariseocunandi parlarishpami , Jesusta prezu japichun soldadocunata cacharca .
43007033	Chaimandami Jesusca , cashna nijurca : — Quiquingunahuanga , asha punllacunata purijusharami . Chai jipami , ñucata Cachamujpajman tigrashalla .
43007034	Quiquingunaca , ñucata mascashpapash , na tarishpami causanguichi . Shinallata ñuca maipi causajuj llactamambash , napacha chayamuita ushanachu canguichi — nijurcami .
43007035	Shina nijujpimi judiocunaca , paicunapura cashna nishpa tapurinajurca : — Ñucanchi paita ama tarichunga , ¿ paica maimanshi ringa ? Grecia shuti llactapi israelcuna chapurishpa causajcunapajman rishpa , ¿ griegocunata yachachingapajchu shina nijun , imashi ?
43007036	Paica cashnamari nijun : ‘ Quiquingunaca , ñucata mascashpapash , na tarishpallatami causanajunguichi . Shinallata ñuca maipi causajuj llactamambash , napacha chayamui ushanachu canguichi ’ nishpaca , ¿ imashpashi shina nijun ? — ninajurcami .
43007037	Chai jatun fiesta tucurijui punllami , Jesusca shayarishpa shinllita caparishpa , cashna nijurca : — Maijambash yacunayachishpaca , ñucapajman shamushpa ufiaichilla .
43007038	‘ Ñucata maijan crijpaj shungu ucumandaca , causaita causagrinata caraj yacucunami llujshinajunga ’ nishpami , Dios escribichishca Shimipica villachijun — nircami .
43007039	Chaitaca , paita crijcunalla Diospaj Espirituta chasquina cajpimi , Jesusca chashna nijurca . Taita Dios Jesustaca nara paipaj punchapamba llactaman pushashcachu carca . Chaimandami , Diospaj Espirituca nara shamushca carca .
43007040	Jesús villachijujta ashtaca gentecuna uyashpami , huaquingunaca cashna ninajurca : — Paica , Dios ima nishcata villachij runapachami — ninajurcami .
43007041	Shujcunaca : — Paica Quishpichij Cristomari — ninajurcami . Ashtahuangarin huaquingunaca , cashnami ninajurca : — ¿ Galilea llactamandachu Quishpichij Cristoca shamuna cashca ?
43007042	¿ Nachu Dios escribichishca Shimipica : ‘ Quishpichij Cristoca , ñaupa taita Davidpaj miraimanda David causajushca Belén pueblomandami shamunga ’ nijun ? — ninajurcami .
43007043	Shina ninajushpami Jesusmanda rimanajushpa , paicunapura fiñanajurca .
43007044	Paicuna puramanda huaquingunaca , Jesusta prezu japingapajmi munanajurca . Shina munashpapash paitaca , pipash na japita usharcachu .
43007045	Soldadocunami curacunata mandajcunapajman , fariseocunapajman tigranajurca . Shina tigrajpimi : — ¿ Imashpata chai runataca , na apamunguichi ? — nishpa tapunajurca .
43007046	Shina tapujpimi soldadocunaca , cashna nishpa tigrachinajurca : — ¡ Ima horallapash cai runashna juyailla shimigutaca , pipash na parlashcachu ! — ninajurcami .
43007047	Fariseocunaca , cashna nishpami tigrachinajurca : — ¿ Quiquingunapashchu umachi tucurcanguichi ?
43007048	Ñucanchi mandaj puracunapash , fariseo puracunapash paitaca , pipash na crishcami canchi .
43007049	Ashtahuangarin Moisés mandashca shimicunata na yachaj cai gentecunataca , ima llaquipash japishpami ali canman — ninajurcami .
43007050	Shina ninajujpimi shuj tuta , Jesushuan parlangapaj shamushca Nicodemo runaguca , paica fariseo purallatami carca . Paimi , chai runacunataca cashna nijurca :
43007051	— Ñucanchita mandashca shimita cazuj cashpaca , shuj runa imata rurajushcatapash tapuchishpa , ali uyashparami imata ruranatapash ricuna capanchi — nijurcami .
43007052	Shina nijujpimi , cashna nishpa tigrachinajurca : — ¿ Quiquimbash , Galilea llactamanda runa purachu cangui ? ¿ Galilea llactamandaca , Dios ima nishcata villachij runaca , ima horallapash shamushcachu ? Chaitaca , Dios escribichishca Shimita ali ricushpa yachajungui — ninajurcami .
43007053	Shina nishpaca , paicunapaj huasimanmi tucuilla rinajurca .
43008001	Jesusca , Olivos shuti lomamanmi rijurca .
43008002	Chai cayandi tutamandami , Diospaj huasiman tigramujurca . Tucuilla gentecuna paipajman shamujpimi Jesusca , tiarishpa yachachijurca .
43008003	Shina yachachijujpimi , mandashca shimita yachachijcunapash , fariseocunapash , cazarashca jahua shujhuan japi tucushca shuj huarmita apamurca . Chai huarmitaca , tucuicunapaj chaupipi shayachishpami ,
43008004	Jesustaca cashna ninajurca : — Yachachij , cai huarmica cazarashca jahuami shujhuan japi tucushca .
43008005	Moisés mandashca shimicunapica cashna huarmicunataca , rumicunahuan huañuchinajuchun nishpami , ñucanchitaca mandajun . Quiquinga , ¿ ima ninguita ? — ninajurcami .
43008006	Paicuna chashna tapushpaca , Jesús imata tigrachijpipash juchachingapajmi , shina tapunajurca . Ashtahuangarin Jesusca cumurishpami , alpapi maqui dedohuan escribijurca .
43008007	Paicuna ashtahuan ashtahuan tapunajujpillatami Jesusca , paicunata vichai ricushpa cashna nijurca : — Quiquinguna purapi maijambash jucha illaj tiashpaca , paira cai huarmitaca rumihuan pegai callarichun — nijurcami .
43008008	Shina nishpaca , cutin cumurishpa , alpapi escribishpa catijurcallami .
43008009	Jesús chashna nijujta uyashpami , paicunallata nali cajta yarinajushpa , rucumanda callarishpa , chairalla viñaicunacaman cati cati tucuilla llujshinajurca . Shina llujshijpimi Jesusca , chaupipi shayajuj huarmillahuan chaipi quedarca .
43008010	Jesús cutin vichai ricujushpaca , chai huarmilla chaipi shayajujta ricushpami , chai huarmitaca cashna nijurca : — Quiquinda nalicachijcunaca , ¿ maitata rinajurca ? ¿ Maijambash ninanda llaquichircachu ? — nijurcami .
43008011	Shina nijpimi , chai huarmica : — Pipash na imata nihuarcachu , Taitalla — nirca . Shina nijpimi Jesusca , cashna nijurca : — Ñucapash , quiquindaca na llaquichigrinichu . Cunanga rilla , ama ashtahuan juchata rurashpa causanguichu — nijurcami .
43008012	Jesusca , cutinmi cashna nishpa villachijurca : — Ñucami , cai pachapi causajcunapaca , punchayachij micha cani . Ñucata catijcunaca , pipash na yana yana tutapishna causajungachu . Ashtahuangarin causaita causagrinata caraj michatami charinga — nircami .
43008013	Shina nijpimi fariseocunaca , cashna ninajurca : — Quiquinga , alipi ricurisha yashpallami , chashnaca villachijungui . Quiquinmandallata villachijushca shimicunaca , llullami can — ninajurcami .
43008014	Shina nijpimi Jesusca , cashna nishpa tigrachirca : — Ñucamandallata cashna villachijushpapash , ñuca villachijushca shimicunaca , napacha llullachu capan . Ñucami , maimanda shamushcatapash , maiman tigranatapash yachani . Ashtahuangarin quiquingunaca , ñuca maimanda shamushcatapash , maiman rijunatapash , na yachashpami chashna nihuanguichi .
43008015	Quiquingunaca , runacuna llaquichijunshnatallami llaquichinata yachanguichi . Ñucami , pitapash na llaquichijuni .
43008016	Ñuca llaquichijushpaca , aliguta ricushpami llaquichisha . Ashtahuangarin na ñucalla llaquichinichu , ñucata cachamuj Taitahuanmi ishcandi llaquichinajunchi .
43008017	Quiquingunata mandashca shimicunapica , cashnami escribishca tiajun : ‘ Ishcai runacuna imata cajtapash , chashnatapachami nishpa villachijpica crinallami ’ nijunmi .
43008018	Shina cajpimi ñucapash , ñucamandallata villachijuni . Shinallata ñucata cachamuj Taitapash , ñucamandami villachijun — nijurcami .
43008019	Shina nijpimi : — Quiquimbaj Taitaca , ¿ maipitayari ? — nishpa tapunajurca . Shina tapujpimi Jesusca , cashna nishpa tigrachirca : — Quiquingunaca ñucatapash , ñucapaj Taitatapash na rijsishpami , chashna tapunajunguichi . Ñucata rijsishpaca , ñucapaj Taitatapash rijsinguichimanmi — nircami .
43008020	Jesusca , cai shimicunatami , Diosman imagutapash carashpa churana cajón ladoman , Diospaj huasi ucupi yachachijurca . Paita japina punlla nara chayashca cajpimi , paita prezu japitaca , pipash na usharca .
43008021	Jesusca , cutinmi paicunata cashna nijurca : — Ñucaca ñami rigrini . Quiquingunaca , ñucata ninanda mascashpapash , ashtahuangarin quiquingunapaj juchapillatami huañunguichi . Shina cashpami quiquingunaca , ñuca rijuj llactaman shamuitaca na ushanguichi — nijurcami .
43008022	Shina nijujpimi judiocunaca , paicunapura cashna ninajurca : — ¿ Paillatachu huañuchiringa , imashi ? ¿ Shinamandachu : ‘ Ñuca rijuj llactaman shamuitaca , na ushanachu canguichi ’ nijun , imashi ? — ninajurcami .
43008023	Shina nijpimi Jesusca , cashna nijurca : — Quiquingunaca , cai alpa pachamandami canguichi . Ñucaca , jahua pachamandami cani . Quiquingunaca , cai pachamandami canguichi . Ashtahuangarin ñucaca , na cai pachamanda canichu .
43008024	Chaimandami quiquingunataca : ‘ Quiquingunapaj juchapillatami huañunguichi ’ nircani . Ñucata quiquinguna na crishpaca , juchahuanllatami huañunguichi — nircami .
43008025	Shina nijpimi : — Quiquinga , ¿ pita canguiyari ? — nishpa tapunajurca . Shina tapujpimi Jesusca , cashna nijurca : — Villachita callarishpallatami , quiquingunaman villachijushcani .
43008026	Ñucaca , ashtaca rimajunata , quiquingunata llaquichinatapash charinirami . Ñucata cachamuj Taitaca , napacha llullashpami imatapash pactachijun . Pai rimajjutapash , ñucami uyajurcani . Chaitami , cai pachapi causajcunaman villachijuni — nijurcami .
43008027	Taita Diosmanda Jesús chashna villachijujpipash , pipash na yuyaita japircachu .
43008028	Chashnamandami Jesusca , cashna nijurca : — Quiquingunaca , Runa Aichayu tucushca ñucata jahuapi huarcushpami , ñuca maijan cajtapash rijsinguichi . Ñucapaj munaica , na imatapash rurajunichu . Ashtahuangarin ñucapaj Taita yachachishca shimicunatallami villachijuni .
43008029	Ñucata cachamushca Taitami , ñucahuanga causajun . Pai cushijunata punllandi rurajujpimi , ñuca Taitaca na ñucatalla saquihuashca — nijurcami .
43008030	Jesús chashna villachijujpica , ashtacacunami paitaca crinajurca .
43008031	Jesusca , Judea llactapi paita crijcunatami , cashna nijurca : — Ñuca yachachijushca shimicunata , quiquinguna cazushpa catishpaca , ñucapaj yachajujcunapachami canguichi .
43008032	Shina cashpami , na llullashpa villachijuj shimitapash rijsinajunguichi . Chai na llullashpa villachijushca shimimi , quiquingunataca cacharichinga — nijurcami .
43008033	Shina nijpimi Jesustaca , cashna nishpa tigrachirca : — Ñucanchica , ñaupa taita Abrahambaj miraicunamari canchi . Shina cashpami , na pipajpash gañan canchi . ¿ Imashpata quiquinga , ñucanchitaca : ‘ Cachari tucunguichimi ’ ningui ? — ninajurcami .
43008034	Shina nijujpimi Jesusca , cashna nishpa tigrachirca : — Napacha llullashpami , quiquingunataca cashna nijuni : Juchata rurashpa causajcunaca , tucuillami juchapaj gañan causanajun .
43008035	Gañanga , amopaj huasipica na causajunllachu . Ashtahuangarin amopaj churillami , huasipi causajunlla .
43008036	Shinami Diospaj Churi cashpa , quiquinguna gañan causanajujuimanda ñuca cacharichijpi , cachari tucushcapacha canguichi .
43008037	Quiquingunataca , Abrahambaj miraicuna cajtaca yachanimi . Quiquingunaca , ñuca villachijuj shimicunata shungupi na chasquishpami , ñucataca huañuchishumbacha nishpa purinajunguichi .
43008038	Ñucapaj Taitapaj ladopi cashpa , ñuca ricujushcatami villachijuni . Ashtahuangarin quiquingunaca , quiquingunapaj taitamanda rimashcata uyashcatallami rurashpa causanajunguichi — nijurcami .
43008039	Shina nijpimi : — Abrahammi ñucanchipaj taita capan — nishpa tigrachinajurca . Jesusca , paicunataca cashnami nijurca : — Quiquingunaca , Abrahambaj miraicuna cashpaca , pai rurashcatami ruranguichiman .
43008040	Taita Dios na llullashpa ñucaman yachachijushcatami , quiquingunaman aliguta villachijuni . Shina villachijujpipash , ñucataca huañuchishumbacha nishpami purinajunguichi . Abrahamga , na chashnachu carca .
43008041	Quiquingunaca , quiquingunapaj taita imata rurajushcatallami rurashpa causanajunguichi — nijurcami . Shina nijpimi , cashna ninajurca : — Ñucanchica , na huainapaj huahuacunachu canchi . Ashtahuangarin Taita Diostallami , shujlla Taitata charinchi — ninajurcami .
43008042	Shina nijpimi Jesusca , paicunata cashna nijurca : — Taita Dios quiquingunapaj Taita cajpica , ñucataca ninandami juyanguichiman . Ñucallami , ñucapaj Taitapajmandaca cai pachaman shamurcani . Na ñucapaj munaica shamurcanichu . Ashtahuangarin Taita Diosmi cachamuhuarca .
43008043	Ñuca villachijuj shimicunataca , ¿ imashpata na yuyaipi japinguichi ? Ñuca villachijujta uyangapaj na munashpami , yuyaipi na japinguichi .
43008044	Quiquingunaca , quiquingunapaj taita diablopajmi canguichi . Shinamandami , pai munashcata rurangapaj munanguichi . Paica , callarimandapacha huañuchijmi . Llullashpalla causajmi can . Paipica , llullanallami tian . Llullashpa rimajushpaca , paimandallami llullashpa rimajun . Llullapacha cashpami , llullapaj taita can .
43008045	Na llullashpa villachijujpipash , quiquingunaca ñucataca na crishpami causanajunguichi .
43008046	¿ Quiquinguna puramanda maijanda ñucataca : ‘ Juchata rurashcanguimi ’ nishpa rimaita ushanguichi ? Shina na llullashpa villachijujpipash , ¿ ima nishpata na crihuanguichi ?
43008047	Taita Diospaj huahuacunaca , Diospaj Shimicunata uyanajunmi . Ashtahuangarin quiquingunaca , na Taita Diospaj huahuacuna cashpami , paipaj shimita uyangapaca na munanguichi — nijurcami .
43008048	Shina nijpimi judiocunaca , cashna nishpa tigrachinajurca : — ‘ Canga aya jundashca , Samaria llactamanda shamuj runamari cangui ’ nishpaca , alipacha yachashpami ninajunchi — ninajurcami .
43008049	Shina nijpimi Jesusca , cashna nishpa tigrachirca : — Aya jundashca runaca , na canichu . Ashtahuangarin ñucapaj Taitatami , ninanda alicachijuni . Quiquingunami , ñucata nalicachishpa chashna nihuanguichi .
43008050	Shina cajpipash ñuca alicachi tucungapaca , na munanichu . Ñucapaj Taitami ñuca alicachi tucuchunga munan . Paimi , ñucata nalicachijcunataca llaquichinga .
43008051	Napacha llullashpami , quiquingunataca cashna nijuni : Ñuca villachijushca shimicunata maijambash cazushpaca , ima horallapash na huañungachu — nijurcami .
43008052	Shina nijpimi judiocunaca , cashna ninajurca : — Can aya jundashca cajtaca , cunanmi ali yachanchi . Abrahamga huañushcami , Dios ima nishcata villajcunapash huañushcami . Canga : ‘ Ñuca villachijushca shimita cazushpaca , ima horallapash na huañungachu ’ ninguimi .
43008053	¿ Canga , ñucanchipaj ñaupa taita Abrahamdapash ashtahuan yalichu cangui ? Paica huañushcami . ¡ Dios ima nishcata villajcunapash huañushcami ! Canga , ¿ maijan cani yanguita ? — ninajurcami .
43008054	Shina nijpimi Jesusca , cashna nishpa tigrachirca : — Ñuca munailla alipachami cani nijushpaca , chashna alicachirishca shimicunaca , yangami canman . Ashtahuangarin ñucapaj Taitami , ñucataca ninanda alicachijun . Paitami , quiquingunaca : ‘ Ñucanchipaj Taita Diosmi ’ ninajunguichi .
43008055	Shina nishpapash paitaca , na rijsishpami quiquingunaca causanajunguichi : Ñucallami paitaca rijsini . ‘ Ñucapaj Taitata na rijsinichu ’ nishpaca , quiquingunashnalla llullami caiman . Ashtahuangarin paitaca rijsinipachami . Chaimandami , pai imatalla mandashcatapash pactachijuni .
43008056	Quiquingunapaj ñaupa taita Abrahamga , cai pachaman ñuca shamujpi , ricunata yachashpami cushijurca . Ña shamujta ricushpaca , ninandami cushijurca — nijurcami .
43008057	Shina nijpimi judiocunaca , cashna ninajurca : — Picha chunga huatatapash , canga nara charinguichu . Shina cashpapash : ¿ ‘ Abrahamdaca ricurcanimi ’ ninguichu ? — ninajurcami .
43008058	Shina nijpimi Jesusca , paicunata cashna nijurca : — Napacha llullashpami , quiquingunataca cashna nijuni : Abraham nara tiajpillatami , ñucaca ña tiarcani — nircami .
43008059	Shina nijpimi chai runacunaca , Jesusta huañuchishun nishpa pegangapaj , rumicunata japi callarirca . Ashtahuangarin Jesusca pacajushpami , paicunapaj chaupitallata yalishpa , Diospaj huasimandaca llujshishpa rirca .
43009001	Jesús chaimanda rijushpami , ñausa huacharishca shuj runaguta ricurca .
43009002	Jesuspaj yachajujcunapash , chai runaguta ricushpami , cashna nishpa tapunajurca : — Yachachij , ¿ cai runaguca paillata juchayu cashpachu cashna ñausa huacharishca , imashi ? Na cashpaca , ¿ paipaj taita mamachu juchayu carca , imashi ? — ninajurcami .
43009003	Shina nijpimi Jesusca , cashna nishpa tigrachirca : — Pai juchata rurajuimanda , paipaj taita mama juchata rurajuimandaca , na cashna ñausachu capan . Ashtahuangarin Taita Diosca , pai imata rurai ushajtaca , cai runagupi ricuchingapajmi munan .
43009004	Punlla cajpillatami , ñucata cachamuj Taita imata rurachun mandashcataca pactachinapacha cani . Tutayajpica , pipash na imatapash rurai ushanllu .
43009005	Cai pachapi causajushpami , cai pachapi causajcunata punchayachij micha cani — nijurcami .
43009006	Cashna nishpallami Jesusca , t'ucahuan alpata turuyachirca . Chai turutami , ñausa runapaj ñavipi javirca .
43009007	Shina rurashpaca : — Siloé nishca uchilla tanquepi maillagri — nishpami cacharca . ( Siloé nishpaca , Cachamushca nijunmi ) . Shina nijpi ñavita maillangapaj chai runagu rishpaca , ñapash ricushpami tigramurca .
43009008	Pai ñausa causajujtaca , paipaj ladolla causajcunapash , shuj runacunapash ricujmi carca . Paicunaca : — ¿ Nachu cai runagu , culquita mañashpa tiajun carca ? — nishpami parlanajurca .
43009009	Huaquingunaca : — Paillatamari — ninajurcami . Shujcunaca : — Paishnallamari — ninajurcami . Chashna ninajujpimi , chai runaca : — Ari , ñucamari cani — nirca .
43009010	Shina nijpimi : — ¿ Imashnata quiquimbaj ñavica pascarirca ? — nishpa tapunajurca .
43009011	Shina tapujpimi , chai runaca cashna nishpa tigrachirca : — Jesús shuti runagumi , turuta rurashpa , ñuca ñavipi javirca . Shina javishpaca : ‘ Siloé nishca tanquepi maillagri ’ nishpami cachahuarca . Chaiman rishpa ñavita maillashpaca , ñapash ricurcanillami — nijurcami .
43009012	Shina nijujpimi : — ¿ Chai runaca maipita ? — nishpa tapunajurca . Shina tapujpica : — Maipichá , na yachanichu — nircami .
43009013	Chai ñausa causajushca runagutaca , fariseocunapaj ñaupajmanmi pushashpa rinajurca .
43009014	Samana punllapimi Jesusca , turuta rurashpa , chai ñausa runata alichirca .
43009015	Fariseocunapash , cutinmi chai runataca : — ¿ Imashnata ricui callarircangui ? — nishpa tapurca . Shina tapujpimi chai runaca , cashna nirca : — Turutami , ñucapaj ñavipi javirca . Ñavita maillashpaca , ñapash ricurcanillami — nircami .
43009016	Shina nijpimi huaquin fariseocunaca , cashna ninajurca : — Chai runaca , napacha Taita Diosmanda shamushcachu canga . Paica samana punllapica , imatapash na ruranachu nishcatami na cazushpa , chashna alichishca — ninajurcami . Ashtahuangarin huaquingunaca : — Juchayu runa cashpaca , na cashna imatapash juyaillacunata rurajunmanllu — ninajurcami . Chashna nishpami , paicunapura maitapash nirishpa fiñanajurca .
43009017	Chai ñausa causajushca runataca , fariseocunaca cutinmi cashna nishpa tapurca : — Quiquinga , quiquinda alichij runataca , ¿ ima ninguita ? — nijpimi : — Paica profetami capan — nirca .
43009018	Ashtahuangarin judiocunaca , chai ñausa causajushca runa ña ricujujtaca na crinajurcachu . Shina cashpami , chai ali tucushca runapaj taitata , mamatapash cayachinajuchun cacharca .
43009019	Paicuna shamujpimi , cashna nishpa tapunajurca : — ¿ Caichu quiquingunapaj churi capan ? ¿ Caitachu quiquingunaca , ñausatami tarircanchi ninguichi ? ¿ Imashpata cunanga ña ricujun ? — ninajurcami .
43009020	Shina nijpimi , paipaj taitandi , mamandi cashna nishpa tigrachirca : — Paica , ñucanchipaj churigumi capan . Paica ñausagumi huachariparca .
43009021	Imashpa ricujujtapash , paipaj ñavita maijan alichishcatapash na yachapanchica . Ña rucullagumi capan , paitallata tapupaichilla . Paillata imata cashpapash villachipangallami — ninajurcami .
43009022	Judiocunata manllashpami , paipaj taitapash , mamapash chaitaca ninajurca . Judiocunami : “ Jesusca Mesiasmi capan ” nishpa maijambash villachijujpica , tandanajuna huasimanda llujchishun nishpami yarinajushca carca .
43009023	Chaita yachashpami , paipaj taita mamaca : “ Ña rucullagumi capan . Paitallata tapupaichilla ” ninajurca .
43009024	Shina nijpimi , chai ñausa causajushca runata cutin cayachishpa , cashna ninajurca : — Taita Diostallami alicachina cangui . Ñucanchica , chai runataca juchayu cajtaca yachanchimi — ninajurcami .
43009025	Shina nijpimi chai runaca , cashna nishpa tigrachirca : — Chai runataca juchayuchari , nacha juchayu , na yachanichu . Ñausami causajurcani , cunanga ricujunimi . Chaitallami yachani — nircami .
43009026	Shina nijpimi , paicuna cutin tapushpaca : — ¿ Imatata rurarcayari ? Quiquimbaj ñavi ricuchunga , ¿ imashnata alichircayari ? — ninajurcami .
43009027	Shina nijpimi chai runaca , cashna nijurca : — Villachinataca ña villachinimi . Quiquingunami , napacha uyangapaj munanguichi . ¿ Imapajta cutin villachijuchun munanguichi ? ¿ Quiquingunapash , paipaj yachajujcuna cangapajchu munanguichi ? — nijurcami .
43009028	Shina nijujpimi chai runataca , ninanda fiñashpa cashna ninajurca : — Canmari paipaj yachajuj cangui . Ñucanchica , Moisés yachachishcata catijcunamari canchi .
43009029	Moiseshuan , Taita Dios rimashcataca , alipachami yachanchi . Ashtahuangarin chai runataca , maimanda shamushcatapash na yacharinllu — ninajurcami .
43009030	Shina nijpimi chai runaca , cashna nishpa tigrachirca : — Caitami juyaillaguta rurarca . Pai maimanda shamushcata quiquinguna na yachajpipash , ñucapaj ñavitaca alichihuarcami .
43009031	Taita Diosca , juchayu runacuna mañanajujtaca napacha uyanllu . Maijambash Taita Diosta manllashpa , pai munashcata rurashpa causajcunatallami uyajun . Chaitaca ñami yachanchi .
43009032	‘ Ñausa huacharishcata shuj runa alichishcami ’ nijtaca , cai pachata churashca punllamandapacha nara uyashcachu canchi .
43009033	Chai runagu na Taita Diosmanda shamushca cashpaca , imatapash na rurai ushanmanllu — nijurcami .
43009034	Shina nijpimi paicunaca , cashna nishpa tigrachirca : — Quiquinga , juchasapamari huacharishcangui . Shina cashpapash , ¿ ñucanchitara yachachingapajchu munangui ? — ninajurcami . Shina ninajushpami , paitaca llujchishpa cacharca .
43009035	Chai ñausa causajushca runagutaca , tandanajuna huasimanda llujchishpa cachashcatami Jesusca yacharca . Shina yachashpami , chai runata tuparishpaca : — Quiquinga , ¿ Taita Diospaj Churita cringuichu ? — nishpa tapurca .
43009036	Shina nijpimi : — Paita cringapaca , ¿ maijanda capanyari , Taitalla ? — nishpami tapurca .
43009037	Shina nijpimi Jesusca , cashna nirca : — Taita Diospaj Churitaca , ñami ricujungui . Paillatami canhuan rimajuni — nircami .
43009038	Shina nijpimi : — Crinipachami , Apunchi Jesuslla — nishpami , Jesustaca ninanda alicachirca .
43009039	Shina nijpimi Jesusca , cashna nijurca : — Gentecunata juzgangapajmi , cai pachaman shamurcani . Ñausacunaca ricushpa causanajuchun , ricunajuj gentecunaca ñausa tigrachunmi shamurcani — nijurcami .
43009040	Shina nijujpimi , Jesushuan chaipi tianajushca huaquin fariseocuna , chaita uyashpa : — Shinaca , ¿ ñucanchipash ñausachu canchi ? — ninajurca .
43009041	Shina nijpimi Jesusca , cashna nishpa tigrachirca : — Ñausa cashpacarin , jucha illajmi canguichiman . Ashtahuangarin cunanga , ñucanchica alimi ricushpa causanajunchi ninguichimi . Shinamandami juchaca , quiquingunapillata quedanga .
43010001	Na panguta na yaicushpa , maitapash vitsiashpa yaicuj runaca shuhuaj , huañuchij runami can .
43010002	Ashtahuangarin llamacunata michij runaguca , pungutami yaicujun .
43010003	Michij runagu yaicuchunga , punguta cuidashpa causajmi pascan . Llamacunaca , michij runagu rimajujtaca rijsinllami . Shina cajpimi michij runaguca , paipaj llamacunata shutipi cayachishpa , corralmanda llujchijun .
43010004	Michij runaguca , pai michishpa purijuj llamacunata tucuillata llujchishpaca , ñaupashpami rijun . Llamacunapash , michij runagu rimajujta rijsishpaca , catishpa rinllami .
43010005	Na rijsishca runa rimajta uyashpaca , napacha catinllu . Ashtahuangarin chai na rijsishca runa rimajta uyashpaca , llamacunaca maitapash calpanllami — nijurcami .
43010006	Paicunata yarichingapajmi , Jesusca cashna nijurca . Ashtahuangarin imamanda chashna nijujtapash , paicunaca na yacharcachu .
43010007	Jesusca , cutinmi paicunataca cashna nijurca : — Napacha llullashpami , quiquingunataca cashna nijuni : Ñucami , llamacuna yaicuna pungu cani .
43010008	Ñucapaj punda shamujcunaca , tucuicunami shuhuacuna , huañuchijcuna carca . Ashtahuangarin llamacunaca , paicunataca na uyarcachu .
43010009	Ñucallami pungu cani . Maijambash ñucamanda yaicushpaca quishpiringami . Corralman yaicushpa , llujshishpa purijllami , ali micunaguta taringa .
43010010	Shuhuaca apangapaj , huañuchingapaj , tucuchingapajllami shamun . Ñucaca , causaita causagrinata juyaillagutapacha charichunmi shamurcani .
43010011	Ñucallami , aliguta michij cani . Aliguta michij cashpami , ñucapaj llamacunamandaca huañusha .
43010012	Ashtahuangarin culquimandalla michishpa purij runaca , napacha aliguta michinllu . Na paipaj llamacuna cajpimi , atuj shamujujta ricushpapash , llamacunata saquishpa pacajushpa calpan . Atuj shamushpaca , llamacunata apashpami , tucuillata caita chaita calpachin .
43010013	Culquimandalla michishpa purij runaca , llamacunaca imapash cachun yashpami pacajushpa calpan .
43010014	Ñucallami , aliguta michij cani . Shina cashpami , ñucapaj llamagucunataca rijsini . Shinallata paicunapash ñucataca rijsihuanmi .
43010015	Imashnami ñucapaj Taitapash ñucata rijsihuan , chashnallatami ñucapash ñucapaj Taitataca rijsini . Ñucapaj llamacunamandaca huañushallami .
43010016	Shinallata na cai corralmanda shuj llamacunatapash charinimi . Paicunatapash pushamunami cani . Paicunami , ñuca villachijushcata uyashpa cazunajunga . Shina cazujpica , shujlla corralmi tucunga . Shina tucujpimi , paicunataca ñucalla michijusha .
43010017	Chaimandami ñucapaj Taitaca juyahuan . Paicunamanda huañushpapash , cutinmi causarisha .
43010018	Ñucata huañuchitaca , pipash na ushangachu . Ashtahuangarin ñucallatami huañuchi tucusha . Huañuchi tucungapajpash , cutin causaringapajpash ushaita charinimi . Chashna ruranataca , ñucapaj Taita mandashcatami chasquircani — nijurcami .
43010019	Jesús chashna nijujpimi judiocunaca , paicunapura maitapash nirishpa cutin fiñanajurca .
43010020	Paicuna purami , ashtacacuna cashna ninajurca : — Cai runaca aya jundashca , juizu illajmari can . ¿ Imapajta paitaca uyanajunguichi ? — ninajurcami .
43010021	Ashtahuangarin huaquingunaca , cashnami ninajurca : — Aya jundashca cashpaca , na cashna juyailla villachinmanllu . Aya cashpaca , ¿ imashnata ñausacunapaj ñavitaca pascaita ushanmanyari ? — ninajurcami .
43010022	Jerusalenbica , Diospaj huasita Diosman mingashcata yarishpami , fiestata ruranajurca . Chai punllacunaca , tamia quillacunami carca .
43010023	Jesusca , Diospaj huasi ucupimi , Salomón rurashca corredorpi purijurca .
43010024	Chaipi cajpimi judiocunaca , Jesusta chaupipi churashpa cashna ninajurca : — ¿ Ima punllacamanda ñucanchi ishcai shungu tucushpa purinajuchunga saquigringui ? Canllata Quishpichij Cristo cashpaca , na llullashpa ñucanchiman villachiyari — ninajurcami .
43010025	Shina nijpimi Jesusca , paicunataca cashna nijurca : — Quiquingunaman ña villachijujpipash , napacha cringuichica . Ñucapaj Taitapaj shutipimi , imagutapash rurajuni . Ñuca Quishpichij cajtaca , chai ruraigumi quiquingunaman ricuchijun .
43010026	Ashtahuangarin quiquingunaca , na ñucapaj llamacuna cashpami na crihuanguichi . Chaitaca , ñami quiquingunaman villachijurcani .
43010027	Ñucapaj llamacunaca , ñuca rimajujta uyanajunmi . Ñucapash paicunataca rijsinimi . Paicunapash ñucataca catihuanllami .
43010028	Paicunamanmi , causaita causagrinataca carani . Chaimandami , chingaita chingangapaca na rinajuga . Paicunataca , ñucapaj maquimandaca pipash na quichushpa apangachu .
43010029	Paicunataca , ñucapaj Taitami ñucaman carahuarca . Paimi , tucuitapash yali ushaita charin . Shinamandami ñucapaj Taitapaj maquimandaca , pipash na quichushpa apanga .
43010030	Ñucahuan , ñucapaj Taitahuanga shujllami canchi — nijurcami .
43010031	Shina nijpimi judiocunaca , Jesusta huañuchingapaj cutin rumicunata japinajurca .
43010032	Shinamandami Jesusca , cashna nishpa tigrachirca : — Ñucapaj Taita ushaita caramujujpimi , ashtaca juyailla ruraicunata rurajushpa , quiquingunaman ricuchijushcani . ¿ Chai ruraicunamanda , maijanmandata cashna rumicunahuan huañuchingapaj munahuanguichi ? — nijurcami .
43010033	Shina nijujpimi judiocunaca , cashna nishpa tigrachinajurca : — Quiquin ali ruraiguta rurajuimandaca , na rumicunahuan huañuchingapaj munanchica . Ashtahuangarin quiquinga , runa cashpapash Diosmi cani nishpa , Taita Diosta fiñachijuimandami , rumicunahuan huañuchingapaj munanchi — ninajurcami .
43010034	Shina nijpimi Jesusca , cashna nishpa tigrachirca : — Quiquingunata mandashca shimipimi : ‘ Dioscunami canguichi ’ nishpa , Taita Dios escribichishca .
43010035	Taita Dios villachijushcata crijcunataca : ‘ Quiquingunaca , dioscunami canguichi ’ nishcami . ( Dios escribichishca Shimitaca , na chashnachu nitaca na usharinllu ) .
43010036	Ñucapaj Taitami ñucataca , ñucapajllami cangui nishpa , cai pachaman cachamuhuarca . Shina cashpami : ‘ Taita Diospaj Churimi cani ’ nijurcani . Ashtahuangarin quiquingunaca : ‘ Diostami fiñachishpa purijungui ’ nihuanguichimi .
43010037	Ñucapaj Taita rurachun mandashca ruaraicunata ñuca na rurajujpica , na crinachu cahuanguichi .
43010038	Ashtahuangarin ñucapaj Taita mandashca ruraicunatami rurajuni . Ñucata na crishpapash , ñuca imata rurajujtaca , crinami canguichi . Chaita crishpaca , ñucapaj Taita ñucahuan causajujta , ñucapash ñucapaj Taitahuan causajujtami aliguta yachanguichi — nijurcami .
43010039	Shina nijpimi paicunaca , Jesusta cutinllata prezu japingapaj munanajurca . Ashtahuangarin Jesusca , paicunapaj chaupimanda rircallami .
43010040	Jesús chaimanda llujshishpaca , cutinmi Jordán yacu chimba ladoman rishpa quedarca . Chaipimi Juanga , pundaca bautizajushca carca .
43010041	Ashtaca gentecunami , paipajman shamushpa cashna ninajurca : — Juanga , imatallapash na juyailla rurashpa ricuchircachu . Ashtahuangarin Jesusmanda imaguta villachijushpapash Juanga , na llullashpami villachijurca — ninajurcami .
43010042	Shina ninajushpami , ashtaca gentecuna Jesusta crinajurca .
43011001	Chai punllacunapimi , Lázaro shuti runaguca huañujurca . Paica , María shuti , Marta shuti panicunandimi , Betania pueblopi causajurca .
43011002	( Chai huañujuj Lázaro runagupaj pani Mariami , Apunchi Jesuspaj chaquipica , mishquillagu ashnajuj jambita javirca . Shina javishpaca , paipaj ajchahuanmi fichachirca ) .
43011003	Chai panicunami : — Apunchi Jesús , quiquin ninanda juyashca Lázaro runaguca huañujunmi — nishpa , Jesusman villachigrichun cacharca .
43011004	Shina nijta Jesús uyashpami , cashna nijurca : — Cai ung : uihuanga , na huañungachu . Ashtahuangarin Taita Diostaca , punchapambagumi cangui ninajuchun , Taita Diospaj Churipash , chai ungushca runamanda punchapambagumi cangui ni tucuchunmi , chashna tucushca — nijurcami .
43011005	Martatapash , paipaj ñañatapash , Lázaro runatapash , Jesusca ninandami juyarca .
43011006	“ Lázaro runaguca huañujunmi ” nishpa villachijpipash Jesusca , ishcai punllatami chaipillata quedarca .
43011007	Ishcai punlla jipami , Jesusca paipaj yachajujcunataca : — Judea llactaman cutin tigrashunchi — nirca .
43011008	Shina nijpimi , paipaj yachajujcunaca cashna ninajurca : — Rabí , cunanga quiquinda rumicunahuan huañuchingapajmi judiocunaca munarca . Shina cajpipash , ¿ cutinllu chaimanllata ringapaj munajungui ? — ninajurcami .
43011009	Shina nijpimi Jesusca , cashna nishpa tigrachirca : — Punllacunaca , chunga ishcai horastami charin . Punllapi purijujca , indi punchayachijujpi ricushpami , na nitijashpa purijun .
43011010	Ashtahuangarin tutapi purijujca , paipi micha na tiajpimi nitijanlla — nijurcami .
43011011	Shina nishpami Jesusca , cashnatapash nijurca : — Ñucanchipaj cumba Lázaro runaguca , ña puñujunmi . Ashtahuangarin paita rijchachingapajmi rigrijuni — nijurcami .
43011012	Shina nijujpimi , paipaj yachajujcunaca : — Ña ali tucushpamari puñujunga , Apunchi Jesús — ninajurca .
43011013	Paicunaca , ali tucushpa puñujujpimi , chashna nijunga yanajurcami . Ashtahuangarin Lázaro huañushca cajpimi , Jesusca chashnaca nijurca .
43011014	Chai jipallami , paicuna aliguta yachachun Jesusca , cashna nishpa villachirca : — Lázaro runaguca huañushcami .
43011015	Pai tucurijujpica , ñuca na chaipi cashca cashpami cushijuni . Quiquinguna ñucata crinajuchunmi , paica huañushca . Shina cajpipash jacu , ripashunchi — nircami .
43011016	Tomastaca , “ chai punllallatami ishcandimi huacharishca ” nishpami , rijsin cashca . Paimi , paihuan cumba tucushpa purinajuj yachajujcunata cashna nirca : — Ñucanchipash paihuan huañungapaj , paita catishunchilla — nircami .
43011017	Lázaro shuti runagutaca , huañushpa ña chuscu punllata pambai tucushcatami Jesusca japigrirca .
43011018	Betania shuti puebloca , Jerusalenmanda ishcai kilómetro chaupi yalillami carca .
43011019	Chaipica turi huañushcamandami Martandi , Mariandi llaqui llaqui tianajurca . Paicunata cushichingapajmi judiocunaca , ashtacacuna shamushca carca .
43011020	“ Jesús shamujun ” nijta uyashpami , Martaca paita tuparingapaj rirca . Ashtahuangarin Mariaca , huasipimi shuyajurca .
43011021	Martaca , Jesustaca cashnami nijurca : — Apunchi Jesús , quiquin cai llactapi cajpica , ñucapaj turiguca na huañunmanllu caparca .
43011022	Ashtahuangarin cunambash yachanimi . Taita Diosta quiquin tucui imaguta mañajpipash , Taita Diosca caramungallami — nijurcami .
43011023	Shina nijpimi Jesusca : — Quiquimbaj turiguca causaringami — nirca .
43011024	Shina nijpica Martaca , cashnami nijurca : — Tucurimui punllapi huañushcacuna causarijpimi , ñucapaj turigupash causaringa . Chaitaca yachapanimi — nijurcami .
43011025	Shina nijpimi Jesusca , cashna nijurca : — Ñucami causachijpash , causaita causagrinata carajpash cani . Ñucata crijcunaca , huañushca cashpapash causaringami .
43011026	Cunan causajushpallata , ñucata crijcunaca causaita causaicaman na huañungachu . ¿ Ñuca nishcata cringuichu ? — nijurcami .
43011027	Shina nijpimi Martaca , cashna nirca : — Ari , Apunchi Jesús . Quiquin Quishpichij Cristo cajtaca crinipachami . Taita Dios cachamujpi , cai pachaman shamushca paipaj Churigumi capangui — nircami .
43011028	Shina nishpallami Martaca , paipaj ñaña Mariapajman rirca . Shina rishpami : — Ñucanchita Yachachijmi shamushca . Paimi , candaca shamui nijun — nishpami , pacalla villachirca .
43011029	Chashna villachijpimi María huarmiguca , ñapash jatarishpa , Jesusta tuparingapaj shamurca .
43011030	Jesusca , nara chai puebloman chayarcachu . Paica , Marta tuparishca pushtupillatami shuyajurca .
43011031	Mariata cushichingapaj shamushca judiocunaca , huasimanda María ucha llujshishpa rijujtami ricunajurca . Shina ricunajushpami : — Paipaj turita pambashca ladoman huacangapajmi rijun — nishpa catinajurca .
43011032	Jesusta tuparimushpami María huarmiguca , paipaj ñaupajpi cungurishpa , cashna nirca : — Apunchi Jesús , quiquin caipi cajpica , ñuca turiguca na huañupanmanllu carca — nircami .
43011033	Shina nishpa María huacajujpimi , paita cumbashpa shamushca judiocunapash huacanajurca . Shina huacanajujta Jesús ricujushpami , shungupi ninanda llaquiyashpa , llaqui llaqui tucujurca .
43011034	Shina llaquiyashpaca : — ¿ Maipita paitaca pambaparcanguichi ? — nishpami tapurca . Shina tapujpimi : — Jacu ricupashun , Apunchi Jesús — ninajurca .
43011035	Jesuspash huacarcami .
43011036	Shina huacajujta ricushpami : — Ricuichi , Lazarotaca ninandami juyan cashca — nishpa judiocunaca parlarinajurca .
43011037	Ashtahuangarin paicuna puramanda huaquingunaca , cashnami ninajurca : — Paica , ñausa runagutapash ñavita alichircami . Lazarotapash ama huañuchunga , ¿ nacha imallatapash ruranman carca ? — ninajurcami .
43011038	Jesusca , cutin ninanda llaquiyajushpami , Lázaro runaguta pambashca utujuman chayarca . Chai jatun utujutaca , rumihuan jahualla jarcashcami carca .
43011039	Chaiman chayashpami Jesusca : — Rumita suchuchipaichi — nirca . Shina nijpimi , huañushcapaj pani Martaca , cashna nirca : — Paita pambashcapash , ñami chuscu punlla capan . Ña ashnayashcami capanga , Apunchi Jesús — nircami .
43011040	Shina nijpimi Jesusca , cashna nijurca : — ¿ Nachu quiquindaca : ‘ Crishpaca , Taita Diospaj punchapambaguta ricunguimi ’ nircani ? — nijurcami .
43011041	Shina nijujpimi , huañushcata pambashca utujumandaca , jarcashca rumita suchuchirca . Chai jipallami Jesusca , jahua pachata vichai ricushpa cashna nijurca : — Ñuca Taitalla , ñuca mañajujta uyashcamandami , quiquindaca pagui nijuni .
43011042	Ñuca mañajujta quiquin uyajujtaca yachanipachami . Quiquin ñucata cachamushcata , muyundi shayanajun cai tucuilla gentecuna crinajuchunmi , cashna mañajuni — nijurcami .
43011043	Shina nishpallami : — ¡ Lázaro , chaimanda llujshimui ! — nishpa caparirca .
43011044	Shina caparijhuanmi , huañushca Lázaro runaguca maquindi , chaquindi pillushca , umatapash telahuan pillushca llujshimurca . Shina llujshimujpimi , Jesusca : — Pillushcacunata pascashpa , richun saquipaichi — nirca .
43011045	Jesús chashna causachijta ricushpami , Mariata cumbangapaj shamushca judiocunaca , ashtacacuna Jesusta crinajurca .
43011046	Ashtahuangarin huaquingunaca , Jesús imata rurashcata villachingapajmi , fariseocunapajman rinajurca .
43011047	Shinamandami curacunata mandajcunapash , fariseocunapash , mandaj puralla tandanajushcacunahuan cashna ninajurca : — Chai runataca , ¿ imatata rurashunchi ? Imatapash juyaillacunata ninanda rurashpami ricuchishpa purijun .
43011048	Paita imatapash na nishpa yangata saquijpica , tucuillami crishpa catigrinajunga . Chashna catijpica , Roma llactamanda soldadocuna shamushpami , Diospaj huasitapash , ñucanchipaj llactatapash tucuchinajunga — ninajurcami .
43011049	Chai huatapica , Caifás shuti curami , curacunata mandaj carca . Paimi , tucuicunata cashna nijurca : — Quiquingunaca , imatapash na yachajmi canguichi .
43011050	Cai llactapi causajcuna , tucuilla huañuchi tucungapaj randica , shujlla runa huañushpa ashtahuan ali canataca , yaritapash na yarishpami causanajunguichi — nijurcami .
43011051	Caifas runaguca , na paipaj munai chashna nijurcachu . Ashtahuangarin paica , chai huatapimi curacunata mandaj cashpami , chai llactapi causajcunamanda Jesús huañunata Dios yarichijpi villachijurca .
43011052	Jesusca , na chai llactapi causajcunamandalla huañunachu carca . Ashtahuangarin Taita Diospaj huahuacuna tucushpaca , caipi chaipi causajcunapash shujlla tucunajuchunmi , paica huañuna carca .
43011053	Tandanajushpa parlarishca chai punllamandami , Jesustaca huañuchishumbacha ninajurca .
43011054	Shinamandami Jesusca , judiocunahuan tandanajushpa puritaca na ashtahuan usharca . Ashtahuangarin chaimanda llujshishpa rishpaca , Judea llacta jichushca pamba manñaman tiajuj Efraín shuti pueblomanmi chayagrirca . Chaipimi , paipaj yachajujcunandi quedarca .
43011055	Judiocuna pascua fiestata rurana punllacunami ña chayamujurca . Paicunaca , Taita Diospaj ñaupajpi mapa illaj tucungapaj nishpami , ashtacacuna Jerusalenman vichai rinajurca .
43011056	Chaiman chayashpami , Jesustaca mascanajurca . Diospaj huasi ucupi paicuna tandanajushpaca , caishuj chaishujmi : — Jesusca , ¿ cai fiestaman shamungachu , imashi ? ¿ Ima ninguichita ? — nishpa tapurinajurca .
43011057	Curacunata mandajcunapash , fariseocunapash , Jesustaca prezu japingapaj munashpami : — Jesús maipi purijujta yachashpapash , ucha villachij shamupanguichi — nishpa mandashca carca .
43012001	Pascua fiesta punlla chayangapaca , sucta punllalla tiajpimi Jesusca , Betania shuti puebloman rirca . Chaipimi , Lázaro shuti runaguca causajurca . Paitami , huañushcata Jesusca causachishca carca .
43012002	Chaipimi , paiman carangapaj yanurca . Martami , micunagutaca carajurca . Chai mezapica , Lázaro runagupashmi Jesushuan micushpa tiajurca .
43012003	Shina tianajujpimi María huarmiguca , mishquillagu ashnajuj nardo nishca jambita , chaupi litrotashna apashpa shamurca . Chai jambiguca , ninan valishca , ashtahuan ali jambimi carca . Chaitami , Jesuspaj chaquipi javishpa María huarmiguca , paipaj ajchahuan fichachirca . Shina rurajujpica , chai huasi ucu jundami mishquilla ashnajurca .
43012004	Jesuspaj yachajuj puramanda , Simonbaj churi Judas Iscariotemi , Jesustaca japichina carca . Paimi cashna nijurca :
43012005	— Mishquillagu ashnajuj cai jambitaca , ¿ imashpata na quimsa patsaj denario culquipaj jatushpa , chai culquitaca imagutapash na charijcunaman cararca ? — nircami .
43012006	Judas runaca , imagutapash na charijcunata llaquimandaca na chashna nircachu . Ashtahuangarin shuhua cashpami , chashna nijurca . Gentecuna carashca culquita muchilapi churashcataca , paimi apashpa purin carca . Chai culquitami , shuhuashpandi purin carca .
43012007	Judas chashna nijpimi Jesusca , paita cashna nijurca : — Na chashna ninachu cangui . Cai mishquilla ashnajujtaca , ñuca huañushpa pambai tucuna punllapajmi alichishpa charijushca .
43012008	Imagutapash na charijcunaca tiangallami . Ashtahuangarin ñucami , quiquingunahuanga na unaicaman caipi casha — nijurcami .
43012009	Betania shuti pueblopi , Jesús purijujta yachashpami , judiocunaca ashtacacuna shamunajurca . Paicunaca Jesustapash , Lázaro runatapash ricungapajmi shamunajurca . Lazarotaca , huañushcatami Jesusca causachishca carca .
43012010	Ashtahuangarin curacunata mandajcunaca , Lazarotapash huañuchishumbacha ninajurca .
43012011	Lazarota causachijta ricushpami judiocunaca , curacunataca na ashtahuan catinajurca . Ashtahuangarin Jesustami crinajurca .
43012012	Chai cayandi punllami , Jerusalenbica pascua fiestata ruranajujpi , ashtaca gentecuna shamunajurca . Paicunami , Jerusalenman Jesús shamujujta uyashpaca ,
43012013	ramos malquicunata cuchushpa , Jesusta tuparingapaj llujshinajurca . Paicunaca cashna nishpami , ninanda caparinajurca : — ¡ Diosca , ninanda alicachi tucushca cachun ! ¡ Jatun Diospaj shutipi shamujujca , aligumari cangui ni tucushca cachun ! ¡ Paica , israelcunata jatun Mandajmi capan ! — ninajurcami .
43012014	Jesusca , escribishcapi nijunshnami , shuj maltun burrota tarishpaca , chaipi tiarirca . Chai escribishcapica , cashnami nijun :
43012017	Lázaro runagu huañushpa pambai tucushcataca , Jesusmi cayachishpa causachirca . Chaitaca , Jesusta catishpa rijcuna ricushca cashpami , shujcunamambash villachinajurca .
43012018	Chashna juyailla causachishcata yachashpami , ashtaca gentecuna Jesusta tuparingapaj llujshimurca .
43012019	Ashtahuangarin fariseocunaca , paicunapura parlarishpami cashna ninajurca : — Ña ricunguichimi . Yanga saquishpaca , na imatapash rurai usharinllu . Ricuichi , gentecunaca tucuillamari paitalla catinajun — ninajurcami .
43012020	Pascua fiesta punllacunapi Diosta mañangapajmi , ashtaca gentecuna Jerusalenman vichai rinajushca carca . Chaipimi , griego nishca huaquin gentecunapash tiarca .
43012021	Paicunaca , Felipe shuti runapajman quimirishpami : — Ñucanchipash , Jesusta ricungapajmi munapanchi , taitalla — ninajurca . Felipeca , Galilea llactapi tiaj Betsaida shuti pueblomandami carca .
43012022	Shina nijpimi Felipeca , Andresman villachigrirca . Paicunaca ishcandimi , Jesusman villachingapaj rirca .
43012023	Shina villachijpimi Jesusca , cashna nishpa tigrachirca : — Runa Aichayu tucushcata punchapambagumi cangui ni tucuna punllacunami ña chayamushca .
43012024	Napacha llullashpami , quiquingunataca cashna nijuni : Trigo muyu alpapi na urmashpa na ismushpaca , pailla tiajunllami . Ashtahuangarin ismunshna viñashpami , ninanda miran .
43012025	Maijambash paipaj causaitalla juyarishpa causajushpaca , chingaitami chingagringa . Ashtahuangarin maijambash cai pachapi causanata millanayachishpaca , causaitami causagringa .
43012026	Ñucata servingapaj munashpaca , pipash catihuaichilla . Ñucata servijujca , ñuca causajuj llactagupimi paipash causagringa . Ñucata servijtaca , ñucapaj Taitami ninanda alicachinga — nijurcami .
43012027	Cunanmi , ñucapaca ninan llaqui chayamushca . Shina cajpica , ¿ imata nipasha ? Ñuca Taitalla , ama llaquichi tucuchun quishpichihuai , ¿ nipashachu imatayari ? Ashtahuangarin caitaca , pactachingapajmi shamurcani .
43012028	Quiquin punchapambagu cajtaca ricuchipayari , ñuca Taitalla — nijurcami . Shina nijhuanmi , jahua pachamandaca cashna rimamurca : — Ñami ñuca punchapambagu cajtaca ricuchircani . Ña punchapamba cajtaca , cutimbash ricuchishami — nijmi uyarimurca .
43012029	Chashna rimajujtaca , chaipi shayanajuj ashtaca gentecunapashmi uyarca . Paicunaca : — Rayomari culun nijun — ninajurcami . Huaquingunaca : — Angelmari , paitaca rimamun yarin — ninajurcami .
43012030	Shina ninajujpimi Jesusca , cashna nishpa tigrachirca : — Ñucapaj ali cachunga , na cashna uyarimunllu . Ashtahuangarin quiquingunapaj ali cachunmi , cashna uyarimun .
43012031	Cai pachapajtalla rurashpa causajcunata juzganami , cunanga chayamushca . Cai pachapajtalla rurachishpa mandajca , cunanmi shitai tucunga .
43012032	Caspipi jahuaman huarcui tucushpaca , tucuicunatami ñucapajman pushamusha — nijurcami .
43012033	Chashna nishpaca , paillata imashna huañuchi tucunatami Jesusca villachijurca .
43012034	Shina nijpimi gentecunaca , cashna nishpa tigrachirca : — Mandashca shimicunapica : ‘ Quishpichij Cristoca , causaitami causajunga ’ nishpa villachijujtami uyanajunchi . ¿ Quiquinga : ‘ Runa Aichayu tucushcataca , jahuaman huarcui tucunapachami ’ ninguichu ? ¿ Imashpata chashna ningui ? ¿ Runa Aichayu tucushca runaca , maijandayari ? — ninajurcami .
43012035	Shina ninajujpimi Jesusca , cashna nijurca : — Punchayachij michaguca , ashacamanllami quiquingunahuanga purijusha . Yana tuta quiquingunata ama ñapash japichunga , micha tiajpillatami purina canguichi . Tutapi purijcunaca , maiman rijurijtapash na yachanllu .
43012036	Michagu quiuquingunahuan caipi cajpillata , ucha crihuanguichi . Shina crishpami , michapaj huahuacuna tucunguichi — nijurcami . Jesusca , chashna tucuita nishpallami , paicunapaj chaupimanda llujshishpa , paicunamanda pacajushpa rirca .
43012037	Tucuicuna ricunajujta imatapash juyaillata rurashpa ashtacata Jesús ricuchijpipash , paitaca na crinajurcachu .
43012038	Paicuna na crijpimi , profeta Isaías nishca shimicunaca pactarca . Paica cashnami nijurca :
43012044	Jesusca , shinllita rimashpami cashna nijurca : “ Maijambash ñucata crijca , na ñucatalla crijunllu . Ashtahuangarin ñucata cachamuj Taitatapashmi crin .
43012045	Ñucata ricujushpaca , ñucapaj Taitatami ricujun .
43012046	Ñucami , michagushna punchayachingapaj cai pachaman shamurcani . Ñucata crijcunaca , tucuicuna ama ashtahuan yana yana tutapishna causanajuchunmi shamurcani .
43012047	Ñuca villachijuj shimicunata uyashpapash , na cazujtaca ñucaca na juzgashachu . Cai pachapi causajcunata juzgangapaca , na shamurcanichu . Ashtahuangarin cai pachapi causajcunataca , quishpichingapajmi shamurcani .
43012048	Maijambash ñucata na ricunayachishpa , ñuca villachijushca shimicunata na chasquishpaca , pi juzganatapash ñami charin . Paitaca , ñuca villachijushca shimicunallatami , tucurimui punllapica juzganga .
43012049	Ñucapaj munaica , na cashna villachijunichu . Ashtahuangarin ñucata cachamuj Taitami imata nichumbash , imata villachijuchumbash ñucataca mandahuarca .
43012050	Pai villachijuchun mandashca shimicunaca , causaita causagrinatami caran . Chaitaca yachanimi . Chaimandami ñuca imata villachijushpapash , ñucapaj Taita mandashcatalla villachijuni ” nijurcami .
43013001	Pascua fiestata rurana punllacuna ña chayajujpimi Jesusca , cai pachata saquishpa paipaj Taitapajman tigrana punlla chayamujujtaca yacharca . Jesusta catishpa cai pachapi causajcunataca , ninandami paica juyajurca . Paicunataca , huañuna punlla chayangacamanmi ninanda juyajurca .
43013002	Jesusca , paipaj yachajujcunahuanmi micushpa tiajurca . Simonbaj churi Judas Iscariotepaj shungupimi , Jesusta japichingui nishpa , diabloca ña yarichishcalla carca .
43013003	Jesusca , ima tiashcatapash tucuita pai mandajuchun , paipaj Taita ushaita carashcataca alipachami yacharca . Taita Dios cachamujpi shamushcatapash , Taita Diospajmanllata cutin tigranatapashmi yacharca .
43013004	Jesusca , micushpa tiajuimanda jatarishpami , paipaj jahualla churajunaguta llujchirca . Shina llujchishpami , shuj chaquichina finduguta japishpa chumbilishcapi satirirca .
43013005	Chai jipami , shuj bateapi yacuta churashpa , yachajujcunapaj chaquita maillachi callarirca . Shina maillachishpaca , pai chumbilishcapi satirishca finduhuanmi chaquichirca .
43013006	Simón Pedropaj chaquita maillachingapaj chayamujpica : — Apunchi Jesuslla , ¿ quiquinrachu ñucapaj chaquitaca maillachigrihuangui , imata ? — nircami .
43013007	Chashna nijpimi Jesusca , cashna nishpa tigrachirca : — Imamanda ñuca cashna rurajujtapash , cunanga nara yachanguichu . Ashtahuangarin jipamanmi yachangui — nircami .
43013008	Shina nijpimi Pedroca : — Ñucapaj chaquitaca , napacha maillachihuanguichu — nirca . Shina nijpimi Jesusca , cashna nishpa tigrachirca : — Quiquimbaj chaquita ñuca na maillachijpica , na ñucapaj purachu cangui — nircami .
43013009	Shina nijpimi Simón Pedroca , cashna nirca : — Shina cashpaca Apunchi Jesuslla , ama chaquitalla maillachishpa maquindi , umandi armachihuayari — nircami .
43013010	Shina nijpimi Jesusca , cashna nijurca : — Pipash ña maillarishca cashpaca , na ashtahuan mapa cashpami chaquitalla maillan . Quiquingunapash ña mapa illajmi canguichi . Shina cajpipash na tucuicuna mapa illajchu canguichi — nijurcami .
43013011	Jesusca , maijan paita huañuchijcunaman japichinatapash yacharcami . Shina yachashpami : “ Quiquingunaca , na tucuicuna mapa illajchu canguichi ” nirca .
43013012	Jesusca , paicunapaj chaquita maillachishca jipami , paipaj jahualla churajunaguta churajushpa , cutin mezaman tigrarca . Shina tigrashpami , paicunataca cashna nijurca : — Imapaj ñuca cashna rurajtapash , ¿ nachu yachanguichi ?
43013013	Cangunaca : ‘ Yachachijmi cangui , Mandajmi cangui ’ nishpaca , aligutami nihuanguichi . Chaillatami cani .
43013014	Quiquingunata Yachachij , quiquingunata Mandaj cashpapash , chaquitaca maillachinimi . Ñuca rurajujshnami quiquingunapash , shujmanda shujmanda chaquitaca maillachirina canguichi .
43013015	Ñuca rurajujshna , quiquingunapash rurashpa causanajuchunmi chashnaca maillachini .
43013016	Napacha llullashpami , quiquingunataca cashna nijuni : Gañanga , paipaj amotaca na yalichu can . Shinallata mandajpi rij runapash , paita mandajtaca na yalichu can .
43013017	Cashna ñuca mandajujtaca , ñami yachanguichi . Chaita pactachishpa causajushpaca , ninandami cushijunguichi .
43013018	Quiquingunata ñuca cashna nishpaca , na tucuicunata nijunichu . Ñucapajlla causanajuchun agllashcacunataca rijsinimi . Ashtahuangarin Dios escribichishca Shimipica : ‘ Ñucahuan tandata micushpa tiajllatami , ñucataca fiñahuarca ’ nijunmi . Chashna nijushca shimica pactanapachami .
43013019	Nara chaica pactajpillatami , quiquingunaman cashna villachijuni . Ña pactajpica , ñuca maijan cajta crinajuchunmi , cashna villachijuni .
43013020	Napacha llullashpami , quiquingunataca cashna nijuni : Ñuca cachashcata maijan chasquijpash , ñucatami chasquin . Shinallata ñucata maijan chasquijpash , ñucata cachamuj Taitatami chasquin — nijurcami .
43013021	Shina nijushpallami Jesusca , shungupi ninanda llaquiyashpa , paicuna yachachun cashna nirca : — Napacha llullashpami , quiquingunataca cashna nijuni : Quiquinguna purapi tiajujllatami , ñucataca huañuchijcunaman japichigrihuan — nircami .
43013022	Shina nijpimi , paipaj yachajujcunaca maijanda chashna nijujtapash na yachashpa , paipura ñavita chimbapura ricurinajurca .
43013023	Paipaj yachajuj puramanda shujtaca , ninandami Jesusca juyan carca . Paica , Jesuspaj ladopimi marcarishca tiajurca .
43013024	Jesús maijanda chashna nijujtapash tapuchunmi , Simón Pedroca chai tiajujtaca , umata shitashpa ricurca .
43013025	Shina rurajpimi paica , Jesuspi ashtahuan marcarishpa : — Quiquindaca , ¿ maijanda japichigrijun , Apunchi Jesús ? — nishpa tapurca .
43013026	Shina tapujpimi Jesusca : — Shuj runamanmi , tandata chaupishpaca , mutiyachishpa caragrini . Chaita japij runami , chai canga — nircami . Shina nishpaca , Simón runapaj churi Judas Iscariote runamanmi , tandata mutiyachishpa Jesusca cararca .
43013027	Chaita micujpimi Satanasca , Judas runapaj shunguman yaicurca . Shina tiajujpimi Jesusca : — Quiquin imata rurasha yajushcatapash ucha pactachilla — nishpa , Judastaca nirca .
43013028	Ashtahuangarin Jesushuan micushpa tianajujcunaca , imamanda Judasta chashna nijtapash maijambash na yacharcachu .
43013029	Judasca , culqui muchilata apashpami purin carca . Jesús chashna nijpimi , huaquingunaca cashna yarinajurca : “ Cai fiestapajmi , imagutapash randimugri nijun yarin , na cashpaca imagutapash na charijcunaman carachunmi cachajun yarin ” yanajurcami .
43013030	Judas runaca , chai tandata japishpa micushpallami llujshishpa rirca . Ña tutayashcapachami carca .
43013031	Judas runa llujshishpa rijpimi Jesusca , cashna nijurca : — Cunanga , Runa Aichayu tucushca ñucami , punchapambagumi cangui ni tucugrini . Shinallata Taita Diospash , ñucamandami punchapambagumi cangui ni tucugrin .
43013032	Taita Diosca , ñucamanda punchapambagumi cangui ni tucushpami , Taita Diosca paimandallatapash punchapambagumi cangui ni tucunga . Chaitaca ñallami ricuchigrini .
43013033	Ñuca huahuacunalla , ashagutallami cangunahuanga tiajugrini . Shina cajpimi , ñucataca mascahuanguichi . Ashtahuangarin : ‘ Ñuca rijuj llactaman cangunaca , na shamui ushanachu canguichi ’ nishpami , judiocunataca ña nircani . Shinallatami cunanga , quiquingunatapash nini .
43013034	Nara mandashca mushujtapachami , cashna nishpa quiquingunataca mandani : Caishujhuan , chaishujhuan ninanda juyarishpami causana canguichi . Ñuca imashnami quiquingunata ninanda juyani , chashnallatami quiquingunapash , caishujhuan chaishujhuan ninanda juyarishpa causana canguichi .
43013035	Shina juyarishpa causanajujta ricushpami , ñucapaj yachajujcuna cajtaca tucuicuna rijsinajunga — nijurcami .
43013036	— Apunchi Jesús , ¿ quiquinga maimanda rigrijungui ? — nishpa , Simón Pedro tapujpimi Jesusca , cashna nishpa tigrachirca : — Ñuca maiman rijujman cunanllata catishpa ritaca , na ushanguichu . Ashtahuangarin jipamanmi , ñucataca catimungui — nircami .
43013037	Shina nijpimi Pedroca , cashna nijurca : — ¿ Imashpata cunanllata , quiquinda catishpa ritaca na ushana capani ? Huañuna cajpipash , quiquimbaj randi huañushallami , Apunchi Jesuslla — nijurcami .
43013038	Shina nijpimi Jesusca , paitaca cashna nijurca : — ¿ Quiquinga , ñucapaj randi huañushallami ninguichu ? Napacha llullashpami , quiquinda cashna nini : Gallo nara cantajpillatami , quiquinga quimsacaman ñucataca na rijsinichu nigringui — nijurcami .
43014001	Quiquingunapaj shungupica , na musparishpa pandarinachu canguichi . Ashtahuangarin Taita Diosta cringuichi , ñucatapash crihuaichi .
43014002	Ñuca Taitapaj huasipica , ashtaca ashtaca causana ucucunacami tian . Chaipi causana na tiajpica , ñucallata quiquingunaman villachiimanmi carcani . Quiquinguna chaipi causanajuchun alichingapajmi rigrijuni .
43014003	Ñuca rishpami , quiquinguna causanata alichisha . Chai jipami , ñuca causajuj llactagupi ñucahuan causanajuchun , quiquingunataca pushangapaj tigramusha .
43014004	Quiquingunaca , ñuca maiman rigrijujtapash yachanguichi , ñandapash rijsinguichimi — nijurcami .
43014005	Shina nijpimi Tomasca , cashna nirca : — Apunchi Jesús , quiquin maiman rigrijujtapash na yachapanchica . ¿ Imashnata ñandacarin rijsishunyari ? — nircami .
43014006	Shina nijpimi Jesusca , cashna nijurca : — Ñucallami ñan cani . Na llullashpa villachijpash , causaita causagrinata carajpashmi cani . Ñuca Taitapajman ñuca na pushajpica , pipash na paillata chayaita ushanllu .
43014007	Ñucata rijsishpaca , ñucapaj Taitatapash rijsinguichimanmi . Cunanmandami paitaca ña rijsinguichi , ricuitapash ñami ricushcanguichi — nijurcami .
43014008	Shina nijujpimi Felipe runaguca , cashna nirca : — Apunchi Jesús , shina cashpaca quiquimbaj Taitata rijsichihuayari . Paita rijsishpaca cushijunchimanmi — nircami .
43014009	Shina nijpimi Jesusca , cashna nijurca : — Felipe , ¿ ñucataca narachu rijsihuangui ? Ña unaitami quiquingunahuan causajuni . Maijambash ñucata ricushpaca , ñucapaj Taitatami ricujun . Quiquinga , ¿ imashpata Taitata rijsichihuai nihuangui ?
43014010	Ñucapaj Taitaca ñucahuanmi , ñucapash ñuca Taitahuan causajujtaca , ¿ nachu cringui ? Cai shimicunataca , na ñucapaj munai villachijunichu . Ashtahuangarin ñucahuan causajuj Taitami , ima ruraicunata rurajuchumbash ushaita carahuarca .
43014011	Ñucapaj Taitapash ñucahuan , ñucapash ñuca Taitahuan causajujtaca crinami canguichi . Chaita na crishpapash , ñucapaj ruraicunatallapash crichiyari .
43014012	Napacha llullashpami , quiquingunataca nijuni : Pipash ñucata crijca , ñucapaj ruraicunataca paipash rurangallami . Ñuca Taitapajman ñuca rijpimi , paica ñucapaj ruraicunatapash yalita ashtahuan rurajunga .
43014013	Ñucapaj shutipi ñucapaj Taitata imaguta mañajpipash , carashallami . Paipaj Churimanda Taita punchapambagumi cangui ni tucuchunmi , chashna carasha .
43014014	Ñucapaj shutipi imata mañajpipash , carashallami .
43014015	Ñucata juyashpaca , ñuca mandashca shimicunatami pactachina canguichi .
43014016	Shuj ali Cushichijta quiquingunaman carachunmi , ñucapaj Taitataca mañasha . Chaimi quiquingunahuanga , causaita causajunga .
43014017	Chaica , Diospaj na llullaj Espiritumi capan . Cai pachapajtalla rurashpa causajcunaca , paitaca na ricushca , na rijsishca cashpami , na chasquita ushanga . Ashtahuangarin quiquingunaca , quiquingunahuan causanajujpimi rijsinguichi . Paica , quiquingunapaj shungupimi causaita causajunga .
43014018	Na quiquingunatalla jichushpa saquishachu . Cutinmi quiquingunapajman shamusha .
43014019	Cai pachapajtalla rurajcunaca , asha punllacunata ñucata ricushpaca , na ashtahuan ricungachu . Ashtahuangarin quiquingunaca , ñucata ricuhuanguichimi . Ñucaca causaitami causajuni , quiquingunapash causaitami causanajunguichi .
43014020	Chai punlla chayamujpimi , ñuca Taitahuan ñuca causajujtaca yachanguichi . Quiquingunapash , ñucahuanmi causanajunguichi . Ñucapash quiquingunapaj shungupimi causajusha .
43014021	Ñuca mandashca shimicunata chasquishpa pactachishpa causajujllami , ñucataca juyahuan . Paitaca , ñucapaj Taitapash juyangami . Ñucapash paitaca juyashami , paimanmi ricurisha — nijurcami .
43014022	( Judas Iscarioteca , na cashna nircachu ) . Shuj Judasmi , cashna nirca : — Apunchi Jesuslla , ¿ imashpata cai pachapajtalla rurashpa causajcunaman na ricurishpa , ñucanchimanlla ricurisha ningui ? — nircami .
43014023	Shina nijpimi Jesusca , cashna nishpa tigrachirca : — Ñucata juyashpaca , ñuca villachishca shimicunata pactachingami . Paitaca , ñucapaj Taitapash juyangami . Paipajman shamushpami , ñuca Taitandi , ñucandi paihuanga causashun .
43014024	Ñucata na juyashpaca , ñuca villachishca shimicunata na pactachijunllu . Quiquinguna uyashca shimicunaca , na ñucapajchu can , Ashtahuangarin ñucata cachamuj ñuca Taitapajmi can .
43014025	Quiquingunahuan cashpallatami , cashna tucuita villachijuni .
43014026	Ñucapaj Taitaca shuj Cushichij , jucha illaj paipaj Espiritutami , ñucapaj shutipi cachamunga . Paimi , imagutapash tucuita yachachijunga . Shinallata ñuca quiquingunaman imata villachijushcatapash tucuitami yarichijunga .
43014027	Ñucashnallata causanajuchunmi , casilla ali causaiguta quiquingunaman carashpa saquini . Chaitaca , cai pachapajtalla rurashpa causajcunaca , na caraita ushanllu . Ashtahuangarin quiquingunapaj shungupica , na musparishpa pandarinachu canguichi , na manllanachu canguichi .
43014028	‘ Cunanga rigrinimi , cutin quiquingunapajman tigramushami ’ nishcataca ñami uyarcanguichi . Quiquinguna ñucata juyashpaca : ‘ Ñucapaj Taitapajman rigrinimi ’ nijpica , cushijunguichimanmi . Ñucapaj Taitaca , ñucata yali ushaitami charin .
43014029	Cunanga , ñuca nishcacuna nara tucujpillatami , quiquingunaman ña villachijuni . Ña chashna tucujpica , ñuca nishcataca yarishpa crinajuchunmi , cashna villachijuni .
43014030	Cai pachapajtalla rurachishpa mandajmi ña shamujun . Shina cajpimi quiquingunahuanga , na ashtahuan parlagrini . Chai mandaj shamushpapash , ñucataca na imatapash ruraita ushangachu .
43014031	Ashtahuangarin cai pachapi causajcuna ñucapaj Taitata juyajujta yachachunmi , ñucapaj Taita mandashcashna imatapash pactachijuni . Cunanga , jatarishpa jacuchi .
43015001	Ñucami , uvas yuragushnapacha cani . Ñucapaj Taitaca , uvas chagrata cuidaj runagushnami capan .
43015002	Ñucapi malquishna causajcuna na fucujpica , paillatami cuchushpa shitanga . Aliguta fucujujtaca , ashtahuan fucuchunmi ima nali tiajujtapash anchuchinga .
43015003	Quiquinguna nalita rurashpa causashcataca , ñuca villachijushca shimicunami ña anchuchirca .
43015004	Quiquingunaca , ñucahuanmi causajunalla canguichi . Shina causajpimi , ñucapash quiquingunapaj shungupi causajushalla . Uvas yuramanda malquita anchuchijpica , na chai malquipilla fucunllu . Quiquinguna na ñucahuan causanajushpaca , quiquingunapash chashnallatami canguichi .
43015005	Ñucami , uvas yuragu cani . Quiquingunaca , ñucapaj malquicunami canguichi . Ñucahuan causajujpillami , ñucapash paihuan causajushalla . Shina causajujpimi , granota fucunshna causajunga . Quiquinguna ñucahuan na causashpaca , imata ruraitapash na ushashpami causanajunguichi .
43015006	Ñucahuan na causajujtaca , na fucuj malquitashnami canllaman shitanga . Ña chaquijpica tandachishpa , ninapi shitajpimi rupajunga .
43015007	Quiquinguna ñucahuan causashpa ñuca villachijushca shimicunatapash yariashpa causashpaca , imaguta cashpapash ñucapaj Taitata mañanguichilla . Paica carangallami .
43015008	Aliguta fucujunshna causajpimi , ñucapaj yachajujcunapacha cajtaca ricunga . Shina ricushpami , ñucapaj Taitaca punchapambagumi cangui ninajunga .
43015009	Ñucapaj Taita ñucata juyanshnami , ñucapash quiquingunataca juyajuni . Ñuca quiquingunata juyajunshna , juyarishpa causanajunguichi .
43015010	Ñucapaj Taita imata mandashcata pactachijushpami , pai juyajpi causajuni . Quiquingunapash ñuca mandashca shimicunata pactachijushpaca , ñuca juyajujpimi causanajunguichi .
43015011	Cai shimicunataca , quiquinguna ñucahuan cushijunajuchunmi villachijuni . Chashna cashpami , quiquingunaca ninandapacha cushijushpa causanajunguichi .
43015012	Quiquingunataca , caitami mandani : Imashnami quiquingunata ñuca juyarcani , chashnallata caishujhuan chaishujhuan juyarishpa causanguichi ninimi .
43015013	Maijambash pai juyashca cumbacunamanda huañushpaca , ninandapacha juyajtami ricuchijun .
43015014	Ñuca imata mandashcata rurashpaca , ñuca juyashca cumbacunami canguichi .
43015015	Servij runaca , paipaj amo imata rurajta na yachanllu . Ashtahuangarin ñucapaj Taita ñucaman imata villachijushcatapash , tucuitami quiquingunaman ña villachijurcani . Shina cashpami quiquingunataca , ñuca juyashca cumbacunami canguichi nini . Ñucata servijcunami canguichi nishpaca , na ashtahuan nishachu .
43015016	Quiquingunataca ñucami agllarcani . Shina cajpimi quiquingunaca , ñucataca na agllahuarcanguichi . Aliguta fucuj yuragushna causangapaj rinajuchunmi , quiquingunataca agllarcani . Chai mirashcacunataca , causaita causagrichunmi munani . Chashna cajpica , quiquinguna ñucapaj shutipi ñucapaj Taitata imaguta mañajpipash , paica carangallami .
43015017	Quiquingunataca , caishujhuan chaishujhuan juyarishpa causanguichi nishpami mandani .
43015018	Cai pachapajtalla rurashpa causajcunaca , quiquingunataca millanayachingami . Quiquingunata nara ricunayachishpallatami , ñucata ña millanayachishcata yaringuichi .
43015019	Cai pachapajtalla rurashpa causajcunashna quiquingunapash causajpica , paicunaca quiquingunata juyanmanmi . Ashtahuangarin quiquingunataca , cai pachapajtalla rurashpa causaj puramandami agllarcani . Na cai pachapajta rurashpa causajpimi , quiquingunatapash millanayachin .
43015020	Ñuca villachijushca shimicunata yaringuichi : ‘ Servij runaca , paipaj amota na yalichu can ’ nircanimi . Ñucata catiriashpa llaquichinshnami , quiquingunatapash catiriashpa llaquichinajunga . Ñuca villachijushca shimicunata cazushpaca , quiquinguna villachijushcatapash cazunajungami .
43015021	Ashtahuangarin ñucapaj shutipi villachijujpimi , quiquingunataca cai tucuita llaquichinajunga . Paicunaca , ñucata cachamuj Taitataca na rijsinllu .
43015022	Juchata rurajcunami canguichi nishpa villachingapaj ñuca na shamujpica gentecunaca , juchata rurashcataca na yachanmanllu carca . Ashtahuangarin cunanga , juchata na rurashcanichu nitaca na ushanajunllu .
43015023	Pipash ñucata millanayachishpaca , ñucapaj Taitatapash millanayachinmi .
43015024	Paicunapaj ñaupajpica , pipash na ruraita ushashcatami , imagutapash rurashpa purijurcani . Na chashna rurashpa purishca cajpica , paicuna juchata rurashcata na yachamanllu carca . Cunanga , chashna rurashcata ricushca cashpapashmi ñucatapash , ñucapaj Taitatapash millanayachinajun .
43015025	‘ Yanga yangamandami , ñucataca millanayachihuarca ’ nishpami , paicunata mandashca shimipica villachijun . Chashna nishca pactachunmi millanayachinajun .
43015026	Ashtahuangarin ñucami , ñucapaj Taitapajmanda quiquingunata Cushichijta cachamusha . Chaica , Diospaj na llullaj Espiritumi capan . Chai Espíritu Taitapajmanda shamushpami , ñucamandaca villachijunga .
43015027	Quiquingunaca , ñuca villachi callarishca punllamandapachami , ñucahuan purircanguichi . Shina cashpami quiquingunapash , ñucamandaca chashnapachami nishpa villachinajunguichi .
43016001	Cai shimicunataca , quiquinguna ama nitijanshna pandashpa purinajuchunmi villachijurcani .
43016002	Quiquingunataca , tandanajuna huasicunamandapash llujchishpami cachanga . Maijambash quiquingunata huañuchishpaca , Taita Dios munashcatami pactachinchi nina punllacunami chayamujun .
43016003	Ñucapaj Taitatapash , ñucatapash na rijsishpami , chashna llaquichinajunga .
43016004	Chai punllacuna chayamujpica , quiquingunaman ñuca villachijushcata yarinajuchunmi , cai villachinacunata quiquingunaman villachijurcani . Cai shimicunataca , quiquingunahuan ñuca purijushpami , quiquingunahuan puri callarishca punllamandapacha nara villachircani .
43016005	Cunanga , ñucata cachamuj Taitapajmanmi rigrini . Shina nijpipash : ‘ ¿ Quiquinga , maimanda rigrijungui ? ’ nishpaca , maijambash na tapuhuanguichica .
43016006	Ashtahuangarin chaita nishcamandami , quiquingunapaj shungupica ninanda llaquiyanguichi .
43016007	Napacha llullashpami , quiquingunataca cashna nijuni : Ñuca rishpaca , quiquingunapaj ali cachunmi risha . Ñuca na rijpica , quiquingunata ali Cushichijca na shamungachu . Ñuca rishpallami , quiquingunata ali Cushichijtaca cachamusha .
43016008	Pai shamushpami , cai pachapajtalla rurashpa causajcunataca juchata rurajcuna cajtapash , justiciatapash , jucio shamunatapash ricuchijunga .
43016009	Ñucata na crishcamanda , juchayu causanajujtami ricuchinga .
43016010	Justiciata ruranataca , ñucapaj Taitapajman tigrajpi , ñucata na ashtahuan ricunatami ricuchinga .
43016011	Juciota ruranataca , cai pachapajtalla rurachishpa mandajta juzgashcatami ricuchijunga .
43016012	Quiquingunaman villachinataca , ashtacatami charini . Shina cajpipash cunanda yachajuitaca , na ushanguichica .
43016013	Ashtahuangarin Diospaj na llullaj Espíritu shamushpami , na llullashpa imagutapash tucuita quiquingunataca yachachijunga . Paica , na paipaj munaica imatapash villachijungachu . Ashtahuangarin uyashcatallami , tucuita villachijunga . Paimi , jipa punllacuna ima tucunatapash quiquingunaman yachachijunga .
43016014	Paimi , ñucamanda imata yachachinatapash , quiquingunataca yachachijunga . Shina yachachijushpami , ñucataca punchapambami cangui nihuanga .
43016015	Ñucapaj Taita imaguta charishcapash ñucapajmi . Shina cajpimi , Diospaj Espirituca ñucamanda yachajushpa , quiquingunaman yachachij shamunga nini .
43016016	Ashaguta tiajushca jipami , quiquingunaca na ricuhuanguichi . Ashaguta illashca jipaca , cutin ricuhuanguichimi . Ñucapaj Taitapajmanmi rigrini — nijurcami .
43016017	Shina nijpimi Jesuspaj yachajuj puramanda huaquingunaca , paipura cashna nishpa tapurirca : — ¿ Ima nishpata : ‘ Ashaguta tiajushca jipami , quiquingunaca na ricuhuanguichi . Ashaguta illashca jipaca , cutinmi ricuhuanguichi . Ñucapaj Taitapajmanmi rigrini ’ nijun ? — ninajurcami .
43016018	Paicuna purami : “ ¿ Ima nishpata : ‘ Ashaguta tiajusharami ’ nijun ? Pai chashna nijujtaca na yacharinllu ” ninajurca .
43016019	Jesusca , paita tapungapaj munanajujta yachashpami cashna nijurca : — ¿ Quiquingunaca : ‘ Ashaguta tiajushca jipami , na ricuhuanguichi . Ashaguta illashca jipaca , cutinmi ricuhuanguichi ’ nishcatachu quiquingunapura tapuringuichi ?
43016020	Napacha llullashpami , quiquingunataca cashna nijuni : Quiquingunaca huacashpa , llaqui llaquimi purinajunguichi . Ashtahuangarin cai pachapajtalla rurashpa causajcunaca , ninandami cushijunga . Quiquingunaca , llaqui llaqui cashpapash , cutinmi cushijunguichi .
43016021	Maijan huarmipash , unguna punlla pactajpi nanachijushpaca llaquillami tiajun . Ashtahuangarin huahuaguta ungushca jipaca , nanachishcataca cunganllami . Huahuaguta cai pachapi charishpa cushijuimandami , chashna cungan .
43016022	Shinallatami cunanga , quiquingunapash llaqui llaqui canguichi . Ashtahuangarin quiquingunata ricungapaj ñuca tigramujpimi , tucui shungu ninandapacha cushijunajunguichi . Chai cushijuitaca , pipash na anchuchi ushangachu .
43016023	Chai punlla chayamujpimi , na ashtahuan tapuhuanguichi . Napacha llullashpami , quiquingunataca cashna nijuni : Ñucapaj shutipi ñucapaj Taitata imaguta mañajpipash , paica carangallami .
43016024	Cunangamanmi paitaca , nara imatapash ñuca shutipica mañanguichi . Quiquinguna ninanda cushijushpa causanajungapaca mañanguichilla , japinguichimi .
43016025	Cunangamanmi , chimbapurashpa yarichinacunahuan villachijurcani . Shina chimbapurashpa yarichinacunahuan na villachina punllacunami chayamujun . Ashtahuangarin quiquinguna entendinajuchunga , ñucapaj Taitamandami aligutapacha villachijusha .
43016026	Chai punlla chayamujpimi , quiquingunaca ñucapaj shutipi ñucapaj Taitata mañanguichi . Quiquingunamandaca ñucami , ñucapaj Taitata mañashataca na ninichu .
43016027	Quiquingunaca ñucata juyahuanguichimi . Taita Diospajmanda ñuca shamushcatapash crihuanguichi . Shina cajpimi , ñucapaj Taitaca quiquingunata juyajun .
43016028	Ñucapaj Taitamanda llujshishpami , cai pachaman shamurcani . Cunanga cai pachata saquishpami , ñucapaj Taitapajman cutin rigrijuni — nijurcami .
43016029	Shina nijpimi Jesuspaj yachajujcunaca , cashna ninajurca : — Ricui cunanga , chimbapurashpa yarichinacunahuan na villachishpami , yachajunalla shimicunata villachijungui .
43016030	Cunanga , quiquinga imagutapash tucuita yachajlla cajtami ricunajunchi . Pipash nara tapujpillata , tucuita yachanguillami . Chaimandami quiquindaca , Taita Diospajmanda shamushcata cripanchi — ninajurcami .
43016031	Shina nijpimi Jesusca , cashna nishpa tigrachirca : — Cunanga ña crihuanguichimi .
43016032	Ricuichi , quiquingunataca ñallami calpachigrin . Chaica , ñamari pactamushca . Shina calpachijpimi , ñucatalla saquishpa , quiquinguna maipi causajushcaman , caita chaita ringuichi . Shina rijpipash , na ñucallachu cani . Ñucapaj Taitaca ñucahuanmi .
43016033	Quiquinguna ñucahuan shujlla tucushpa , casilla ali causaiguta charichunmi , cai tucuita villachijuni . Cai pachapi causashpaca , ninandami llaquichi tucunajunguichi . Ashtahuangarin Diosta yariashpami causana canguichi . Ñucallami , cai pachapi ima nali tiajtapash ña misharcani — nijurcami .
43017001	Jesusca , cai tucuita villachijushpami , jahua pachata vichai ricushpa cashna nijurca : “ Ñuca Taitalla , ñucata japichina horasca ñamari chayamushca . Quiquimbaj Churi ñucataca , punchapambagumi cangui nihuailla . Quiquimbaj Churi ñucapash , punchapambagumi cangui nipashami .
43017002	Tucuicunata mandachunmi , quiquimbaj ushaitaca ñucaman carahuarcangui . Shinallatami quiquin ñucaman carashca tucuilla gentecunamambash , causaita causagrinata carani .
43017003	Na llullaj shujlla Taita Dios cashpami , quiquimbaj Churi Jesucristotaca cachamuhuarcangui . Shina cajta rijsishpallami , pipash causaita causagringa .
43017004	Quiquin ñucaman imata rurachun mingashcataca , ñami pactachircani . Shina cashpami , cai pachapica punchapambami cangui nijuni .
43017005	Ñuca Taitalla , nara cai pachata churashpallatami , punchapambagumi cangui nijpi canhuanga tiajurcani . Cunambash , chashnallata punchapambagumi cangui nihuayari .
43017006	Cai pachapajtalla rurashpa causajcunatami , ñucaman carangapaj agllaparcangui . Paicunamanmi , quiquimbaj shutiguta rijsichircani . Paicunataca quiquimbajlla cajpimi , ñucaman carahuarcangui . Shina cashpami , quiquimbaj shimicunata cazunajun .
43017007	Tucui imatalla ñucaman carashcatapash , quiquimbajlla cajtami paicunaca cunambi yachanajun .
43017008	Ñuca villachijuchun quiquin mingashca shimicunataca , paicunaman villachijurcanimi . Chaita villachijujpimi , paicunaca chasquirca . Quiquinmanda ñuca shamushcatapash , alipachami yachan . Shinallata quiquin ñucata cachamushcatapash crinmi .
43017009	Paicunamandami quiquindaca mañajuni . Cai pachapajtalla rurashpa causajcunamandaca , na mañanichu . Ashtahuangarin quiquin ñucaman carashcacunaca , quiquimbajllami causanajun . Paicunamandami quiquindaca mañajuni .
43017010	Tucui imatalla ñuca charishcapash quiquimbajmi . Shinallata can imaguta charishcapash ñucapajmi . Paicunapimi , ñucapash punchapambagumi cangui ni tucushcani .
43017011	Cunanga , cai pachapi na quedashpami , quiquimbajman shamugrini . Ashtahuangarin paicunaca , cai pachapillatami quedanajunga . Jucha illaj Taitalla , quiquin ñucaman carashcacunataca , paicunapash ñucanchishnalla shujlla cachun , quiquimbaj ushaihuan aliguta charipangui .
43017012	Quiquin ñucaman carashcacunahuan cai pachapi cashpaca , quiquimbaj ushaihuanmi paicunataca aliguta charircani . Paicunaca , shujllapash na chingarcachu . Ashtahuangarin quiquin escribichishca Shimipi nijuj pactachunmi , chingangapaj purijushca runalla chingarca .
43017013	Cunanga , quiquimbajmanmi shamugrini . Paicunapash ñuca ninanda cushijunshna cushijunajuchunmi , cai pachapi cashpallata cashna nijuni .
43017014	Quiquimbaj Shimitapash , paicunaman villachijurcanimi . Ñucapash , paicunapash na cai pachamanda cajpimi , cai pachapajtalla rurashpa causajcunaca millanayachirca .
43017015	Paicunataca , cai pachamanda anchuchupai nishpaca , na mañanichu . Ashtahuangarin nalita rurachijujmanda jarcapangui nishpallami , quiquindaca mañajupani .
43017016	Imashnami ñuca na cai pachamanda cani , shinallata paicunapash na cai pachamandachu capan .
43017017	Quiquin na llullashpa villajuj Shimita catishpa quiquimbajlla causanajuchun , paicunataca charipayari . Quiquimbaj Shimica , napacha llullajchu .
43017018	Cai pachapi causajcunaman villachijuchunmi , ñucataca cachamuhuarcangui . Shinallatami ñucapash , paicunataca cai pachapi causajcunaman villachijuchun cachajuni .
43017019	Na llullashpa villajuj Shimita catishpa quiquimbajlla causanajuchunmi , paicunamandaca ñucallata quiquinman cararigrini .
43017020	Quiquindaca , na paicunamandalla mañajupanichu . Paicuna villachinajujpica , shujcunapash ñucataca crinajuhuangami . Paicunamandapashmi mañajupani .
43017021	Paicunapura shujlla tucushpa causanajuchun nishpami , quiquindaca mañajupani . Ñuca Taitalla , quiquinhuan ñucahuanga shujllami canchi . Shinallata paicunapash , ñucanchihuan shujlla tucushpa causanajuchunmi mañajupani . Shina causanajujpimi , cai pachapi causajcunaca quiquin ñucata cachamushcata crinajunga .
43017022	Quiquinhuan ñucahuanga , shujllami canchi . Quiquin ñucata punchapambami cangui nishpa charishcashnami , paicunapash shujlla tucushpa causanajuchun ña curcani .
43017023	Quiquinga , ñucahuanmi causajungui . Ñucapash , paicunapaj shungupimi causajuni . Shina cajpimi , paicuna purapash shujlla tucushpa , ima pandatapash na rurashpa causanajunga . Quiquinga , ñucataca ninandami juyahuangui . Shinallatami paicunatapash juyajungui . Shina juyajujtapash , quiquin ñucata cachamushcatapash , cai pachapajtalla rurashpa causajcunaca yachangami .
43017024	Ñuca Taitalla , cai pachata nara rurashpallatami , ñucataca ninanda juyashpa charihuarcangui . Quiquin ñucata punchapambagumi cangui nijta ricunajuchunmi , can ñucaman carashcacunaca , ñuca maipimi cani chaipillata paicunapash ñucahuan cachun munani .
43017025	Ñuca Taitalla , quiquinga justomi cangui . Cai pachapajtalla rurashpa causajcunaca , quiquindaca na rijsinajunllu . Ñucallami quiquindaca rijsini . Ashtahuangarin paicunaca , quiquin ñucata cachamushcataca alimi yachan .
43017026	Paicunamanmi , quiquimbaj shutigutaca ña rijsichircani , ashtahuan rijsichisharami . Shina cashpami , quiquin ñucata juyajunshna , paicunapash juyarishpa causanajunga . Shinallata ñucapash paicunapaj shungupimi causajusha ” nijurcami .
43018001	Jesusca , chashna nishca jipami , paipaj yachajujcunata pushashpa , ninanda jatarijuj Cedrón shuti huaicu yacu chimba ladoman rirca . Chaipica , shuj huerta pambami tiarca . Chaimanmi Jesusca , paipaj yachajujcunandi yaicurca .
43018002	Chaipimi Jesusca , paipaj yachajujcunandi cutin cutin tandanajun carca . Shinamandami , Jesusta japichij Judaspash chai huertataca rijsirca .
43018003	Shina rijsishpami Judasca , ashtaca soldadocunata , curacunata mandajcunahuan , fariseocunahuan parlarishpa cachamushca cuidajcunatapash pushashpa rirca . Paicunaca michacunata , michungunata , macanajunacunatapash apashcami shamurca .
43018004	Jesusca , imata paita ruranatapash tucuita yachashpami , ñaupashpa rishpa : — ¿ Pitata mascaj shamunguichi ? — nishpa tapurca .
43018005	Shina tapujpimi : — Ñucanchica , Nazaret pueblomanda Jesustami mascaj shamunchi — ninajurca . Shina nijpimi , Jesusca : — Ñucamari chai cani — nirca . Chai soldadocunahuanga , Jesusta japichij Judas runapashmi shamujushca carca .
43018006	Jesús : “ Ñucami chai cani ” nijpimi chai soldadocunaca , huashaman suchurishpa alpaman shitarirca .
43018007	Jesusca cutinmi : — Quiquingunaca , ¿ pitata mascanguichi ? — nishpa tapurca . Shina tapujpimi : — Ñucanchica , Nazaret pueblomanda Jesustami mascanchi — ninajurca .
43018008	Shina nijpimi Jesusca , cashna nishpa tigrachirca : — Ñucaca ñami : ‘ Ñucamari chai cani ’ nishpa villachircani . Ñucata mascanajushpaca , ñucapaj cumbacunataca richun saquichi — nircami .
43018009	“ Ñucapaj Taita ñucaman carashcacunataca , shujllatapash na chingachircanichu ” nishpa , Jesús nijushca pactachunmi , chashnaca nirca .
43018010	Simón Pedroca , shuj espadatami charirca . Chaita surcushpami , Malco shuti runapaj ali lado rinrita muchurca . Chai runaca , curacunata mandajpaj servijmi carca .
43018011	Shina muchujpimi Jesusca , Pedrota cashna nirca : — Quiquimbaj espadataca , maipi tiajushca pillata cutin alichilla . Ñucapaj Taita cushca copamandaca , ¿ nachu ufiana cani ? — nircami .
43018012	Shina nijpimi soldadocunapash , soldadocunata mandajpash , judiocuna cachamushca cuidajcunapash , Jesustaca japishpa huatanajurca .
43018013	Chashna japishpami , Anás shuti curapaj huasimanra , Jesustaca punda aparca . Chai curami , Caifás shuti curapaj suedro carca . Caifás runaca , chai huatapica curacunata mandajmi carca .
43018014	Chai Caifás curallatami : “ Cai llactapi causajcunamanda shujlla runa huañunaca , alipachamari ” nishpa judiocunaman yuyaita cushca carca .
43018015	Jesusta apanajujpica , Simón Pedropash shuj yachajujpashmi catishpa rijurca . Pedrohuan rijushca chai yachajujtaca , curacunata mandajpash rijsijmi carca . Paimi , mandaj curapaj huasi patioman , Jesusta catiriaj yaicurca .
43018016	Ashtahuangarin Pedroca na yaicushpami , pungu huashapi shayajurca . Shina shayajujpimi , chaishuj yachajujca mandaj curapaj rijsij cashpa , punguta cuidajuj cuitsataca : — Pedro yaicumuchun saquipai — nigrirca . Shina nishpami Pedrotaca , ucuman pusharca .
43018017	Shina yaicujpimi , punguta cuidaj cuitsaca : — ¿ Nachu chai runapaj yachajujpura cangui ? — nishpa , Pedrotaca tapurca . Shina tapujpimi Pedroca : — Na chai purachu cani — nirca .
43018018	Chiri chiri cajpimi , servijcunapash , huasita cuidajcunapash , yamdata rupachishpa cununajurca . Paicunahuanmi , Pedropash cunushpa shayajurca .
43018019	Jesustaca , paipaj yachajujcunamandapash , pai imata yachachishpa purishcatapash , curacunata mandajmi tapuchi callarirca .
43018020	Shina tapujpimi Jesusca , cashna nishpa tigrachirca : — Ñucami tucuilla gentecuna uyanajujta villachishpa purijurcani . Judiocunaca , tandanajuna huasicunapipash , Diospaj huasipipashmi tandanajun . Chaicunapipash , tucuicunamanmi yachachishpa purijurcani . Imagutapash na pacalla villachijurcanichu .
43018021	¿ Imamandata ñucataca tapuchihuangui ? Ñuca imata villachijushcata uyashcacunaca , tucuitami yachan . Paicunata tapuchilla — nijurcami .
43018022	Jesús chashna nijujpimi , chaipi shayanajuj cuidaj puramanda shuj runaca : — Mandaj curataca , ¿ cashna nishpachu tigrachingui ? — nishpa ñavipi huactarca .
43018023	Shinamandami Jesusca , cashna nishpa tigrachirca : — Ima nalita nijushca cajpipash , chashnapachami nalita nijushca nishpa villachilla . Ashtahuangarin aliguta nijushca cajpica , ¿ imamandata cashna huactahuangui ? — nijurcami .
43018024	Chai jipami Jesustaca , maquita huatashpa curacunata mandaj Caifás shuti curapajman apanajuchun , Anás shuti cura cacharca .
43018025	Jesusta tapuchijujpica , Pedroca chaipillatami cunushpa shayajurca . Shina shayajujpimi : — ¿ Nachu quiquimbash , chai runapaj yachajujpura cangui ? — nishpa tapurca . Shina nijpimi Pedroca : — Napacha chai purachu cani — nirca .
43018026	Chai jipami , curacunata mandajta servijpura shuj runaca , Pedrota cashna nirca : — ¿ Nachu quiquindapash , huertapi chai runahuan cajta ricurcani ? — nircami . Cashna nijuj runaca , rinrita Pedro muchushca runapaj familiami carca .
43018027	Pedroca cutinmi : — Napacha chaipichu carcani — nirca . Shina nishca jipallami , galloca ñapash cantarca .
43018028	Narapash ali punllayajpillatami Jesustaca , Caifás shuti curapaj huasimandaca , mandaj Pilatopajman apashpa rinajurca . Ashtahuangarin paicunaca , chai mandajpaj huasiman na yaicurcachu . Paicunaca , pascua fiestata yarishpa micungapaj , ama mapayashun nishpami na yaicurca .
43018029	Shinamandami Pilatoca , canllaman llujshishpa : — Cai runataca , ¿ imata juchachishpata apamunguichi ? — nirca .
43018030	Shina nijpimi , cashna nishpa tigrachirca : — Imatapash nalita na rurashpa purij cajpica , na quiquinman cungapaj apamunchimanllu carca — ninajurcami .
43018031	Shina nijpimi Pilatoca , cashna nijurca : — Quiquingunata mandashca shimipi nijunshna , imatalla rurashcata ricushpa , quiquingunallata juzgangapaj apaichilla — nijurcami . Shina nijujpimi , judiocunaca : — Ñucanchica , pitapash na huañuchi ushana canchica — ninajurca .
43018032	Jesús imashna huañuchi tucunata villachijushca shimicuna pactachunmi , paicunaca shina ninajurca .
43018033	Pilatoca , pai mandashpa tiajuj ucuman tigrashpa yaicushpami , Jesusta cayachishpa : — ¿ Quiquinllu judiocunata Jatun Mandaj cangui ? — nirca .
43018034	Shina nijpimi Jesusca , cashna nishpa tigrachirca : — ¿ Quiquimbaj munaichu cashna tapuhuangui , na cashpaca shujcunachu ñucamanda villachij shamurca ? — nircami .
43018035	Shina nijpimi Pilatoca , cashna nishpa tigrachirca : — ¿ Ñucataca , judío runa yanguichu ? Ashtahuangarin quiquimbaj llactapi causajcunallata , mandaj curacunallatami quiquindaca , ñucapajman apamushca . ¿ Quiquinga , imatata rurashpa purijurcangui ? — nircami .
43018036	Shina nijpimi Jesusca , cashna nishpa tigrachirca : — Ñuca mandana llactaca , na cai pachapi tiajunllu . Cai pachata ñuca mandana cajpica , ñucata servijcunami judiocuna ñucata ama japichunga , paicunahuan macanajunman carca . Ashtahuangarin ñuca mandana llactaca , na cai pachapi tiajunllu — nircami .
43018037	Shina nijpimi Pilatoca : — Shinaca , ¿ jatun mandajchu cangui ? — nishpa , Jesusta tapurca . Shina nijpimi Jesusca , cashna nirca : — Quiquinllatami , jatun Mandajmi cangui nihuangui . Shina cashpami , na llullashpa villachingapaj cai pachapi huacharimurcani . Na llullashpa villachijujta cazujcunaca , tucuillami ñuca imata villachijujtapash aliguta uyanajun — nircami .
43018038	Shina nijpimi Pilatoca : — ¿ Imata na llullayari ? — nishpa tapurca . Shina tapushpallami Pilatoca , cutin llujshishpa judiocunata cashna nijurca : — Cai runa ima nalita rurashcatapash na tarinichu . Shina cajpimi , na juchachita ushani .
43018039	Ashtahuangarin pascua fiestapica , quiquingunaca prezu tiaj puramanda shujta cacharipai ninatami yachanguichi . Shina cashcamanda , ¿ judiocunata Jatun Mandajtachu cacharichun munanguichi ? — nijurcami .
43018040	Shina nijujpimi , tucuicuna cutin ninanda caparinajushpa : — Chai runata cacharichunga , na munanchica . Ashtahuangarin Barrabás shuti runatami cacharichun munanchi — ninajurca . Barrabás runaca , ninan shuhuami carca .
43019001	Chashna caparinajujpimi Pilatoca , Jesusta japishpa astichun mandarca .
43019002	Chai jipaca soldadocunaca , cashata ahuashpa rurashca coronatami , Jesuspaj umapi churachirca . Shinallata morado , jahualla churajunatapashmi churachirca .
43019003	Chashna churachishpallami : — ¡ Judiocunata Jatun Mandaj , quiquinga juyaillagumari cangui ! — nij tucushpalla ñavipi huactanajurca .
43019004	Pilatoca , cutinllata canllaman llujchishpami cashna nijurca : — Ricuichi , cai runataca ima nalita rurashcatapash na ricunichu . Chaita quiquinguna yachachunmi , caiman llujchimuni — nijurcami .
43019005	Jesusca , cashata ahuashpa rurashca coronata umapi churajushca , morado jahualla churajunata churajushcami llujshijurca . Shina llujshijujpimi Pilatoca : — ¡ Cai runata ricuichi ! — nirca .
43019006	Shina nijpimi curacunata mandajcunapash , Diospaj huasita cuidajcunapash , Jesusta ricushpaca : — ¡ Chacatailla ! ¡ Chacatailla ! — nishpa ninanda caparinajurca . Shina caparinajujpimi Pilatoca , cashna nijurca : — Cai runataca , quiquingunallata apashpa cruzpi chacataichilla . Ñucaca , ima nalita rurashcatapash na ricunichu — nijurcami .
43019007	Shina nijujpimi judiocunaca , cashna nishpa tigrachinajurca : — Ñucanchica , shuj mandashcatallami charinchi . Chai mandashcapi nijunshnaca , chai runaca : ‘ Taita Diospaj Churimi cani ’ nishpa purijuimandaca huañunapachami can — ninajurcami .
43019008	Chashna ninajujpimi Pilatoca , ashtahuan manllarirca .
43019009	Pai mandashpa tiajuna ucuman cutin yaicushpaca : — Quiquinga , ¿ maimandata cangui ? — nishpami tapurca . Ashtahuangarin Jesusca , upalla shayajurcallami .
43019010	Shina shayajujpimi Pilatoca , Jesusta cashna nijurca : — ¿ Imashpata na ñucahuan parlangui ? Quiquinda cacharingapajpash , ushaita charinimi . Chacatangapajpash ushaita charinimi . Chaitaca , ¿ nachu yachangui ? — nijurcami .
43019011	Shina nijujpimi Jesusca , cashna nishpa tigrachirca : — Taita Dios quiquinman ushaita na carashca cajpica , ñucataca imata ruraitapash na ushanguimanllu . Tucuimanda yalica , ñucata quiquinman cushca runami , quiquindapash yali juchata charin — nijurcami .
43019012	Shina nijujpimi Pilatoca , Jesusta imashnata cacharishayari yajurca . Ashtahuangarin judiocunaca , cashna nishpami ninanda caparinajurca : — Chai runata quiquin cacharishpaca , na Cesarpaj ali cumbachu cangui . Maijambash : ‘ Ñucami jatun mandaj cani ’ nirijushpaca , Cesartami ninanda fiñan — ninajurcami .
43019013	Shina ninajujta uyashpami Pilatoca , Jesusta canllaman llujchishpa , pai mandashpa tiajushcapi tiarirca . Chai ucuca , Rumicunahuan rurashca ucumi carca . Chaimandami hebreo rimaipica , Gabata nishpa shutichishca .
43019014	Pascua fiesta micuipaj alichinajujpi , ña chaupi punlla chayajujpica : — ¡ Ricuichi , quiquingunata jatun Mandaj runaca caipimi ! — nishpami judiocunaman ricuchirca .
43019015	Shina nijpimi paicunaca , ashtahuan caparinajushpa : — ¡ Llujchilla , llujchilla ! ¡ Chacatailla ! — nishpa ninanda caparinajurca . Shina caparijpimi Pilatoca : — ¿ Quiquingunata jatun Mandajtachu chacatachisha ? — nirca . Shina nijpimi , curacunata mandajcunaca : — Ñucanchica , Cesartallami jatun mandajta charinchi — nishpa tigrachirca .
43019016	Shina ninajujpimi , paicunallata Jesusta chacatagrichun , Pilatoca cushpa saquirca . Shina saquijpimi , paicunaca Jesusta apashpa rinajurca .
43019017	Jesusca , cruzta aparishpa llujshishpami , Uma Tullu shuti lomaman chayagrirca . Chai lomaca , hebreo rimaipica Gólgota shutimi can .
43019018	Chai lomapimi , Jesustaca chacatanajurca . Paitaca , ishcai runacunapaj chaupipi churashpami chacatanajurca .
43019019	Jesús chacatariajuj cruzpi churachunmi , Pilatoca escribishcata cacharca . Chai escribishca tablapica , cashnami nijurca : “ CAICA , NAZARET PUEBLOMANDA JESUSMI . PAICA , JUDIOCUNATA JATUN MANDAJMI ” nijurcami .
43019020	Chai shimicunataca hebreo , griego , latín rimaicunapi escribishcami carca . Jesusta chacatashca pushtuca , Jerusalén pueblo ladollapimi carca . Shina cajpimi judiocunaca , ashtacacuna chai escribishcataca leyinajurca .
43019021	Shinamandami judiocunapaj curacunata mandajcunaca , Pilatotaca cashna nigrirca : — ‘ Judiocunata jatun Mandajmi ’ nishpaca , na escribinachu carcangui . Ashtahuangarin ‘ Ñucami , judiocunata jatun Mandaj cani ’ nishpa , paillata nijushcata escribipai — ninajurcami .
43019022	Shina nijpimi Pilatoca : — Ñuca imata escribishcapash , ñami escribishca tiajun — nirca .
43019023	Soldadocunaca , Jesusta chacatashpami , paipaj churajunataca chuscupi chaupishpa , shuj shuj japinajurca . Shinallata paipaj jahualla churajunatapashmi japinajurca . Chai churajunaca , na sirashcachu carca . Jahuamanda ura pundacaman , jatunda ahuashcami carca .
43019024	Shina cajpimi , paipura cashna ninajurca : — Ama chaupirishpa , maijambaj urmachumbash suerteta rurashunchi — ninajurcami . Dios escribichishca Shimipi nishcashna pactachunmi , chashna ruranajurca . Chaipica cashnami nijun :
43019025	Jesús chacatariajuj ladomanga , paipaj mamapash , paipaj ñañandi , Cleofas shuti runapaj huarmi Mariandi , Magdala shuti pueblomanda Mariandimi , chaipi shayanajurca .
43019026	Jesusca , paipaj mamatapash , pai juyashca yachajujtapash , chaipi shayajujtami ricurca . Shina ricushpami Jesusca , paipaj mamagutaca : — Ricui mama , caipimi cambaj churi — nirca .
43019027	Chai jipami , paipaj juyashca yachajujtapash cashna nirca : — Ricui , caipimi quiquimbaj mama — nircami . Shina nishcamandapachami , chai yachajuj runaguca paipaj huasipi causajuchun , Jesuspaj mamagutaca pusharca .
43019028	Chai jipami Jesusca , ña tucuita pactachishcata yacharca . Shina yachashpami , Dios escribichishca Shimipi nijuj pactachun : — Yacunayanmi — nirca .
43019029	Shina nijpimi soldadocunaca , shuj fundupi junda tiajuj vinagrepi esponjata mutiyachirca . Chaitaca , hisopo nishca caspi pundapi churashpami , Jesús chupachun shimiman chayachinajurca .
43019030	Chai vinagreta Jesús chupashpaca : — Ñami tucuita pactachircani — nircami . Shina nishpallami , umata urai huarcushpaca , paipaj espirituta Diosman mingashpa huañurca .
43019031	Pascua fiestapaca , shuj punllallami tiarca . Cayapaca , samana punllapi ashtahuan jatun fiesta cajpimi , cruzpi chacatai tucushcacunaca , ama chaipillata saquishca cachunmi , judiocunaca Pilatopajman rishpa : — Chaquita faquishpa cruzmanda uriajuchingapaj richun cachapai — ninajurca .
43019032	Shina mañagrijpi soldadocuna shamushpami , Jesusta chaupipi churashpa , chacatai tucushca runacunapaj chaquitaca ishcandipajta faquirca .
43019033	Ashtahuangarin Jesuspajman chayashpaca , ña huañushcatami ricunajurca . Shina cajpimi , chaquitaca na faquinajurca .
43019034	Shina na faquishpapash , shuj soldadoca Jesuspaj costillaspimi , lanzahuan tujsirca . Shina tujsijpimi yahuarpash , yacupash llujshirca .
43019035	Shinamandami chaita ricuj runaca , chashnapachami nishpa villachijun . Pai villachijushca shimicunaca , na llullachu . Quiquingunapash crinajuchunmi , cashna villachijun . Chaitaca paipash yachambachami .
43019036	Dios escribichishca Shimipimi : “ Paipaj tullutaca , shujllatapash na faquishcachu canga ” nijun . Chai nishcami pactarca .
43019037	Dios escribichishca Shimipillata , shuj pushtupimi : “ Paita tujsishca gentecunaca , cutinmi paitaca ricunajunga ” nijun .
43019038	Tucui chai jipami , Arimatea shuti pueblomanda Joseca , Jesús huañushcata pambangapaj saquichun , Pilatota mañangapaj rirca . Shina mañajpimi Pilatoca , Jesús huañushcata apachun saquirca . Shina saquijpimi , Jesús huañushcata apashpa rirca . Joseca , judiocunata manllashpami , Jesús yachachijujtaca , pacalla uyashpa purin carca .
43019039	Paitaca , Nicodemo shuti runagupashmi cumbarca . Nicodemoca , pundatami Jesushuan parlangapaj shuj tuta rishca carca . Shina cashpami chai runaguca , mirra nishcahuan , áloe nishcahuan chapushca mishquillagu ashnajuj jambicunataca , shuj quintaltashna apamurca .
43019040	Jesús huañushcata apashpaca , mishquillagu ashnajuj chai jambita fachacunapi javishpami pilluchinajurca . Judiocunaca , chashna pambanatami yachan carca .
43019041	Jesusta chacatashca ladomanga , shuj huertami tiarca . Chai huertapica , pitapash nara pambashca mushuj utujuta rurashcami tiarca .
43019042	Chai utujuca ladolla cajpimi , Jesuspaj cuerpogutaca , chaipi churashpa jarcarca . Judiocuna pascua fiestata rurana ña chayajujpimi , chaillapi churanajurca .
43020001	Domingo tutamandata nara ali punllayajpillatami , Magdala shuti pueblomanda María huarmiguca , Jesusta pambashcata ricungapaj rirca . Chaiman chayashpaca , chai utujuta quilpashca rumita ladoman churashcatami ricujurca .
43020002	Chaita ricujushpaca Simón Pedroman , Jesús juyashca caishuj yachajujpajmambash calpamushpami cashna nijurca : — Apunchi Jesustaca utujumanda apashcamari . Maipi churashcatapash , na yacharinllu — nishpami , villaj shamurca .
43020003	Shina nijpimi , Jesusta pambashca utujuta ricungapaj Pedropash , caishuj yachajujpash llujshishpa rinajurca .
43020004	Ishcandi calpashpaca , caishuj yachajujrami Pedrotaca mishashpa , chai utujuman punda chayagrirca .
43020005	Ña chayashpaca , chai utuju ladoman urai rishpami , chaipica fachacunatalla ricurca . Ashtahuangarin na yaicushpami shayajurca .
43020006	Jipaman Simón Pedro chayamushpaca , utuju ucuman yaicurcallami . Paipash fachacunatallami ricurca .
43020007	Jesuspaj umata pilluchishca telataca , na caishuj fachacunahuan tandachishpa , shican pillushca shuj pushtupi tiajujtami ricurca .
43020008	Utujuman punda chayamushca caishuj yachajujpashmi , catishpa yaicurca . Paipash , chaipica fachacunatalla ricushpami crirca .
43020009	“ Huañushcacunapaj chaupimanda causarinapachami ” nishpa tiajujtaca , paicunaca nara ali yachaita usharcachu .
43020010	Chashna illajta ricushpami , chai yachajujcunaca paicunapaj huasiman tigranajurca .
43020011	Ashtahuangarin María huarmiguca , Jesusta pambashca utuju ñaupajpimi huacajurca . Paica huacajushpandimi , utuju ucutaca quinrai chapashpa ricujurca .
43020012	Shina ricujushpaca , yurajta churajushca ishcai angelcuna tianajujtami ricujurca . Jesús huañushcata churashca pushtupica , shuj angelca uma ladoman , shujca ura chaquiman tianajujtami ricujurca .
43020013	Chai angelcunami : — Quiquinga , ¿ imamandata huacajungui ? — nishpa tapurca . Shina tapujpimi María huarmiguca , cashna nirca : — Ñucata Mandaj Jesusta apashcamandami huacajuni . Paitaca , maipi churashcatapash na yachapanichu — nircami .
43020014	Shina nishpa tigrarishpa ricushpaca , Jesús shayajujtami ricujurca . Ashtahuangarin Jesustaca na rijsircachu .
43020015	Shina ricujpimi Jesusca : — Quiquinga , ¿ imashpata huacajungui ? ¿ Pitata mascajungui ? — nishpa tapurca . Shina tapujpimi María huarmiguca , huertata cuidaj runagumi yashpa cashna nijurca : — Ñucata Mandajlla , Jesús huañushcata maipi churangapaj apashca cashpaca villachihuailla , ñuca apamugripashallami — nijurcami .
43020016	Shina nijujpimi Jesusca : — ¡ María ! — nirca . Shina nijpimi : — ¡ Raboni ! — nishpa tigrachirca . ( Raboni nishpaca , Yachachij nijunmi ) .
43020017	Shina nijpimi Jesusca , cashna nijurca : — Ñucataca ama tacarihuaichu . Nara ñuca Taitapajman vichai rinichu . Ashtahuangarin ñucapaj huauquicunapajman rishpa , cashna villachigripai : ‘ Ñucapaj Taitaca , quiquingunapajpash Taitami capan . Ñucapaj Taita Diosca , quiquingunapajpash Taita Diosmi capan . Paipajmanmi vichai rina cani ’ nigripai — nijurcami .
43020018	Shina nijujpi , Magdala shuti pueblomanda María huarmiguca , Apunchi Jesusta ricujushcatapash , paiman Jesús imatalla nijushcatapash , Jesuspaj yachajujcunaman villachingapaj rijurca . Shinallata Jesús paicunaman imata villachijuchun mingashcatapashmi villachijurca .
43020019	Chai domingo chishillatami ña tutayajujpi , Jesuspaj yachajujcunaca tandanajushca tianajurca . Paicunaca judiocunata manllashpami , pungucunata ali vicharishpa tianajurca . Shina tianajujpimi , Jesusca yaicumushpa paicunapaj chaupipi shayarishpa : — Quiquingunapaca , casilla ali causaigu tiachun — nirca .
43020020	Shina nishpallami , paipaj ishcandi maquitapash , costillastapash paicunaman ricuchirca . Paipaj yachajujcunaca , Apunchi Jesusta ricushpaca ninandami cushijunajurca .
43020021	Shinamandami Jesusca , cutin cashna nirca : — Quiquingunapaca , casilla ali causaigu tiachun . Imashnami ñucapaj Taita ñucata cachamuhuarca , chashnallatami quiquingunatapash cachani — nircami .
43020022	Shina nishpallami , paicunapajman fucushpa cashna nijurca : — Diospaj jucha illaj Espirituta chasquichi .
43020023	Maijambaj juchacunatapash quiquinguna cungajpica , paicunapaj juchacunaca cungai tucushcami canga . Shinallata maijambaj juchacunatapash quiquinguna na cungajpica , na cungai tucushcachu canga — nircami .
43020024	“ Chai punllallata ishcandi huacharishcami ” nishpa rijsishca Tomasca , Jesuspaj chunga ishcai yachajuj puracuna cashpapash , paicunapajman Jesús shamushca horasca illashcami carca .
43020025	Chai jipami , caishuj yachajujcunaca : — Apunchi Jesusta ricurcanchimi — nishpa , Tomasman villachinajurca . Shina nijpimi Tomasca , cashna nijurca : — Paipaj maquipi clavoscunahuan tacai tucushcata ricushpa , chai chugripi ñuca maqui dedota satishpallami crisha . Shinallata paipaj costillas chugripi , ñuca maquita na satishpaca napacha crishachu — nijurcami .
43020026	Pusaj punlla jipami , chai huasi ucupillata Jesuspaj yachajujcunaca , cutin tandanajushca tianajurca . Tomaspash chaipimi carca . Shina tianajujpimi , pungucunata ali vichashca cajpipash , Jesusca yaicumushpa , paicunapaj chaupipi shayarishpaca : — Quiquingunapaca , casilla ali causaigu tiachun — nirca .
43020027	Shina nishpallami Jesusca , Tomastaca cashna nijurca : — Quiquimbaj maqui dedota , ñucapaj maqui chugripi churashpa ali ricui . Shinallata quiquimbaj maquita , ñucapaj costillas chugripi satishpa ricui . Ama chashna na crishpa purijuichu . Ashtahuangarin ñucataca crinami cangui — nijurcami .
43020028	Shina nijujpimi Tomasca : — ¡ Ñucata Mandaj , ñucapaj Taita Diosmari cangui ! — nirca .
43020029	Shina nijpimi Jesusca , cashna nijurca : — Tomás , quiquinga ñucata ricushpapachami crihuashcangui . Ñucata na ricushpapash crijcunaca , ninandami cushijunajun — nijurcami .
43020030	Jesusca , imatapash juyaillagutami ashtacata rurashpa purijurca . Chaitaca , paipaj yachajujcunapash ricunajurcami . Imata ricushcatapash , na tucuita cai libropica escribishcachu .
43020031	Ashtahuangarin Jesusca , Quishpichij Cristo cajtapash , Taita Diospaj Churi cajtapash crinajuchunmi caitaca escribishca . Paita crishpaca , paipaj shutipi causaita causagrinata charichunmi escribishca .
43021001	Chai jipami Jesusca , paipaj yachajujcunaman cutin ricurirca . Paica , Tiberias shuti cucha manñapimi cashnaca ricurirca :
43021002	Chaipica Simón Pedropash , “ chai punllallata ishcandi huacharishcami ” nishpa rijsishca Tomaspashmi chaipi carca . Shinallata Galilea llactapi tiaj Caná shuti pueblomanda Natanael shuti runagupash , Zebedeo shuti runapaj ishcandi churicunapash , shuj ishcai yachajujcunapashmi tandanajushca chaipi carca .
43021003	Chaipi cashpami , Simón Pedroca : — Pijita japingapaj rigrinimi — nirca . Shina nijpimi paicunaca : — Ñucanchipash quiquinhuan rishunllami — ninajurca . Shina nishpaca , canoapi tiarishpami rinajurca . Ashtahuangarin paicunaca , shuj pijillatapash na tarishpami punllayanajurca .
43021004	Ña punllayajujpimi Jesusca , cucha manñaman ricurirca . Ashtahuangarin paipaj yachajujcunaca , Jesús cajtaca na yacharcachu .
43021005	Jesusca paicunataca : — Huahuacuna , ¿ micungapaca imagupash tianllu ? — nircami . Shina nijpimi paicunaca : — Imagupash na tiapanllu — ninajurca .
43021006	Shina nijpimi Jesusca : — Cai canoa ali ladoman linllita shitaichi , taringuichillami — nirca . Shina nijpi linllita shitashpaca , chai linllipi pijicuna junda cajpimi , aisashpa llujchitapash na ushanajurca .
43021007	Shina cajpimi , Jesús juyashca yachajujca : — ¡ Apunchi Jesusmari cashca ! — nishpa Pedroman villachirca . Shina nijpimi Simón Pedroca , paipaj churajunata ( llujchishca cashpa ) , cutin huatarishpa yacuman shitarirca .
43021008	Yacu manñaman llujshingapaca , shuj cuadrashnami tiarca . Shina cajpimi piji jundashca linllitaca , caishuj yachajujcuna canoapi aisashpa llujchirca .
43021009	Ña manñaman llujshishpaca , carbón ninayashcapi piji cusarijujta , tandagupash tiajujtami ricunajurca .
43021010	Jesusca cashnami nirca : — Cunan japimushca pijicunamanda , huaquinguta apamuichi — nircami .
43021011	Shina nijpimi Simón Pedroca , canoaman vitsiashpa linllitaca , manñaman aisashpa llujchimurca . Chai linllipica , patsaj picha chunga quimsa jatun pijicunalla jundashcami cashca carca . Ashtaca pijicuna junda cajpipash , linllica na liquirircachu .
43021012	Chai jipallami Jesusca : — Shamushpa micuichi — nirca . Paicunaca , Apunchi Jesús cajta rijsishpami : “ ¿ Maijanda cangui ? ” nishpaca , paipaj yachajuj puracunamanda , shujllapash na tapui usharca .
43021013	Jesús shamushpami , tandaguta japishpa paicunaman cararca . Shinallata pijigutapashmi cararca .
43021014	Huañushcacunapaj chaupimanda causarishca jipami Jesusca , caihuanga ña quimsacaman , paipaj yachajujcunaman ricurirca .
43021015	Paicuna micushca jipami Jesusca , Simón Pedrotaca cashna nirca : — Jonaspaj churi Simón , ¿ caishujcunatapash yalichu canga juyahuangui ? — nircami . Shina nijpimi Pedroca : — Ari , quiquindaca juyanipachami . Chaitaca quiquinllata yachapanguimi , Apunchi Jesús — nishpa tigrachirca . Shina nijpimi Jesusca : — Shina cashpaca , ñucapaj huahua llamagucunata michipangui — nirca .
43021016	Shina nishpallami : — Jonaspaj churi Simón , ¿ ñucataca juyahuanguipachachu ? — nishpa cutin tapurca . Shina nijpimi Pedroca : — Ari , quiquindaca juyanipachami . Chaitaca quiquinllata yachapanguimi , Apunchi Jesús — nishpa tigrachirca . Shina nijpimi Jesusca : — Ñucapaj llamagucunata michipangui — nirca .
43021017	Caihuanga quimsacamanmi : — Jonaspaj churi Simón , ¿ ñucataca juyahuanguipachachu ? — nirca . “ ¿ Juyahuanguipachachu ? ” nishpa , quimsacaman tapuimandami Pedroca , ninanda llaquiyarca . Shina llaquiyashpami , cashna nijurca : — Quiquinga tucuitamari yachapangui . Quiquinda ñuca juyajujtapash yachapanguimi , Apunchi Jesús — nijurcami . Shina nijpimi Jesusca , cashna nijurca : — Shina cashpaca , ñucapaj llamagucunata michipangui .
43021018	Napacha llullashpami , quiquindaca cashna nijuni : Quiquin chairalla viñai cashpaca , ali chumbilirishpami , quiquin maiman munashcaman rijun carcangui . Ashtahuangarin quiquin rucuyashpaca , ishcandi maquitami chutangui . Quiquindaca , shuj chumbita huatachishpami , na ringapaj munashcaman apashpa ringa — nijurcami .
43021019	Shina nijushpaca , Pedro imashna huañuchi tucushpapash , Taita Diostaca punchapambagumi cangui nijunatami Jesusca villachijurca . Shina nishpallami , Jesusca : — Ñucata catihuailla — nirca .
43021020	Pedro tigrarishpa ricushpaca , Jesús ninanda juyashca yachajuj catishpa rijujtami ricurca . Chai yachajujmi micunajushpaca , Jesuspi marcarishpa tiajushca carca . Paillatami : “ ¿ Quiquindaca pita japichigrin , Apunchi Jesús ? ” nishpa tapushca carca .
43021021	Chai yachajujta Pedro ricujushpami : — ¿ Cutin caica imashi tucunga , Apunchi Jesús ? — nishpa tapurca .
43021022	Shina tapujpimi Jesusca , cashna nijurca : — ¿ Imapajta quiquinga yachangapaj munangui ? Ñuca munajpica , ñuca tigramungacaman paica causajunllami . Quiquinga ñucata catihuailla — nijurcami .
43021023	Chai yachajujta Jesús chashna nijujpimi : “ Chai yachajujca , na huañungachu ” nishpa , crij puracunaca parlanajurca . “ Na huañungachu ” nishpaca na villachircachu . Ashtahuangarin : “ ¿ Imapajta yachangapaj munangui ? Ñuca munajpica , ñuca tigramungacaman paica causajungallami ” nishpami Jesusca villachirca .
43021024	Chashna ni tucushca yachajujllatami , imata ricujushcata , imata uyajushcatapash caipica escribishca . Paica , napacha llullashpa villachijushcatami yachanchi .
43021025	Jesusca , imagutapash ashtahuan ashtaca ashtacatami rurashpa purijurca . Pai imata rurajushcatapash , shuj shujlla escribijpica , chai librocunata churangapaj , cai pachapash na pactanmanllu yanimi . Shina cachun .
44001001	Punda libropica , Jesús imatalla rurashpa , imatalla yachachishpa callarishcatami , quiquin Teofiloman ña villarcani .
44001002	Jesusta jahua pachapi chasquishca punllacamanmi villajurcani . Diospaj jucha illaj Espíritu yarichijpi villachun cachangapaj agllashcacunaman mandashca jipami , jahua pachapi chasqui tucurca .
44001003	Paicunamanmi , ninanda llaquichi tucushpa huañushpa causarishca jipa , ama ishcai shungu tucunajuchun , tauca ricuchinacunahuan , chuscu chunga punllacaman , cutin cutin ricurijurca . Chashna ricurishpami , Taita Dios mandajujmanda villajurca .
44001004	Jesusca , paicunahuan cashpallatami , cashna nishpa mandarca : — Jerusalenmandaca na maimambash rishpami , ñuca Taita cachamushapacha nishcata shuyanajuna canguichi . Chaitaca , ñuca villajujta ña uyarcanguichimi .
44001005	Juanga , yacuhuanllami bautizajurca . Ashtahuangarin cangunaca , asha punlla jipallami , Diospaj jucha illaj Espirituhuan bautizai tucunguichi — nircami .
44001006	Jesushuan tandanajushcacunaca , cashna nishpami tapunajurca : — Apunchi Jesús , ¿ cunan punllacunallatacha cai Israel llactataca , ñucanchillata mandachun cutin alichingui ? — ninajurcami .
44001007	Shina nijpimi Jesusca , cashna nirca : — Ima huatacuna , ima punllacunapacha chashna tucunatapash , na yachai ushanachu canguichi . Ima hora chashna tucunataca , ñuca Taitallatami ninan ushaihuan churarca .
44001008	Ashtahuangarin Diospaj jucha illaj Espíritu cangunapajman shamujpimi , ushaita japinguichi . Chai ushaihuanmi , Jerusalenbi , tucui Judea llactapi , Samaria llactapi , cai pacha tucuri manñacaman ñucamanda villagringuichi — nijurcami .
44001009	Shina nijujpillatami , paicuna ricujta Jesustaca jahua pachaman vichai aparca . Paitaca , fuyu quilpajpimi , paicunaca na ashtahuan ricui usharca .
44001010	Jahua pachaman Jesús rijujta vichai ricunajujpimi , yuraj churajunata churajushca ishcai runacuna , ñapash paicunapaj ladopi shayarimurca .
44001011	Paicunaca cashnami ninajurca : — Galilea llacta runacuna . ¿ Imashpata cangunaca , jahua pachata ricunajunguichi ? Cangunapaj chaupimanda jahua pachaman apai tucushca cai Jesusllatami , jahua pachaman rijujta canguna imashna ricushcashnallata , cutin shamunga — ninajurcami .
44001012	Chai jipami , Olivos shuti urcumanda , Jerusalenman tigranajurca . Chai urcuca , Jerusalenmandaca shuj kilometropishnami .
44001013	Ña chai puebloman chayashpaca , paicuna causanajuj jahua altibajo huasimanmi vitsianajurca . Chai huasipica : Pedro , Jacobo , Juan , Andrés , Felipe , Tomás , Bartolomé , Mateo shuti runacunapash , Alfeo shuti runapaj churi Jacobopashmi causanajurca . Shinallata Zelote nishca Simonbash , Jacobopaj huauqui Judaspash , chaipillatami causanajurca .
44001014	Paicunaca , huaquin huarmicunandi , Jesuspaj mama Mariandi , Jesuspaj huauquicunandimi tandanajushpa , Diosta shujllashnalla yarishpa mañarianajurca .
44001015	( Chai punllacunapimi , Jesusta crij puracunaca , patsaj ishcai chungashna tandanajun carca ) . Pedroca , paicunahuan cashpami jatarishpa , cashna nijurca :
44001016	“ Tucui crijcuna . Ñaupa punllacunapimi Judas runamandaca , Diospaj jucha illaj Espíritu , Davidman villashpa escribichishca . Chai villashca pactachunmi Judas runaca , Jesusta prezu japichun , ricuchingapaj pushamurca .
44001017	Judas runaca , ñucanchi purami carca . Ñucanchishnallata villachun , paitapash agllashcami carca .
44001018	Pai chashna nalita rurashpa jatushca culquihuanga , alpatami randirca . Chai alpapillatami Judasca , jahuamanda umahuan urmashpa , chaupi vijsapi tugyajpi , tucuilla chunlluli llujshishpa huañurca .
44001019	Chashna tucushcataca , Jerusalenbi tucui causajcunami yacharca . Chaimandami chai alpataca , paicunapaj rimaipica , Acéldama nishpa shutichirca . Shina nishpaca , Yahuarlla Pamba nijunmi .
44001020	Salmos libropica , cashna nishpa escribishcami tiajun :
44001021	Apunchi Jesús ñucanchihuan maiman cashpapash rishpa , shamushpa purijushca punllacunapimi , ñucanchita cumbashpa cai runacunaca purinajurca .
44001022	Cai runacunaca , Juan bautizai callari punllamandapacha , ñucanchi ricujta Jesús jahua pachaman rishca punllacamanmi , ñucanchihuan purinajurca . Jesús causarishcata ñucanchihuan villagrichunga , shuj runata agllashunchi ” nijurcami .
44001023	Pedro shina nijpimi , agllanajuchun ishcai puracunata churarca . Shujca , Justo nishca José Barsabás shutimi carca . Shujca , Matías shutimi carca .
44001024	Shina agllashpami , cashna nishpa mañanajurca : “ Jatun Dioslla , canmi tucuicunapaj shunguta rijsingui . Cai ishcai puramanda maijanda can agllashcatapash , ñucanchiman ricuchihuai .
44001025	Cambajta rurashpa ñucanchihuan villajuchun agllapangui . Judas runaca , pai rina pushtuman ringapajmi , canda na cazurca ” nishpami mañanajurca .
44001026	Shina mañashpa suerteta rurajpica , Matías shuti runapajmi urmarca . Chaimandami Matiasca , villachun cachashca chunga shuj runacunahuan tandanajurca .
44002001	Pentecostés fiesta punlla chayamujpimi , tucuicuna shujllashnalla tandanajushpa tianajurca .
44002002	Shina tianajujpimi , jahua pachamandaca huaira ninanda huacamunshna ñapash uyarimurca . Chai huairami , paicuna tianajuj huasi ucuman jundarca .
44002003	Shina shamushpami , rupajuj ninashna paicunaman ricurishpa , tucuicunapaj umapi tiarirca .
44002004	Shina tiarijpimi tucui paicunaca , Diospaj jucha illaj Espíritu junda tucurca . Shina cashpami , Diospaj Espíritu rimachishcashnallata , shuj shuj rimaicunata rimai callarinajurca .
44002005	Chai punllacunapimi , Diosta yarishpa causanajuj , Judea llactamanda runacuna , cai pachapi tiaj tucui llactacunamanda Jerusalenman shamushpa causanajurca .
44002006	Huaira ninanda huacamunshna uyarijpimi , ashtaca gentecuna tandanajurca . Tucuicunallata paicunapaj shimi rimaipipacha villajta uyashpami , chai gentecunaca musparinajurca .
44002007	Chai gentecunaca , ninandapacha manllarishpa ricunajushpami , cashna nishpa tapurinajurca : — Ricuichi , cashna parlanajuj tucui cai runacunaca , ¿ nachu Galilea llactamanda ?
44002008	¿ Imashpata paicunataca , huahuamandapacha ñucanchi rimashpa viñashca shimicunapi , tucuicuna parlanajujta uyanchi ?
44002009	Ñucanchica : Partia , Media , Elam , Mesopotamia , Judea , Capadocia , Ponto , Asia ,
44002010	Frigia , Panfilia , Egipto shuti llactacunamanda , Africapi tiaj Cirene pueblota yalishca llactacunamandapash , Roma llactamandapashmi , caipica causanajunchi . Huaquingunaca , israelcunami canchi , huaquingunaca israelcuna yachachishcata catijcunami canchi .
44002011	Shinallata Creta shuti , Arabia shuti llactacunamandapashmi , caipi canchi . Taita Dios juyailla rurashcataca , ñucanchi rimaicunapipacha villanajujtami uyanajunchi — ninajurcami .
44002012	Chashnata uyashpami , tucuicuna ninandapacha manllarishpa muspayashpa , caishuj chaishuj : — Caicunaca , ¿ ima ninajundayari ? — ninajurca .
44002013	Ashtahuangarin huaquingunaca : — Llullu vinohuanmari machashca — ninajurcami .
44002014	Shina ninajujpimi , villachun cachashca chunga shujcunandi shayarishpa , Pedroca shinllita rimashpa cashna nishpa villajurca : “ Judea llactapi tucui causajcuna , cai Jerusalenbi causajcunapash . Caita cangunapash yachangapaj , ñuca villajuj shimicunataca ali uyaichi .
44002015	Cangunami , paicunaca : ‘ Machashcamari ’ ninajunguichi . Ashtahuangarin na chashnachu , chaira iscun horasllamari .
44002016	Ashtahuangarin cashna tucunataca , Dios ima nishcata villaj Joelmi cashna nishca :
44002022	Israel runacuna , cai ñuca villashcacunata ali uyapaichi . Nazaret pueblomanda Jesustaca , imatapash juyaillacunata pipash na rurai ushanacunallata , jatun manllarinacunata canguna purapi rurashpa ricuchijpimi , imashna cajta ricushpa Taita Diosca alicachirca . Chaicunataca , cangunallata alimi yachanguichi .
44002023	Taita Diosca , ña yarishcalla cashpa , pundamandapacha ali yachashpami Jesustaca , cangunaman saquirca . Shina saquijpimi cangunaca , Jesusta prezu japishpa , nali runacuna cruzpi chacatashpa huañuchinajuchun japichircanguichi .
44002024	Chai Jesustami Taita Diosca , huañuchina nanaicunamanda cacharichishpa causachirca . Huañuica , Jesusta charitaca napacha usharcachu .
44002025	Davidpash , Jesusmanda villashpami , cashna nijushca :
44002029	Huauquicuna , ñucanchi ñaupa taita David huañushpa pambai tucushcataca , na manllashpami cangunaman villajuni . Paita pambashca utujupash , cunangamanmi ñucanchi llactapi tiajun .
44002030	Davidca , Dios ima nishcata villaj cashpami , cashna nishcata yacharca . Pai mandashpa tiarinapica : ‘ Quishpichij Cristo runa aichayu cashcamanda , paipaj miraimanda jatarichisha ’ nishpa , Taita Dios juramentushcatami yacharca .
44002031	Quishpichij Cristo causarinataca ñaupamandapachami Davidca , ricujunshna cashna nishca : ‘ Paipaj almataca , Hades nishcapica na saquishcachu . Paipaj cuerpopash , na ismushcachu ’ nishcami .
44002032	Chai Jesustami , Taita Diosca causachirca . Ñucanchica , tucuicunami chaita ricushcata villajcuna canchi .
44002033	Taita Diosca , Jesusta jatumbi churashpami , paipaj ali ladoman tiachirca . Taita Dios carashapachami nishca paipaj jucha illaj Espiritutaca cararcami . Chai Espirituta ñucanchimambash caramujpimi , cangunapash ricunajunguichi , uyanajunguichi .
44002034	David jahua pachaman rishcataca , na nijunllu . Ashtahuangarin paillatami , cashna nishca :
44002036	Tucui israelcuna , caitaca aligutapacha yachanami canguichi . Canguna chacatashca Jesustallatami , Mandaj cachumbash , Quishpichij Cristo cachumbash , Taita Diosca churashca ” nijurcami .
44002037	Chashna villajujpimi , shungupi ninanda llaquirishpa Pedrotapash , villachun cachashca caishujcunatapash , cashna ninajurca : — Shina cashpaca , ¿ imatata rurapashun , huauquicuna ? — ninajurcami .
44002038	Shina nijpimi Pedroca , cashna nirca : — Ninanda llaquirishpa Diospajman tigrarichi . Tucuicuna Jesucristopaj shutipi bautizarichi . Shina rurajpimi Diosca , cangunapaj juchacunata anchuchishpa , paipaj jucha illaj Espirituta cangunaman caramunga .
44002039	Cashna carashapachami nishcataca cangunamambash , cangunapaj huahuacunamambash , carupi causajcunamambash , ñucanchi Jatun Taita Dios cayasha nishca tucuicunamambashmi caranga — nircami .
44002040	Pedroca , ashtahuan shuj shimicunatapash villashpami , aliguta yarichishpami cashna nijurca : — Jatun nalita rurashpa causanajuj cai miraicunamanda anchurishpa quishpirichi — nijurcami .
44002041	Pedro villajujta chasquijcunaca bautizarircami . Chai punllapica , quimsa huarangashna crijcunami mirarca .
44002042	Villachun cachashcacuna yachachijujtapash na saquishpami , aliguta catinajurca . Caishuj chaishuj aliguta causanajushpami , tandata chaupirishpa micungapajpash , Diosta mañangapajpash , tucuilla tandanajun carca .
44002043	Villachun cachashcacunaman Dios ushaita carajpimi , imatapash juyaillacunata ninanda rurashpa ricuchinajurca . Shina rurajta ricushpami , tucuicuna ninanda manllarinajurca .
44002044	Tucui crijcuna tandanajushpami , aliguta causanajurca . Shina causajpimi , imata charishcapash tucuillapaj carca .
44002045	Paicunapaj alpata , imata charishcacunatapash jatushpami , caishujman chaishujman imata minishtinajujta ricushpa , chai culquitaca chaupishpa caranajurca .
44002046	Punllandimi , Diospaj huasipipash shujllashnalla yarishpa tandanajunajurca . Shinallata paicunapaj huasicunapipash tandata chaupishpami , ali shunguhuan ninanda cushijushpa , tandanajushpa micunajurca
44002047	Taita Diosta alicachinajujpimi , paicunatapash tucui gentecuna alicachinajurca . Jatun Diosca , pai quishpichisha nishcacunata punllandi quishpichishpami , tandanajuj crijcunata mirachirca .
44003001	Diosta mañana horaspi , quimsa horas chishipimi Pedrondi , Juandi , Diospaj huasiman rinajurca .
44003002	Chaimanmi , huacharishca punllamandapacha suchu causaj runaguta apamushpa , Juyailla Pungu nishca ladopi punllandi tiachinajurca . Diospaj huasiman yaicujcunata culquita mañashpa tiachunmi , churanajun carca .
44003003	Diospaj huasiman Pedrondi , Juandi yaicunajujta ricushpami , chai runaca imagutallapash carahuaichi nishpa mañarca .
44003004	Shina mañajpimi Pedropash , Juanbash paita ricushpa : — Ñucanchita ricui — nirca .
44003005	Shina nijpimi , imagutapash paicuna carajpi japishami yashpa , paicunata ricuriajurca .
44003006	Ashtahuangarin Pedroca , cashnami nirca : — Culquitapash , orotapash na charinichu . Ashtahuangarin ñuca imaguta charishcatami carani . Nazaret pueblomanda Jesucristopaj shutipimi , candaca jatarishpa rilla nini — nircami .
44003007	Shina nishpami Pedroca , chai runapaj ali lado maquimanda japishpa jatarichirca . Shina jatarichijujhuanmi , chai runapaj chaqui tullucunaca shinlli tucurca .
44003008	Shinamandami fahuashpa shayarishpa , puri callarirca . Paicunahuan purishpa cushijuihuan fahuashpa , Diospaj huasiman yaicushpami , Taita Diostaca alicachijurca .
44003009	Tucui gentecunami , pai purishpa Taita Diosta alicachijujta ricunajurca .
44003010	Diospaj huasiman yaicuna Juyailla Pungu nishcapi , imagutapash mañashpa chai runa tiajtaca , tucuicunami rijsin carca . Chai runa ali tucushcata ricushpaca , ninandapachami manllarinajurca .
44003011	Chai ali tucushca runaca , Pedrotapash , Juandapash na cacharishpami charijurca . Chaita ricushpami , tucuicuna ninanda manllarishpa paicunata ricungapaj , Salomonbaj corredorman tandanajurca .
44003012	Chashna tandanajujta ricushpami Pedroca , cashna nishpa gentecunaman villajurca : “ Israel runacuna , ¿ imashpata caita rurashcamanda manllaringuichi ? ¿ Imashpata ñucanchitalla ricunajunguichi ? Ñucanchi ushaihuanlla , na cashpaca ¿ Diosta ali yarijcuna cashcamandalla purichishcatashnachu ricunajunguichi ?
44003013	Ashtahuangarin ñucanchi ñaupa taita Abrahambaj , Isaacpaj , Jacobopaj Taita Diosmi , cashna alichishca . Shina alichishpami Taita Diosca , paipaj Churi Jesustaca , punchapambagu causanata curca . Cangunami , paitaca mandajcunapajman aparcanguichi . Pilato cacharingapaj munajpipash , cangunaca ama cacharichu nircanguichimi .
44003014	Ashtahuangarin Jesusca , jucha illaj , imatapash cashcatapacha ruraj cajpipash , paita cacharipailla ningapaj randica , huañuchij runatarami cacharipai nircanguichi .
44003015	Chashna rurashpami , Causaita caraj Jesustaca , huañuchi tucuchun saquircanguichi . Ashtahuangarin paitaca , Taita Diosmi huañushcacunapaj chaupimanda causachirca . Ñucanchica , chaita ricushcata villajcunami canchi .
44003016	Jesuspaj shutipi crijpimi , canguna ricushpa ña rijsishca cai runataca alichirca . Jesusta crishpa ali tucushpami , cunanga cangunapaj ñaupajpi ali tucushca shayajun .
44003017	Ashtahuangarin cunanga huauquicuna , panicuna , cangunapash cangunata mandajcunapash , na yachaimanda Jesusta chashna huañuchishcatami yachani .
44003018	Taita Diosca , pai cachamushca Quishpichij Cristoca , ninandami llaquichi tucunga nishpa , pai ima nishcata tucui villajcunahuan pundallata villachishcatami , cunambi pactachishca .
44003019	Shina cashcamanda cangunapaj juchata Dios cungachun , ninanda llaquirishpa Diospajman tigrarichi . Samashpa causana huatacunata Jatun Dios caramuchunmi , chashna rurana canguichi .
44003020	Paica , cangunapajman cachamusha nishca Jesucristotaca cachamungami .
44003021	Ima tiajtapash mushujman tigrachisha nishpami , Taita Diosca paipajlla causashpa , pai ima nishcata villajcunahuan ñaupa huatacunallata villachijushca . Chaita pactachina punllacuna chayangacamanmi , Jesucristoca jahua pachapi tiajunatapacha charin .
44003022	Moisespash , ñucanchi ñaupa taitacunataca , cashnami nishca : ‘ Cangunata Mandaj Jatun Diosca , canguna puramandallatami , Dios ima nishcata shuj villajta ñucatashnalla cachamunga . Pai ima nijujtapash , tucuipimi cazuna canguichi .
44003023	Maijambash chai villajta na cazujcunaca tucuillami , Israel puracunamanda llujchishpa shitai tucunga ’ nishcami .
44003024	Dios ima nishcata villajcunaca , Samuelmanda callarishpa , tucui jipa villajcunapash , cai punllacuna shamunatami ña villanajushca .
44003025	Cangunaca , Dios ima nishcata villajcunapaj miraicunami canguichi . Taita Diosca , ñucanchipaj ñaupa taitacunahuan ari nijushpami , Abrahammambash cashna nishca : ‘ Cambaj miraimandaca , cai pachapi causanajuj tucui familiacunami , bendiciai tucunajunga ’ nishcami .
44003026	Taita Diosca , huañushcacunapaj chaupimanda paipaj Churita causachishpami , cangunatara punda bendiciachun cachamurca . Tucuicuna nali causaita saquishpa , Diospajman tigrarichunmi , chashna cachamurca ” nijurcami .
44004001	Pedropash , Juanbash gentecunaman villanajujpimi curacunaca , Diospaj huasita cuidajcunata mandajcunahuan , saduceo nishcacunahuan , paicunata japingapaj shamunajurca .
44004002	“ Jesuspimi , huañushcacunapaj chaupimanda causarina tian ” nishpa , gentecunaman yachachinanajujta , villanajujta uyashpami , ninanda fiñarishpa shamunajurca .
44004003	Shina fiñashpa paicunata japishpaca , ña chishajujpimi cayandi punllacaman , prezuna huasipi pacarichun churanajurca .
44004004	Ashtahuangarin paicuna villanajujta uyashpaca , ashtacacunami crirca . Jaricunata cuentajpica , picha huarangashnami carca .
44004005	Chai cayandi punllami , israelcunata mandajcunandi , mandaj rucucunandi , mandashca shimita yachachijcunandi , Jerusalenbi tandanajunajurca .
44004006	Shinallata curacunata mandaj Anás shuti curapash , Caifás , Juan , Alejandro shuti curacunapash , paicunapaj tucui familiacunapash chaipimi tandanajurca .
44004007	Pedrotapash , Juandapash , paicunapaj chaupipi shayachishpami , cashna tapunajurca : — ¿ Cangunaca , pipaj ushaihuan , pi mandajpita , chai suchu runataca alichircanguichi ? — ninajurcami .
44004008	Shina tapuchijpimi Pedroca , Diospaj jucha illaj Espíritu junda cashpa , cashna nirca : — Mandajcunapash , israelcunata mandaj rucucunapash , uyahuaichi .
44004009	Ñucanchica , shuj huañujuj runaguta llaquishpami alichircanchi . ¿ Imashna alichishcata , yachangapajchu tapuchinguichi ?
44004010	Cunanga cangunapash , tucui israelcunapash yachachunmi , cashna villagrini : Nazaret pueblomanda Jesucristopaj shutipimi , cai runagutaca alichircanchi . Chai Jesusta canguna chacatashpa huañuchijpipash , Taita Diosmi huañushcacunapaj chaupimanda causachirca . Cai runaguca , pai alichijpi ali tucushcami , cangunapaj ñaupajpi shayajun .
44004011	Chai Jesustaca , huasichinata yachaj cangunaca , imapajpash na valij rumitashnami shitashcanguichi . Ashtahuangarin paica , huasi tigranapi churana rumishnami tucushca .
44004012	Quishpirinaca , maijan runapipash na ashtahuan tianllu . Ñucanchi quishpiri ushachun , cai pachapi runacunaman cushca , ashtahuan shuj shutica na tianllu — nijurcami .
44004013	Pedropash , Juanbash na yachajushca , yanga runacuna cashpapash na manllashpami , aligutapacha villanajurca . Shina villanajujta chai mandajcuna uyashpami , ninanda manllarinajurca . Shinallata , paicunahuan Jesús purijushcatapashmi rijsinajurca .
44004014	Chai ali tucushca runaca , paicunapaj ladopimi shayajurca . Chaita ricushpami , imatapash na rimai ushanajurca .
44004015	Chaimandami , paicunata canllaman llujchishpa , mandaj puracunalla parlanajurca .
44004016	Paicunaca cashnami ninajurca : — Cai runacunataca , ¿ imatata rurana canchi ? Paicuna imatapash juyaillaguta rurashpa ricuchishcataca , Jerusalenbi causajcunapash tucuicunamari yachan . Shinamandami , na chashnachu nitaca na ushanchi .
44004017	Paicuna imata rurashcapash , gentecunapi ama ashtahuan uyarichunga , cashnami rimana canchi : ‘ Chai Jesuspaj shutipi , villashpa catijpica , cunanmandaca llaquichishunmi ’ ninami canchi — ninajurcami .
44004018	Paicunata cayashpami , cashna ninajurca : — Cunanmandapacha pactarallapash , Jesuspaj shutipi villashpa yachachinguichiman — nishpa rimashpami manllachinajurca .
44004019	Ashtahuangarin Pedropash , Juanbash , cashna nishpami tigrachirca : — Cangunallata aliguta yaripaichi . Taita Diospaj ñaupajpica , ¿ cangunatara cazushpa , Taita Diosta na cazunachu ali canga ?
44004020	Ñucanchi ricushcata , uyashcata villanataca , napacha saqui ushanachu canchi — ninajurcami .
44004021	Shina ninajujpimi chai mandajcunaca , llaquichishumbachami nishpa rimashpa cacharirca . Pedrohuan , Juanhuan imatalla rurashcata tucuicuna yachashpami , Taita Diostaca punchapambagumi cangui ninajurca . Chaimandami , imashna llaquichitapash na usharca .
44004022	Pipash na alichi ushanallata rurashpa alichishca chai runaca , chuscu chunga huata yalitami charirca .
44004023	Ña cacharijpica Pedropash , Juanbash crijcunapajman shamushpami , curacunata mandajcuna , mandaj rucucuna imatalla nishcata parlanajurca .
44004024	Shina parlajpimi , tucuicuna caparishpa , Taita Diostaca cashna nishpa mañanajurca : — Ñucanchita Mandaj Taita Dioslla , canmi Taita Dios cangui . Canmi , jahua pachata , cai pachata , mama cuchata , chaicunapi tucui imalla tiajcunatapash rurashcangui .
44004025	Canda servij Davidman can rimachijpimi , cashna nijushca :
44004027	Cashna nishcashnapachami mandaj Herodesca , jucha illaj cambaj Churi Jesusta llaquichingapaj , Poncio Pilatondi , na israelcunandi , israelcunandi , cai pueblopi tandanajurca . Chai Jesustami , aceitehuan javircangui .
44004028	Ushaita charishpami chashna tucuchunga , canllata pundamandapacha yuyaita charishcangui . Paicunaca chashna rurashpami , can munashcata pactachinajurca .
44004029	Jatun Dioslla , paicuna llaquichingapaj munanajujtaca , cunanga ricupairi . Canda servijcunaca , na manllashpa cambaj Shimita villachun ushaita carapairi .
44004030	Huañujujcunata alichishpa , jatun manllarinacunata rurashcatapash , imatapash rurashpa ricuchinatapash , cambaj Churi Jesuspaj shutipi ushaita carapairi — nishpami mañanajurca .
44004031	Chashna mañashca jipami , paicuna tandanajushca pushtuca ninandapacha chujchurca . Tucuicuna Diospaj jucha illaj Espíritu junda cashpami , Diospaj Shimitaca na manllashpa villanajurca .
44004032	Ashtaca ashtaca crijcuna cashpapash , tucui shunguhuan , tucui almahuanmi , shujllashnalla yarishpa causanajurca . Imatalla charishcacunapash , tucuillapajmi carca . Shina cajpimi , caica ñucapajmi nishpaca , pipash na ninajurca .
44004033	Villachun cachashcacunaca , Apunchi Jesús causarishcataca , ninan ushaihuanmi villanajurca . Diosca ninan juyaihuanmi , tucuilla crijcunataca aliguta charijurca .
44004034	Shina cashpami , crij puracunaca imagupash na illaj causanajurca . Alpata , huasita maijan charishpapash jatushpa , chai jatushca culquitaca apamushpami ,
44004035	villachun cachashcacunaman cunajurca . Shina rurashpami , caishujman chaishujman ima minishtirishcata ricushpa , culquita cunajurca .
44004036	Chipre shuti llactamanda Josepash , paicunahuanmi causajurca . Paica , levita puramandami carca . Paitaca , villachun cachashcacunaca , Bernabé shutitami shutichirca . ( Cai shutica , “ Cushichij ” nijunmi ) .
44004037	Chai runaca , pai charishca alpata jatushpami , villachun cachashcacunaman cungapaj culquita apamurca .
44005001	Ananías shuti runaca , Safira shuti paipaj huarmihuanmi , shuj alpata jaturca .
44005002	Chai runaca , alpata jatushca culquimanda ashata japishpami alichirca . Chaitaca , paipaj huarmipash yacharcami . Chai culquitaca ashatalla apamushpami , villachun cachashcacunapaj ñaupajpi churarca .
44005003	Shinamandami Pedroca , cashna nirca : — Ananías , ¿ imapajta cambaj shungupi , Satanás yaicuchun saquircangui ? ¿ Imashpata alpata jatushca culquimanda ashata japishpa , Diospaj jucha illaj Espirituta llullajungui ?
44005004	Alpaca , ¿ nachu cambaj carca ? Chai jatushca culquitaca , ¿ nachu tucuilla alichinalla carcangui ? ¿ Imashpata cambaj shungupi chashna nalita ruranatara yarircangui ? Runacunataca na llullashcanguichu , ashtahuangarin Taita Diostami llullajungui — nircami .
44005005	Pedro chashna nijpica , Ananías runaca huañushpa urmarcallami . Chashna huañushcata uyashpaca , tucui gentecunami ninandapacha manllarirca .
44005006	Chaipi tiaj chairalla huambracuna shamushpami , Ananías runa huañushcataca pilluchinajurca . Shina rurashpami , apashpa pambanajurca .
44005007	Ña quimsa horaspishnallami , paipaj huarmipash chaiman yaicumurca . Paipaj cusa huañushcataca nara yacharcachu .
44005008	Chai huarmi shamujpimi , Pedroca cashna nirca : — Cangunaca , ¿ chaipajllachu alpataca jaturcanguichi ? Villahuai — nircami . Shina tapujpimi : — Ari , chaipajllami jatuparcanchi — nirca .
44005009	Shina nijpimi Pedroca , cashna nirca : — ¿ Imashpata ishcandi parlarishpa , Jatun Diospaj Espirituta umachinatara yarircanguichi ? Ricui , cambaj cusata pambashpa shamujcunaca , ñami punguta yaicumunajun . Candapash , paicunallatami apagrin — nircami .
44005010	Chashna nijujhuanmi , chai huarmipash paipaj ñaupajpi urmashpa huañurca . Chai huambracuna yaicushpaca , huarmipash huañushcata ricushpami , paitapash apashpa , cusapaj ladopillata pambarca .
44005011	Chashna tucushcataca , tandanajuj crijcunapash , shujcunapash uyashpami , tucuicuna ninandapacha manllarinajurca .
44005012	Villachun cachashcacunaca , tucui gentecunapaj alipajmi , ashtaca ricuchinacunata , imatapash jatun manllarinacunata ruranajurca . Crijcunaca , tucuillami Salomón rurashca corredorman , shujllashnalla tandanajun carca .
44005013	Shujcunaca , paicunahuan tandanajunataca manllarcami . Ashtahuangarin gentecunaca , ninandami paicunata alicachinajurca .
44005014	Jaricunapash , huarmicunapash , Apunchi Jesusta crishpami ashtahuan ashtahuan miranajurca .
44005015	Huañujujcunataca camacunandi , jatanacunandimi ñanman llujchimushpa churanajurca . Pedro chaita yalijujpica , paipaj llandullapash alichingapashchari nishpami , chashna churanajurca .
44005016	Chai ladolla pueblocunapi causanajuj gentecunapashmi , ashtacacuna Jerusalenman shamunajurca . Paicunaca huañujujcunatapash , mapata rurachij ayacuna jundashpa llaquichijpi causanajuj gentecunatapashmi apamunajurca . Paicunaca , tucuicunami alichi tucunajurca .
44005017	Shina alichijta ricushpami , curacunata mandajpash , paihuan tucui tandanajujcunapash ninanda fiñarishpa jatarirca . Paicunaca , saduceo nishca puralla tandanajuj runacunami carca .
44005018	Chashna cashpami , villachun cachashcacunataca japishpa , prezuna jatun huasipi churachun cachanajurca .
44005019	Ashtahuangarin Jatun Diosca , paipaj angeltami tuta cachamushpa , prezuna huasi pungutaca pascashpa , paicunataca llujchirca . Chashna llujchishpami , cashna nirca :
44005020	— Cunanga , Diospaj huasiman richi . Chaipica , shayarishpa , gentecunaman mushuj causaimanda tucuita villanguichi — nircami .
44005021	Shina mandajpi cazushpami , Diospaj huasiman tutamandata yaicushpa yachachinajurca . Chaicamanmi , curacunata mandajpash , paihuan purijcunapash , mandaj puracunalla tandanajungapaj nishpa , israelcunata mandaj rucucunatapash tandachirca . Shina tandanajushpami , villachun cachashcacunataca , prezuna huasimanda llujchimugrichun cacharca .
44005022	Ashtahuangarin apangapaj rij chai soldadocunaca , prezuna huasipica na tarircachu . Chaimandami villangapaj tigranajurca .
44005023	Paicunaca cashnami villanajurca : — Prezuna huasi pungutaca , alipacha vichashpa jarcashcatami japigrircanchi . Cuidaj soldadocunapash , canllapimi pungucunapi cuidashpa shayanajushca carca . Ashtahuangarin punguta pascashpa ricujpica , pipash illashcami carca — nishpami villanajurca .
44005024	Curacunata mandajpash , Diospaj huasita cuidajcunata mandajpash , curacunata shuj mandajcunapash , ¿ chai runacunaca imashi tucurca ? ninajushpami na yachai ushanajurca .
44005025	Ashtahuangarin shuj runa shamushpami , cashna nishpa villarca : — Ricuichi , prezuna huasipi canguna vichashca runacunaca , Diospaj huasipimi gentecunaman yachachinajun — nircami .
44005026	Shina nijpimi , cuidajcunata mandaj runaca , chai cuidaj runacunahuan cutinllata paicunata japingapaj rirca . Chaipi tandanajushca gentecuna , rumicunahuan huañuchinata manllashpami , imatapash na nishpa paicunataca alilla aparca .
44005027	Shina apamushpaca , mandaj puracunalla tandanajushcapaj ñaupajpimi shayachinajurca . Chaipimi curacunata mandajca , cashna nishpa tapujurca :
44005028	— ¿ Nachu cangunataca : ‘ Chai Shutimandaca , napacha cutin yachachinachu canguichi ’ nircanchi ? Shina cajpipash na cazushpami , Jerusalenbi tucuicunaman yachachishpa puringuichi . Chai runatapash , paicunami yahuarta jichashpa huañuchirca nishpami , ñucanchitaca juchachingapaj munanguichi — nircami .
44005029	Shina nijpimi Pedroca , villachun cachashca caishujcunandi , cashna nishpa tigrachirca : — Taita Diostami , runacunatapash yali ashtahuan cazunapacha canchi .
44005030	Cangunami , Jesustaca caspipi chacatashpa huañuchircanguichi . Shina huañuchijpipash , ñucanchi ñaupa taitacunapaj Taita Diosmi causachirca .
44005031	Paitami , Mandaj cachumbash , Quishpichij cachumbash , Taita Diosca jatumbi churashpa , paipaj ali ladoman tiachirca . Israelcuna llaquirishpa , Diospajman tigrarijpi juchacunata anchuchingapajmi , chashnaca rurarca .
44005032	Ñucanchica , chaita ricushcata villajcunami canchi . Diospaj jucha illaj Espiritupash , shinallatami villajun . Chai Espiritutaca , paita cazujcunamanmi Taita Diosca cararca — ninajurcami .
44005033	Chashna villajpi uyashpami chai mandajcunaca , ninanda fiñashpa huañuchingapaj munanajurca .
44005034	Ashtahuangarin mandaj puracunalla tandanajushca purapica , Gamaliel shuti fariseo runami tiarca . Mandashca shimita alipacha yachachij cajpimi , paitaca tucuicuna ninanda alicachin carca . Pai shayarishpami , villachun cachashcacunataca ashagucamanlla canllaman llujchipaichi nirca .
44005035	Paicuna llujchijpimi chai yachachijca , mandajcunataca cashna nijurca : — Ricuichi , Israel runacuna , pactarallapash nara ali yarishpata , chai runacunata imatapash ruranguichiman .
44005036	Cainani punllacunapica , Teudas shuti runataca , mandajmi cani nijpimi , chuscu patsajshna runacuna catinajurca . Ashtahuangarin chai runata huañuchijpimi , paita tucuilla cazujcunaca caita chaita rishpa tucurirca .
44005037	Chai jipami , mashna gentecuna tiajta yachangapaj cuentana punllacunapica , Galilea llactamanda Judas shuti runapash jatarishpa , ashtaca gentecunata catichirca . Shinallata paita huañuchijpica , paita tucui cazujcunapash caita chaita rircallami .
44005038	Chaimandami cunambash , cashna nini : Cai runacunamandaca anchurichi , ama imatapash nishpa cacharichilla . Paicuna yarinajushpa imata rurashpa purijushcapash , paicunapaj munaimandalla cashpaca , tucuringallami .
44005039	Ashtahuangarin Taita Diosmanda cajpica , na tucuchi usharingachu , pactarallapash Taita Diosta fiñachinguichiman — nijurcami .
44005040	Pai villashcataca , alicachishpami uyanajurca . Chaimandami , villachun cachashcacunata cayachun cachashpaca astirca . Chai jipaca : “ Jesuspaj shutipica , cutinga na villanachu canguichi ” nishpa rimashpami , manllachishpa cacharirca .
44005041	Mandaj puracunalla tandanajushca ñaupajmanda paicuna llujshishpaca , Jesuspaj Shutimanda llaquita apachun Dios saquishcamandami , ninanda cushijunajurca .
44005042	Ashtahuangarin paicunaca Jesucristomamdami , punllandi Diospaj huasipipash , shuj huasicunapipash yachachishpa villanataca na saquinajurca .
44006001	Chai punllacunapica , yachajujcunaca ashtahuan ninanda miranajushpami , griego nishca shimita rimajcunaca , hebreo shimita rimajcunata nalicachishpa parlanajurca . Punllandi ricuriashpa caranacunataca , paicunapura sapalla mamagucunaman na ricuriashpa carajpimi , chashna parlanajurca .
44006002	Shinamandami , villachun cachashca chunga ishcaicunaca , ashtaca crijcunata tandachishpa , cashna ninajurca : “ Diospaj Shimita ñucanchi villanata saquishpa , micunatara caranajushpaca na cashcatapacha ruranajunchica .
44006003	Huauquicuna , panicuna , canguna puramanda canchis runacunata agllapaichi . Paicunaca , Diospaj jucha illaj Espíritu junda causanajuj , tucuipi alicachi tucushca , aliguta yachajushcacuna cachun ninchimi . Cai ruranataca , paicunamanmi mingangapaj munanchi .
44006004	Paicunata churashpami , ñucanchica Diosta mañashpa , paipaj Shimita villashpa catishun ” ninajurcami .
44006005	Shina nishcacunataca , chaipi tandanajushca tucuicunami alicachirca . Shina alicachishpami , Esteban runaguta agllanajurca . Paica , alipacha crij cashpami , Diospaj jucha illaj Espíritu junda carca . Shinallata : Felipe , Prócoro , Nicanor , Timón , Parmenas , Nicolás shuti runacunatapashmi agllarca . Nicolás runaca , Antioquía pueblomandami carca . Paica , israelcuna yachachishcata catijmi carca .
44006006	Shina agllashpami , villachun cachashcacunapajman pushamurca . Paicunaca , chai agllai tucushcacunapaj umapi maquita churashpami , Diosta mañanajurca .
44006007	Jatun Diospaj Shimita ashtahuan ashtahuan villanajujpimi , Jerusalenbica ashtacacuna crinajurca . Shinallata curacunapash ashtacacunami , Jesusta crishpa cazunajurca .
44006008	Esteban runaguca ninan juyaihuan , ninan ushaihuan junda cashpami , jatun manllarinacunata rurashpa , juyailla ruranacunata gente puracunapi rurajurca .
44006009	Shinamandami , gañan causashcamanda cacharishcami nishca shuti tandanajuna huasipi tandanajuj puramanda huaquingunaca , Estebanda fiñashpa ningapaj jatarinajurca . Paicunahuanga , Cirene shuti , Alejandría shuti pueblocunamanda , Cilicia shuti , Asia shuti llactacunamanda shuj runacunapashmi shamushca carca .
44006010	Esteban runaguca , Diospaj Espíritu yachachijpi , ali yachaihuan villajujpimi , na chashnachu nishpa rimaitaca na ushanajurca .
44006011	Shinamandami paicunaca , shuj runacunaman culquita pacalla curca . Paicunaca : “ Moisés mandashca shimitapash , Diostapash nali shimicunata rimajujtami , cai runataca uyarcanchi ” nishpa llullashpa villachunmi , chashna cunajurca .
44006012	Paicunami , chaipi causajcunapash , mandaj rucucunapash , mandashca shimita yachachijcunapash fiñarishpa jatarichun , nali yuyaita cunajurca . Shina tandanajushpaca , Estebanda japishpami , mandaj puracunalla tandanajushcapaj ñaupajman apamunajurca .
44006013	Llullashpa villachun churashca runacunaca , cashnami ninajurca : “ Cai runaca na shaijushpami , Diospajlla tiajuj cai huasitapash , Moisés mandashca shimitapash , nali shimicunatalla rimajun .
44006014	Cai runataca , cashnatapacha nijujtami uyarcanchi : ‘ Nazaret pueblomanda Jesusca , Diospaj huasita urmachingami . Paillatami , ñucanchi catichun Moisés yachachishcataca chingachishpa , shujta yachachinga ’ nijujtapashmi uyarcanchi ” ninajurcami .
44006015	Shina nijpimi , mandaj puracunalla tandanajuna ucupi tianajuj runacunaca , Estebandalla tucuicuna ricunajurca . Paipaj ñavica , angelpaj ñavishna cajtami ricunajurca .
44007001	Curacunata mandajmi , Esteban runagutaca : — ¿ Cashnachu villashpa purircangui ? — nirca .
44007002	Shina nijpimi Esteban runaguca , cashna nijurca : — Taitacuna , huauquicuna , uyahuaichi . Mesopotamia shuti llactamanda Harán shuti pueblopi causangapaj nara rijpillatami , ñucanchipaj ñaupa taita Abrahamman , punchapamba Taita Diosca ricurishca .
44007003	Shina ricurishpami , paitaca cashna nishca : ‘ Cambaj llactata , cambaj familiacunatapash , saquishpa llujshi . Ñucami , can maipi causagrichumbash ricuchisha ’ nishcami .
44007004	Shina nijpimi Abrahamga , Caldea shuti llactamanda llujshishpa , Harán shuti pueblopi causagrishca . Chai llactamandaca , paipaj taita huañujpimi , ñucanchi causanajunchi cai llactaman Taita Diosllata pushamushca .
44007005	Shina pushamushpapash alpataca , chaqui sarunatallapash cai llactapica na carashcachu . Ashtahuangarin paipaj miraicunamanmi , paicuna causachun carashapacha nishca carca . Abrahamga , huahuata nara charijpillatami , chashna nishca carca . Ashtahuangarin cai llactata pai charichumbash , Diosca carashapachami nijushcami . Pai huañushca jipapash , paipaj huahuacunami japinga nishcami .
44007006	Taita Diosca , cashnatapashmi ashtahuan nishca : ‘ Cambaj miraicunaca , paicunapaj llactamanda rishpami , caru llactapi causanajunga . Chai llacta runacunami , paicunataca llaquichishpa gañanda rurashpa charinga . Chaipimi , chuscu patsaj huatacaman llaquichi tucushpa causanajunga .
44007007	Ashtahuangarin gañanda urmashpa llaquichijuj llactataca , ñucami tigrachishpa llaquichisha . Chai jipa llujshimushpami , cai llactapi ñucata servishpa causanajunga ’ nishcami .
44007008	Diosca , ari nishpami Abrahamdaca , circuncisión nishcata rurangui nishca . Chaimandami Abrahamga , paipaj churi Isaactaca , pusaj punllahuanga circuncisionda rurashca . Shinallatami Isaacpash , paipaj churi Jacobotaca , circuncisionda rurashca . Jacobopash , paipaj chunga ishcai churicunataca , shinallatami circuncisionda rurashca . Paicunaca , ñucanchipaj ñaupa taitacunami .
44007009	Chai ñaupa taitacunaca , paicunapaj huauqui Joseta na ricunayachishpami , Egiptoman jatushpa cachashca . Ashtahuangarin Taita Diosca , Josehuanmi cashca .
44007010	José jatun llaquihuan cajpipash , Diosca cacharichishcami . Paitaca , ninandapacha juyashpami , aligutapacha yachajushca cachumbash , ushaita carashca . Shina cajpimi , Egipto llactata jatun mandaj Faraonbash , paitaca alicachishca . Paillatami , Egipto llactata , paipaj tucui huasita mandachumbash , Josetaca churashca .
44007011	Chai punllacunapimi , Egipto llactapi , Canaán llactapipash , ninan yarjai japijpi , jatun llaquipi cashca . Shina cajpimi , ñucanchipaj ñaupa taitacunaca , granocunata na tarishca .
44007012	Shina cajpipash : ‘ Egiptopimi trigo tian ’ nijta taita Jacobo uyashpami , ñucanchi ñaupa taitacunatara punda cachashca .
44007013	Jipaman cutin rijpica : ‘ Cangunapaj huauquimi cani ’ nishpami , Joseca villashca . Shina villajpimi Faraonga , Josetaca maijanmanda mirai cajtaca yachashca .
44007014	Shina yachajpimi Joseca , paipaj taita Jacobotapash , familiacunatapash , tucuillata pushamuchun , paipaj huauquicunataca tigrachishca . Paicunaca , canchis chunga picha gentecunami cashca .
44007015	Shinami Jacoboca , Egiptopi causangapaj urai rishca . Chaipimi paipash , ñucanchi ñaupa taitacunapash huañushca .
44007016	Huañushca unai huatacunapimi , paicunapaj tullutaca , Siquem shuti llactaman apashpa shamushca . Hamor shuti runapaj churicuna charishca asha alpata Abraham randishcapimi , paicuna apamushca tullucunataca pambanajushca .
44007017	Taita Diosmi , Abrahamman cai llactataca carashapachami nishpa juramentushca . Chai punllacuna pactangacamanmi , israelcunaca Egipto llactapi ninanda miranajushca .
44007018	Chai jipami , Egipto llactata mandangapaca , Joseta na rijsij shuj jatun mandaj tiarishca .
44007019	Chai mandajmi , umachinata ali yachaj cashcashnallata , ñucanchi ñaupa taitacunataca ninanda llaquichishca . Ama ashtahuan mirachunmi , jari llullu huahuacunataca huañuchinajuchun mandashca .
44007020	Chai huatacunapimi , Moisespash huacharishca . Paica , Taita Dios munashca huahuagumi cashca . Paitaca , quimsa quillacamanmi paipaj taita mamaca , huasipilla charishca .
44007021	Huahuata huañuchina punlla chayajpimi , na ashtahuan pacaita ushashpa jichugrishca . Chai huahuataca , Faraonbaj ushi tarishpami , paipaj huahuatashna viñachishca .
44007022	Shina viñachishpami , Egipto llactapi causajcunapaj yachajunatapash , tucuita aligutapacha Moisesman yachachishca . Shina yachajushpami rimanatapash , imata ruranatapash jatun ushaihuan rurajushca .
44007023	Moisesca , ña chuscu chunga huatata charishpami , paipaj shungupica paipaj aillu israelcuna imashna causanajujta ricungapaj munashca .
44007024	Pai rishpaca Egipto runa , shuj Israel runata macajujtami ricushca . Chai Israel runata mitsashpami Moisesca , Egipto runatapash chashnallata llaquichishpa macashpa huañuchishca .
44007025	Ashtahuangarin paipaj maquihuan Taita Dios quishpichinataca , paipaj huauquicunapash yachangami yajurcami . Ashtahuangarin paicunaca , chashna cajtaca na yachai usharcachu .
44007026	Cayandi punlla Moisés rishpaca , israelpura ishcai runacuna , ninandapacha fiñanajujtami ricushca . Paicunata alichingapaj munashpami : ‘ Huauquicuna , cangunaca ¿ imashpata ninandapacha cashna fiñanajunguichi ? ’ nishca .
44007027	Shina nijpimi , cumbahuan fiñanajuj runaca , Moisesta na cazushpa cashna nishca : ‘ ¿ Pita ñucanchita mandaj cachun , juez cachun candaca churarca ?
44007028	¿ Egipto runata caina huañuchishcashnachu , ñucatapash huañuchingapaj munangui ? ’ nishcami .
44007029	Chashna nijpimi Moisesca , Egiptomanda llujshishpa , Madián shuti llactaman pacajushpa rishca . Chaipi causashpami , ishcai churita charishca .
44007030	Chuscu chunga huatata , chai llactapi causajushpami , Sinaí shuti urcu ladopi tiajuj jichushca pambapi michijushca . Chaipimi , shuj zarza yura rupajuj chaupipi , shuj ángel ricurishca .
44007031	Muscuipishna ricushpami Moisesca , ninanda manllarishpa , ashtahuan aliguta ricungapaj chayagrijushca . Shinamandami Jatun Diosca , cashna nishpa paita rimaj uyarishca :
44007032	‘ Ñucami , cambaj ñaupa taitacunapaj Taita Dios cani . Abrahambaj , Isaacpaj , Jacobopaj Taita Diosmi cani ’ nishcami . Shina nijpimi Moisesca , manllaihuan chujchurishpa , ashtahuan ricungapaj quimiritaca , na ushashca .
44007033	Jatun Diosca , cashnatapashmi nishca ‘ Cambaj chaquipi churajushcata llujchishpa anchuchi . Can shayajuj alpaca , ñucapajlla shicanyachishca alpami .
44007034	Egiptopi causanajuj ñuca agllashcacunaca , ninanda llaquichi tucunajujta ricushcanipachami . Paicuna huacashpa causajtapashmi uyani . Paicunata , Egiptomanda llujchingapajmi uriajumuni . Shamui , candami cunanga Egiptoman cachagrini ’ nishcami .
44007035	‘ ¿ Pita candaca , ñucanchita mandaj cachun , juez cachunga churarca ? ’ nishpami , israelcunaca Moisesta na cazushca . Ashtahuangarin Moisestami , Taita Diosca zarza yurapi ricurij angelpaj ushaihuan , israelcunata mandashpa llujchijuchun cachashca .
44007036	Shina cachajpimi Moisesca , Egipto llactamanda ñucanchipaj ñaupa taitacunata llujchishca . Paica , chai llactapipash , Puca Cuchapipash , jichushca pambacunapipash , chuscu chunga huatacamanmi , pipash na rurai ushanallata , juyaillacunata rurashpa ricuchijushca .
44007037	Chai Moisesllatami , israelcunataca cashna nishca : ‘ Cangunata Mandaj Jatun Diosca , cangunapaj miraimandallatami , Dios ima nishcata villajta , ñucatashnalla cachamunga . Pai imata nishcatami cazuna canguichi ’ nishcami .
44007038	Moisesca , ashtaca israelcunahuanmi , jichushca pambapi causashca . Paica , Sinaí urcupi ángel villashcataca , ñucanchipaj ñaupa taitacunamanmi yalichishca . Causaita caraj shimicunata Dios carajpi japishpami Moisesca , ñucanchimambash yalichimushca .
44007039	Chaitami ñucanchipaj ñaupa taitacunaca na cazunajushca . Ashtahuangarin paicunapaj shungupica , Egiptomanllata tigrangapaj munashpami Moisestaca , nalicachishpa na cazunajushca .
44007040	Chaimandami Aarón shuti runagutaca , cashna ninajushca : ‘ Ñucanchita pushachun shuj dioscunata rurapairi . Egipto llactamanda ñucanchita llujchimuj Moisesca , imachari tucurca , na ricurinllu ’ ninajushcami .
44007041	Shinamandami shuj shicutashnalla ruranajushca . Paicunapaj maquihuan rurashca yanga diosman animalta cushpa huañuchishpami , ninanda cushijunajushca .
44007042	Chashna rurajpimi , Taita Diosca paicunamanda anchurishpa , luzerocunata mañachumbash saquishcalla . Dios ima nishcata villajcuna escribishca libropimi cashna nijun :
44007044	Ñucanchi ñaupa taitacunaca , jichushca pambapi cashpami , imashna causanata yachachishca Shimicunata alichishca jatun carpata apashpa purinajushca . Moisesman Taita Dios imashna rurachun ricuchishcashnami , chai carpataca rurashca .
44007045	Chai carpataca , ñucanchi ñaupa taitacunami , paicunapaj taitacunapajta japinajushca . Chai carpatami Josueca , paicunandi apashpa shamushca . Cai llactata ñucanchipaj ñaupa taitacunaman carangapajmi , Taita Diosca caipi causaj na israelcunataca , llujchishpa cachashca . Chaitaca , David causajui punllacamanmi chashna rurajushca .
44007046	Davidta Taita Dios ninanda juyajpimi , paica ñucanchi ñaupa taita Jacobopaj Taita Diospaj jatun carpata rurangapaj mañashca .
44007047	Ashtahuangarin chashna mañajpipash Salomonmi , Diospaj huasitaca huasichishca .
44007048	Shina rurajpipash , jahua pachapi causaj Diosca , maquihuan rurashca huasicunapica na causanllu . Dios ima nishcata villajpash , cashnami nishca :
44007051	¡ Cangunaca shinlli shungu cashpami , Dios imata nijujtapash na uyangapaj munanguichi . Cangunapaj ñaupa taitacunashna , Diospaj jucha illaj Espiritutapash , na cazujcunami canguichi !
44007052	Cangunapaj ñaupa taitacunaca , Dios ima nishcata villajcunataca , catiriashpami llaquichishca . Chai villajcunami : ‘ Imatapash cashcatapacha Ruraj shamungami ’ nishpa , ñaupa punllacunapillata villanajushca . Shina villajpipash paicunataca , cangunapaj ñaupa taitacunami huañuchishca . Cunanga , imatapash cashcatapacha Ruraj ña shamujpipash , cangunami japichishpa huañuchijcuna tucurcanguichi .
44007053	Dios mandashca shimicunataca , angelcunami cangunaman cushca . Chai shimicunatapash , na cazujcunamari canguichi — nijurcami .
44007054	Esteban runagu chashna villajujpimi , chai mandajcunaca shungupi ninandapacha fiñarishpa , quirutapash canirishpa ricunajurca .
44007055	Ashtahuangarin Esteban runaguca , Diospaj jucha illaj Espíritu junda cashpami , jahua pachata vichai ricushpaca , Taita Diospaj punchapambagutapash , Taita Diospaj ali ladoman Jesús tiajujtapash ricujurca .
44007056	Shina ricushpami Estebanga , cashna nirca : — Ricuichi , jahua pacha pascariajtami ricuni . Chaipica , Taita Diospaj ali ladomanmi , Runa Aichayu tucushcapash tiajun — nircami .
44007057	Shina nijta uyashpaca , ama uyangapaj rinrita llapirishpami , ninanda caparinajurca . Estebandaca , huaicashpami ñapash japirca .
44007058	Chashna japishpami Estebandaca , pueblomanda llujchishpa huañuchingapaj rumicunahuan pegai callarirca . Llullashpa villajcunaca , paicunapaj churajunataca Saulo shuti chairalla huambraman mingashpami , shina ruranajurca .
44007059	Chashna ruranajujpimi , Esteban runaguca : — Apunchi Jesús , ñuca espirituta chasquipai — nishpa mañajurca .
44007060	Esteban runagu cungurishpaca : — Apunchi Jesús , paicunapaj cai juchataca , ama yaripanguichu — nishpami , ninanda caparirca . Shina nishpaca huañurcallami .
44008001	Esteban runaguta huañuchijpica , Saulo shuti runaca alitami ruranajun yajurcami . Chai punllapica , Jerusalenbi tandanajuj crijcunataca , catiriashpami llaquichijurca . Chaimandami tandanajuj crijcunaca , Judea , Samaria shuti llactacunaman caiman , chaiman tucuilla pacajushpa rinajurca . Villachun cachashcacunallami , Jerusalenbi quedanajurca .
44008002	Diosta yarij runacunaca , Esteban runaguta ninanda llaquishpa huacashpami pambangapaj rinajurca .
44008003	Ashtahuangarin Saulo shuti runaca , tandanajushca crijcunata llaquinayaita tucuchishpami , huasin huasin yaicujurca . Chashna yaicushpami jaricunatapash , huarmicunatapash aisashpa , prezuna huasiman apajurca .
44008004	Jerusalenmanda caita chaita pacajushpa rishcacunaca , tucui ladocunapimi ali villaita villashpandi rinajurca .
44008005	Felipepash , Samaria puebloman urai rishpami , Quishpichij Cristomanda villajurca .
44008006	Felipe shina villajujpimi , tucuicuna tandanajushpa aliguta uyanajurca . Shinallata imatalla rurashpa ricuchishcatapashmi ricunajurca .
44008007	Ashtaca gentecunamanda nali ayacunata llujchijpimi , ninanda caparishpa ayacunaca llujshirca . Na cuyuri ushajcunatapash , suchucunatapashmi ashtacacunata alichijurca .
44008008	Shinamandami chai pueblopi causajcunaca , ninanda cushijunajurca .
44008009	Ashtahuangarin Samaria shuti pueblopica , Simón shuti runami causajurca . Paica , pundaca alipacha brujuj cashpami , chai llactapi causajcunataca , ninanda umachin carca .
44008010	Chashna umachijpimi uchillacunapash , jatungunapash paitaca tucuicuna ninanda alicachishpa : “ Caica , Taita Diospaj ninan ushaimi ” nishpa uyanajun carca .
44008011	Unai huatacunata ña chashna brujiashpa umachishpa causajpimi , tucuicuna paitaca aliguta uyanajun carca .
44008012	Ashtahuangarin Taita Dios mandajujmandapash , Jesucristopaj shutimandapash Felipe villajujpimi jaricunapash , huarmicunapash crishpa bautizarinajurca .
44008013	Simón shuti runapash crircami . Pai bautizarishpaca , Felipeta cumbashpami purijurca . Felipeca , imapash ricuchinacunata , pipash na rurai ushashcata rurajujta ricushpami Simonga , ninandapacha manllarijurca .
44008014	Villachun cachashcacuna Jerusalenbi causanajushpami , Samaria pueblopi causajcunataca , Diospaj Shimita aliguta chasquishcata uyarca . Shina uyashpami Pedrotapash , Juandapash chaiman cachanajurca .
44008015	Paicuna chaiman chayamushpami , chai crijcunapash , Diospaj jucha illaj Espirituta chasquichun , Diosta mañanajurca .
44008016	Diospaj Espirituca , paicuna purapica , pipajmambash nara shamushcachu carca . Jesuspaj shutipillami bautizarishca carca .
44008017	Pedropash , Juanbash chai crijcunapaj uma jahuapi maquita churashpa mañajpimi , Diospaj jucha illaj Espirituta chasquinajurca .
44008018	Villachun cachashcacuna , crijcunapaj umapi maquita churashpa , Diospaj jucha illaj Espirituta cujta Simón shuti runa ricushpami , paicunaman culquita cungapaj munarca .
44008019	Chaimandami cashna nirca : — Pipajpi cashpapash uma jahuapi ñuca maquita churajpi , Diospaj jucha illaj Espirituta chasquichun , ñucamambash chai ushaita cuhuaichi — nircami .
44008020	Shina nijpimi Pedroca , cashna nirca : — Taita Dios juyailla ushaita caramujujtaca , culquihuan randingapajmi munashcangui . Shina cashcamanda cambaj culquica , canhuan chingaita chingagrichunlla .
44008021	Cambaj shunguca , Taita Dioshuan nali cashpami , ñucanchihuan cashna ruraitaca , napacha ushana cangui .
44008022	Cashna jatun nalita yarijushcamanda llaquiriyari . Cambaj shungu chashna jatun nalita yarijujta , Taita Dios anchuchingapashchari paita mañangui .
44008023	Cambaj shunguca , jayajshna cashcamandami , huaglitalla yarijujta ricuni . Candaca , juchami huatashcashna charijun — nircami .
44008024	Shina nijpimi , Simón runaca : — Canguna nijunshnaca ama llaquichihuachun , ñucamanda Jatun Diosta mañapaichi — nirca .
44008025	Paicunaca , imata rurashcatapash tucuita parlashpa , Diospaj Shimitapash villashca jipami , Jerusalenman cutin tigranajurca . Paicunaca , Samaria llactapi tiaj tauca pueblocunapimi , ali villaita villashpandi rinajurca .
44008026	Chai jipami , Jatun Dios cachamushca angelca , Felipeman cashna nirca : “ Jerusalenmanda llujshishpa , Gaza shuti puebloman rina ñanda japishpa , urai ringuilla ” nircami . Chai ñanga , jichushca pambatami yalijun .
44008027	Shina nijpica Felipeca , jatarishpa rircallami . Pai rijushpaca , Etiopía shuti llactamanda eunuco nishca runahuanmi tuparirca . Paica , Etiopía llactata jatun mandaj Candace shuti huarmi tucui imalla charishcatapash alichishpa cuidajmi carca . Paica , Jerusalenbi Diosta ninanda alicachingapajmi shamushca carca .
44008028	Chai runaca , Dios ima nishcata villaj Isaías escribishcata leyishpandimi , carretapi tiarishca tigrajurca .
44008029	Shina rijujpimi Felipetaca , Diospaj Espíritu yuyaita cushpa : — Chai carretapi rijujta cumbangapaj ri — nirca .
44008030	Chaiman rishpaca , Dios ima nishcata villaj Isaías escribishcata leyijujta uyashpami : — ¿ Can leyijushca imata nijujtapash yachai ushanguichu ? — nishpa tapurca .
44008031	Shina nijpimi chai runaca , cashna nirca : — Pipash na yachachijpica , ¿ imashnata yachashayari ? — nircami . Chai jipami Felipetaca , carretaman vitsiashpa paihuan tiarichun ninanda mañarca .
44008032	Paica , Dios escribichishca Shimitami leyijurca . Chai Shimipica , cashnami nijurca :
44008034	Chai eunuco runaca , Felipeta cashna nishpami tapurca : — Dios ima nishcata villaj chai runaguca , ¿ paimandallatachu cashna villajupan , na cashpaca shuj runamandachu villajupan ? Maijanmanda chashna nijujtapash villahuai — nircami .
44008035	Shina nijpimi , chai escribishcamanda callarishpa Felipeca , Jesusmanda ali villaita villajurca .
44008036	Ñanda shina rinajushpallatami yacu pataman chayashpaca , chai eunuco runaca cashna nirca : — Ricui , caipi yacu tiashcami . ¿ Ñuca bautizaringapaca , imapash jarcahuangachu ? — nircami .
44008037	Shina nijpimi , Felipeca : — Tucui shunguhuan crishpaca , bautizari ushanguimi — nirca . Shina nijpimi , chai runaca : — Ari , Apunchi Jesucristotaca , Taita Diospaj Churi cajta crinipachami — nishpami tigrachirca .
44008038	Shina nishpaca , carretata shayachishpa Felipendi , eunuco runandi uriajushpami , yacuman urai yaicugrirca . Chaipimi paitaca bautizarca .
44008039	Chai yacumanda llujshijpimi Felipetaca , Jatun Diospaj Espíritu aparca . Chai eunuco runaca , Felipetaca na ashtahuan ricushpapash , ninanda cushijushpa rircallami .
44008040	Ashtahuangarin Azoto shuti pueblopimi , Felipeca ricurirca . Chai pueblomanda callarishpa , tucui pueblocunapimi ali villaita villashpandi , Cesarea shuti puebloman chayangacaman rijurca .
44009001	Apunchi Jesusta crishpa catijcunataca , ninanda na ricunayachishpami , Saulo shuti runaca huañuchingapaj yariajurca . Shina cashpami , curacunata mandajpajman shamurca .
44009002	Damasco shuti pueblopi tiaj tandanajuna huasicunaman yaicungapajmi , cartacunata mañarca . Shina mañashpaca , ali Ñanguta catijcunataca , jaricuna cajpipash , huarmicuna cajpipash , Jerusalenman prezu apamungapajmi shina mañarca .
44009003	Ashtahuangarin Damasco puebloman Saulo ña chayagrijujpimi , cashna tucurca : Ñapash cungashcapimi , jahua pachamandaca paipaj muyundipi michashna punchapamba shitarca .
44009004	Shina punchapamba shitajpi , Saulo alpaman urmashpaca : — Saulo , Saulo , ¿ imashpata catiriashpa llaquichihuangui ? — nijtami uyarca .
44009005	Shina nijta uyashpami , Sauloca : — ¿ Pita capangui , Taitalla ? — nishpa tapurca . Shina tapujpimi : — Can catiriashpa llaquichijuj Jesusmi cani . Canllatami , huagra tujsina buyapi tujsirishpa chugrinshna , llaquita japijungui — nircami .
44009006	Shina nijpimi Saulo runaca , ninanda manllarishpa chujchurishpa , cashna nirca : — Apunchi Jesús , ¿ imatata rurachun munangui ? — nirca . Shina nijpimi Apunchi Jesusca , cashna nirca : — Cunanga , jatarishpa chai puebloman rilla . Chaipimi , can imata rurachumbash villanga — nircami .
44009007	Saulota cumbashpa rij runacunaca , rimajlla uyarishpa pipash na ricurijpimi , ninandapacha manllarirca .
44009008	Saulo alpamanda jatarishpa ñavita pascashpapica , pitapash na ricui usharcachu . Shina cajpimi , paita cumbashpa rij runacunaca , maquimanda aisashpa , Damasco puebloman pushanajurca .
44009009	Chaipimi , quimsa punllacaman ñausa tiajushpa , imatapash na micushpa , imatapash na ufiashpa tiajurca .
44009010	Chai Damasco pueblopimi , Jesusta crishpa catij Ananías shuti runa causajurca . Paimanmi , Apunchi Jesusca muscuipishna ricurishpa : — Ananías — nirca . Shina nijpimi , Ananías runaca : — Caipimi capani , Apunchi Jesús — nirca .
44009011	Shina nijpimi Apunchi Jesusca , cashna nirca : — Jatarishpa , Derecho shuti ñanman ri . Chaimandaca , Judas shuti runagupaj huasiman rishpa , Tarso shuti pueblomanda Saulo shuti runa nachu caipi nishpa tapugri . Paica , chaipimi Diosta mañajun .
44009012	Can yaicujujtaca , muscuipishna Saulo runaguca ña ricushcami . Paipaj ñavi cutin ricuchun , cambaj maquita paipaj uma jahuapi churajtapash , ña ricushcami — nircami .
44009013	Shina nijpimi Ananías runaca , cashna nishpa tigrachirca : — Apunchi Jesús , chai runaca cambajlla causajcunatami , Jerusalenbi ninanda llaquichijujta ashtacacuna villaj shamuhuarca .
44009014	Chai runaca , cambaj shutipi mañajcunata tucuilla apangapajmi , caiman shamushca . Chaita rurai ushachunga , curacunata mandajcunami ushaita cushca — nircami .
44009015	Shina nijpimi Apunchi Jesusca , cashna nirca : — Rilla . Paitaca , ñami ñuca mandashcata rurachun agllarcani . Paimi , na israelcunapaj ñaupajpi , jatun mandajcunapaj ñaupajpi , israelcunapaj ñaupajpi , ñuca shutipi villajunga .
44009016	Ñucamanda pai imashna llaquita apanatapash ricuchishami — nircami .
44009017	Shina nijpimi Ananías runaca , chai huasiman rishpa , Saulo runapaj uma jahuapi maquita churashpa , cashna nirca : — Huauqui Saulo , ñanda can shamujujpimi Apunchi Jesusca , canman ricurishca . Paillatami , cambaj ñavi cutin ricuchun canga , Diospaj jucha illaj Espíritu junda cachun , ñucata cachamuhuan — nircami .
44009018	Shina nijhuanmi , Saulopaj ñavimandaca piji carashna urmajpi , cutin ñapash ali ricurca . Ña jatarishpaca , bautizai tucurcallami .
44009019	Chai jipami micushpa , cutin shinlli tucurca . Sauloca tauca punllacunatami , Damasco pueblopi causanajuj crijcunahuan quedarca .
44009020	Chai punllamandapachami , tandanajuna huasicunapi yaicushpa : “ Cristoca , Taita Diospaj Churimi ” nishpa , Sauloca villajurca .
44009021	Pai villajujta uyajcunaca , tucuilla ninanda manllarishpami , cashna ninajurca : — ¿ Nachu cai runaca , Jesuspaj shutipi mañajcunata Jerusalenbi llaquichin carca ? Cunambash , curacunata mandajcunapajman prezu apangapajmi , caiman shamujushca — ninajurcami .
44009022	Shina ninajujpipash , na manllashpami Sauloca , ashtahuan ashtahuan villajurca . Damasco pueblopi causanajuj israelcuna ama imata nichunmi : “ Jesusca , Quishpichij Cristomi ” nishpa , aliguta villajurca .
44009023	Tauca punllacuna jipami , Saulota huañuchingapaj nishpa , Judea llactapi causajcunaca parlaringapaj tandanajurca .
44009024	Huañuchishun nishpami tutapash , punllapash chai pueblomanda llujshina pungucunapi chapanajurca . Shina huañuchingapaj chapanajujtaca , Saulopash yacharcami .
44009025	Shinamandami yachajujcunaca , Saulota canastapi churashpa , jatun pirca jahuata , tuta uriajuchishpa cacharca .
44009026	Jerusalenman Saulo runagu tigrashpaca , yachajujcunahuanmi tandanajungapaj munarca . Ashtahuangarin paitaca , Jesusta nara catijchu canga yashpami , tucui crijcuna manllanajurca .
44009027	Shinamandami Bernabé shuti runaguca , Saulota japishpa villachun cachashcacunapajman pusharca . Shina pushashpaca Sauloman , Apunchi Jesús ñambi imashna ricurishpa , paihuan rimashcatami parlarca . Shinallata Damasco pueblopi na manllashpa , Jesuspaj shutipi Saulo villashcatapashmi parlarca .
44009028	Shina parlajpimi , Jerusalenbi crijcunahuan Sauloca , tandanajushpa purijurca .
44009029	Chaipipash na manllashpami , Apunchi Jesuspaj shutipi villajurca . Griego nishca shimita rimajcunahuambash , chimbapurashpami rimajurca . Chaimandami Saulotaca , huañuchingapaj munanajurca .
44009030	Chaita yachashpami crijcunaca , Cesarea shuti pueblocaman pushashpa , Tarso shuti puebloman Saulotaca cachanajurca .
44009031	Judea , Galilea , Samaria llactacunapi tandanajuj crijcunaca , casilla ali causaita charishpami , cushijushpa shinlli tucunajurca . Jatun Diosta manllashpa causanajushpami , Diospaj jucha illaj Espíritu ushaita carajpi ashtahuan miranajurca .
44009032	Tucui crijcunata Pedro ricushpa purijujpimi , cashna tucurca : Paica , Lida shuti pueblopi Diospajlla causajcunatapash ricungapajmi shamurca .
44009033	Chaipi cashpami , Eneas shuti runatapash ricugrirca . Paica , ña pusaj huatatami ung : ui japijpi , na cuyuri ushashca sirijurca .
44009034	Chashna sirijujpimi Pedroca , cashna nirca : — Eneas , candaca Jesucristomi alichin . Cunanga jatarishpa , jatanacunata tandachilla — nijhuanmi , ñapash jatarirca .
44009035	Pai ali tucushcataca , Lida shuti , Sarón shuti pueblocunapi causajcunaca , tucuillami ricurca . Shina ricushpaca , nali causaita saquishpami , Apunchi Jesusta crishpa catinajurca .
44009036	Jope shuti pueblopipash , Jesusta crishpa catij Tabita shuti huarmimi causajurca . Chai shutitaca , griego nishca rimaipica , Dorcas ninmi . Chai huarmica , imagupash illajcunata llaquishpami , aliguta rurashpa causajurca .
44009037	Chai punllacunapimi , chai huarmiguca ungushpa huañurca . Paita armachishpaca , altibajo ucupimi churanajurca .
44009038	Lida shuti puebloca , Jope shuti pueblo ladolla cajpimi , Pedro chaipi purijujtaca , Jesusta crishpa catijcuna yacharca . Shina yachashpami : “ Jope shuti puebloman ucha shamupai ” nigrichun , ishcai runacunata cacharca .
44009039	Paicuna ripashun nijpica , Pedroca jatarishpa rircallami . Pai chayagrijpica , huañushca sirijuj ucuman pushajpi , Dorcas shuti huarmigu causajushpa rurashca jahualla churajunatapash , shuj churajunatapash , Pedroman ricuchishpa , sapalla huarmicunaca muyundi shayarishpami ninanda huacanajurca .
44009040	Pedroca , tucuicunata llujchishpami , cungurishpa Diosta mañarca . Shina mañashpaca , chai huañushca huarmita tigrarishpa ricushpaca : — Tabita , jatari — nircami . Shina nijpimi paica , ñavita pascashcandi Pedrota ricushpa tiarirca .
44009041	Shina tiarijpimi Pedroca , maquimanda aisashpa shayachirca . Shina shayachishpaca , Diospajlla causajcunata , sapalla huarmigucunata cayashpami , chai huarmitaca causajta Pedroca ricuchirca .
44009042	Chashna causachishcata , Jope shuti pueblopi tucuicuna yachashpaca , ashtaca gentecunami Apunchi Jesusta crinajurca .
44009043	Jope shuti pueblopica , carata jacushpa chaquichij Simonbaj huasipimi Pedroca , tauca punllacunata mingarishpa causajurca .
44010001	Cesarea shuti pueblopica , Cornelio shuti runami causajurca . Paica , Italia llactamanda patsaj soldadocunata mandajmi carca .
44010002	Chai runaca , paipaj tucui huasi ucu puracunandimi , Taita Diosta yariashpa , manllashpa causajurca . Shinallata gentecunata llaquishpami , imagutapash ninanda caran carca . Paica , Taita Diosta punllandi mañashpami causajurca .
44010003	Ña punlla chishashpa , quimsa horas tucujujpimi , Taita Dios cachamujpi shuj angelca , pai maipi tiajushca ucuman yaicushpa , muscuipishna paiman shutilla ricurishpa : — Cornelio — nirca .
44010004	Shina nijpimi , angeltalla ricushpa ninanda manllarishpa : — ¿ Imatata nihuangui , Taitalla ? — nishpa tapurca . Shina tapujpimi angelca , cashna nirca : — Can mañajushcapash , shujcunata llaquishpa can imaguta carajushcapash , Taita Diosca yarichunmi , jahuaman chayamushca .
44010005	Cunanga , Pedro nishca Simonda pushamuchun , Jope shuti puebloman runacunata cachangui .
44010006	Paica , carata jacushpa chaquichij Simonbaj huasipimi , mama cucha manñapi mingarishpa tiajun . Pedro shamushpami , imatalla can ruranataca villanga — nircami .
44010007	Shina nishpa ángel rijpimi Cornelio runaguca , paita servij ishcai runacunata , paita cumbashpa purij , Diosta yarij soldadotapash cayarca .
44010008	Paiman shina ricurishcata tucuita parlashca jipami , chai quimsandi runacunata Jope shuti puebloman cacharca .
44010009	Chai cayandi punllapica , paicuna rishpa chai puebloman ña chayagrijujpimi , chaupi punlla tucujurca . Chai horaspimi Pedroca , pai mingarishca tiajuj huasi jahuaman , Diosta mañangapaj vitsiarca .
44010010	Chai jahuapi tiajushpaca , ninandami yarjachirca . Micunata paiman yanungacamanmi , muscuipishnapacha Pedroca ricujurca .
44010011	Jahua pacha pascariajtami ricujurca . Chaimandaca , chuscundi pundapi huatashca jatun fachatashnami , cai pachaman urai shamujujta ricurca .
44010012	Chai huatashcapica , chuscu chaquita charij tucui animalcuna , alpata llucashpa purij animalcuna , jahuata purij alasyu animalcunapashmi ricurirca .
44010013	Chaicunata ricujujpillatami , jahua pachamanda rimamuj uyarishpa : — Pedro , jatari . Caicunata huañuchishpa micui — nirca .
44010014	Shina nijpimi Pedroca , cashna nirca : — Apunchi Jesuslla , na micuna imapash mapa micunataca , ima horallapash napacha micushcanichu — nircami .
44010015	Shina nijpimi , chai rimajllata cutin tigrachishpa cashna nirca : — Taita Dios micunalla nishcataca , canga ama yangapi churaichu — nircami .
44010016	Chai jatun fachashna , quimsa viajecaman ricuchishpaca , cutinmi jahua pachaman apai tucurca .
44010017	Shina muscuipishna ricushcata Pedro na yachai ushashpami , imata nishpata , cashna ricuchihuan yashpa tiajurca . Shina tiajujpimi , Cornelio cachamushca runacunaca , tapui tapui rishpa , Simonbaj huasiman chayagrirca .
44010018	Paicuna chayashpaca : — Pedro nishca Simón shuti runaguca , ¿ caipichu capan ? — nishpami tapunajurca .
44010019	Pedroca , muscuipishna ricushcata yarishca tiajujpimi , Diospaj Espirituca cashna nirca : — Ricui , quimsa runacunami candaca mascanajun .
44010020	Jatarishpa uriajui . Paicunahuan rinataca , ama ishcai shungu tucunguichu . Ñucami , paicunataca caiman cachamurcani — nircami .
44010021	Shina nijpi Pedro uriajushpaca , Cornelio cachamushca runacunataca cashnami nirca : — Canguna mascajuj runaca , ñucami capani . ¿ Imata ningapajta shamupanguichi ? — nircami .
44010022	Shina nijpimi , paicunaca cashna ninajurca : — Patsaj soldadocunata mandaj Cornelio cachamujpimi shamupanchi . Paica , Taita Diosta manllashpa , imatapash cashcatapacha rurashpa causajpimi , Judea llactapi tucui causajcunapash alicachin . Jucha illaj ángel , paiman ricurishpami cashna nishca : ‘ Pedrotaca , cambaj huasiman shamuchun cayashpa , pai villajujta uyangui ’ nishcami — ninajurcami .
44010023	Pedroca , pai mingarishca tiajuj huasipillatami , paicunatapash mingachirca . Cayandi punlla Pedro jatarishpa paicunahuan rijujpica , Jope shuti pueblomanda shuj crijcunapashmi cumbashpa rinajurca .
44010024	Chai cayandi punllami , Cesarea shuti puebloman chayagrirca . Chaipimi Cornelio runaguca , paipaj familiacunatapash , paipaj ashtahuan ali cumbacunatapash cayashpa shuyajurca .
44010025	Pedro chaiman chayajpimi , Cornelio runaguca tuparingapaj llujshimushpa , Pedrota alicachingapaj cungurirca .
44010026	Ashtahuangarin Pedroca , paita shayachishpami : — Shayari , ñucapash canshnallata runallami cani — nirca .
44010027	Paihuan parlashpandi , ucuman yaicushpaca , ashtaca gentecuna tandanajushca tianajujtami ricurca .
44010028	Pedroca , paicunataca cashnami nijurca : — Judea llactamanda runahuan , caru llactamanda runahuan tandanajunapash , na cashpaca paicunapaj huasiman chayanapash millanayai cajtaca , cangunallata yachanguichimi . Ashtahuangarin Taita Dios ñucaman ricuchishpami : ‘ Pitapash , ama yangapi churashpa mapami ninguichu ’ nihuarca .
44010029	Shinamandami cayajpica , imatapash na nishpa shamunilla . Chaimandami : ‘ ¿ Imagupajta cayahuanguichi ? ’ nishpa tapuni — nijurcami .
44010030	Shina nijpimi Cornelioca , cashna nirca : — Cunanshna chishipimi , cai ñuca huasipi micuitapash na micushpa , Diostaca mañajurcani . Shina tiajujpimi , punchapamba churajushca runagu ñuca ñaupajpi shayarijta ricurcani . Chaica , ña chuscu punllami tucupan .
44010031	Paimi , cashna nihuarca : ‘ Cornelio , can mañajujtaca , Taita Dios uyashcami . Shujcunata llaquishpa can imaguta carajujtapash yariajunmi .
44010032	Cunanga , Jope shuti pueblopi tiajuj Pedro nishca Simonda pushamuchun cachangui . Paica , carata jacushpa chaquichij Simonbaj huasipimi , mama cucha manñapi mingarishpa tiajun . Pedro shamushpami , can imata ruranatapash villanga ’ nihuarcami .
44010033	Shina nijpimi , cambajman cachamuparcani . Alita shamuparcangui . Cunanga , tucuicunami Taita Diospaj ñaupajpi can villajta uyangapaj caipi capanchi . Taita Dios canman tucui mandashcacunata uyangapajmi munapanchi — nijurcami .
44010034	Pedro villai callarishpaca , cashnami nijurca : — Taita Diosca , na pitapash ñavita ricushpalla chasquinllu . Chaitaca , cunanga alipachami yachani .
44010035	Maijan llactapi cashpapash , paita manllashpa , imatapash cashcatapacha rurajtami , Diosca alicachin .
44010036	Taita Diosca shuj villanatami , israelcunaman villachun cachamurca . Jesucristomanda casilla ali causai tianatami , ali villaita villajurca . Jesucristoca tucuicunata Mandajmi .
44010037	Galilea llactamanda callarishpa , Judea llactacaman bautizarichi nishpa Juan villajushca jipamanda ima tucushcatapash , cangunallata yachanguichimi .
44010038	Nazaret pueblomanda Jesús ushaita charichunga , Taita Diosmi jucha illaj paipaj Espirituta cararca . Taita Dios paihuan cajpimi Jesusca , tucui imata cashpapash , aliguta rurashpa purijurca . Shinallata diablo llaquichishpa charijuj nanaicunahuan huañunajuj gentecunatapashmi alichijurca .
44010039	Judea llactapipash , Jerusalenbipash , Jesús imatalla rurashcata ricushcatami , ñucanchica villanajunchi . Paitaca , caspipi huarcushpami huañuchinajurca .
44010040	Ashtahuangarin Taita Diosca , quimsa punlla chayajpi causachishpami , ñucanchiman ricurichun saquirca .
44010041	Na tucui gentecunaman ricurircachu . Ashtahuangarin pundamandapacha Taita Dios agllashcacuna cajpimi , ñucanchimanlla ricurirca . Huañushcacunapaj chaupimanda causarimujpimi , ñucanchica paihuan micushpa , ufiashpa tianajurcanchi .
44010042	Causajcunatapash , huañushcacunatapash ricushpa llaquichijuchunga , Taita Diosca Jesustami churashca . Chashna nishpa tucuicunaman villagringuichi nishpami , Jesusca ñucanchita mandarca .
44010043	‘ Paita crijpica , tucuicunapaj juchacunatami Diosca anchuchinga ’ nishpami , Dios ima nishcata villajcunaca , tucuicuna Jesusmanda villanajushca — nijurcami .
44010044	Cai shimicunata Pedro villajujpillatami , chai villashcata tucui uyajcunapajman Diospaj jucha illaj Espíritu shamurca .
44010045	Pedrohuan shamushcacuna , circuncisión nishcata rurashca crijcunaca , Diosca na israelcunamambash , paipaj Espirituta talinshna cachamujta ricushpami , ninanda manllarinajurca .
44010046	Shuj shuj rimaicunata rimashpa , Taita Diostapash juyaillagupachami cangui nijta uyashpami , chashna manllarinajurca .
44010047	Chaimandami Pedroca , cashna nirca : — Diospaj jucha illaj Espiritutaca , paicunapash ñucanchishnallatami chasquirca . Paicunata yacupi bautizarinataca , pipash na jarcai ushanllu — nircami .
44010048	“ Paicunataca , Apunchi Jesuspaj shutipi bautizaichi ” nishpami mandarca . Chai jipami , Pedrotaca : “ Huaquin punllagullatapash shuyapaira ” ninajurca .
44011001	Na israelcunapash , Diospaj Shimita chasquishcatami villachun cachashcacunapash , Judea llactapi causanajuj crijcunapash uyarca .
44011002	Jerusalenman Pedro vichai rijpica , circuncisión nishcata ruraj israelcunami ninanda nalicachishpa , cashna ninajurca :
44011003	— ¿ Imashpata circuncisionda na rurashcacunapaj huasiman yaicushpa , canga paicunahuan micurcangui ? — ninajurcami .
44011004	Shina nijpimi , imata rurashcatapash callarishpa Pedroca , cashna nishpa villajurca :
44011005	— Jope shuti pueblopi cashpa , Diosta mañajushpami , muscuipishna cashnata ricurcani : Chuscundi manñapi huatashca fachashna , jahua pachamanda ñucapajman urai shamujujtami ricurcani .
44011006	Chai huatashcapi tiajujta ali ricujushpaca , chuscu chaquita charij animalcunatapash , sacha animalcunatapash , llucashpa purij animalcunatapash , jahuata rij alasyu animalcunatapashmi ricurcani .
44011007	Chaita ricujujpimi , jahua pachamanda rimaj uyarishpa cashna nihuarca : ‘ Pedro , jatarishpa caicunata huañuchishpa micui ’ nihuarcami .
44011008	Shina nijpimi : ‘ Na micuna imapash mapa micunataca , ima horapash na micushcanichu , Apunchi Jesús ’ nircani .
44011009	Shina nijpimi , jahua pachamanda cutin rimashpaca : ‘ Taita Dios micunallami nishcataca , canga ama yangapi churaichu ’ nihuarca .
44011010	Chai jatun fachatashna , quimsacaman ricuchimushpaca , jahua pachaman cutin aparcallami .
44011011	Shuj huasipimi mingarishpa tiajurcani . Chaimanmi , ñucata pushachun cachamushca quimsa runacunaca , Cesarea shuti pueblomanda ñapash chayamurca .
44011012	Paicuna chayamujpimi , Diospaj Espirituca : ‘ Ama ishcai shungu tucushpa , paicunahuan ringuilla ’ nihuarca . Shina nijpimi , cai suctandi huauquicunahuan shuj runapaj huasiman chayarcanchi .
44011013	Chai runaca , paipaj huasipi ángel paiman ricurishcatami , ñucanchiman parlarca . Chai angelmi , chai runaman cashna nishca carca : ‘ Pedro nishca Simonda , Jope shuti pueblomanda pushamuchun runacunata cachai .
44011014	Paimi , cambash , cambaj tucui huasi ucu purandi , imashna quishpirinataca villanga ’ nishpami parlashca carca .
44011015	Diospaj jucha illaj Espíritu ñucanchipajman punda shamushcashnallatami , ñuca villai callarijhuan , paicunapajmambash shamurca .
44011016	Chaipimi , Apunchi Jesús cashna nishcata yarircani : ‘ Juanga , yacupillami bautizajurca . Ashtahuangarin cangunaca , Diospaj jucha illaj Espirituhuanmi bautizai tucunguichi ’ nishcatami yarircani .
44011017	Apunchi Jesucristota crijpimi , Taita Diosca paipaj Espirituta ñucanchiman cararca . Chashnallatami crijpica , paicunamambash cararca . Taita Dios chashna carajujta ñuca jarcangapaca ñucaca , ¿ pita cani ? — nijurcami .
44011018	Pedro chashna nijta uyanajushpami , imatapash na nishpa , Taita Diostaca punchapambagumi cangui nishpa cashna ninajurca : — ¡ Na israelcunapash llaquirishpami , Taita Diospajman tigrarishca ! Shina cajpimi , causaita causagrinata paicunamambash carashca — ninajurcami .
44011019	Esteban runaguta huañuchishpaca , shuj crijcunatapash ninandami catiriashpa llaquichinajurca . Chaimandami Fenicia shuti , Chipre shuti llactacunaman , Antioquía shuti puebloman , caita chaita pacajushpa rinajurca . Paicunaca , shujcunaman na villashpami , Judea llactapilla Diospaj Shimitaca villanajurca .
44011020	Ashtahuangarin paicuna purapimi , Chipre llactamanda , Cirene shuti pueblomanda huaquin crijcuna tiarca . Paicunami , Antioquía puebloman shamushpa , griego nishca gentecunamambash , Apunchi Jesusmanda ali villaita villanajurca .
44011021	Apunchi Jesús paicunaman ushaita carajpimi , nali causanajushcata saquishpa , ashtacacuna Apunchi Jesusta crinajurca .
44011022	Chashna crinajujta Jerusalenbi tandanajuj crijcuna uyashpami , Bernabé shuti runagutaca , Antioquía puebloman cachanajurca .
44011023	Pai chaiman chayashpaca , Taita Dios ninanda juyashpa quishpichijujta ricushpami , ninanda cushijurca . Paica : “ Apunchi Jesusta catijushcata na saquishpami , tucui shunguhuan aligutapacha catina canguichi ” nishpa , tucuicunaman aliguta yachachijurca .
44011024	Bernabé runaguca , Diospaj jucha illaj Espíritu junda , alipacha crij , ali shungutapash charij runagumi carca . Pai aliguta villajujpimi , ashtaca gentecuna Apunchi Jesusta crinajurca .
44011025	Chai jipami Bernabé runaguca , Tarso shuti puebloman Saulota mascangapaj rirca . Paita tuparishpaca , Antioquía pueblomanmi pushamurca .
44011026	Chaipica , tandanajuj crijcunahuan shuj huatata causanajushpami , ashtaca gentecunaman yachachinajurca . Antioquía pueblopimi crijcunataca , “ Cristota catijcunami ” nishpa , punda shutichi callarirca .
44011027	Chai punllacunapimi , Dios ima nishcata villaj huaquingunaca , Jerusalenmanda Antioquía puebloman urai shamunajurca .
44011028	Paicuna puramanda Agabo shuti runa shayarishpami , Diospaj Espíritu yarichijpi : “ Cai pachapica , ninan yarjaimi tiagrin ” nishpa villarca . Claudio shuti runa mandajui punllacunapimi , chashna ninan yarjai japirca .
44011029	Shina tucujpimi yachajujcunaca , paicuna carai ushanagutalla , Judea llactapi causanajuj crijcunaman , culquiguta carashpa cachangapaj yarinajurca .
44011030	Paicuna carashcataca , Judea llactapi causanajuj crijcunata mandaj rucucunaman cuchunmi Bernabeman , Sauloman mingashpa cacharca .
44012001	Chai punllacunapimi , jatun mandaj Herodesca , tandanajuj crij puracunata huaquingunataca , ninanda llaquichingapaj japichi callarirca .
44012002	Chashna rurashpami , Juanbaj huauqui Jacobotaca , espadahuan huañuchirca .
44012003	Chashna huañuchijpica , Judea llactapi causajcuna ninanda cushijujta Herodes ricushpami , Pedrotapash japichirca . Chai punllacunaca , levadura illaj tandata micuna fiesta punllacunami carca .
44012004	Pedrota , Herodes japichishpaca , prezuna huasipimi vichachirca . Paita cuidachunmi , chunga sucta soldadocunata churarca . Paicunaca , punllapi chuscu viajetami , chuscu chuscu cuidana carca . Pedrotaca , pascua fiesta yalijpimi , tucuicunapaj ñaupajman llujchingapaj Herodesca munarca .
44012005	Shinamandami , Pedrota prezuna huasipi churashpaca , ninanda cuidanajurca . Ashtahuangarin tandanajuj crijcunaca , Pedromandaca ninandami Diosta mañanajurcalla .
44012006	Pedrotaca , cayandi punlla llujchishpa tucuicunapaj ñaupajpi tapuchingapajmi , Herodesca yajurca . Chai tutaca , Pedroca cadenacunahuan huatashcami , ishcai soldadocunapaj chaupipi puñujurca . Huaquin soldadocunaca , pungupi cuidashpami shayanajurca .
44012007	Ashtahuangarin angelta , Jatun Dios cachamujpimi , ñapash chai ucuca , punchapamba tucurca . Chai angelca : “ Ucha jatari ” nishpami Pedrotaca , costillaspi tacarishpa rijchachirca . Shina nijpimi , paipaj maquipi huatashca cadenacunapash urmarca .
44012008	Chai angelca : “ Aliguta chumbiliri , cambaj chaquipi churajunata churajushpa huatari ” nircami . Shina nijpimi , Pedroca chashna rurajurca . Angelca , cutinmi cashna nirca : “ Jahualla churajunata churajushpa , ñucata catihuai ” nircami .
44012009	Shina nijpica , angelta catishpa llujshircallami . Chashna llujchijpica , muscujunimi yashpami Pedroca , chashnapacha tucujujtaca na ucha yachai usharca .
44012010	Paicuna llujshishpaca , ishcaipi cuidanajuj soldadocunata yalishpami , puebloman llujshina jatun jirru punguman chayarca . Chai punguca , paillata pascarijpimi paicunaca llujshirca . Ñanda chimbashpa rishca jipaca , chai angelca paipaj ladomanda ñapash anchurircallami .
44012011	Chai jipami Pedroca , juizu japishpa cashna yajurca : “ Herodespash , Judea llactapi causajcunapash , ñucataca huañuchingapajmi munarca . Paicunapaj maquimanda cacharichunmi Jatun Diosca , angeltapacha cachamushca ” yajurcami .
44012012	Shina llujchishcata yarishpandimi Pedroca , Marcos nishca Juanbaj mama Mariapaj huasiman chayagrirca . Chai huasipica , ashtaca crijcunami Diosta mañashpa tianajushca carca .
44012013	Canlla punguta Pedro huactachijpica , Rode shuti cuitsagumi : “ ¿ Pita capangui ? ” ningapaj rirca .
44012014	Chai cuitsaguca , Pedropaj shimita rijsishpami , ninanda cushijurca . Shinamandami punguta nara pascashpallata , ucumanra calpashpa : — Pedromari pungupi shayajun — nishpa , tucuicunaman villagrirca .
44012015	Shina villajpimi , chai cuitsagutaca : — ¿ Juizu illajchu cangui , imata ? — ninajurca . Ashtahuangarin paica : — Shamushcapachami — nircami . Shina nijpica : — Paita cuidaj angelmari canga — ninajurcami .
44012016	Ashtahuangarin Pedroca , punguta huactachijurcallami . Paicuna ña punguta pascashpaca , Pedrota ricushpami ninanda manllarirca .
44012017	Shina manllarijpimi Pedroca , maquihuan ricuchishpa upallaichi nirca . Shina nijpi upalla tucujpimi , prezuna huasimanda Apunchi Jesús llujchishcataca , paicunaman villarca . Shina villashpami : — Cai villashcataca Jacobomambash , caishuj crijcunamambash villanguichi — nirca . Shina nishpallami , shuj llactaman llujshishpa rirca .
44012018	Chai cayandi tutamandaca , soldado puracuna ninanda manllarishpami : — ¿ Pedroca imashi tucurca ? — nishpa , caishuj chaishuj tapurinajurca .
44012019	Ashtahuangarin Herodes mascachun cachajpipash , Pedrotaca na tarircachu . Shinamandami , cuidaj soldadocunataca ali tapuchishpalla : “ Cai soldadocunata huañuchinguichi ” nishpa mandarca . Chai jipami , Judea llactamanda urai rishpa , Cesarea pueblopi Herodesca causagrirca .
44012020	Jatun mandaj Herodesca , Tiro shuti , Sidón shuti pueblocunapi causajcunahuan ninanda fiñarishcami carca . Chashna cajpimi , chai pueblocunapi causajcunaca , shujllashnalla yarishpa , chai mandajpajman shamurca . Paicunaca , Herodes churashca Blasto shuti mandajman culquita pacalla cushca jipami , Herodes runahuan casilla ali causaita charingapaj nishpa shamunajurca . Chai llactapica , jatun mandaj cachajpillatami , micuna tian carca .
44012021	Herodesca , pai munashca punllapi shamuchunmi cayarca . Paica , jatun mandaj churajunata churajushpami , mandashpa tiarinapi tiarishpa , paicunahuan parlajurca :
44012022	Chaipimi gentecunaca , cashna nishpa caparinajurca : — ¡ Taita Dios rimachijpimari rimajun , na runaca rimajunllu ! — ninajurcami .
44012023	Taita Diostaca , punchapambagumi cangui nishpa na alicachishcamandami , Jatun Dios cachamushca angelca , ninan ung : uita Herodesman curca . Shina cashpami jurucuna micujpi huañurca .
44012024	Ashtahuangarin Diospaj Shimita villanajujta uyashpami , ashtacacuna crishpa miranajurca .
44012025	Bernabepash , Saulopash , paicunaman rurachun mingashcata pactachishpami , Marcos shutipi rijsishca Jerusalenmanda Juandapash pushamushpa , Antioquía puebloman cutin muyumurca .
44013001	Antioquía shuti pueblopi tandanajuj crij puracunapica , Dios ima nishcata villajcunapash , yachachijcunapashmi tiarca . Paicunaca Bernabepash , Niger nishca Simonbash , Cirene shuti pueblomanda Lucio shuti runapash , Galilea llactata mandaj Herodes runahuan viñashca Manaén shuti runapash , Saulopashmi , chaipi causanajurca .
44013002	Diospajta shina rurashpa causanajushpami , na micushpa Apunchi Jesusta mañashpa tianajurca . Shina tianajujpimi , Diospaj jucha illaj Espirituca , paicunaman cashna nirca : “ Bernabetapash , Saulotapash shicanyachipaichi . Paicunataca , ñucapajta rurachunmi agllarcani ” nircami .
44013003	Shina nijpica , na micushpa Diosta mañashpami Bernabepaj , Saulopaj uma jahuapi maquita churashpa : “ Aliguta ripanguichi ” nishpa cachanajurca .
44013004	Diospaj jucha illaj Espíritu cachajpimi Bernabendi , Saulondi , Seleucia shuti puebloman urai chayagrirca . Chaimandaca barcopimi , Chipre shuti llactaman chimbarca .
44013005	Chai llactapi tiaj Salamina puebloman chayashpaca , Judea llactamandacuna tandanajuna huasicunapimi , Taita Diospaj Shimita villanajurca . Juanbash , paicunata ayudashpami purijurca .
44013006	Chipre shuti llactapi villashpandi rinajushpaca , Pafos shuti pueblomanmi chayagrirca . Chaipimi , Judea llactamanda Barjesús shuti yumbu runata tuparirca . Paica : “ Dios ima nishcata villajmi cani ” nishpapash , llulla villajmi carca .
44013007	Chai runaca , chai llactata mandaj Sergio Paulo shuti runahuanmi , cumba tucushpa causarca . Sergio shuti runaca , alipacha yarishpa purij cashpami , Taita Diospaj Shimita villajta uyanayachirca . Chaimandami Bernabetapash , Saulotapash , cayachun cacharca .
44013008	Paicuna villajujpica , chai mandajca ama crichunmi , chai yumbu runaca jarcarca . ( Paica , Elimas shutipashmi carca ) .
44013009	Saulopash , Pablo shutimi carca . Paica , Diospaj jucha illaj Espíritu junda cashpami , chai yumbutaca ñavita ricunman quedarca .
44013010	Shina ricujushpami , cashna nirca : — ¡ Canga , tucuita umachishpa nalita ruranatallami yarijungui ! ¡ Shina cashpami , imatapash cashcatapacha ruranata fiñashpa , diablopaj churi cangui ! ¿ Imashpata Jatun Dios munashcata aligutalla rurashpa causachun na saquishpa , pandachishpa purijungui ?
44013011	Cunanga , Jatun Dios fiñashpa llaquichijpimi , canga ñausa tucungui . Indi shitajujtapash , unaicamanmi na ricungui — nircami . Shina nijhuanmi chai yumbuca , ñausa tucushpa imatapash na ricui usharca . Shina cashpami muyundi purishpa , paita maquimanda aisashpa pushachun mascajurca .
44013012	Chashna tucushcata chai llactata mandaj ricushpaca , ninanda manllarishpami , Apunchi Jesusmanda yachachijpi crirca .
44013013	Pabloca , paipaj cumbacunandi , Pafos shuti pueblopi barcota japishpami , Panfilia shuti llactapi tiaj Perge shuti puebloman chayagrirca . Ashtahuangarin Juanga , paicunatalla saquishpami , Jerusalenman tigrarca .
44013014	Paicunaca ishcandimi Perge shuti pueblomandaca , Pisidia shuti llactapi tiaj Antioquía puebloman rinajurca . Chaipimi samana punllapica , tandanajuna huasiman yaicushpa tiarinajurca .
44013015	Chai ucupica , Moisés mandashca shimicunatapash , Dios ima nishcata villajcuna escribichishcatapashmi , shuj runa leyirca . Chai jipami , tandanajuna huasipi mandajcunaca : — Caipi gentecunaman aliguta yachachishpa , imagutapash yachachinata charishpaca villapaichilla , huauquicuna — nichun cacharca .
44013016	Shina nijpi Pablo jatarishpaca , maquihuan señasta rurashpami , upallaichi nishpa cashna nijurca : — Tucui caipi tianajuj Israel gentecunapash , Taita Diosta manllajcunapash , uyahuaichi .
44013017	Ñucanchi ñaupa taitacunataca , ñucanchi israelcunapaj Taita Diosmi agllashca . Paicunataca , caru llactamanda shamushpa , Egipto llactapi causajpipash jatumbimi churashca . Chai jipami Diosca , paipaj ninan ushaihuan paicunataca , chai llactamanda llujchishca .
44013018	Jichushca pambacunapica , chuscu chunga huatatashnami , paicunataca Diosca na fiñarishpa aliguta charijushca .
44013019	Shina cashpami , Canaán llactapi tiaj canchis llactacunapi causajcunata tucuchishpaca , ñucanchi ñaupa taitacuna chai alpata japichun , Diosca carashca .
44013020	Chai jipamanmi , chuscu patsaj picha chunga huatatashna mandachun , Diosca juezcunata churashca . Paicunaca , Dios ima nishcata villaj Samuel mandangapaj shamuna punllacunacamanmi mandanajushca .
44013021	Chai jipaca , jatun mandaj tiachun munashpami , Samuelta mañanajushca . Shina mañajpimi , Cis shuti runapaj churi Saúl runa chuscu chunga huatacaman mandachun , Taita Diosca churashca . Chai runaca , Benjamín aillu puramandami cashca .
44013022	Chai jipami , Saulta llujchishpa , Davidta mandajuchun churashca . Paimandami , Diosca cashna nishca : ‘ Ñuca munashcashnami , Isaí shuti runapaj churi Davidtaca agllarcani . Paimi , ñuca munashcashna imatapash rurajunga ’ nishcami .
44013023	Davidpaj miraimandami , carashapacha nishcashnallata Taita Diosca , israelcunata Quishpichij shamuchun , Jesusta caramurca .
44013024	Jesusca nara shamujpillatami , tucui israelcunaman Juanga , cashna villashca carca : ‘ Cangunaca llaquirishpa , Diospajman tigrarishpa bautizarichi ’ nircami .
44013025	Juanga , cashna villashpa pactachishpaca , cashnami nirca : ‘ Cangunaca , ¿ ñucataca pi yahuanguichita ? Na canguna shuyanajuj runachu cani . Ricuichi , ñucapaj jipami shuj shamunga . Paitaca , chaquipi churajushcata pascaitallapash , na ushanachu cani ’ nishcami carca .
44013026	Huauquicuna , Abrahambaj miraicunami canguichi . Canguna purapica , Taita Diosta manllajcunami canguichi . Cangunamanmi , cai quishpirinamanda villachun , Dios cachamushca .
44013027	Jerusalenbi causajcunaca , paicunata mandajcunahuan parlarishpami , Jesús Quishpichij cajtaca na yachashpa huañuchinajurca . Paita huañuchinataca , Dios ima nishcata villajcuna ña escribishca shimicunata , samana punllacunapi leyinajushpapash , na yachashpami chashna llaquichinajushpa , chai escribishcataca pactachirca .
44013028	Jesusta huañuchingapaca , ima nalita rurashcatapash , na tarircachu . Shina cajpipash , huañuchipacha nishpami Pilatotaca mañanajurca .
44013029	Dios escribichishca Shimipi , Jesusmanda imata nijujtapash pactachishca jipami Jesustaca , caspimanda uriajuchishpa pambarca .
44013030	Ashtahuangarin Taita Diosca , huañushcacunapaj chaupimandami paitaca causachirca .
44013031	Jesús causarishpaca , tauca punllacunatami , Galilea llactamandapacha Jerusalengaman , paita cumbashpa vichai rishca runacunaman ricurirca . Paita ricushcacunami , cunanga gentecunaman villanajun .
44013032	Ñucanchipash , ali villaitami cangunaman villanajunchi . Diosca ñucanchi ñaupa taitacunamanmi , cai villanata pactachishami nishca carca .
44013033	Chai ali villaitaca , ñaupa taitacunapaj mirai cajpimi , Jesusta Taita Dios causachishpa , ñucanchiman pactachirca . Shujpaj cati escribishca Salmopipash , cashnami nijun : ‘ Canga , ñuca Churimi cangui . Cunanga , canmanmi causaita carani ’ nijunmi .
44013034	Shinallata : ‘ Davidta ninanda llaquishpa pactachishapachami nishcataca , cangunamanmi pactachisha ’ nishcami . Cashna nishcataca , Jesuspaj cuerpo ama ismuchun , huañushcacunapaj chaupimanda causachishpami pactachishca .
44013035	Shinamandami shuj Salmopipash : ‘ Cambajta ruraj Jucha Illajtaca , ismuchumbash na saquishachu ’ nijun .
44013036	Davidca , pai causajui punllacunapi causajcunamanmi , Taita Dios munashcashna aliguta rurajushca . Pai huañushpaca , paipaj ñaupa taitacunahuanmi pambai tucushca . Paipaj aichaca ismushcami .
44013037	Ashtahuangarin Taita Dios causachijpimi , Jesuspaj aichaca na ismurca .
44013038	Huauquicuna , caitaca yachanapachami canguichi : ‘ Jesusta crijpimi , cangunapaj juchacunataca Dios anchuchinga ’ nishpami , cangunaman villanajunchi .
44013039	Cai tucuicunata Moisés mandashca shimicunata pactachinajushpapash , imatapash cashcatapacha rurashcatashna Dios chasquichunga , na ushashpami causarcanguichi . Jesusta crijpillami , Diosca imatapash cashcatapacha rurashcatashna pitapash chasquin .
44013040	Dios ima nishcata villajcuna nishcashna , llaqui ama japichunga , aliguta yaringuichi . Paicunami , cashna villashca :
44013042	Judea llactamandacuna tandanajuna huasimanda Pablondi , Bernabendi villashpa llujshijpimi , na israelcunaca : “ Cayapash samana punllapi , caicunata cutin villaj shamupanguichi ” nishpa , cutin cutin mañanajurca .
44013043	Chai tandanajushca gentecunata cayacaman nishpa cachajpimi , Judea llactamanda tauca runacuna , israelcuna yachachinajujta aliguta catijcunapash Pablota , Bernabeta catishpa rinajurca . Paicuna chai gentecunaman yachachishpaca : “ Taita Dios ninanda juyajujta yarishpa , aligutami catina canguichi ” ninajurcami .
44013044	Cayandi samana punllapipash , chai pueblopi causajcunaca , Taita Diospaj Shimita uyangapaca , ashamandallami na tucuilla tandanajurca .
44013045	Ashtahuangarin ashtaca gentecuna tandanajujta Judea llacta gentecuna ricushpaca , ninandami fiñarirca . Pablo ña villajujpica , napacha chashnachu nishpami , paicunaca nali shimicunata rimanajurca .
44013046	Ashtahuangarin na manllashpami Pablondi , Bernabendi cashna nishpa villanajurca : — Taita Diospaj Shimitaca , cangunamanrami villanapacha carcanchi . Ashtahuangarin cai villajujta yangapi churashpami , causaita causagrinataca na munashcata ricuchinguichi . Ricuichi , shinamandami na israelcunaman villangapaj rigrinchi .
44013047	Jatun Diospash ñucanchitaca , cashna nishpami mandashca :
44013048	Shina villajpimi : “ Jatun Diospaj Shimica juyaillagumari ” nishpa , na israelcunaca ninanda cushijunajurca . Causaita causagrichun Jatun Dios agllashcacunaca tucuillami crinajurca .
44013049	Tucui chai llactapimi , Jatun Diospaj Shimitaca maipipash villanajurca .
44013050	Ashtahuangarin Diosta yarij , alicachi tucushca huarmicunamambash , chai pueblota mandajcunamambashmi : “ Chai runacunataca macashunchi ” nishpa , Judea llactamanda gentecuna yachachinajurca . Chaita uyashpami gente jatarishpaca Pablota , Bernabetapash catishpa , chai llactamandaca calpachinajurca .
44013051	Paicunaca , chai gentecunata fiñashpami , chaquipi catijuj alpatapash chafsirishpa rinajurca . Shina rishpaca , Iconio pueblomanmi chayagrirca .
44013052	Chaipimi Jesusta crishpa catijcunaca , Diospaj jucha illaj Espíritu junda cashpa cushijushpa causanajurca .
44014001	Iconio shuti puebloman Pablondi , Bernabendi chayajpimi , cashna tucurca : Paicunaca , Judea llactapi causajcuna tandanajuj huasiman ishcandi yaicushpami , Diospaj Shimita villanajurca . Shina villanajujpimi , Judea llactapi causajcunapash , griego nishca gentecunapash , ashtaca gentecacuna Jesusta crinajurca .
44014002	Ashtahuangarin Judea llactamanda na crijcunaca , crijcunata llaquichingapajmi , na israelcunaman huagli yuyaita cushpa pandachinajurca .
44014003	Shinamandami , chaipilla ashtaca punllacunata shuyanajurca . Apunchi Jesusta yariashpami , na manllashpa villanajurca . “ Diosca ninandami juyan ” nishpa villajpimi , Apunchi Jesús paicunaman ushaita carajpi , imatapash juyaillagucunata , pipash na rurai ushashcacunatapash rurashpa ricuchinajurca .
44014004	Chai pueblopi causajcunaca , ishcaipimi shicanyarca . Huaquingunaca , Judea llactapi causajcunatami catinajurca . Shujcunaca , villachun cachashcacunatami catinajurca .
44014005	Chashna tucushpaca , Judea llactapi causajcunandi , na israelcunandi , paicunata mandajcunahuan parlarishpami Pablotapash , Bernabetapash pingaichishpa , rumicunahuan huañuchingapaj jatarinajurca .
44014006	Pablondi , Bernabendi chaita yachashpami , Licaonia shuti llactapi tiaj Listra shuti , Derbe shuti pueblocunaman , tucui muyundi llactacunamambash pacajushpa rinajurca .
44014007	Chai llactacunapipashmi , ali villaita villashpa purinajurca .
44014008	Listra shuti pueblopimi , shuj runagu tiajurca . Paica , huacharishca punllamandapacha , na puri ushaj suchu runagumi carca . Paica , ima horapash na puri ushanllu carca .
44014009	Chai runaguca , Pablo villajujpimi aliguta uyajurca . Ali tucushapachami yashpa crishpa uyajujtami , Pabloca ricurca .
44014010	Shinata ricushpami , chai runagutaca : — Jatarishpa aliguta shayarilla — nishpa , shinllita rimarca . Shina nijpimi , fahuashpa ñapash puri callarirca .
44014011	Pablo chashna alichijta ricushpami , chai gentecunaca licaonia nishca rimaipi , cashna nishpa caparinajurca : — Dioscunamari runacunashnalla tucushpa , ñucanchipajman jahua pachamanda uriajumushca — ninajurcami .
44014012	Bernabetaca , Júpiter shuti diosmi ninajurcami . Pablotaca , villaj cajpimi , Mercurio shuti diosmi ninajurca .
44014013	Chai puebloman yaicuna pungupica , Júpiter shuti diospaj huasimi tiarca . Chai huasimanda curami , sisacunatapash apamurca . Ashtaca gentecunahuan tandanajushpami Pablopaj , Bernabepaj ñaupajpi , animalcunata cushpa huañuchingapaj munarca .
44014014	Chashna ruragrinajujtaca , villachun cachashca Pablondi , Bernabendi uyashpami , paicuna churajushcata liquinajurca . Chai tucui gentecunapaj chaupiman caparishpa calpashpami ,
44014015	cashna ninajurca : — Cangunaca , ¿ imashpata cashna ruranguichi ? Ñucanchipash , cangunashnallata runami canchi . Chashna yanga dioscunata saquishpa , causaj Taita Diospajman tigrarishpa quishpirichunmi , cangunaman villaj shamurcanchi . Paimi jahua pachata , cai pachata , mama cuchata , tucui ima tiachumbash churashca .
44014016	Ñaupa punllacunapi causajcunataca , paicuna munashcashna causanajuchunmi Diosca saquirca .
44014017	Shina cashpapash , pai juyashpa charijushcatami ricuchin cashca . Chaimandami , tamiachishpa granocunatapash fucuchishpa , ñucanchiman ima aligutapash carashpa cushichijun — ninajurcami .
44014018	Shina nishpami huagracunata huañuchishpa , diosman caranshna carangapaj munajtaca Pablohuan , Bernabehuanga ashamandalla mana jarcai ushanajurca .
44014019	Chai jipami , Judea llacta gentecunaca , Antioquía pueblomanda , Iconio shuti pueblomanda huaquinguna shamushpa , chaipi gentecunaman huagli yuyaita cujpi Pablotaca , rumicunahuan peganajurca . Chashna rurashpaca , huañushcami yashpami , pueblomanda aisashpa canllaman shitagrinajurca .
44014020	Shina shitajpipash , Jesusta crishpa catijcunaca , Pablota chaupipi churashpami shayarinajurca . Pai jatarishpaca , cutin chai pueblomanllatami yaicugrirca . Chai cayandi punllami Pabloca , Bernabendi , Derbe shuti puebloman rirca .
44014021	Chai pueblopipash , ali villaita villanajujpimi , Jesusta crishpa catijcunaca ashtacacuna tiarca . Chai jipaca Listra , Iconio , Antioquía shuti pueblocunamanmi tigranajurca .
44014022	Chaipimi , Jesusta crishpa catijcuna aliguta crishpa catinajuchun Pablohuan , Bernabehuanga , cashna nishpa aliguta yarichinajurca : “ Ninan llaquicunata apashpami , Taita Dios mandajuj llactaman yaicugrina canchi ” ninajurcami .
44014023	Shinallata crijcuna tandanajushca pueblocunapimi , mandaj rucucuna tiachun agllashpa churanajurca . Shina churashpaca , na micushpami , Jatun Diosta mañanajurca . Chai jipami , paicuna crinajuj Apunchi Jesusman minganajurca .
44014024	Pablondi Bernabendi , Pisidia shuti llactata yalishpaca , Panfilia shuti llactamanmi shamunajurca .
44014025	Chai llactapi tiaj Perge shuti pueblopi , Diospaj Shimita villashpaca , Atalia shuti pueblomanmi urai rinajurca .
44014026	Chai pueblomandaca , barcopimi Antioquía puebloman muyumurca . Chaipimi : “ Taita Dios cangunata ninanda juyashpa pushachun ” nishpa , crijcunaca Pablotapash , Bernabetapash , Diosman mingashca carca .
44014027	Chaiman chayashpa tucuilla crijcunata tandachishpami , cashna nishpa villanajurca : “ Taita Dios ñucanchihuan cashpami , aliguta rurachunga ninan ushaita cararca . Na israelcunaman villajpi , paicuna crichumbash paillatami , punguta pascanshna ushaita cararca ” ninajurcami .
44014028	Chai pueblopimi , yachajujcunahuan unaicaman quedarca .
44015001	Chai jipami Judea llactapi causaj huaquingunaca , Antioquía shuti puebloman shamunajurca . Paicunami , chaipi causaj crijcunaman , cashna nishpa yachachinajurca : “ Circuncisión nishcata Moisés ruraichi nishcata na pactachishpaca , na quishpiri ushanachu canguichi ” ninajurcami .
44015002	Chaimandami Pablopash , Bernabepash , paicunahuan ninanda fiñarishpa rimarinajurca . Villachun cachashcacunahuan , crijcunata mandaj rucucunahuan parlarishpa chaita alichinajuchunmi , Pablota , Bernabetapash huaquin crijcunandi , Jerusalenman cachangapaj yarinajurca .
44015003	Antioquía shuti pueblopi tandanajushca crijcuna cachajpica , Fenicia , Samaria shuti llactacunatami yalinajurca . Chaicunapi crijcunamanmi , na israelcunapash Diospajman tigrarishcata villanajurca . Shina villajpica , tucui crijcunami ninanda cushijunajurca .
44015004	Paicuna Jerusalenman chayajpica , tandanajuj crijcunandi , villachun cachashcacunandi , crijcunata mandaj rucucunandimi , cushijushpa chasquinajurca . Taita Dios ushaita carajpi tucui imata rurashcatapashmi , paicunaman villanajurca .
44015005	Chai jipami , fariseo puralla tandanajushcamanda huaquin runacuna shayarishpa , cashna ninajurca : — Chai crijcunataca , circuncisionda ruranapachami , Moisés mandashca shimitapash pactachinapachami nishpami yachachina canchi — ninajurcami .
44015006	Chashna yachachishcata aligutapacha yaringapajmi , villachun cachashcacunapash , crijcunata mandaj rucucunapash tandanajurca .
44015007	Ña unaita parlanajushca jipami , Pedroca shayarishpa cashna nijurca : — Huauquicuna . Na israelcunamambash ali villaita ñuca villajujpi , crishpa quishpirichunmi , Taita Diosca ñucata punda agllahuarca . Chaitaca , cangunallata yachanguichimi .
44015008	Tucuicunapaj shunguta yachaj Taita Diosmi , na israelcunatapash chasquirca . Chaita ricuchingapajmi ñucanchiman carashcashnallata , paicunamambash jucha illaj paipaj Espirituta cararca .
44015009	Na israelcunapash crijpimi , Diosca paicunapaj shungumanda juchata anchuchishpa paicunapash , ñucanchipash chashnallata cajta ricuchirca .
44015010	Mandashca shimicunataca ñucanchipash , ñucanchi ñaupa taitacunapash na pactachi ushashpami causarcanchi . Shina cashpaca cunanga , ¿ imashpata Jesusta crishpa catijcunatapash , yugota apachinshna llaquichishpa , Taita Diosta fiñachingapaj munanguichi ?
44015011	Ashtahuangarin Apunchi Jesuspaj ninan juyaimandallami , ñucanchipash paicunashna quishpiri ushanata crinchi — nijurcami .
44015012	Chai jipami Bernabendi , Pablondi villanajujta tucuicuna upalla uyanajurca . Paicunaca , na Israel puracunapi cashpa , imatapash juyaillagucunata , pipash na rurai ushashcacunata rurachun , Taita Dios ushaita carashcatami villanajurca .
44015013	Shina villashpa tucuchijpimi Jacoboca , cashna nishpa tigrachirca : — Huauquicuna , ñucata uyahuaichi .
44015014	Taita Diosca , na israelcunatapash , paipaj huahua tucushpa causachun , imashna agllai callarishcatami , Simón Pedroca ña villarca .
44015015	Dios ima nishcata villajcunaman , Diosllata escribichishca Shimipipash , chashnallatami nijun :
44015019	Shinamandami , Taita Diosta cazushpa tigrarij na israelcunataca , na llaquichina canchi yanimi .
44015020	Ashtahuangarin cashnata escribishpa cachashunchi : ‘ Yanga dioscunaman carashcacunataca na micushpa mapayanachu , na huainayanachu , sipishpa huañuchishca aichatapash , yahuartapash na micunachu canguichi ’ nishpa cachashunchi .
44015021	Chashna nishpami , Moisespash ñaupa huatacunapillata mandashca . Chaitaca , samana punllacunapimi , tucui pueblocunapi tandanajuna huasicunapipash , leyishpa villanajun — nijurcami .
44015022	Shina nijpica villachun cachashcacunapash , crijcunata mandaj rucucunapash , tandanajushca tucui crijcunapashmi alicachinajurca . Shina ninajushpami Pablota , Bernabeta cumbashpa Antioquía puebloman richunga , crijcuna ashtahuan alicachishca Barsabás nishca Judastapash , Silastapash , paicuna puramanda agllanajurca .
44015023	Paicuna apachunga , cashna nishpami escribirca : “ Villachun cachashcacunandi , crijcunata mandaj rucucunandi , tucui crijcunandimi , cashnata nipanchi : Antioquía pueblopi , Siria shuti , Cilicia shuti llactacunapi causanajuj na Israel crijcunataca , alillachu capanguichi nipanchimi .
44015024	Ñucanchi puramanda huaquingunami , cangunapajman rishcata yacharcanchi . Paicunaca : ‘ Circuncisiondapash , Moisés mandashca shimicunatapash pactachinami canguichi ’ nishpami , pandachishpa cangunaman yachachishca . Paicunataca , na ñucanchi mandashcachu carcanchi .
44015025	Chaimandami tucuilla tandanajushcacuna cashnata yarircanchi : Ñucanchi juyashca Bernabeta , Pablota cumbashpa richunmi , caicunataca agllarcanchi .
44015026	Paicunaca , huañuchi tucunatapash na manllashpami , ñucanchi Apunchi Jesucristopaj shutipi villanajurca .
44015027	Ñucanchi parlashcata cangunaman villachunga Judastapash , Silastapashmi cachamunchi .
44015028	Diospaj jucha illaj Espíritu aliguta yarichijpimi , cashna ruranata yarircanchi . Cangunata ama ashtahuan fiñachingapajmi , caitalla cazupaichi ninchi :
44015029	Yanga dioscunaman carashcatapash , yahuartapash , sipishpa huañuchishca aichatapash na micunachu , napacha huainayanachu canguichi . Caicunata pactachishpaca , aligutami ruranguichi . Cayacaman ” nishpami , escribishpa cacharca .
44015030	Shina cachajpimi , Antioquía puebloman apashpa urai rinajurca . Chaipica , crijcunata tandachishpami , chai cartataca cunajurca .
44015031	Cushichingapaj chashna escribishpa cachashcata leyishpaca , ninandami cushijunajurca .
44015032	Judaspash , Silaspash Diosmanda villajcuna cashpami , crijcuna shinlli catinajuchun , ashtacata yachachishpa cushichinajurca .
44015033	Chaipi unaita causashca jipaca , paicunata cachashcacunapajman cutin tigrachunmi , aliguta ripanguichi nishpa , chai crijcunaca cacharca .
44015034	Ashtahuangarin Silas runapaca , chaipi quedanaca alimi ricurirca .
44015035	Pablopash , Bernabepash , Antioquía pueblopillatami quedanajurca . Chaipimi , Jatun Diospaj Shimita yachachishpa , ashtahuan ashtacacunahuan ali villaita villanajurca .
44015036	Tauca punllacuna jipami Pabloca , Bernabetaca cashna nirca : — Apunchi Jesusmanda ñucanchi villanajujpica , tauca pueblocunapimi crirca . Chai crijcuna imashna catinajujta , tucuilla pueblocunapi cutin ricungapaj tigrashpa ripashun — nircami .
44015037	Shina nijpimi Bernabeca , Marcos nishca Juandapash pushangapaj munarca .
44015038	Marcosca , villashpa nara tucuchijpillatami , Panfilia shuti llactapilla paicunata saquishpa rishca carca . Shina cajpimi Pabloca , na ashtahuan pushangapaj munarca .
44015039	Paicunapura shujlla yuyaita na japishpami , ishcandimanda shicanyarirca . Chaimandami Bernabé runaguca , Marcosta pushashpa , jatun barcopi tiarishpa , Chipre shuti llactaman chimbarca .
44015040	Pabloca , Silastami pushangapaj agllarca . “ Jatun Dios cangunata ninanda juyashpa pushachun ” nishpa , crijcuna mingajpimi rinajurca .
44015041	Paicunaca , Siria shuti , Cilicia shuti llactacunapi tandanajuj crijcuna shinlli catinajuchun yarichishpami yalishpa rinajurca .
44016001	Chai jipami , Derbe shuti , Listra shuti pueblocunaman Pablondi , Silas runagundi chayagrirca . Chaipimi , Jesusta crij Timoteo runata tuparinajurca . Paipaj mamaca , Judea llactamanda crij huarmimi carca . Taitaca , griego runami carca .
44016002	Listra shuti , Iconio shuti pueblocunapi causanajuj crijcunapash , Timoteoca ali causaitami charin ninajurcami .
44016003	Paitaca , Pablo pushangapaj munashpami , circuncisión nishcata rurarca . Timoteopaj taita , griego cajtaca tucui chaipi causanajuj , Judea llactamanda gentecunami yacharca . Chaimandami paicuna ama fiñachun , chashna rurarca .
44016004	Villachun cachashcacunandi , crijcunata mandaj rucucunandi , Jerusalenbi tandanajushpami , crijcuna imatalla ruranatapash parlashca carca . Chai parlashcata cazuchunmi , chai pueblocunapica villashpandi rinajurca .
44016005	Shina villajpimi tandanajuj crijcunaca , shinllita crishpa aliguta catinajurca . Punllandimi , ashtahuan tauca gentecuna crishpa miranajurca .
44016006	Pablondi , Silas runagundimi , Frigia shuti , Galacia shuti llactacunata yalinajurca . Asia llactapi Diospaj Shimita villachunga , Diospaj jucha illaj Espirituca na saquircachu .
44016007	Misia shuti llactaman chayashpaca , Bitinia shuti llactaman yalingapajmi munanajurca . Chaiman richumbash , Diospaj Espirituca na saquircachu .
44016008	Shina cajpimi , Misia llacta ladota yalishpa , Troas shuti puebloman urai rinajurca .
44016009	Chaipimi , Macedonia llactamanda shuj runaca , Pabloman muscuipishna tuta ricurirca . Paica : “ Macedonia llactapi ñucanchiman yachachingapaj shamupai ” nishpa , ninanda mañashca shayajujmi ricurirca .
44016010	Muscuipishna chashna ricushpaca , ali villaita chaipi villagrichun , Taita Dios munajtami yacharcanchi . Shina yachashpami , Macedoniaman ringapaj ucha alichirircanchi .
44016011	Troas shuti pueblomandaca , barcopimi mama cucha chaupipi tiajuj Samotracia shuti llactaman rircanchi . Chaimanda rishpaca cayandimi , Neápolis shuti puebloman chayarcanchi .
44016012	Chaimandaca , Macedonia llactapi tiaj Filipos shuti jatun pueblomanmi rircanchi . Chai pueblopica , Roma llactamanda shamushcacunami causanajushca carca . Chaipimi , huaquin punllacunata quedarcanchi .
44016013	Chaipi cashpami , samana punlla chayajpica , chai pueblomanda llujshishpa , yacu manñaman rircanchi . Chaimanmi , Diosta mañangapaca tandanajuna carca . Ñucanchipash chaipi tiarishpami , tandanajushca huarmicunaman yachachircanchi .
44016014	Paicuna purapica , Tiatira shuti pueblomanda , Taita Diosta ninanda alicachij , Lidia shuti huarmimi chaipi uyashpa tiajurca . Paica , juyailla morado telacunata jatuj huarmimi carca . Pablo villajujta chai huarmi aliguta uyachunmi Apunchi Jesusca , chai huarmipaj shunguta pascarca .
44016015	Shinamandami , paica huasi ucu purandi bautizarirca . Chai jipami , ñucanchita cashna nirca : — Apunchi Jesusta ñuca ali crishpa cazujujta canguna ricushpaca , jacupaichi ñuca huasipi samapanguichi — nishpami , ñucanchi quedachun mingachirca .
44016016	Chai jipami , Diosta mañangapaj rinajurcanchi . Shina rinajujpimi , imatapash yachajlla ayata charij cuitsata tuparircanchi . Chai cuitsaca , imatapash yachajlla cashpa paita randishpa charijuj amocunataca , ninanda culquichishpami causarca .
44016017	Chai cuitsami Pablota , ñucanchitapash catimushpa cashna nishpa caparijurca : — Cai runacunaca , jahua pachapi causaj Taita Diosta servijcunami . Canguna imashna quishpiri ushanatapash villajcunami — nijurcami .
44016018	Chashna nishpa , tauca punllacunata catiriajujpimi Pabloca , na ashtahuan uyanayachishpa tigrarishpa chai ayataca : — Candaca , Jesucristopaj shutipimi , chai cuitsagumandaca llujshi nini — nirca . Shina nijpica llujshircallami .
44016019	Chai cuitsapaj amocunaca , na ashtahuan culquita japinatami yacharca . Chaimandami Pablotapash , Silastapash japishpa , jatun plazapi tiaj mandajcunapajman aparca .
44016020	Chai mandajcunapajman apashpaca , cashnami ninajurca : — Cai runacunaca , Judea llactamanda cashpapash , ñucanchi pueblopimi fiñanajuchishpa purinajun .
44016021	Caicunaca , ñucanchita mandashcapi nijunshnaca , na yachachinllu . Ashtahuangarin ñucanchica , Roma llactamanda gentemi canchi . Shina cashpami paicuna yachachijujtaca , napacha uyana canchi — ninajurcami .
44016022	Shina nijpimi Pablota , Silastaca tucuilla gentecuna fiñashpa tandanajurca . “ Chaicunataca , churajunata surcuchishpa caspihuan macaichi ” nishpami , mandajcunaca mandarca .
44016023	Shina ninanda astichishca jipaca , prezuna huasipi churachunmi cacharca . Prezuna huasita cuidajtapash : “ Ama anchurishpa cuidangui ” nishpami mandanajurca .
44016024	Shina mandajpi cazushpami paicunataca , na llujshi ushanalla ashtahuan ucuman churagrirca . Paicunapaj chaquitapash , canichina caspihuan canichishpami saquirca .
44016025	Ashtahuangarin chaupi tutaca Pablondi , Silas runagundimi , Taita Diosta mañashpa candanajurca . Chaipi tiaj prezucunapash , chaitaca uyanajurcami .
44016026	Shinamandami , alpa mama ñapash ninanda chujchushpa , prezuna huasi ucucunandi ninanda cuyuchirca . Shina cuyujpimi , pungucunapash tucuilla pascarirca . Prezu tiajcunata huatashca cadenacunapash , tucuillami pascarirca .
44016027	Prezuna huasita cuidaj rijcharishpa , pungucuna pascariajta ricushpaca , prezucunaca llujshishcamari yashpami , paillata espadahuan huañuchiringapaj munarca .
44016028	Ashtahuangarin Pablo ninanda caparishpami : — Ama canmandallata huañuchirichu . Tucuillami caipi capanchi — nirca .
44016029	Shina nijpimi , prezuna huasita cuidaj runaca , michata mañashpa , ucuman calpashpa yaicurca . Paica , ninanda manllarishpa chujchushpami Pablopaj , Silaspaj ñaupajpi cungurirca .
44016030	Paicunataca , canllaman llujchishpami : — Ñuca quishpiringapaca , ¿ imatata rurana capani , taitacuna ? — nishpa tapurca .
44016031	Shina tapujpimi , paicunaca cashna nirca : — Apunchi Jesucristota cringui . Cambash , cambaj huasi ucu purandi crishpaca , quishpiringuichimi — nircami .
44016032	Apunchi Jesusmandaca , paimambash , paipaj huasipi tucui tiajcunamambashmi villanajurca .
44016033	Prezuna huasita cuidaj runaca , chai tutallata Pablota , Silastapash pushashpami , chugricunata maillachirca . Chai jipami , paipaj huasipi causajcunandi , tucuilla bautizarirca .
44016034	Ña bautizarishpaca , paipaj huasiman pushashpami , micunaguta cararca . Taita Diosta crishcamandami , paica paipaj huasipi causajcunandi tucuilla cushijunajurca .
44016035	Chai pueblota mandajcunaca , tutamandatami : “ Chai runacunataca cacharilla ” nichun , prezuna huasita cuidajpajman soldadocunata cacharca .
44016036	Shina nijpimi Pablotaca , chai cuidaj runaca cashna nirca : — Cangunata cacharilla nishpami , mandajcunaca cachamushca . Cunanga , cungailla ripaichilla — nircami .
44016037	Ashtahuangarin Pabloca , soldadocunataca cashnami nirca : — Ñucanchitaca , tucuicunapaj ñaupajpimi macachirca . Paicunaca , imatapash na tapuchishpallatami ñucanchitaca , Roma llactamanda cajpipash , prezuna huasipi churarca . Cunanga , pacalla llujshichunmi paicunaca munashca . Na paicuna llujchij shamujpica , napacha rishunllu — nircami .
44016038	Shina nishcatami soldadocunaca , mandajcunaman villagrirca . Roma llactamanda cashcata paicuna yachashpaca , ninandami manllarirca .
44016039	Mandajcuna Pablopajman , Silaspajman shamushpaca cashnami ninajurca : — Na yachaimandami , cashna rurapashcanchi . Cunanga , cai pueblomanda llujshishpa ripaichilla — nishpami cacharirca .
44016040	Prezuna huasimanda llujshishpaca , Lidia shuti huarmipaj huasimanmi rirca . Chaipi crijcunahuan tandanajushpaca , aliguta catichunmi yachachirca . Chai jipami , chaimanda llujshishpa rinajurca .
44017001	Pablondi , Silas runagundimi , Amfípolis shuti , Apolonia shuti pueblocunata yalishpa , Tesalónica shuti puebloman chayagrirca . Chaipimi , Judea llactamanda gentecuna tandanajuna huasi tiarca .
44017002	Paicunapajmanmi , Pabloca rinata yachan carca . Chaipimi , quimsa semanacaman tiashpa , samana punllacunapica , paicunahuan chimbapura rimarinajurca .
44017003	Dios escribichishca Shimipi nijujtaca , aliguta villashpami , cashna nishpa yachachijurca : — Quishpichij Cristoca , huañunapachami carca . Shina cashpapash , huañushcacunapaj chaupimanda causarinami carca . Ñuca cangunaman villajushca Jesusca , Quishpichij Cristomi — nijurcami .
44017004	Shina yachachijpimi , paicuna puramanda taucacuna crishpa Pablohuan , Silas runaguhuan tandanajurca . Shinallata Diosta yarij griego nishca gentecunapash , alicachi tucushca huarmicunapashmi , ashtacacuna crinajurca .
44017005	Chaita ricushpami , Judea llactamanda na crij gentecunaca ninandapacha fiñashpa , yanga purij nali runacunata chai pueblopi caparinajuchun tandachinajurca . Chashna rurashpami , Jasón shuti runapaj huasi punguta faquishpa , chai ucumanda tucuicunapaj ñaupajman Pablotapash , Silastapash llujchingapaj munanajurca .
44017006	Chaipi na tarishpaca , Jasón shuti runata , huaquin crijcunatapash , pueblota mandajcunapaj ñaupajmanmi apanajurca . Chaipimi ninanda caparishpa , cashna ninajurca : — Cai runacunaca , tucui cai pachapi causajcunatamari umachishpa purinajun . Chaipajmi caimambash shamushca .
44017007	Paicunatami , cai Jasón shuti runaca mingachishpa charijushca . Tucuilla paicunami : ‘ Shuj jatun mandaj Jesusmi tian ’ ninajun . Shina nishpami , Cesar mandashcatapash na cazunajun — ninajurcami .
44017008	Chashna nijta uyanajushpami , chai pueblopi causajcunapash , mandajcunapash , ninanda caparinajurca .
44017009	Mandajcunaman culquita cujpimi , Jasón shuti runatapash , caishuj crijcunatapash cacharinajurca .
44017010	Chai jipallami crijcunaca , Pablotapash , Silastapash , Berea shuti puebloman uchalla cacharca . Chaiman chayashpaca , Judea llactamanda gentecuna tandanajuj huasimanmi yaicunajurca .
44017011	Chaipi causajcunaca , Tesalónica shuti pueblopi causajcunataca yali ashtahuan alicachi tucushcacunami carca . Chaimandami paicunaman villajpica , ninanda cushijushpa uyanajurca . Shina cashpami : “ ¿ Dios escribichishca Shimipipash , shinallatachu nijun ? ” nishpa , punllandi aliguta mascashpa leyinajurca .
44017012	Shina leyinajushpami , paicuna puramandaca ashtacacuna Jesusta crinajurca . Alicachi tucushca griega nishca huarmicunapash , tauca jaricunapashmi crinajurca .
44017013	Berea shuti pueblopipash , Taita Diospaj Shimita Pablo villajun nijtami Tesalónica pueblopi causanajuj Judea llactamanda gentecunaca uyarca . Paicunaca , chai pueblomambash rishpami , ashtaca gentecunapi caparinajurca .
44017014	Chaimandami chai crijcunaca , uchalla mama cucha ladoman Pablotaca , cumbacunahuan cachanajurca . Silashuan , Timoteohuanga , chai pueblopillatami quedarca .
44017015	Pablotaca , pushangapaj mingai tucushcacunaca , Atenas shuti pueblomanmi pushanajurca . Paicunatami Pabloca : “ Silastapash , Timoteotapash , ucha ñucapajman pushamuichi nijunmi nigripaichi ” nirca .
44017016	Atenas shuti pueblopimi Pabloca , Silasta , Timoteota shuyajurca . Chai pueblopi causajcunaca , yanga dioscunata ninanda yariajlla causajtami ricujurca . Shina ricushpami , paipaj shungupica ninanda llaquirishpa fiñarirca .
44017017	Chaimandami Pabloca , tandanajuj huasipica , Judea llactamanda gentecunahuan , Diosta yariashpa causajcunahuan , Pabloca chimbapura parlajurca . Jatun plazapi purijcunamambash , punllandimi yachachijurca .
44017018	Epicúreos nishca , estoicos nishca yachachij runacunapash , Pablohuanga chimbapura parlangapajmi tandanajurca . Jesusmanda ali villaitapash , huañushcacuna causarinatapashmi , Pabloca villajurca . Shina villajpimi , huaquingunaca : — Cai shimisapa runaca , ¿ imatata nirijunlla ? — ninajurca . Ashtahuan shujcunaca : — Ñucanchi na rijsishca dioscunamanda villajmi yarin — ninajurcami .
44017019	Pablota japishpami , Areópago nishca pushtuman pushashpa , cashna ninajurca : — Ñucanchi nara uyashcatami yachachijungui . Chaitaca , ¿ yachai ushanachu capanchi ?
44017020	Ñucanchi nara uyashca shimicunatami villaj shamushcangui . Can imata villajujtapash yachashumbacha nipanchimi — ninajurcami .
44017021	( Atenas shuti pueblopi tucui causajcunapash , caru llactamanda shamushpa causajcunapash , nara uyashca shimicunata uyanata , imatapash parlanatallami , ninanda munashpa causan carca ) .
44017022	Pabloca , Areópago nishca plaza chaupipi shayarishpami , cashna nijurca : — Atenas pueblopi causajcuna . Cangunataca , dioscunata alipaj yarijcuna cajtami , tucuipi ricujuni .
44017023	Ñuca cai pueblopi purijushpaca , cangunapaj dioscunata yarina huasicuna tiajtami ricurcani . Shuj altarpica : NA RIJSISHCA DIOSTA YARINAMI nishpa escribishca tiajujtami ricurcani . Chai Diostaca , na ricushpapash , ninanda alicachishpami causashcanguichi . Paimandami cangunaman villajuni .
44017024	Chai Diosllatami , cai pachatapash , cai pachapi tucui ima tiachumbash rurashca . Paica jahua pachata , cai pachata Mandaj cashpami , gentecuna yaringapaj rurashca huasicunapica , na tiajun .
44017025	Pai imata minishtijujpishna paita alicachishpa gentecuna imata maquihuan rurachumbash , na munanllu . Paica causaita , samaita , imata munashcatapash tucuicunamanmi caramujun .
44017026	Shujlla runamandami cai pachapica , maipipash shuj shuj gentecuna mirashpa causanajuchun Diosca rurashca . Paillatami , gentecuna causana huatacunatapash , paicuna maipi causanajuchumbash , ñaupallata churashca .
44017027	Ñucanchi causashpallata , Taita Diosta mascashpa , imashnallapash paita tuparichunmi munan . Ashtahuangarin paica , ñucanchimandaca na carupi canllu .
44017028	Paimandami causanchi , purinajunchi , imatapash ruranchi . Canguna puracunamanda ali yachajushca runacunapashmi , cashna nishca : ‘ Ñucanchica , Diospaj huahuacunami canchi ’ ninajushcami .
44017029	Taita Diospaj huahuacuna cashpaca , orota , culquita , rumita rurashcacunaca , Diosman rijchajpachami nishpaca , na yarinachu canchi . Chaicunaca , imatapash ruranata ali yachaj runacuna aliguta yarishpa rurashcallami .
44017030	Chashna na yachashca causanajujpipash yanga saquishpami , Taita Diosca na llaquichirca . Ashtahuangarin cunanga , maipi causajcunatapash tucuillatami ninanda llaquirishpa , paipajman tigrarichun mandajun .
44017031	Diosca , ñami shuj punllata agllashca . Chai punllapimi , cai pachapi causajcuna imata rurashcatapash ricuchishpa , imatapash cashcatapacha ruranga . Chashna ricuchingapajmi , tucuicuna yachachun pai agllashca runataca , huañushcacunapaj chaupimanda causachirca — nijurcami .
44017032	“ Huañushcacunapaj chaupimandami causachirca ” nijta uyashpaca , huaquingunaca ninanda asishpami ricurca . Shujcunaca : — Can chashna villajujtaca , cutimbajmi uyapashun — ninajurca .
44017033	Shina nijpimi Pabloca , paicunapaj chaupimandaca llujshishpa rirca .
44017034	Ashtahuangarin huaquingunaca Jesusta crishpami , Pablohuan tandanajurca . Paicuna purapica , Areópago nishca mandajpura tandanajuj , Dionisio shuti runapashmi carca . Dámaris shuti huarmipash , shujcunapashmi crirca .
44018001	Chashna tucushca jipa , Atenas shuti pueblomanda Pablo llujshishpaca , Corinto pueblomanmi rirca .
44018002	Chaipica , Judea llactamanda Aquila shuti runatami tuparirca . Paica Ponto shuti llactapimi huacharishca carca . Chai runaca , Priscila shuti paipaj huarmindi , Italia llactamanda chaira shamushcallami carca . Claudio shuti jatun mandaj , Judea llactapi causajcunata Roma pueblomanda tucuillata llujshichun mandajpimi , paicunaca chaiman shamushca carca . Paicunapajmanmi Pabloca rirca .
44018003	Pablopash , paicunapash carpata ruranata yachashpami , carpata rurashpa causajurca .
44018004	Pabloca , samana punllacunapimi , tandanajuna huasiman rijurca . Chaipimi , Judea llactamanda gentecunapash , griego nishca gentecunapash crichun , paicunahuan chimbapura parlajurca .
44018005	Macedonia llactamandaca Silaspash , Timoteopashmi , Pablopajman shamurca . Paicuna shamujpica : “ Jesusca , Quishpichij Cristomi ” nishpami , Judea llactamanda gentecunaman punllandi Diospaj Shimitaca , Pabloca villajurca .
44018006	Pablo villajujta paicuna na uyanayachishpami , nali shimicunata rimanajurca . Chashna rimanajujta ricuchingapajmi , pai jahualla churajushcata chafsirishpa Pabloca , cashna nirca : — Canguna juchayullata huañushpaca , na villarcachu nishpaca , ñucataca na juchachinachu canguichi . Ñuca villanataca , ña cangunaman villanimi . Cunanmandaca , na israelcunamanmi villangapaj rigrini — nircami .
44018007	Chai ucumanda llujshishpaca , Taita Diosta cazuj Justo shuti runapaj huasimanmi rirca . Tandanajuna huasi ladollapimi , paica causarca .
44018008	Chai tandanajuna huasipi mandaj Crispo shuti runaca , paipaj huasi ucu puracunandimi tucuilla , Apunchi Jesusta crirca . Corinto pueblopi causajcunapash , Pablo villajujpimi , ashtacacuna crishpa bautizarinajurca .
44018009	Muscuipishna tuta ricurishpami Apunchi Jesusca , Pablota cashna nirca : “ Na manllanachu cangui , na upalla canachu cangui . Ñucamandaca villajunallami cangui .
44018010	Ñuca canhuan cajpimi , na manllana cangui . Candaca , pipash na llaquichi ushangachu . Ashtacacunatami , cai pueblopi agllashcata charini ” nircami .
44018011	Paicunaman Diospaj Shimita yachachishpami , shuj huata sucta quillata Pabloca chaipi causajurca .
44018012	Galión shuti runami , Acaya shuti llactataca mandajurca . Chai punllacunapimi , Judea llactamanda gentecunaca shujllashnalla yarishpa jatarirca . Paicunaca , Pablota fiñashpami japishpa , mandajcunapaj ñaupajman apanajurca .
44018013	Chaiman apashpaca , cashnami ninajurca : — Cai runaca , Taita Diosta yarinami canguichi nijunmi . Shina nijushpapash , mandashca shimipi nijujtaca nalicachishpami , shujtara yachachijun — ninajurcami .
44018014	Pablo rimai callarijujpica , Galión shuti runaca Judea llactamanda gentecunataca cashnami nirca : — Judea llactapi causajcunalla . Cai runaca , imatapash jatun nalita rurashca cajpi , na cashpaca pitapash ninanda llaquichishca runa cajpica , ñucaman villajtaca , mandashcapi nijunshnallatami uyaiman .
44018015	Ashtahuangarin cai runaca , shuj shimicunamanda , shuj shuticunamanda cangunata mandashcapi nijunshna yachachishpami purijun . Chashna yachachishcamandaca , na imatapash ricunachu cani . Cangunallata ricuichilla — nircami .
44018016	Chashna nishpami , chai ucumandaca llujchishpa cacharca .
44018017	Shinamandami griego nishca tucui gentecunaca , paicuna tandanajuna huasipi mandaj Sóstenes shuti runata japishpa , chai tandanajushcacunapaj ñaupajpi macanajurca . Chaita Galión ricushpapash , na imata nircachu .
44018018	Corinto pueblopimi , Pabloca unai punllacunata quedarca . Chai jipami , crijcunata cayacaman nishpa , Siria llactaman ringapaj barcota japirca . Paitaca Priscila shuti huarmindi , Aquila shuti runandimi cumbashpa rirca . Diosman pactachishami nishcata ricuchingapajmi , nara rishpallata Pabloca , Cencrea shuti pueblopi ajchata rutuchirca .
44018019	Efeso puebloman chayashpaca Aquila shuti runatapash , Priscila shuti huarmitapash chaipi saquishpami , tandanajuna huasiman rishpa , Judea llactamanda gentecunahuan chimbapura rimanajurca .
44018020	Pablotaca , ashtahuan punllacunata shuyapai ninajujpipash , na shuyarcachu .
44018021	Pabloca , paicunata cayacaman nishpami , cashna nirca : “ Cunan cai chayamuj fiestapaca , Jerusalenman rinapachami cani . Taita Dios munajpica , cutin muyumushami ” nircami . Shina nishpaca , Efeso pueblomanda barcota japishpa rircallami .
44018022	Cesarea shuti puebloman chayashpaca , Jerusalenbi tandanajuj crijcunata ricungapajmi vichai rirca . Chai jipaca , Antioquía pueblomanmi urai rirca .
44018023	Chaipi huaquin punllacunata tiashca jipaca , Galacia shuti , Frigia shuti llactacunamanmi , callarimanda Pabloca purijurca . Chaipica , tucui crijcuna aliguta catinajuchunmi yachachijurca .
44018024	Alejandría pueblopi huacharishca Apolos shuti runaca , Judea llactamandami Efeso puebloman shamurca . Paica , alipacha villanata yachaj , Dios escribichishca Shimitapash alipacha yachajmi carca .
44018025	Apunchi Jesús imashna causachun munajtapash , yachajushcami carca . Apolosca , imamanda Juanga bautizaj cashcatallami yacharca . Shina cashpapash paica tucui shunguhuanmi , Apunchi Jesusmandaca aliguta villashpa , na quillanayachishpa yachachijurca .
44018026	Paica , tandanajuna huasipimi , na manllashpa villai callarirca . Shina villajujpimi Priscila shuti huarmihuan , Aquila shuti runahuan paitalla huasiman pushashpa , Taita Dios imashna causachun munajta ashtahuan aliguta Apolosman yachachinajurca .
44018027	Acaya shuti llactaman Apolos rinayachijpimi , Efesopi causaj yachajujcunaca , paita cushichingapaj ayudanajurca . Acaya shuti llactapi causaj crijcuna paita aliguta chasquichunmi , escribishca cartata cachanajurca . Apolos chaiman chayashpaca , Dios ninanda juyajpi crijcunapaj ali cachunmi yachachijurca . Paicunaca , Dios ninanda juyajpi crishcacunami carca .
44018028	Chaipi yachachishpaca , Dios escribichishca Shimicunata leyishpami : “ Jesusca , Quishpichij Cristomi ” nishpa , na manllashpa villajurca . Chashna villashpaca , Judea llactamanda gentecuna pandashcatapash , tucuicunapaj ñaupajpimi aligutapacha villajurca . Shina villajpimi , na imatapash ni ushanajurca .
44019001	Corinto pueblopi Apolos purijujpica , cashnami tucurca : Pabloca urcu ladocunata purijushpami , Efeso puebloman shamurca . Chaipi huaquin crijcunahuan tuparishpami ,
44019002	paicunataca cashna tapurca : — Canguna Jesusta crishpaca , Diospaj jucha illaj Espiritutaca , ¿ ñachu japircanguichi ? — nijpimi , paicunaca : — Diospaj jucha illaj Espíritu tian nijtaca , uyaitapash nara uyashcachu canchi — ninajurca .
44019003	Shina ninajujpimi : — ¿ Imamandata cangunataca bautizarca ? — nishpa tapurca . Shina tapujpimi : — Juan yachachijujta uyashpami , bautizai tucurcanchi — ninajurca .
44019004	Shina nijpimi Pabloca , paicunata cashna nirca : — Llaquirishpa Diospajman tigrarijpimi , Juanga bautizajurca . Shina bautizajushpaca : ‘ Ñucapaj jipa shamujtami , crina canguichi ’ nishpami , tucuicunaman yachachijurca . Chaica , Quishpichij Cristo Jesusmi — nircami .
44019005	Shina villajpi uyashpami paicunaca , Apunchi Jesuspaj shutipi bautizai tucunajurca .
44019006	Pablo paicunapaj uma jahuapi maquita churashpa Diosta mañajpimi , Diospaj jucha illaj Espirituca paicunapajman shamurca . Shinamandami , shuj shuj rimaicunapi rimashpa , Dios ima nishcataca villanajurca .
44019007	Tucui paicunaca , chunga ishcaishna runacunami carca .
44019008	Pabloca , tandanajuna huasiman yaicushpa purijushpami , quimsa quillacaman ninan ushaihuan villashpa purijurca . Chaiman shamujcunapash crichunmi , Taita Dios mandajujmanda chimbapura parlashpa , na manllashpa villajurca .
44019009	Ashtahuangarin huaquingunaca , shinlli shungu tucushpami , na cringapaj munanajurca . Shina cashpami ali Ñangutaca , ashtaca gentecunapaj ñaupajpi nalicachishpa rimanajurca . Paicunataca saquishpami , Pabloca crijcunatapash pushashpa , Tirano shuti runa yachachij huasiman rirca . Chaipimi , tucui punlla villajurca .
44019010	Pabloca , ishcai huatatami Asia llactapi causajurca . Chaipi Apunchi Jesusmanda villajujpimi , Judea llactamanda gentecunapash , griego nishca gentecunapash tucuicuna uyanajurca .
44019011	Taita Dios ushaita carajpimi Pabloca , pipash na rurai ushashcacunata imatapash juyailla rurashpa ricuchijurca .
44019012	Shinamandami Pablo churajushca pañocunata , churajunacunata huañujuj gentecunapi churangapaj apanajurca . Chaita churajpica , huañujuj gentecunaca ali tucujpi , ayacunapash llujshircallami .
44019013	Ashtahuangarin Judea llactamanda huaquin gentecunaca , ayacunata llujchijcunami canchi nishpami purinajurca . Paicunapash , Apunchi Jesuspaj shutipi rimashpami , nali ayacunata llujchingapaj munarca . Shina cashpami , ayacunataca : “ Pablo villajuj Jesuspaj shutipi llujshichi ” ninajurca .
44019014	Judea llactamanda curacunata mandaj Esceva shuti curapaj canchis churicunapash , ayacunata llujchijcunami carca .
44019015	Paicuna llujchingapaj munajpimi , chai nali ayaca cashna nishpa tigrachirca : “ Jesustaca rijsinimi . Pablo maijan cajtapash yachanimi . Ashtahuangarin cangunaca , ¿ pita canguichi ? ” nircami .
44019016	Shina nishpami , chai aya jundashca runa jatarishpaca , paicunatara japishpa chugrichingacaman ninanda macarca . Shina macajpimi , chai huasimandaca lluchulla pacajushpa calpanajurca .
44019017	Chashna tucushcataca , Efeso pueblopi causanajuj Judea llactamanda gentecunapash , griego nishca gentecunapash tucuicunami yacharca . Chaimandami tucuicuna manllarishpa , Apunchi Jesustaca juyaillagupachami cangui ninajurca .
44019018	Tauca crijcunami , punda imatalla nalita rurashpa causashcatapash , tucuicunapaj ñaupajpi villangapaj shamunajurca .
44019019	Shinallata taucacunami , yumbu tucungapaj yachajuna librocunata apamushpa , tucuicunapaj ñaupajpi rupachinajurca . Chaicunata cuentata rurajpica , picha chunga huaranga culqui valijtashnami rupachirca .
44019020	Chashnami , Apunchi Jesusmanda tucui ushaihuan villajujpi , ashtacacuna crishpa miranajurca .
44019021	Chai jipami Pabloca , Macedonia shuti , Acaya shuti llactacunata yalishca jipaca , Jerusalenman ringapaj munarca . Paica cashnatami yajurca : “ Ñuca chaipi cashca jipaca , Roma puebloman rinapachami cani ” yajurcami .
44019022	Chashna yarishpami , paita ayudaj puracunamanda Timoteota , Erastota agllashpa , ishcandita Macedoniaman ñaupachishpa cacharca . Pabloca , tauca punllacunatami , Asia llactapillata quedarca .
44019023	Chai punllacunapimi Efeso pueblopica , ali Ñanguta catinamanda Pablo villajujpi , ninanda fiñai callarirca .
44019024	Chaitaca , culquita imatapash alipacha ruranata yachaj , Demetrio shuti runami callarichirca . Paica , Diana shuti diosta yarina huasitashnallami , uchilla huasicunata culquimanda ruran carca . Chashnata rurashpaca , chaita ruranata yachajcunaca , ashtaca culquitami japinajurca .
44019025	Chaimandami , chaitallata ruranata yachaj runacunata tandachishpa , chai runaca cashna nijurca : “ Caita ruranata yachajcuna . Ñucanchica cashna rurashpami , ninanda charijyanchi . Chaitaca , cangunallata alimi yachanguichi .
44019026	Ashtahuangarin : ‘ Maquihuan rurashcalla dioscunaca , napacha dioscunachu ’ nishpami , chai Pabloca ashtacacunata pandachishpa purijun . Chaitaca , cangunallata ñami ricunguichi , ñami uyanguichi . Paica , na cai Efeso pueblopilla chashna nijunllu . Ashtahuangarin Asia llactapipash , ashamandallami na tucuilla llactapi chashna crichijun .
44019027	Shina crichijpica , na ñucanchi jatunatalla jarcashpa llaquichingachu . Ashtahuangarin ñucanchi jatun Diana shuti diospaj huasitapashmi yangapi churanga . Chai dios jatun cashcamanda , tucuilla Asia llactapipash , tucui cai pachapipash ninanda alicachishcatami tucui callarinajun ” nijurcami .
44019028	Shina nijta tucuicuna uyashpami , ninanda fiñarishpa : — ¡ Ñucanchi cai Efeso pueblopi causajcunapaj Dianaca , jatunmari ! — nishpami caparinajurca .
44019029	Chashna ninajujpimi , chai pueblopi causajcunaca ninanda musparishpa , Pablota cumbashpa Macedonia llactamanda shamushca Gayo shuti , Aristarco shuti runacunata japirca . Paicunataca , tucuicuna tandanajushpami , imatapash ricuna ucuman apanajurca .
44019030	Pablopash , chai gentecunapajman rishalla nijujpimi , crijcunaca na cacharirca .
44019031	Asia llactata huaquin mandajcunapash , Pablopaca ali rijsijmi carca . Paicunami : “ Imatapash ricuna chai ucuman ama yaicupaichu ” nishpa villagrichun cacharca .
44019032	Chaipi tandanajushca gentecunaca , ninanda musparishpami , maitapash shujta shujta rimashpa caparinajurca . Ashtahuangarin shujcunaca , imapaj tandanajushca cajtapash na yacharcachu .
44019033	Chai gentecunapaj chaupimandami , Judea llactamanda gentecunaca tucuicunaman villachun , Alejandrota t'angashpa cacharca . Paica , maquihuan ricuchishpami upallaichi nishpa , imashna cajta villangapaj munarca .
44019034	Ashtahuangarin Alejandrotaca , Judea llactamanda runa cajta yachashpami , tucuicuna shujllashnalla tucushpa , ishcai horascamanshna : — ¡ Cai Efeso pueblopi causajcunapaj Dianaca jatunmari ! — nishpa caparinajurca .
44019035	Chai pueblota mandajpajta escribij runaca , chai ashtaca gentecunata upalla caichi nishpami , cashna nijurca : “ Cai Efeso pueblopi causajcuna . Cai Efeso pueblopi jatun Diana diospaj huasitaca , ñucanchimi cuidashpa charinchi . Júpiter nishca luzeromanda urmamushca , paiman rijchaj rumitapash cuidanchimi . ¿ Chaitaca , maijan runata na yachashcayari ?
44019036	Chashna cajtaca , na chashnachu nitaca pipash na ushangachu . Chaimandami , imatapash na nishpa ricunalla canguichi . Narapash yachashpaca , na ñapash imatapash ruranallachu canguichi .
44019037	Canguna apamushca cai runacunaca , cangunapaj diostapash nali shimicunataca na ninajunllu . Paipaj huasimandapash , na imatapash apashcachu .
44019038	Demetrio shuti runatapash , paipajta rurajcunatapash fiñachijpica , mandaj puracuna tandanajushcaman villagrinatami charin . Chai mandajcunapaj ñaupajpimi , imatapash chimbapura juchachiri ushanguichi .
44019039	Canguna ashtahuan imatapash ninata charijpica , tucuicuna tandanajushpami , mandashcapi nijunshna yarinajushun .
44019040	Cunan cashna tucushcata , ñucanchita tapuchijpica , llaquichi tucunalla llaquimi cagrin . ‘ ¿ Imamandata cashna fiñanajui tiarca ? ’ nijpica , na imatapash tigrachi ushanachu canchi ” nijurcami .
44019041	Shina nishpami , chai tandanajushca gentecunataca cayacaman nishpa cacharca .
44020001	Chashna caparinajui chulunyashca jipami Pabloca , Jesusta catijcunata cayarca . Shina cayashpa , aliguta yarichishpa ugllarishca jipaca , cayacaman nishpa , Macedonia llactaman ringapaj llujshircallami .
44020002	Chai llactacunapica , tucui crijcunamanmi aliguta yarichishpa ninanda yachachijurca . Shina villashpandi rishpami , Grecia llactaman chayagrirca .
44020003	Quimsa quillata chaipi cashca jipaca , barcopimi Siria llactaman rigrinajujpi , Judea llactamanda gentecunaca , paita huañuchingapaj chapanajushca carca . Chaimandami , Macedonia llactamanllata yaligrisha yajurca .
44020004	Asia llactaman Pablo rijujpica , Berea shuti pueblomanda Sópater shuti runapash , Tesalónica pueblomanda Aristarco shuti , Segundo shuti runacunapash , Derbe shuti pueblomanda Gayo shuti runapash , Timoteopash , Asia llactamanda Tíquico shuti runapash , Trófimo shuti runapashmi cumbashpa rinajurca .
44020005	Paicunaca , Troas shuti pueblopi ñucanchita shuyangapajmi ñauparca .
44020006	Levadura illaj tandata micuna fiesta punllacunapica , Filipos pueblopimi carcanchi . Chai jipami , Troas puebloman barcopi , picha punllata rircanchi . Ñaupashca huauquicunahuan chaipi tuparishpami , canchis punllacaman quedarcanchi .
44020007	Tandata chaupishpa micungapajmi , domingo punllapica , Jesusta catijcunalla tandanajurcanchi . Cayapaj rina cashpami Pabloca , chaupi tutacaman yachachijurca .
44020008	Ñucanchi tandanajushca altibajo jahuapica , tauca michacunata japichishcami carca .
44020009	Chaipica , Eutico shuti huambrami ventanapi tiajurca . Pablo unai unaita villajujpimi , chai huambraguca puñui mishajpi puñujushpa , quimsa altibajomanda alpaman urmarca . Crijcuna ricungapaj uriajushpaca , huañushcatami japigrirca .
44020010	Pablopash uriajushpa , chai huambraguta japishpa ugllarishpami : — Na manllarinachu canguichi , causajllatami — nirca .
44020011	Pablo cutin tigrashpaca , Jesús huañushcata yarishpami , tandata chaupishpa carashpa micunajurca . Chai jipami , punllayangacaman villajushpa , Pabloca llujshishpa rirca .
44020012	Chai huambrataca , causajta huasiman pushashpami , tucuicuna ninanda cushijunajurca .
44020013	Ñucanchica , barcopi ñaupashpami , Asón shuti puebloman rircanchi . Chaipi tuparishun nishpami , Pabloca chaquilla rinayachishpa rirca .
44020014	Asón shuti pueblopi Pablo tuparishpami , ñucanchihuan barcopi tiarirca . Chaimandaca , Mitilene shuti pueblomanmi shamurcanchi .
44020015	Chaimanda barcopi llujshishpaca , cayandi punllami , Quío shuti llacta chimba puraman chayarcanchi . Chai cayandimi , barcocuna shayana Samos shuti llactaman chayarcanchi . Chaimanda llujshishpaca , Trogilio shuti pueblopi ashata quedashpami chai cayandica , Mileto shuti puebloman chayagrircanchi .
44020016	Asia llactapi tiaj Efeso puebloman na chayashpa rinatami , Pabloca yajurca . Pentecostés nishca fiesta punllapi , Jerusalenman ucha chayangapaj munashpami , Pabloca rijurca .
44020017	Pabloca , Mileto shuti pueblopi cashpami , Efeso pueblopi tandanajuj crijcunata mandaj rucucuna shamuchun , cayachun cacharca .
44020018	Paicuna chayamujpimi Pabloca , cashna nijurca : “ Asia llactaman ñuca chayamushca punllamandapacha , imashna cangunahuan causashcataca , alimi yachanguichi .
44020019	Judea llactamanda gentecuna ñucata huañuchingapaj pacalla chaparianajujpimi , llaquicunata apashpa ninanda huacashpa tiajushcani . Na jariyashpami , Apunchi Jesustaca servijushcani .
44020020	Canguna ashtahuan ali catichunmi , tucuicunapaj ñaupajpi , cangunapaj huasicunapipash , Diospaj Shimita villashpa yachachijushcani .
44020021	‘ Llaquirishpa Taita Diospajman tigrarichi . Ñucanchi Apunchi Jesucristotami , crina canguichi ’ nishpami , Judea llactamanda gentecunapash , na israelcunapash crichun villajushcani .
44020022	Ricuichi , Jerusalenbi ñuca ima tucunatapash na yachanichu . Ashtahuangarin ñuca shungupi nijujta cazushpallami , cunanga rigrijuni .
44020023	Maijan pueblopi cashpapash : ‘ Prezuna huasipi churajpi , ninandami llaquichi tucungui ’ nishpami , Diospaj jucha illaj Espirituca ñucaman villajuhuan . Chaitallami yachani .
44020024	Shina nijpipash na manllashpa , ñuca causaitapash na llaquinichu . ‘ Taita Dios ninanda juyashpami quishpichijun ’ nishpa villachunmi , Apunchi Jesusca ñucaman mingahuarca . Caitaca , ñuca huañuna punllacaman cushijushpa pactachinatami charini .
44020025	Ricuichi , cangunahuan cashpami , Taita Dios mandajujmandaca villajurcani . Shina cajpimi cunanga , cangunamandaca pipash na cutin ñucata ricunata yachani .
44020026	Chaimandami cunan punllapillata , cangunataca cashna nini : Maijambash chingaita chingagrishpaca , pipash na ñucataca juchachinachu cahuanguichi .
44020027	Taita Dios imata rurajujtapash na pacashpami , tucuita cangunaman villashcani .
44020028	Shina cajpimi , cangunallata aliguta yarishpa causana canguichi . Tandanajuj tucui crijcunataca , llamata michinshna cuidachunmi , Diospaj jucha illaj Espirituca , cangunata churashca . Paicunataca , aligutami ricuna canguichi . Apunchi Jesusca , paipaj yahuarhuanmi paita crijcunataca , paipajlla cachun quishpichirca .
44020029	Ñuca rijpica , llama chaupicunapi millai atuj yaicunshnami , canguna purapica yaicushpa , crijcunataca tucuchinajunga . Chaitaca yachanipachami .
44020030	Canguna puramandallatami , jatun nalita rimaj runacuna jataringa . Jesusta catijcuna paicunata catichunmi , chashna runacunaca jataringa .
44020031	Shina tucunata yarishpami , rijcharianshna causana canguichi . Caitapash yaringuichi : Ña quimsa huatatami , tutandi punllandi na saquishpa , shuj shujlla japishpa , huacashpa shinllita tacurishpa yachachijushcani .
44020032	Cunanga tucui crijcuna , cangunataca Taita Diosmanmi mingani . Paipaj ninan juyaimanda villajuj paipaj Shimimambashmi mingani . Chai Shimica , ushaita charishpami cangunataca , ashtahuan ali catinajuchun shinllichinga . Diosca , paipajlla causajcunahuan japigrichunmi , tucuillaman caranga .
44020033	Pipaj culquita , orota , churajunatapash na ninanda munashpa ricushcanichu .
44020034	Ashtahuangarin ñucapaj minishtirijpi , cumbashpa purijcuna minishtijpipash , ñuca maquihuanmi imagutapash rurajushcani . Chaitaca , cangunallata alimi yachanguichi .
44020035	Cashna imatapash rurashpa causashpami : ‘ Imagupash illajcunaman carana canguichi ’ nishpa yachachijurcani . ‘ Carajpi japijcunatapash yalimi carajcunaca , ninanda cushijun ’ nishpami , Apunchi Jesusca yachachishca . Chaitaca , yarinami canguichi ” nijurcami .
44020036	Shina tucuita nishca jipami , tucuicunahuan cungurishpa Pabloca , Diosta mañarca .
44020037	Chai jipami , tucuicuna ninanda huacashpa , Pablotaca ugllarishpa muchashpa , cayacaman ninajurca .
44020038	“ Ñucataca , cutinga na ricui ushanchu canguichi ” nishpa paicunaman villajpimi , llaqui llaqui tucunajurca . Shina cashpami Pablotaca , barcopi yalichingapaj cumbanajurca .
44021001	Chai crijcunata cayacaman nishca jipami , barcopi tiarishpa , Cos shuti llactaman rircanchi . Chai cayandi punllami , Rodas shuti llactaman rircanchi . Chaimandaca , Pátara shuti pueblomanmi yalircanchi .
44021002	Chaipica , Fenicia llactaman rijuj barcota japishpami , chai barcopi tiarishpa rircanchi .
44021003	Chipre shuti llactaca , lluqui ladoman cajpimi , Siria llactaman rircanchi . Imalla tiashcata uriajuchingapaj , Tiro shuti pueblopi barco shayarijpimi , ñucanchipash chaipi uriajurcanchi .
44021004	Chai pueblopi causanajuj , Jesusta catijcunahuan tuparishpami , canchis punllacaman chaipi quedarcanchi . Paicunaman Diospaj Espíritu yuyaita cujpimi , Pablotaca : “ Jerusalenman ama vichai ripaichu ” ninajurca .
44021005	Canchis punlla tucujpimi , tucui crijcuna huarmicunandi , huahuacunandi chai pueblomanda llujshina ladocaman cumbamurca . Chaipimi , mama cucha manñapi cungurishpa , Diosta mañarcanchi .
44021006	Chai jipaca , caishujhuan chaishujhuan ugllarishpa , cayacaman nishpami , cutin barcopi tiarircanchi . Paicunapash , huasiman tigrarcallami .
44021007	Tiro shuti pueblomanda barcopi rishpaca , Tolemaida shuti pueblomanmi chayarcanchi . Chaipi causaj crijcunata ricungapaj rishpami , paicunahuan shuj punllata chisharcanchi .
44021008	Chai cayandi punlla chaimanda rishpaca , Pablota cumbaj ñucanchindimi , Cesarea shuti puebloman chayarcanchi . Chaipica , ali villaita villaj Felipepaj huasipimi , mingarishpa quedarcanchi . Paica , crijcunata ayudachun canchis runacunata agllashca purami carca .
44021009	Felipeca , Dios ima nishcata villaj , chuscu ushicunatami charirca . Chai cuitsacunaca , jarihuan nara tacarishca cuitsacunami carca .
44021010	Ña tauca punllacunata ñucanchi chaipi cajpimi , Dios ima nishcata villaj Agabo shuti runaca , Judea llactamanda shamurca .
44021011	Paica , ñucanchita uyaj shamushpami , Pablopaj chumbita japishpa chaquindi , maquindi huatarishpa , cashna nirca : — Diospaj jucha illaj Espiritumi , cashna nihuan : ‘ Cai chumbita charij runataca , Judea llactapi tiaj Jerusalenbi causajcunami , cashna huatashpa , na israelcunapaj maquipi cushpa saquinga ’ nihuanmi — nircami .
44021012	Chashna nijpica , ñucanchipash , chaipi causanajuj crijcunapashmi : — Jerusalenman ama vichai ripaichu — nishpa , Pablotaca jarcarcanchi .
44021013	Shina nijpimi Pabloca , cashna nishpa tigrachirca : — ¿ Imashpata huacashpa , ñuca shungupi llaquichihuanguichi ? Huatai tucunatapash , na manllanichu . Ashtahuangarin Jerusalenbi huañuchijpipash , Apunchi Jesusta crishcamandaca huañushallami — nircami .
44021014	Shina nijpipash , na quedangapaj munajpica : — Apunchi Jesús munashcata pactachijuchun — nishpami saquircanchi .
44021015	Chai jipami , tucuiguta apashpa , Jerusalenman vichai rircanchi .
44021016	Cesarea shuti pueblomandaca , Jesusta catinajuj huaquingunami ñucanchita cumbashpa shamunajurca . Paicunahuanga , Chipre shuti llactamanda Nasón shuti unaita crij runapashmi shamujurca . Paipaj huasipi ñucanchi mingarichunmi pushamujurca .
44021017	Jerusalenman ñucanchi chayajpica , crijcunaca cushijushpami mingachirca .
44021018	Cayandi punllapaj Pablo ñucanchita pushajpimi , Jacobota ricungapaj rircanchi . Chaipica , crijcunata mandaj rucu puracunalla tandanajushcatami japigrircanchi .
44021019	Pabloca , paicunata alillachu capanguichi nircami . Shina nishpallami , na israelcunaman Diospaj Shimita pai villajujpi , Taita Dios imata rurashcatapash , callarishpa parlajurca .
44021020	Shina parlajpimi paicunaca , Taita Diostaca punchapambagumi cangui ninajurca . Pablotapash cashnami ninajurca : — Canllata ña yachanguimi , huauquigu . Judea llactapica , huaranga huarangacunami Jesustaca crishca . Shina cashpapash paicunaca , tucuicunami Moisés mandashca shimitapash pactachinapachami ninajun .
44021021	Ashtahuangarin na israelcunahuan causanajuj , Judea llactamanda gentecunaman , can imashna yachachijtaca , ñami paicunaman villashca : ‘ Jari huahuacunataca , circuncisión nishcata na ruranachu . Ñucanchi yachaita ruranacunatapash , na catinachu . Moisés mandashcata ama cazuchunmi , villashpa yachachishca ’ ninajushcami .
44021022	Shina cajpica , ¿ imatata rurashun ? Can shamushcata yachashpaca , chai ashtaca gentecunaca shamungapachami .
44021023	Cunanga , cashnata rurai ninchimi : Ñucanchi purapica chuscu runacunami , Diosman rurashapachami nishcata pactachinata charin .
44021024	Diospaj ñaupajpi mapa illaj cangapaca , paicunahuan rishpami , paicuna ajchata rutuchishpapash , culquita can cuna cangui . Shina rurajpica , can imatalla yachachishcata uyajcunapash , tucuicunami llullami yanajunga . Paipash Moisés mandashcataca , aliguta pactachijmari cashca ninajungami .
44021025	Ashtahuangarin na israelpura crijcunamanga , cashna nishpami ña escribircanchi : ‘ Yanga dioscunaman carashcata na micunachu . Animalpaj yahuartapash , sipishpa huañuchishca aichatapash na micunachu , napacha huainayanachu ’ nircanchimi — nishpami villarca .
44021026	Pabloca , chai chuscundi runacunata pushashpami , chai cayandi punllapaj mapa illaj tucushca jipaca , Diospaj huasiman yaicurca . Diosman imagutapash cungapaca , mapa illaj cana punllacuna pactamushcatami villangapaj yaicurca .
44021027	Ashtahuangarin chai canchis punllacuna ña tucurinalla cajpimi , Judea llactamanda Asia llactapi causaj tauca runacuna , Diospaj huasiman shamurca . Paicunaca , Pablo chai ucupi cajta ricushpami , chaipi ashtaca gentecuna fiñachun caparishpa , ñapash japinajurca .
44021028	Paicunaca , cashna nishpami caparinajurca : “ ¡ Israel runacuna , ayudaichi ! Cai runami , cai llactapi causaj gentecunatapash , Moisés mandashcatapash , Diospaj cai huasitapash nalicachishpa , tucuicunaman maipipash yachachishpa purijun . Ashtahuambash griego nishca runacunataca , Diospajlla cai ucumanmi , yanga huasimanshna pushamushca ” ninajurcami .
44021029	Efeso pueblomanda Trófimo shuti runatami , Jerusalenbi Pablohuan purijujta ricushca carca . Chaimandami chai runatapash , Diospaj huasi ucuman pushashcangami yanajurca .
44021030	Chai pueblopi causajcunaca , tucuilla jatarishpa caparishpami , Diospaj huasiman calpamurca . Paicuna Pablota japishpaca , canllaman aisashpa llujchishpami , pungucunatapash ucha vicharca .
44021031	Pablota huañuchingapaj munashpami , Jerusalenbi causajcunaca tucuilla jatarishpa caparinajurca . Chaitami , huaranga soldadocunata mandajman villarca .
44021032	Chai mandajmi , soldadocunata , patsaj soldadocunata mandajcunata pushashpa , chai gentecunapajman calpamurca . Ashtaca ashtaca soldadocunata , chai mandaj runa pushashpa shamujujta ricushpami , Pablota macanajushpapash saquirca .
44021033	Chai mandaj chayashpa , Pablota japichun mandashpaca , ishcai cadenahuan huatachunmi mandarca . Shina mandashpami : “ ¿ Pita chashna rurarca ? ” nishpa tapurca .
44021034	Chaipi ashtaca gentecunaca , shujta shujta maitapash villashpami , ninanda caparinajurca . Chashna ninanda caparinajujpimi , chai mandaj runaca , imamanda chashna caparinajujtapash na yacharca . Chaimandami : “ Canguna tiaj shinlli torreman apaichi ” nishpa , Pablotaca cacharca .
44021035	Gradascaman ña chayanajujpi , ninandapacha llaquichingapaj gentecunaca catinajujpimi Pablotaca , soldadocunaca huandushpa rinajurca .
44021036	Chai tucuilla gentecunaca : “ ¡ Huañuchishun ! ” nishpa caparishpa catimunajujpimi , chashna huandushpa rinajurca .
44021037	Shinlli torre ucuman Pablota apajujpimi , chai mandaj runataca : — ¿ Canman imagutapash ni ushapanichu ? — nishpa tapurca . Shina tapujpimi , chai mandaj runaca cashna nirca : — Cambash griego rimaita yachashcanguimi .
44021038	¿ Nachu can ñucanchita fiñashpa huañuchingapaj munaj , Egiptomanda runa cangui ? ¿ Nachu cainani punllacunaca , chuscu huaranga na cazuj runacunata , jichushca pambaman llujchircangui ? — nircami .
44021039	Shina nijpimi Pabloca , cashna nirca : — Cilicia shuti llactapi tiaj Tarso shuti jatun pueblomanda , Judea llactamanda yangalla runami cani . Cai tucui gentecunaman ñuca ashaguta rimachun , ¿ nacha saquihuanguiman ? — nircami .
44021040	Chai mandaj runaca rimailla nijpimi , gradaspi shayarishpa chaipi gentecunataca , Pabloca maquihuan ricuchishpa upallaichi nirca . Paicuna ña upalla quedajpimi , hebreo shimipi rimashpa cashna nirca :
44022001	— Huauquicuna , taitacuna uyahuaichi . Ñuca imatapash nalita na rurashcataca , cangunaman villasha nipanimi — nircami .
44022002	Hebreo shimipi rimajta uyashpami , ashtahuan upallayarca . Shina upallayajpimi Pabloca , cashna nijurca :
44022003	— Cilicia shuti llactapi tiaj Tarso shuti pueblopi huacharishca , Judea llactamanda runallatami cani . Ashtahuangarin cai Jerusalenbi viñajushpami , Gamaliel shuti runa aligutapacha yachachijpi yachajurcani . Chaimandami , ñucanchipaj ñaupa taitacunaman mandashca shimicunataca , tucui canguna cunambi pactachishpa causanajunshnallata , Taita Diospajlla causashpa pactachijun carcani .
44022004	Ali Ñanda catijcunataca , huañuchingacamanmi huarmicunata , jaricunatapash japishpa , prezuna huasiman apachun cachajurcani .
44022005	Ñuca chashna rurashcataca , curacunata mandajpash , mandaj rucucunapash , tucuillami yachan . Damasco shuti pueblopi causanajuj , ñucanchipura mandaj rucucunapajman richunga , paicunami cartacunata escribishpa cachahuarca . Chai pueblomandaca , cai Jerusalenbi llaquichi tucuchunmi , chai crijcunataca huatashpa apamungapaj rijurcani .
44022006	Ashtahuangarin chaupi punlla tucujujpimi , Damasco shuti , puebloman ña chayajujpi cashna tucurca : Jahua pachamandaca cungashcapimi , ñapash ñucapaj muyundiman punchapamba micha shitamurca .
44022007	Shina shitamujpi alpaman ñuca urmashpaca : ‘ Saulo , Saulo , ¿ imamandata catiriashpa llaquichihuangui ? ’ nijtami uyarcani .
44022008	Shina nijpica : ‘ ¿ Pita capangui , Taitalla ? ’ nircanimi . Shina nijpimi : ‘ Can llaquichijuj , Nazaret pueblomanda Jesusmi cani ’ nihuarca .
44022009	Ñucata cumbashpa rij runacunapash , punchapamba shitamujta ricushpami , ninanda manllarinajurca . Ashtahuangarin ñucaman imata nijtapash , na yacharcachu .
44022010	‘ ¿ Imatata rurapasha , Apunchi Jesús ? ’ nishpami tapurcani . Shina nijpica : ‘ Cunanda jatarishpa , Damasco puebloman rilla . Chaipimi , can imata rurachumbash villanga ’ nishpami , Apunchi Jesusca nihuarca .
44022011	Jahua pachamanda punchapamba shitamushpami ñausayachirca . Shina tucujpimi , ñucata cumbashpa rij runacunallata maquimanda aisashpa pushajpi , Damasco puebloman chayarcani .
44022012	Chaipica , Ananías shuti shuj runagumi causashca carca . Diosta yarij cashpami paica , Moisés mandashca shimita pactachijun carca . Shina cajpimi , Judea llactamanda Damasco pueblopi causajcunaca , tucuicuna ninanda alicachin carca .
44022013	Paimi , ñuca ladoman quimirishpa : ‘ Huauqui Saulo , cambaj ñavihuan cutin ricuilla ’ nihuarca . Shina nijpi cutin ricushpaca , paita ricurcanillami .
44022014	Paica , cashnami nihuarca : ‘ Ñucanchi ñaupa taitacunapaj Taita Diosmi , pai munashcata yachachun , canda agllashca . Shina cashpami , imatapash cashcatapacha Rurajtapash ricushcangui , pai rimashca shimitapash uyashcangui .
44022015	Canga imata ricushcata , uyashcatapash tucuicunaman maipipash villajmi tucungui .
44022016	Cunanga , ama ashtahuan shuyaichu , jatarishpa bautizari . Cambaj juchacunata maillachun , Apunchi Jesusta mañai ’ nihuarcami .
44022017	Cai Jerusalenman ñuca tigramushpaca , Diospaj huasipi mañajushpami , muscuipishna ricurcani .
44022018	Chaipimi , Apunchi Jesús ñucaman ricurishpa , cashna nihuarca : ‘ Ñucamanda can villajujta , caipi causajcunaca na uyangapaj munagrinllu . Chaimandami , Jerusalenmandaca ucha llujshishpa rilla nini ’ nihuarcami .
44022019	Shina nijpimi , cashna nircani : ‘ Apunchi Jesús , canda crijcunataca , tandanajuna huasicunapi astichishpami , prezuna huasiman apachin carcani . Ñuca chashna rurajushcataca , tucuicunami caipica yachan .
44022020	Canmanda villaj Esteban runaguta macashpa yahuarta jichajpipash , chaipimi carcani . Paitaca huañuchinapachami nircanimi . Shina nishpami , huañuchij runacunapaj churajunatapash , japishpa shayajurcani ’ nircanimi .
44022021	Ashtahuangarin Apunchi Jesusca , cashnami nihuarca : ‘ Rilla , ñucami candaca shuj llactacunapi causajcunaman villachun cachagrini ’ nihuarcami — nijurcami .
44022022	Cai shimicunata villangacamanmi Pablotaca , ali uyanajurca . Ashtahuangarin ñapash ninanda caparishpami : “ Cai runaca , na causanachu . Paitaca , cai pachamanda anchuchinami ” ninajurca .
44022023	Chashna ninanda caparishpami , paicuna churajushcatapash shitashpa , alpatapash jahuaman shitanajurca .
44022024	Huaranga soldadocunata mandajca , imamanda chashna Pablota fiñashpa caparinajujta yachangapajmi munarca . Shina yachangapaj munashpami : — Shinlli torre ucuman pushaichi . Chaipi astishpa tapuchigrichi — nishpa mandarca .
44022025	Pabloca , ña paita astingapaj huascacunahuan huatanajujpimi , patsaj soldadocunata mandajtaca cashna nirca : — Roma llacta purallata shuj runataca , pipash na llaquichi tucunapachami nishcachu . Shina cajpipash , ¿ astinallachu canga ? — nircami .
44022026	Chai mandajta cashna nijpica , huaranga soldadocunata mandajmanmi , cashna nishpa villagrirca : — Chai runaca , Roma llacta purami cashca . Ama imatapash ruranguichu — nircami .
44022027	Shina villajpimi , chai mandaj runa shamushpa Pablotaca : — ¿ Canga , Roma llactamandachu cangui ? — nijpi , Pabloca : — Ari , chaimandami cani — nirca .
44022028	Shina nijpimi chai mandaj runaca , cashna nishpa tigrachirca : — Roma llactapura tucungapaca , ñucaca ashtaca culquitami curcani — nircami . Shina nijpimi , Pabloca : — Ashtahuangarin ñucaca , chaipi huacharishcami cani — nirca .
44022029	Shina nijpica , Pablota macachun churashca soldadocunaca anchurircallami . Pablotaca , Roma llactapura cashcata , huaranga soldadocunata mandajpash yachashpami manllarirca .
44022030	Chai mandaj runaca , Judea llactapi causajcuna imamanda Pablota huañuchipacha nishcata yachangapaj munashpami cayandi punllapica , Pablota cadenacunahuan huatashcamanda cacharichirca . Shinallata curacunata mandaj curacunatapash , mandaj puralla tandanajujcunatapash , tucuilla tandanajuchunmi mandarca . Pablotaca , chai mandajcunapaj ñaupajpimi tapuchingapaj pushamurca .
44023001	Chai mandajpura tandanajushcata ricushpami , Pabloca cashna nirca : — Huauquicuna , cunan punllacamanmi Taita Diospaj ñaupajpica , ali yuyaihuambacha ali cazushpa causajuni — nircami .
44023002	Shina nijpimi curacunata mandaj Ananías shuti runaca , Pablota shimipi huactaichi nishpa , paipaj ladopi shayajcunataca mandarca .
44023003	Shina nijpimi Pabloca , cashna nirca : — ¿ Canga , mandashca shimipi nijunshnachu ñucata tapuchingapaj tiajungui ? ¿ Canga , mandashca shimita na cazushpachu , ñucata huactachun mandangui ? Pirca jahualla yurajyachishca runalla . Shinamandami , Taita Diosca candapash huactanga — nircami .
44023004	Shina nijpimi , chaipi tiajcunaca : — ¿ Taita Dios churashca mandaj curatachu chashna nalicachishpa rimangui ? — ninajurca .
44023005	Shina nijpimi Pabloca , cashna nirca : — Huauquicunalla , paica curacunata mandaj cajtaca , na yachapashcanichu . Dios escribichishca Shimipica : ‘ Cambaj llactapi mandajtaca , ama nalicachinguichu ’ nijunmi — nircami .
44023006	Pablo chashna nijushpaca , chai tandanajushca puracunapi , huaquingunaca saduceocuna , huaquingunaca fariseocuna tianajujtami ricurca . Shina ricushpami , tucuicunata shinlli rimashpa cashna nirca : — Huauquicunalla , ñucaca fariseo runapaj churi cashpami , ñucapash fariseo cani . Huañushcacuna causarinata cushijushpa shuyajushcamandami , cashna tapuchi tucujuni — nircami .
44023007	Shina nijpimi fariseocunahuan , saduceocunahuan paicunapura ninanda fiñanajurca . Shina fiñanajushpami , chaipi tandanajushca tiajcunaca chaupirirca .
44023008	Saduceocunaca , huañushcacuna causarinata , angelcuna tiajta , espiritucuna tiajtapash na crinllu . Ashtahuangarin fariseocunaca , chai tucui tiajtami crin .
44023009	Paicuna purami , ashtahuan ninanda caparirca . Shina cashpami , mandashca shimita yachachij fariseo puramanda huaquinguna fiñarishpa jatarishpaca , cashna ninajurca : — Cai runa ima nalita rurashcapash , na ricurinllu . Ashtahuangarin shuj espíritu cashpa , na cashpaca shuj ángel cashpapash , paiman rimashca cajpica , Taita Diostaca na fiñachinachu canchi — ninajurcami .
44023010	Paicunapura ninanda fiñanajujpimi , huaranga soldadocunata mandaj runaca , Pablota ñutushpa huañuchinataca manllarca . Shina manllashpami , soldadocunataca : “ Paicunapaj chaupimanda Pablota llujchishpa , canguna tianajuj shinlli torreman apaichi ” nishpa mandarca .
44023011	Chai tutallatami Apunchi Jesusca , Pabloman ricurishpa cashna nirca : “ Pablo , ama manllaichu . Imashnami Jerusalenbi ñucamanda villajurcangui , chashnallata Roma pueblopipash villagrinapachami cangui ” nircami .
44023012	Chai tutamandami , Judea llactapi causanajuj huaquin runacunaca , shujllashnalla yarishpa cashnata rurashunchi ninajurca : “ Cunanga , Pablota huañuchingacaman na micushpa , na ufiashpami shuyana canchi . Chaita na pactachishpaca , ima llaquipash japishpami ali canman ” nishpami juramentunajurca .
44023013	Chashna huañuchingapaj munashpa juramentushca runacunaca , chuscu chunga yalishnami carca .
44023014	Paicunaca , curacunata mandajcunapajman , mandaj rucucunapajman rishpami cashna ninajurca : — Ñucanchica , chaita na pactachijpica , ima llaquipash japishpami ali canman nishpami , cashna juramenturcanchi : ‘ Pablota huañuchingacaman , imatapash na micunachu canchi ’ nircanchimi .
44023015	Cunanga , cashna rurashunchi : Mandaj puralla cangunapura tandanajushpa , huaranga soldadocunata mandajtaca : ‘ Pablota ashtahuan ali tapuchingapaj , cayapaca apamupai ’ nij tucupaichi . Ñucanchica , chaupi ñambimi huañuchingapaj chapanajushun — ninajurcami .
44023016	Chashna pacalla chapashpa huañuchingapaj yarishcataca , Pablopaj panipaj churimi uyarca . Paimi , soldadocuna tiaj shinlli torreman yaicushpa , Pabloman villarca .
44023017	Shina villajpimi , patsaj soldadocunata mandaj puramanda shuj runata Pablo cayashpa , cashna nirca : — Cai huambragutaca , huaranga soldadocunata mandajpajman pushapai . Paimi , shuj villanata charipan — nircami .
44023018	Shina nijpimi , huaranga soldadocunata mandajpajman chai huambrata pushashpaca cashna nirca : — Prezu tiajuj Pablomi ñucata cayashpa , cai huambrataca cambajman pushapai nihuan . Canman imatachari villanata charin ninmi — nircami .
44023019	Shina nijpimi mandaj runaca , chai huambrata maquimanda ashaguta pushashpa : — ¿ Imatata villagrihuangui ? — nishpa tapurca .
44023020	Shina tapujpimi chai huambraguca , cashna nirca : — Mandaj puralla tandanajushpa , Judea llactapi causajcunaca , Pablota ashtahuan ali tapuchishun nij tucushpallami : ‘ Paicunapajman caya punlla pushamupai ’ nishpa , canda mingangapaj parlarinajun .
44023021	Ashtahuangarin chashna nishpa shamujpipash , ama umai tucupanguichu . Runacunaca , chuscu chunga yalimi huañuchingapaj chapagrinajun . Paicunaca , cashna nishpami juramentushca : ‘ Pablota huañuchingacaman na micushpa , na ufiashpa shuyanami canchi . Chaita na pactachijpica , ima llaquipash japishpami ali canman ’ ninajunmi . Cunanga , can imata nijtallami shuyashpa chapagrin — nircami .
44023022	Chai mandajman chashna villajpimi : — Ñucaman cashna villashcataca , pacta pimambash villanguiman — nishpa , chai huambrataca tigrachirca .
44023023	Patsaj soldadocunata ishcai mandajcunata cayashpami , huaranga soldadocunata mandaj runaca cashna nirca : “ Cunan tutayashcapi , Cesarea shuti puebloman richunga , chaquilla rij ishcai patsaj soldadocunata tandachinguichi . Shinallata caballopi tiarij canchis chunga soldadocunatapash , lanzata charij ishcai patsaj soldadocunatapash tandachinguichi .
44023024	Pablo tiarichumbash , caballocunata alichishpa cunguichi . Paitaca , mandaj Félix shuti runapajman llaquipash illajta chayachinguichi ” nircami .
44023025	Félix shuti runaman cuchunmi shuj cartatapash , cashna nishpa escribirca :
44023026	“ Claudio Lisias ñucami , ninanda alicachi tucushca mandaj Félix quiquindaca , alillachu causajupangui nishpa cachamupani .
44023027	Cai runataca huañuchingapajmi , Judea llactapi causajcunaca japishpa charishca carca . Paitaca , Roma llactapura cajta yachashpami , soldadocunahuan rishpa cacharichircani .
44023028	Imamanda chashna juchachinajujta yachangapaj munashpami , mandaj puralla tandanajushcapaj ñaupajman pusharcani .
44023029	Chaipimi , mandashca shimicunata na pactachinllu nishpalla juchachinajurca . Ñucapica , paica huañuchi tucungapaca , ima nalitapash na rurashcachu carca . Prezuna huasipipash , na churanashnami carca .
44023030	Ashtahuangarin : ‘ Judea llactapi causajcunamari , cai runataca huañuchingapaj pacalla chapanajun ’ nishpami villahuarca . Chaimandami , cambajman ucha cachamuni . Paita huañuchingapaj munajcunataca , cambaj ñaupajpi imatapash nigrichi nircanimi . Caicunata nishpallami , cayacaman ” nishpa escribirca .
44023031	Chai soldadocunaca , paicunata mandashcashnallatami Pablotaca , chai tutallata pushashpa , Antípatris shuti pueblocaman rirca .
44023032	Chai cayandi punllami , chaquilla rij soldadocuna , caballopi rij soldadocuna , Pablota pushashpa richun saquishpa , shinlli torreman tigramurca .
44023033	Chai cayandi punlla Cesarea shuti puebloman chayashpaca , mandajman cartatara punda cushpami , Pablotapash cushpa paipaj ñaupajpi saquirca .
44023034	Cartata chai mandaj leyishpaca : — ¿ Maimandata cangui ? — nishpami , Pablotaca tapurca . Shina tapujpimi : — Cilicia shuti llactamandami capani — nirca .
44023035	Shina nijpica : — Canda juchachijcuna shamujpimi , can imata nijtapash uyasha — nirca . Shina nishpaca , Herodes rurashca jatun huasipi Pablota churashpami , soldadocuna cuidachun cacharca .
44024001	Picha punlla jipaca , curacunata mandaj Ananías shuti curami , huaquin mandaj rucucunahuan , urai rirca . Shinallata mandashcata yachaj , Tértulo shuti runatapashmi paicunamanda rimachun , Cesarea shuti puebloman pushashpa rirca . Paicunaca , Félix shuti mandajpaj ñaupajpi , Pablota juchachishpa villangapajmi rirca .
44024002	Pablota cayachimujpimi , Tértulo shuti runaca paita juchachishpa , chai mandajman cashna nishpa villajurca : — Imatapash canga , aliguta yarishpa rurajushpami , cai llactataca aligutapacha mandajungui . Shina mandajpimi , casilla aliguta causashpa , ninanda cushijunchi .
44024003	Ninanda alicachi tucushca Félix , quiquindaca ima horapash maipipash ninanda cushijushpami chasquinajunchi .
44024004	Cunanga , ama ashtahuan fiñachingapaj , tucuipaj ali cachun ruranata yachanshnallata , ashaguta uyapai .
44024005	Cai runataca , huañuchij ung : ui cajta , Judea llacta puracunata fiñanajuchi callarishpa , tucui cai pachapi pandachishpa purijtami ricushcanchi . Shinallata Nazaret pueblomanda runa yachachishcata catijcunatapash , cai runaca mandajmi cashca .
44024006	Shina cashpami Diospaj huasimambash , yanga huasimanshna yaicujushca . Chaimandami cai runataca , ñucanchita mandashcapi nijunshna , tapuchingapaj japircanchi .
44024007	Ashtahuangarin huaranga soldadocunata mandaj Lisias shuti runa shamushpaca , ñucanchica na cacharingapaj munajpipash , quichushpami aparca .
44024008	Shina apashpami , cai runata juchachijcunataca quiquimbajman cachamushca . Imamanda ñucanchi paita juchachinajujtapash , quiquinllata tapuchishpa tucuita yachapanguillami — nijurcami .
44024009	Chaipi shayanajuj , Judea llacta runacunapashmi : — Cai tucui villashcacunaca chashnapachami — ninajurca .
44024010	Shina nijpimi chai mandaj runaca , Pablo imatapash rimachun nishpa , maquihuan ricuchirca . Shina ricuchijpimi Pabloca , cashna nijurca : — Ña tauca huatacunata , cai llactapaj juez cajtami yachapani . Shina cajpimi , ñuca imatapash nalita na rurashcataca , cushijuihuan villapasha nipani .
44024011	Paicunatapash tapupailla . Diosta ninanda alicachingapaj Jerusalenman ñuca vichai rishcapash , chaira chunga ishcai punllallami tucujun .
44024012	Chaipica , pihuan fiñanajujtapash na ricuhuarcachu . Diospaj huasipi , ñucanchi tandanajuj huasicunapi , chai pueblopipash ashtaca gentecuna jatarichun ima nalita ñuca rurajujtapash , na japihuarcachu .
44024013	Caipi ñucata juchachishpa shayanajujcunaca , chashnapachami carca nishpa , canman villaitaca napacha ushanllu .
44024014	Ashtahuangarin cashnatami quiquinman villapani . Ali Ñandarami , llullata yachachishcamari ninajun . Chai Ñanguta catijunshnallatami , ñaupa ñuca taitacunapaj Taita Diosta servijuni . Mandashca shimipi nijujtapash , Dios ima nishcata villajcuna escribishca shimitapash , tucuitami crini .
44024015	Imatapash cashcatapacha rurajcuna , imatapash cashcatapacha na rurajcuna huañushcatapash Taita Dios causachinatami cushijushpa shuyajuni . Paicunapash , chashnallata crishpami shuyanajun .
44024016	Shina cashpami , Diospaj ñaupajpi , gentecunapaj ñaupajpipash , ama fiñachingapaj , aliguta causanatalla yarijuni .
44024017	Ashtahuangarin tauca huatacuna yalishca jipami , carashca culquita ñuca llactapi causajcunaman saquingapaj shamurcani . Shinallata Diosman imagutapash carangapajmi shamurcani .
44024018	Diospaj ñaupajpi mapa illaj cangapaj armashca jipami , Diospaj huasi ucupi purijurcani . Chaipi cajtami , Asia llactapi causanajuj huaquin Judea llactamandacuna ñucataca japij shamurca . Chaipica , ashtaca gentecunahuan tandanajushcatapash , ninanda caparinajujtapash na japihuarcachu .
44024019	Ñucata imata juchachina tiajpipash , paicunami cambaj ñaupajman shamunman carca .
44024020	Ñucataca , mandaj puralla tandanajushpami tapuchihuarca . Ñuca ima nalita rurashcata tarishca cashpaca , paicunallata canman villachunlla .
44024021	Paicuna purapi cashpami , shinllita caparishpa , cashna nishpa rimarcani : ‘ Huañushcacunata causarinata villashcamandami , cunanga cangunapaj ñaupajpi tapuchi tucujuni ’ nishpami rimarcani — nijurcami .
44024022	Félix runaca , Pablo chashna villajpi uyashca jipami , crijcuna imashna causanajushcata ali yachashpa , cashna nirca : — Huaranga soldadocunata Lisias shuti mandaj shamujpimi , canguna cashna ninajujtaca , aligutapacha yachasha — nishpa saquichirca .
44024023	Patsaj soldadocunata mandajtaca , cashnami nirca : “ Pablotaca cuidajushpapash , asha asha cacharingui . Paita ali rijsijcuna imagutapash carashpa ricungapaj shamujpica , ama mitsashpa saquinguilla ” nishpami mandarca .
44024024	Huaquin punllacuna jipami , Judea llactamanda Drusila shuti paipaj huarmindi Félix runaca , prezuna huasiman shamurca . Paica , Pablota cayachunmi cacharca . Pablo shamushpaca , Jesucristota imashna crinata villajpimi , aliguta uyarca .
44024025	Pablo villajushpaca , cashnami nirca : — Taita Dios munashcashna imatapash cashcatapacha rurashpami causana , nali munaicunatapash mishanami . Shinallata imata rurashcatapash tucuicunamanmi , Taita Diosca shamui punllapi ricuchinga — nircami . Shina villajpimi Félix runaca , ninanda manllarishpa : — Cunanga ripailla . Cutin uyangapaj munashpaca , cayapashallami — nirca .
44024026	Cacharichun Pabloca culquita cunga yashpami Félix runaca , cutin cutin parlangapaj Pablotaca cayajurcalla .
44024027	Ña ishcai huata jipami Félix runapaj randica , Porcio Festo shuti runa mandai callarirca . Ashtahuangarin Félix runaca , Judea llacta runacunapaj ñaupajpi ali ricuringapajmi , Pablotaca prezullata saquirca .
44025001	Chai llactata mandangapaj Festo shuti runa yaicushpaca , quimsa punlla jipami , Cesarea shuti pueblomanda Jerusalenman vichai rirca .
44025002	Chaiman chayajpimi Pablota juchachingapaca , curacunata mandajcunapash , Judea llactata mandajcunapash , Festo shuti runapajman rirca .
44025003	Paitami cashna ninajurca : — Pablotaca , ñucanchi mañashcaguta uyashpa , Jerusalenman cachamupai — ninajurcami . Paita cachamujpica , chaupi ñambi chapashpa huañuchingapajmi , paicunapura parlarishpa , chashna mañanajurca .
44025004	Ashtahuangarin Festoca , cashna nishpami tigrachirca : — Pabloca , Cesarea pueblopimi vichariajun . Ñucapash , chaiman ñami rigrijuni .
44025005	Canguna purapi maijambash ri ushashpaca , ñucahuan Cesarea puebloman jacuchilla . Pai huañuchishcashna nalita rurashca cajpica , chaipimi juchachi ushanguichi — nircami .
44025006	Festo shuti runaca , Jerusalenbi pusaj punllata , na cashpaca chunga punllata paicunahuan cashpami , Cesarea puebloman tigrarca . Cayandi punllami paica mandangapaj , jatun tiarinapi tiarishpa , Pablota apamuchun cacharca .
44025007	Pablota chaiman apamujpica , Jerusalenmanda shamushca Judea llacta runacunaca , chaupipi churashpami shayarirca . Paicunaca , Pablotaca ashtaca nalicunata rurashca nishpami juchachishpa villanajurca . Shina ninajushpapash , chashnapacha cajtaca na ricuchi usharcachu .
44025008	Cacharihuachun yashpami Pabloca , cashna nirca : — Judea llacta runacunata mandashca shimipi nijushcatapash , na fiñashcanichu . Diospaj huasitapash , na yangapi churashpa juchata rurashcanichu . Cesartapash nalicachishpaca , na rimashcanichu — nircami .
44025009	Ashtahuangarin Festo shuti runaca , Judea llacta runacuna alicachihuachun yashpami Pablotaca , cashna nishpa tapurca : — Canda cashna ninajujtaca , Jerusalenbimi imatalla rurashcatapash ali tapuchingapaj munani . ¿ Chaiman ringapaj munanguichu ? — nircami .
44025010	Shina nijpimi Pabloca , cashna nirca : — César churashca tapuchijpaj ñaupajpimi cani . Judea llacta runacunata imatapash nalita ñuca na rurashcataca , canllata alimi yachahuangui .
44025011	Ima nalitapash , huañuchi tucuna ima llaquitapash rurashca cashpaca , huañuchi tucuimanllami . Ashtahuangarin paicuna juchachishcashna , imamanda ñucata llaquichina na tiajpica , pipash ñucataca na paicunapajman cachangallachu . Ñucataca , César tapuchihuachun ninimi — nircami .
44025012	Shina nijpimi Festo shuti runaca , paiman yuyaita cuj runacunahuan parlarca . Chai jipami Pablotaca , cashna nirca : — Canga : ‘ César ñucata tapuchihuachun ’ ninguimi . Cunanga , Cesarpajmanmi rina cangui — nircami .
44025013	Huaquin punllacuna yalishca jipami , Agripa shuti jatun mandajca , Berenice shuti huarmindi , Cesarea shuti pueblopi Festo shuti runata ricungapaj shamurca .
44025014	Ña tauca punllacunata , paicunaca chaipi cajpimi Festo shuti runaca , chai jatun mandajman Pablo imashna cajta parlashpa , cashna nijurca : — Félix shuti runa llujshishpaca , shuj runatami prezushcalla tiachun caipi saquishca .
44025015	Chaimanda parlangapaj Jerusalenman ñuca rijpica , curacunata mandaj curacunandi , Judea llacta runacunata mandaj rucucunandimi , ñucapajman shamurca . Paicunaca , cai runata ninanda llaquichipai ninajurcami .
44025016	Shina ninajujpimi , paicunaman cashna nishpa tigrachircani : ‘ Juchachi tucuj runaca , juchachijcunapaj ñaupajpica ima nalitapash na rurarcanichu ninata charinrami . Na chashna chimbapurashpa rimajpica , Roma llactamanda mandajcunaca , na huañuchi ushanachu canchi ’ nircanimi .
44025017	Shina nijpimi , paicunaca tandanajushpa , caiman catimurca . Paicuna shamujpica , ñuca mandangapaj tiarinapi , cayandi punllallata tiarishpami , chai runata uchalla apamuchun cacharcani .
44025018	Paitaca , nali runapachami canga yarcanimi . Ashtahuangarin paita juchachijcunaca , ima nalita rurashcatapash paipaj ñaupajpica na ricuchircachu .
44025019	Paicunaca , pai imata crishcatallami fiñashpa rimanajurca . Shinallata : ‘ Jesús shuti runa huañushpapash , causajunmi ’ nishpami , Pabloca shinllitapacha villajurca . Chaitallami juchachinajurca .
44025020	Chashna ninajujpi ñuca na yachai ushashpami , Pablotaca cashna nircani : ‘ Can imatalla rurashcata ricuchun , Jerusalenman ¿ nachu ringapaj munanguiman ? ’ nishpami tapurcani .
44025021	Shina nijpica : ‘ Augusto César tapuchihuachun ’ nircami . Shina nijpimi , chai jatun mandajpajman paita cachangacaman , prezu tiajuchunlla nircani — nijurcami .
44025022	Shina villajpimi Agripa runaca , Festo shuti runata cashna nirca : — Ñucapash chai runa villajtaca uyangapajmi munaiman — nijpimi , Festo runaca : — Caya uyanguillami — nirca .
44025023	Chai cayandimi Agripa shuti runaca , Berenice shuti huarmindi juyailla churajunata churajurca . Paicunaca , huaranga soldadocunata mandajcunandi , chai pueblopi mandajcunandimi , Festo shuti runa tapuchina ucuman shamurca . Paicuna chayajpimi Festo shuti runaca , Pablota pushamuchun cacharca .
44025024	Pablo chayamujpimi Festo shuti runaca , cashna nijurca : — Agripa shuti jatun mandajpash , caiman shamushpa ñucanchihuan tandanajushca tucuicunapash , uyahuaichi . Caipi shayajuj cai runataca Jerusalenbipash , cai pueblopi causanajuj , Judea llacta ashtaca runacunapash , tucuillami cai runaca na causanachu nishpa caparinajun .
44025025	Ashtahuangarin nalita rurashcamanda huañuchi tucunapacha cajtaca , paipica na tarinichu . Paillata : ‘ Augusto tapuchihuachun ’ nijpimi paitaca , chaiman cachanata yarircani .
44025026	Imapash nalitapacha rurashcataca , paipica na tarinichu . Shina cajpimi , ñucata mandajpajman cachangapaj imata nishpa escribitapash na ushani . Agripa shuti jatun mandajlla . Chaimandami paitaca , tucui caipi tiajcunapaj ñaupajman , ashtahuanga quiquimbaj ñaupajman pushamuchun cacharcani . Can paita imashna cashcata tapuchishpaca , imatallapash escribi ushapashami .
44025027	Shuj prezuta cachangapaca , imamanda juchachi tucushcatapash , escribishcahuanmi cachani . Na escribishpa cachashpaca , imatapash na yachashcashnami ricugrini yanimi — nijurcami .
44026001	Chai jipami Agripa shuti mandajca , Pablotaca : — Ñucami , candaca villailla nini — nirca . Shina nijpimi , cacharihuachun yashpa Pabloca , maquita chutashpa , cashna villai callarirca :
44026002	— Judea llacta runacuna imatapash nishpa juchachishcatami cunanga , cacharihuachun yashpa Agripa shuti quiquin jatun mandajman cushijushpa villagrini .
44026003	Ashtahuambachaca , Judea llacta runacuna imata rurashpa causajtapash , imata ninajushcatapash , canllata tucuita alimi yachapangui . Chaimandami ama ñapash fiñarishpa , ñuca villajujta uyapai nipani .
44026004	Huambra cashcamandapacha , ñuca llactapi , Jerusalenbi ñuca imashna causashcataca , Judea llactapi causajcunapash , tucuillami alipacha yachahuan .
44026005	Callarimandapachami fariseopura carcani . Shina cashpami , ñucanchi imata crishcatapash , aligutapacha tucuita pactachini . Canshna cajtaca , paicunallata alimi yachahuan . Caicunata villangapaj munashpaca , villachunlla .
44026006	‘ Huañushcacunataca causachishapachami ’ nishpami , ñucanchipaj ñaupa taitacunaman , Taita Diosca nijushca . Shina nishcata pactachinatami , cushijushpa shuyajuni . Chaimandami , imatalla rurashcata ricuchingapaj cayai tucushcani .
44026007	Diosca , causachishapacha nishcataca pactachinga nishpami , ñucanchi chunga ishcai aillu puracuna shuyanajunchi . Shina cashpami , paicunapash tutandi , punllandi Taita Diosta servinajun . Ñucapash , chaitami cushijushpa shuyajuni . Jatun mandaj Agripa . Judea llacta runacunaca , chaimandallami cashna juchachihuan .
44026008	¡ Imata ! ¿ Taita Dios huañushcacunata causachinataca , canguna purapica nachu cringuichi ?
44026009	Nazaret pueblomanda Jesusta crijcunataca , ima nalicunatapash rurashpami llaquichina cani yarcanimi .
44026010	Shinami Jerusalenbipash llaquichircani . Chashna llaquichingapaca , curacunata mandajcunatami , ushaita mañarcani . Paicuna cujpimi , Diospajlla causajcunataca , ashtacacunatapacha prezuna huasiman apachun mandan carcani . Shinallata huañuchinajujpipash , alitami ruranguichi nijunmi carcani .
44026011	Paicuna crishcata saquishami nichunmi , tandanajuj huasicunapica , maipi cashpapash ninanda llaquichijurcani . Paicunahuanga , ninandapacha fiñarishca cashpami , caru llactacunamambash rishpa , chai pueblocunapipash catiriashpa llaquichishpa purijurcani .
44026012	Chashna llaquichingapaj yariajlla cashpami , curacunata mandajcuna ushaita carashpa cachajpi , Damasco shuti puebloman rijurcani .
44026013	Jatun mandajlla . Ña chaupi punlla cajpimi , ñanda rinajushpaca , jahua pachamanda micha , inditapash yali punchapamba shitamujta ricurcani . Chai michami ñucatapash , ñanda ñucahuan rinajujcunatapash chaupipi churarca .
44026014	Shina cajpi alpaman tucuilla urmashca cashpami , hebreo rimaipi cashna nishpa rimajta uyarcani : ‘ Saulo , Saulo , ¿ imamandata ñucata catiriashpa llaquichihuangui ? Canllatami , huagrata tujsina buyapi huashaman jaitashpa chugrijunshna , ninan llaquita apagringui ’ nijtami uyarcani .
44026015	Shina nijpica : ‘ ¿ Pita capangui , Taitalla ? ’ nircanimi . Shina nijpimi Apunchi Jesusca , cashna nihuarca : ‘ Can catiriashpa llaquichijuj Jesusmari cani .
44026016	Cunanga jatarilla . Cunambi imata ricushcata , jipaman imata ricunatapash villashpa , ñucapajta rurangui ninimi . Chaipajmi cunanga , canman ricurishcani .
44026017	Cambaj llactapura gentecunaman , na israelcunamambash villachunmi , candaca cachagrini . Paicuna llaquichingapaj munajpipash , candaca ñucami cacharichisha .
44026018	Paicunaca , Satanás mandajujpimi , yana yana tutapishna causanajun . Paicunataca , canmi ñavita pascanshna michata ricushpa , Taita Diosta catichun yachachingui . Paicunaca , ñucata crishpami , juchacunata anchuchi tucunga . Shina cashpami paipajlla tucushcacunahuan , Dios carashapachami nishcataca japinajunga ’ nihuarcami .
44026019	Jatun mandaj Agripa . Chaimandami , muscuipishna jahua pachamanda ñucaman ricurishcataca , imatapash na nishpa cazurcani .
44026020	Shina cashpami , Damasco shuti pueblopira villai callarircani . Chai jipami , Jerusalenbipash , tucui Judea llactapipash , shuj llactacunapi causanajuj na israelcunamambash , cashna nishpa villajurcani : ‘ Taita Diospajman llaquirishpa tigrarinami canguichi . Nalita rurashpa causajushcata saquishpa , aligutami causana canguichi ’ nishpami villajurcani .
44026021	Shina villajpimi , Judea llacta runacuna ñucata Diospaj huasipi japishpaca , huañuchingapaj munarca .
44026022	Ashtahuangarin ñucataca , Taita Dios cuidajujpillami , cunangaman catijushcani . Shina cashpami , yangalla gentecunaman , jatungunamambash villajuni . Dios ima nishcata villajcunapash , Moisespash ñami jipaman ima tucunatapash villashca . Chaitallami cashna nishpa villajuni :
44026023	‘ Quishpichij Cristoca , huañuchi tucushpapash , huañushcacunapaj chaupimanda pundami causarina carca . Israelcunaman , na israelcunamambash , paillata michashna cajta villangapajmi , causarina carca ’ ninajushcami — nijurcami .
44026024	Cacharihuachun yashpa Pablo cashna villajujpimi Festo shuti runaca , cashna nishpa ninanda caparirca : — Pabloca , juizu illajmari tucujungui . Canga , ninanda yachajushca cashpami , juizu illajman tigrashcangui — nircami .
44026025	Shina nijpimi Pabloca , cashna nirca : — Ninanda alicachi tucushca mandaj Festo runalla . Juizu illajmandaca , na cashna nijunichu . Ashtahuangarin na llullashpami , aliguta yarishpa villajuni .
44026026	Juchucunapica , maipipash na chashna tucushcachu . Chaitaca , jatun mandajpash alimi yachapan . Shina cajpimi na manllashpa , paipaj ñaupajpi cai shimicunataca villajuni .
44026027	¿ Dios ima nishcata villajcuna villashcataca cringuichu , jatun mandaj Agripa ? Paicuna villashcataca , cambash cringui yanimi — nircami .
44026028	Shina nijpimi , Pablotaca : — Ashamandami ñucataca , Cristota catichun crichihuangui — nirca .
44026029	Shina nijpimi Pabloca , cashna nirca : — Ashamandalla crijpi , na crijpipash , canda ñucashna crij cachun , Taita Dios munashcanman yanimi . Shinallata caipi tucuilla ñucata uyajcunatapash , crij cachun yanimi . Ñucashna cadenahuan huatai tucuchunllami na munani — nircami .
44026030	Shina tucuita Pablo nijpimi , jatun mandaj Agripa shuti mandajca , Festo shuti mandaj runandi , Berenice shuti huarmindi , chaipi tianajuj gentecunandi jatarirca .
44026031	Chai ucumanda llujshishpaca , paicuna purallami cashna nishpa parlarinajurca : — Huañuchi tucungapajpash , prezuna huasipi churai tucungapajpash , cai runaca ima nalitapash na rurashcachu cashca — ninajurcami .
44026032	Shina parlarishpami Agripa shuti mandajca , Festo shuti mandajta cashna nirca : — Chai runaca : ‘ Jatun mandaj Cesarmi , ñucataca tapuchihuanga ’ nircami . Na shina nishca cajpica , cacharimanllami carcani — nircami .
44027001	Mandaj Festo runaca , ñucanchita Italia llactaman barcopi cachangapajmi yarirca . Paimi Pablotapash , shuj prezu tiajcunatapash , patsaj soldadocunata mandaj Julioman cushpa cacharca . Chai Julioca , Augusta nishpa shutichi tucushca ashtaca soldado purami carca .
44027002	Adramitio shuti pueblomandaca , barcopi tiarishpami rircanchi . Chai barcoca , Asia llactapi tiaj pueblo manñacunapi shayarishpandi yalinami carca . Macedonia shuti llactapi tiaj Tesalónica shuti pueblomanda Aristarco shuti runapash , ñucanchihuanmi rijurca .
44027003	Chai cayandimi , Sidón shuti puebloman chayarcanchi . Chai mandaj Julioca , Pablotaca ninandami llaquirca . Shina llaquishpami Pablotaca , pai ali rijsijcunapajman rijpi , imagutapash carachun cacharirca .
44027004	Chai pueblomanda llujshingapaca , facha huatashcacunata vichai pascashpami barcopi rinajurca . Shina rinajujpi huaira ninanda tuparimujpimi , Chipre shuti llactataca ali ladota yalircanchi .
44027005	Cilicia shuti , Panfilia shuti llactacunaca , mama cucha chimba ladoman cajpimi rinajurcanchi . Shina rishpaca , Licia shuti llactapi tiaj Mira shuti pueblomanmi chayarcanchi .
44027006	Chaipimi , patsaj soldadocunata mandaj runaca , Alejandría shuti pueblomanda Italia llactaman rijuj barcota japishpa , ñucanchitapash chaipi pusharca .
44027007	Ninanda huaira tuparimujpimi , na ucha ri ushashpa , alimandalla rircanchi . Shina rinajushpami , Gnido shuti pueblo chimba puraman catishpalla chayarcanchi . Huairajujpilla na ri ushashpami , Salmón shuti alpa llujshirishca ladota yalircanchi . Creta shuti llacta huashatami muyurcanchi .
44027008	Chashna na ri ushashpami , manñatalla rishpa , barcocuna shayarina Lasea shuti pueblo ladoman manñata rishpa chayarcanchi . Chai pushtutaca , Ali Shayarinami nishpa shutichishcami carca .
44027009	Barcopi ringapaca , llaqui japinalla cajpimi , tauca punllacunata shuyashpa , na ucha ri usharcanchi . Ninan huairahuan tamiana quillacuna chayajujpimi , na ri usharcanchi . Shina cajpimi Pabloca , paicunata shinllita tacurishpa ,
44027010	cashna nirca : — Tucuilla caipi rinajuj cumbacuna . Huairahuan tamiana quillacunapira rishpaca , ninan llaquita aparinga yanimi . Cai barcopash , caipi imata apajushcapash , yacupimi chinganga . Ñucanchipash huañuringami — nircami .
44027011	Ashtahuangarin patsaj soldadocunata mandaj runaca , na uyarcachu . Shinamandami chai barcota purichij runahuan , barcopaj dueño runahuan nishcatara ashtahuan uyarca .
44027012	Tamiana quillacunapica , barco chaipi shayangapaca , nalichu carca . Shina cajpimi , Creta shuti llactapillata tiaj Fenice shuti pueblocaman ringapaj , ashtacacuna munarca . Chaipica ura ladota , janaj ladota llujshinalla cajpimi , tamia quillacunapica chaipi yaligrishun ninajurca .
44027013	Vichai ladomanda alilla huairamujpimi , cunanga ringapaj alimi cagrin ninajurca . Shinamandami , barcota shayachij jirrucunataca , tandachishpa ri callarirca . Shina rishpaca , Creta shuti llacta manñatami rinajurca .
44027014	Ña ashata rijushca jipaca , ninan huaira ñapash tuparimushpami , barcota cuyuchirca .
44027015	Barcota huaira apajujpica , na imatapash rurai ushashpami , huaira apachun saquircanchi .
44027016	Mama cucha chaupipi tiajuj Clauda shuti uchilla llacta huashata rijujpimi , na yapa huaira tuparirca . Shina cajpimi , uchilla canoata aisashpa rijujtaca , ninanda shaijushpa jahuaman churarcanchi .
44027017	Chai uchilla canoata jahuaman churashpaca , barco ama faquirichun nishpami , ninanda huatanajurca . Yacu ucupi t'iyu alpa lomayashca Sirte nishca ladoman rishpa , pambarinatami ninanda manllarca . Chaimandami , huaira maiman apachumbash nishpa , jatun facha huatashcacunata pascarca .
44027018	Chai cayandi punllapash , shinllitapacha ninan huairahuan tamiajujpimi , barcopi imalla tiashcatapash , yacupi shitai callarirca .
44027019	Quimsa punllacaman chashnalla cajpimi , barcota purichingapaj imata charishcatapash , ñucanchi maquihuambacha shitarcanchi .
44027020	Tauca punllacamanmi indipash , luzerocunapash na ricurirca . Shina huairahuan tamia ashtahuan catijujpimi , quishpirinata shuyanataca na ashtahuan charircanchi .
44027021	Tauca punllacunatami , micuitapash na micurcanchi . Shina cajpimi , tucuillapaj chaupipi Pablo shayarishpa , cashna nijurca : — Caipi rinajuj cumbacuna . Ñuca nishcata uyashpaca , napacha Cretamanda llujshishpa shamunchimanllu carca . Na cashna chingachishpa , llaquitapash na apanchimanllu carca .
44027022	Ashtahuangarin cushilla cangapajmi , cashna aliguta yarichini : Shujllapash na huañunachu canchi . Cai barcollami , huashajushpa chinganga .
44027023	Cunan tutami , Taita Diospaj angelca villahuarca . Diostami , ñucaca servishpa causani .
44027024	Chai angelmi , cashna nihuarca : ‘ Pablo , ama manllaichu . Cesarpajman chayagrinapachami cangui . Canda juyashpami , cai barcopi rinajuj runacuna huañunamandaca , Taita Diosca tucuillata quishpichisha nijun ’ nihuarcami .
44027025	Chashnata yachashpami , cangunaca cushijuna canguichi . Taita Dios ñucaman villashcata pactachinataca crinipachami .
44027026	Shina cashpapash mama cucha chaupipi tiajuj llactaman , maiman cashpapash chayashpami ali canchiman — nijurcami .
44027027	Ña ishcai semanata , huaira caiman chaiman apashpa rijujpimi , Adria shuti yacuman ñapash shuj tuta chayarcanchi . Ña chaupi tutami , barcota purichijcunaca , alpamanmi chayanchi yanajurca .
44027028	Yacu junduta medingapaca , cabiapi jirruta huatashpami cacharirca . Shina ricujpica , quimsa chunga sucta metrotami charirca . Chaimanda ashata rishpa , cutin medijpica , ishcai chunga canchis metrotami charirca .
44027029	Rumipi huactarinata manllashpami , barco shayarichun , chuscu jirrucunata huashaman cacharirca . Shina cacharishpaca , ucha punllayashcanman yashpami shuyanajurca .
44027030	Nara punllayajpillatami barcota purichijcunaca , saquishpa ringapaj munanajurca . Shina munashpami , ñaupaj ladomambash , jirrucunata cacharishun nij tucushpalla , uchilla canoataca uriajuchi callarirca .
44027031	Shina ruranajujpimi , patsaj soldadocunata mandajtapash , chaipi rinajuj soldadocunatapash , Pabloca cashna nirca : — Caicuna barcota saquishpa rijpica , huañunguichimi — nircami .
44027032	Chashna nijpimi soldadocunaca , chai uchilla canoata huatashcataca fitishpa , yacupi chingachun saquirca .
44027033	Ña punllayajujpimi , tucuicuna micuchun Pabloca , aliguta yarichishpa cashna nirca : — Ña ishcai semanatami , puñuitapash na puñushpa , imatapash na micushpa , yarjai shamunguichi .
44027034	Ama ungungapaj , imagutapash micupanguichi ninimi . Cangunapaca , shuj ajchallapash na chingangachu — nircami .
44027035	Cashna nishpallami Pabloca , tandata japishpa , tucuicunapaj ñaupajpi Taita Diosta pashi nishpa , tandata chaupishpa micui callarirca .
44027036	Shina micujta ricushpaca , paicunapash cushijushpami tucuicuna micurca .
44027037	Chai barcopica , ishcai patsaj canchis chunga sucta puracunami rinajurcanchi .
44027038	Ali micushca jipaca , barco fangalla tucuchun nishpami , trigotaca yacuman shitanajurca .
44027039	Ña punllayajpimi , barcota purichijcunaca , shuj llactata ricurca . Chai llactata na rijsishpapash , yacu yaicurishca ricurijpimi , barco shayaringapaca alishnalla ricurijpi , chaiman ringapaj munarca .
44027040	Yacu ucuman cacharishca jirrucunata charijuj huascacunata chaipillata fitishpami , mama cuchaman shitanajurca . Barcota caiman , chaiman purichij caspicunata huatashcatami pascanajurca . Jatun fachatapash , ñaupajman huatashpami shayachirca . Yacu manñaman huaira apachunmi , shina ruranajurca .
44027041	Chaipica , ishcandi ladomanda t'iyu alpata yacu lomayachishcami tiarca . Ñaupaj ladoca ñapash pambarijpimi na llujshi usharca . Shina tiajujpica , mama cucha yacu ninanda shitarimushpami , barcotaca huashata faquirca .
44027042	Shina faquirijpimi , prezu apamujushca runacuna ama yacumanda llujshishpa pacajuchun , soldadocunaca huañuchishunlla ninajurca .
44027043	Ashtahuangarin patsaj soldadocunata mandaj runaca , Pablo huañuchun na munashpami , cashna nirca : “ Yacupi huambunata yachajcunara , yacuman punda shitarishpa , manñaman llujshigrichi .
44027044	Shujcunaca tablacunapi , barco faquirishca caspicunapi , huambushpa llujshigrichi ” nircami . Shina rurashpami llaquitapash na apashpa , tucuilla pambaman llujshircanchi .
44028001	Tucuilla ña quishpirishca cashpami , mama cucha chaupipi tiajuj Malta shuti llactaman llujshishcata yacharcanchi .
44028002	Chai llactapi causajcunaca ñucanchitaca , ali shunguhuambachami chasquirca . Tamiajujpi chirichinajujpimi , ninata japichishpa , ñucanchitaca cunuchun cayarca .
44028003	Chaipimi Pabloca , chaquishca yamdacunata tandachishpa , ninapi churajurca . Shina churajujpimi , nina rupajujmandaca , huañuchijlla culebra ñapash llujshishpa , Pablopaj maquita canirca .
44028004	Chaipi causajcunaca chai culebra , Pablopaj maquipi huarcuriajta ricushpaca , cashnami ninajurca : “ Huañuchij runapachami yarin . Yacupi na huañushpa llujshimujpipash , imatapash cashcatapacha ruraj diosca , nallata causachun cai runataca saquinllu ” ninajurcami .
44028005	Ashtahuangarin Pabloca chafsishpami , chai culebrataca ninapi shitarca . Shina shitashpaca , na imapash tucurcachu .
44028006	“ Ñami punguinga , na cashpaca huañushpa urmangami ” nishpami , Pablotaca ricunajurca . Ña unaita ricunajujpillata , ima nalipash na ricurijpimi : “ Cai runaca , diosmari yarin ” ninajurca .
44028007	Ñucanchi cununajuj lado alpacunaca , chai llactata mandaj Publio shuti runapaj alpami cashca carca . Paimi , ñucanchitaca llaquishpa , quimsa punllacaman mingachirca .
44028008	Chai Publio shuti runapaj taitaca , tabardillo ung : uihuan , yahuar ishpai ung : uihuambash huañujujmi sirijurca . Chai huañujujta Pablo ricungapaj rishpami , Diosta mañashpa , huañujujpaj uma jahuapi maquita churashpa alichirca .
44028009	Shinamandami , chai llactapi causanajuj shuj huañunajuj gentecunapash shamushpa , ali tucunajurca .
44028010	Chai gentecunapash , ñucanchita ninanda alicachishpami , imatapash ricuriashpa caranajurca . Ñucanchi barcopi ña rigrinajujpica , ñucanchi ima minishtishcatapash carashpami cacharca .
44028011	Ña quimsa quillata chaipi cashca jipami , Cástor nishpa , Pólux nishpa shutichishca barcopi tiarishpa llujshircanchi . Chai barcoca , Alejandría shuti pueblomanda shamujushpami , huairahuan tamia quillacuna yalingacaman , chaipi shayajurca .
44028012	Siracusa shuti puebloman chayashpaca , quimsa punllacamanmi chaipi carcanchi .
44028013	Chaimanda llujshishpaca , chai llacta manñatalla rishpami , Regio shuti puebloman chayarcanchi . Chai cayandica , vichai huaira shamushpami , barcotaca apajpi ishcai punllahuanga , Puteoli shuti puebloman chayarcanchi .
44028014	Chai pueblopi causaj crijcunahuanmi tuparircanchi . Paicunaca : “ Canchis punllacaman quedapaichi ” nijpimi , quedarcanchi . Chai jipaca , Roma puebloman rircanchillami .
44028015	Roma pueblopi causanajuj crijcunaca , ñucanchi shamunajun nijta uyashpami , Apio Plaza shuti pueblopipash , Quimsa Mingarina shuti pueblopipash , ñucanchitaca tuparimurca . Paicunata Pablo ricushpaca , Taita Diosta pashi nishpami , ninanda cushijurca .
44028016	Roma puebloman chayashpaca , patsaj soldadocunata mandajca , chai prezucunataca chai llactapi soldadocunata mandajmanmi curca . Ashtahuangarin Pablotaca , shuj huasipimi shuj soldado cuidajpi causachun saquirca .
44028017	Roma puebloman Pablo chayashca quimsa punllapimi , cashna tucurca : Chai llactapi , Judea llactamanda runacunata mandajcunata tandanajuchun , cayachun cachashpami Pabloca , cashna nijurca : — Caiman shamushca huauquicuna . Ñucanchi llactapi causajcunataca , na fiñachircanichu . Ñucanchipaj ñaupa taitacuna , imata rurachun saquishcatapash nalicachishpaca , na imatapash nijurcanichu . Ashtahuangarin Jerusalenbi causajcunaca , Roma llactamanda mandajcunamanmi , ñucataca prezu japichishpa cachamuhuan .
44028018	Chai mandajcunami , imashna cashcata ricungapaj tapuchihuarca . Shina tapuchishpaca , nalita rurashcamanda huañuchi tucunapacha cashcataca na tarishpami , cacharishunlla ninajurca .
44028019	Ashtahuangarin Judea llacta runacunaca , ñucata ninanda fiñanajujpimi : ‘ César ñucataca tapuchihuachun ’ nircani . Shina nishpaca , na ñuca llactapi causajcunata , imatapash juchachishpa villangapaca munashcanichu .
44028020	Israelcuna cushijushpa shuyanajuchunmi , cashna cadenahuan huatai tucushca cani . Chaimandami chimbapura parlangapaj , cangunataca cayachiparcani — nijurcami .
44028021	Pablo chashna nijpimi , paicunaca cashna ninajurca : — Ñucanchica , canda imatapash nishpa , Judea llactamanda cartacunataca , na japishcachu canchi . Chai llactamandaca , nalita rurajunmi nishpa , canda nalicachishpa villangapaca , ñucanchi puramanda shujllapash na shamushcachu .
44028022	Can catijujtaca , maipipash ninandami nalicachin nijtallami uyarcanchi . Chaimandami can imata yarishpa villajujta , uyangapaj munanchi — ninajurcami .
44028023	Shina nishpami , shuj punlla tandanajushun ninajurca . Paicuna nishcashnami , Pablo mingarishpa tiaj huasiman ashtaca gentecuna tandanajumurca . Paicuna Jesusta crichunmi , Moisés mandashca shimipi imata nijujta , Dios ima nishcata villajcuna escribishca Shimicunatapash leyishpa , Pabloca villajurca . Taita Dios mandajujmanda villashpaca , tutamandata callarishpami , chishangacaman villajurca .
44028024	Huaquingunaca , Pablo villajujtami alicachinajurca , shujcunaca na crircachu .
44028025	Paicuna purapi na shujlla yuyai cashpa , ña llujshi callarijpimi Pabloca , cai shimicunata cashna nijurca : — Diospaj jucha illaj Espirituca , ñucanchipaj ñaupa taitacunaman villachunmi , Dios ima nishcata villaj Isaías runaguhuan , cashna villachishca :
44028029	Pablo chashna nijpimi , Judea llactamanda runacunaca , paicunapura ninanda fiñanajushpa rimarinajurca .
44028030	Pabloca , ishcai huatatami , arrendashca huasipica causajurca . Paipajman shamujcunataca , pitapash aligutami mingachijurca .
44028031	Shina causajushpami , Taita Dios mandajuj llactamandaca villajurca . Shinallata Apunchi Jesucristomandapash , na manllashpami yachachijurca . Tucuicunamanmi , pipash na jarcajpi villajurca .
45001001	Jesucristota servij Pablomi cani . Paimanda villachun cachashcami cani . Taita Diosmanda ali villaita villachun , shicanyachi tucushcami cani .
45001002	Chashna villanataca Diosca pundallatami , pai ima nishcata villajcunahuan villachishpa , jucha illaj Shimicunapi escribichishca carca .
45001003	Chai Shimipimi Diospaj Churi , ñucanchi Apunchi Jesucristomanda villajun . Paica , runa aichayu cashcamandaca , Davidpaj miraimi carca .
45001004	Paica , Taita Diospaj Churipachami , paica ninan ushaita charijmi ni tucurcami . Paica , huañushca puracunamanda causarishpami , Diospaj jucha illaj Espiritumanda shina ni tucurca .
45001005	Paimandami Diospaj ninan juyaitapash , villachun cachai tucunatapash chasquircanchi . Tucui llactacunapi causajcuna , paipaj shutita juyashpa , paita crishpa cazunajuchunmi , villachun cacharca .
45001006	Paicuna purapica , cangunapashmi Jesucristopaj causangapaj cayai tucushcacuna canguichi .
45001007	Roma pueblopi tucuilla causanajuj cangunamanmi escribimuni . Cangunaca , Taita Dios juyashcacunami canguichi . Paipajlla causanajuchun cayai tucushcacunami canguichi . Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munani .
45001008	Pundaca , ñuca Taita Diostami cangunamandaca Jesucristopi pashi nijuni : Canguna alipacha cazushpa crishpa catinajujtaca , tucui cai pachapimi uyanajun .
45001009	Diosta ñuca mañajushpaca na cungashpami , cangunamandapash mañajuni . Chaitaca , Taita Diosllata yachapanmi . Paita tucui shunguhuan servijushpami , paipaj Churimamdaca na shaijushpa , ali villaita villajuni .
45001010	Shinallata Taita Diospaj munai cajpica , imashnallapash cunanllata cangunata ricungapaj rishpa ali chayangapaj munashpami , ninanda mañajuni .
45001011	Canguna ashtahuan shinllitapacha catichun , Diospaj Espíritu ñucaman imaguta caramushcatapash yarichingapajmi , cangunataca ricungapaj munani .
45001012	Cangunapash , ñucapash paitallata crij cashpami , ashtahuan aliguta catingapaj , shujmanda shujmanda yarichirinajungapaj shamunata munani .
45001013	Ashtahuangarin huauquicuna , panicuna , cangunapajman shamungapaj cutin cutin munajushcataca yachachunmi munani . ( Shina cashpapash cunangamanmi jarcai tucushcani ) . Caishuj na israelcunapipash , canguna purapishnallata granota fucuchinshna mirachingapajmi munani .
45001014	Griego nishca gentecunamambash , na griegocunamambash , alipacha yachajushcacunaman , na yachajushca gentecunamambash villanatapachami charini .
45001015	Shinamandami , Roma pueblopi causaj cangunamambash , ali villaita villangapaj ninanda munajuni .
45001016	Ali villaita villanataca , na pinganayachinichu . Ali villaica , maijan crijpipash quishpichingapajmi , Taita Diospaj ushaita charin . Pundaca , Judea llactamanda gentetarami quishpichin , shinallata griego gentetapashmi quishpichin .
45001017	Ali villaica , crishcamandami imatapash cashcatapacha rurashcatashna Taita Dios chasquinata , ashtahuan crishpa catichun ricuchijun . Shinallata crishpa causanatapashmi ricuchijun . “ Ashtahuangarin imatapash cashcatapacha ruraj runaca , crishcamandallami causanga ” nishpami , escribishcapica villajun .
45001018	Taita Dios ninanda fiñarishcataca , jahua pachamandami ricuchimujun . Paita na manllajcunata , imatapash cashcatapacha na rurajcunata fiñashpa llaquichinatami ricuchimujun . Paicunaca , na llullashpa villajuj shimitami , imatapash cashcatapacha na rurashpa jarcanajun .
45001019	Ashtahuangarin Taita Diosmanda imatami yachan , chaitaca Taita Diosllata ricuchijpimi yachan .
45001020	Diosca , causaita causaicaman ninan ushaita charij cajta , Diospacha cajtaca , pipaj ñavipi na ricurinallataca , cai pachata pai rurashcamandapachami aligutapacha ricuchijun . Chaita tucui imatalla rurashcacunata ricuchishpami entendichishca . Shinamandami , na yachashcanichu nitaca na ushan .
45001021	Paicunaca , Taita Diostaca rijsircami . Shina rijsishpapash , Taita Diostashnaca na punchapambagumi cangui ninajurcachu , pashi nitallapash na ninajurcachu . Ashtahuangarin paicunapaj yuyaicunapash yangacuna tucushpami , paicunapaj shinlli shungupash yanayashcashna tucurca .
45001022	Alipacha yachajushcami canchi ninajushpapash , paicunaca shinlli shungumanmi tigrarca .
45001023	Shina cashpami , na tucurij punchapamba Taita Diosta alicachinapaj randica , huañuna genteman rijchajta , jahuata purij alasyu animalcunata , chuscu chaquita charij animalcunata , llucajuj animalcunatara alicachinajurca .
45001024	Chaimandami , paicunapaj shungu munashca mapacunata rurashpa causanajuchun , Taita Diospash saquirca . Shinamandami , paicuna purallata paicunapaj cuerpocunata huaglichishpa causanajurca .
45001025	Shina cashpami , Taita Diospaj na llullaj Shimita catinajushcata saquishpa , llullatara catinajurca . Tucuita Ruraj Diosta alicachinapaj randica , Diosllata rurashcacunatarami alicachinajurca . Diosca , causaita causaicaman ninanda alicachi tucunatami charin . Shina cachun .
45001026	Chashna nalicuna cajpimi , pinganayai nali munaicunata rurachun , Taita Diosca saquirca . Chaimandami paicunapaj huarmicunaca , jarihuan causanapaj randica , pai purallata nalita rurashpa causanajurca .
45001027	Shinallatami jaricunapash , huarmihuan causanataca saquishpa , jari purallata paicunapura nina japirinshna munarinajushpa jatun nali pinganayaita ruranajurca . Chashna nalita ruranajushpami , cuna cashcata cujpi paicunallata chingagrinata japinajun .
45001028	Paicunallata Taita Diosta catingapaj na munajpimi , paicunapaj yuyaipi yarishcata rurashpa causanajuchun , Taita Diosca saquirca . Napash ruranacunatara ruranajuchunmi saquirca .
45001029	Paicunaca , imatapash cashcatapacha na rurashpa , huainayashpa , jatun nalita rurashpa , charijyashpa , imatapash nalitalla rurashpa causana , munaicunahuan jundacunami . Paicunaca , shujcuna imata charishcacunatapash ñucapaj cashcanman yashpa ricujcuna , huañuchijcuna , paicunapura fiñanajujcuna , umachijcuna , imatapash nalitalla yarijcunami .
45001030	Shujcunata huasha parlajcuna , Taita Diostapash na ricunayachijcuna , nalicachishpa rimajcuna , jariyashpa jatun tucujcunami . Nalita ruranatalla ashtahuan mushujta yarijcuna , taitata mamatapash na cazujcunami .
45001031	Shinlli shungucuna , mandashcatapash napacha cazujcuna , pitapash na juyajcunami . Fiñanajushpapash napacha ali tucujcuna , pitapash na llaquijcunami .
45001032	Taita Dios llaquichinata ali yachashpata chashna nalicunata rurajcunaca , huañushpa chingagrinatapachami charin . Na chashna rurajcunalla chingagringachu , ashtahuangarin chashna ruranajujpi alicachishpa cushijujcunapashmi chingagringa .
45002001	Maijan cashpapash ñucaca alimi cani nishpa , shuj runata llaquichij runalla , ima nishpa ricurinatapash na charinguichu . Shujta llaquichishpaca , canllatami ninandapacha llaquichi tucungapaj shina nijungui .
45002002	Ashtahuangarin chashna nalita rurajcunataca , Taita Diosca na llullashpa llaquichinatami yachanchi .
45002003	Shujcuna nalita rurajpi , caica llaquichi tucunapachami nishpa parlaj runalla , cambash chashnallatami nalita rurajungui . Canga , ¿ Taita Dios llaquichinamandaca pacajui ushashami yanguichu ?
45002004	¿ Dios ninanda juyajujta , na fiñarishpa shuyajujta , jatun llaquij cajtachu yangapi churangui ? ¿ Diospajman tigrarichun canda juyashpa shuyajujtachu yangapi churangui ?
45002005	Ashtahuangarin canga , shinlliyashcapacha cashpa , cambaj shungupipash na llaquirishca cashpami , Taita Dios imatapash cashcatapacha rurashpa llaquichimui punllapaca , ashtahuan llaquichi tucungapaj mirachijungui . Chai punllapimi , Diosca ninanda fiñashpa , can nali cashcatapacha ricuchishpa llaquichijunga .
45002006	Imashna rurashcashnallatami , Diosca tucuicunaman cujunga .
45002007	Aligutalla rurashpa catijcunamanmi , causaita causagrinata caranga . Paicunaca , juyailla canata , causaita causagrinatami mascanajun .
45002008	Ashtahuangarin fiñanajushpalla causajcunata , na llullashpa villajuj shimitapash na cazushpa , ashtahuangarin imatapash cashcatapacha na ruranatara cazushpa causajcunataca , Diosca ninandapacha fiñashpami llaquichijunga .
45002009	Nalitalla rurashpa causanajuj tucui gentecunamanmi , jatun llaquita , ninan llaquita cachamunga . Pundaca , Judea llactamanda gentecunamanra , shinallata griego nishca gentecunamambashmi cachamunga .
45002010	Ashtahuangarin alita rurashpa tucui causajcunamanmi , juyailla canatapash , ninanda alicachi tucunatapash , casilla ali causaigutapash caranga . Pundaca , Judea llactamanda gentecunamanra , shinallata griego gentecunamambashmi caranga .
45002011	Taita Diospaca , ñavipi ricushpalla agllanaca napacha tianllu .
45002012	Ashtahuangarin mandashca shimita na yachaimanda juchata tucui rurajcunaca , mandashca shimita na yachashpallatami , chingaita chinganajunga . Ashtahuangarin chai mandashca shimita yachashpata juchata tucui rurajcunaca , chai mandashcapi nijunshnallatami llaquichi tucunga .
45002013	Taita Diospaj ñaupajpi imatapash cashcatapacha rurashpa causajcunaca , mandashcata uyashpalla causajcunaca na canllu . Ashtahuangarin mandashcata cazushpa pactachijcuna cajpimi paicunataca , imatapash cashcatapacha rurashcatashna Diosca chasquijun .
45002014	Na israelcunaca mandashcata na charishpapash yarishpa rurashpallami , chai mandashcapi nijujtashna ruranajun . Mandashcata na charishpapash , paicunapaca chaicunaca mandashcallatami .
45002015	Chai mandashcata shungupi escribishcashna charishpami , mandashcapi nijunshna imashna causashcata ricuchinajun . Paicunapaj shungupillata imatapash yachashpami nalicachin , na cashpaca paicunapaj yuyaicunata alicachin .
45002016	Taita Dios llaquichijui punllapimi Jesucristoca , gentecuna imata pacalla yarinajushcata ricuchimunga . Chashnallatami , ali villaita villajuni .
45002017	Ricui canga , Judea llacta runa ni tucushcami cangui . Mandashca shimitami yariajlla causangui . Shinallata Taita Diospimi cushijungui .
45002018	Imata rurachun Dios munajtapash yachanguimi . Mandashca shimi yachachijpimi , imatapash ashtahuan aliguta ruranata yachangui .
45002019	Ñausashna causajcunatapash pushajmi cani , yana yana tutapishna causajcunatapash punchayachijmi cani yashpami , chaita yariajlla causajungui .
45002020	Nara yachajushcacunaman , aliguta entendichijmi cani . Huahuashna causajcunaman yachachijmi cani yanguimi . Mandashca shimimanda na llullashpa villajuj shimimandami , ali yachaita charini yanguimi .
45002021	Shujcunaman yachachij runa , ¿ imashpata canra na yachajungui ? “ Na shuhuanachu ” nishpa villajushpapash , ¿ imashpata shuhuanguilla ?
45002022	“ Na huainayanachu ” nijushpapash , ¿ imashpata huainayanguilla ? Yanga dioscunata millanayachishpapash , ¿ imashpata chai dioscuna tiajuj huasimandaca shuhuanguilla ?
45002023	Mandashca shimita yachashpa jariyashpapash , ¿ imashpata chai mandashca shimita na cazushpa , Taita Dios alicachi tucushcatapash huaglichijungui ?
45002024	Escribishcapica cashnami nijun : “ Cangunamandami na israelcunaca , Taita Diospaj shutita nali shimicunata rimanajun ” nijunmi .
45002025	Mandashca shimipi nijujta can pactachijpica , circuncisión nishcata can rurashcapash alipachami . Ashtahuangarin mandashca shimipi nijujta can na cazujpica , circuncisionda can rurashcapash , circuncisionda na rurashcashnami .
45002026	Circuncisionda na rurashca runa cashpapash , mandashcapi imata nijujta pactachijushpaca , ¿ nachu circuncisionda rurashcashnallata , Diospaj ñaupajpica ricuringa ?
45002027	Circuncisionda na rurashca cashpapash , mandashcapi nijujta aligutapacha pactachijcunaca , candarami llaquichi tucunapipacha churanga . Escribishpa mandashcata yachashpapash , circuncisionda rurashca cashpapash , canga na cazujmi cangui .
45002028	Gentecunapaj ricuipilla Judea llacta runa cashpapash , napacha chai purachu . Aichapi circuncisionda rurashca cashpapash , napacha circuncisionda rurashcachu .
45002029	Ashtahuangarin ucu shunguta circuncisionda rurashca runami , Judea llacta runa . Diospaj Espirituca , shungutami circuncisionda ruran . Mandashca shimica , na chashna rurai ushanllu . Paita alicachinaca , na gentecunamanda shamunllu , ashtahuangarin Taita Diosmandami shamun .
45003001	Judea llacta runaca , ¿ ima alitata charin ? Circuncisión nishcata rurashcapash , ¿ imapajta ali ?
45003002	Chaica , tucui imapajpash alipachami . Taita Diosca , paicunamanmi paipaj Shimitaca , punda carashca .
45003003	Paicuna puramandapash huaquingunaca , na crijcunachu . Paicuna na crijllapi , ¿ Taita Diospash imatalla rurasha nishcata na pactachishpa saquingallachu ?
45003004	Napacha shinachu . Ashtahuangarin Taita Diosca pactachijpachami . Runacunaca , tucuicuna llullacunami . Escribishcapica , paimandaca cashnami nijun :
45003005	( Runa cashpami , runashnallata parlagrini ) . “ Ñucanchi imatapash cashcatapacha na rurajpimi , Taita Diosca ashtahuan imatapash cashcatapacha rurashpa ricuchijun ” , ¿ ninachu canchi ? “ Pai ñucanchita llaquichishpaca , nalitami ruran ” ¿ ninachu canchi ?
45003006	Napacha shinachu . Taita Diospash nali cashpaca , cai pachapi causajcunatapash napacha llaquichi ushanmanllu .
45003007	“ Ashtahuangarin ñuca llullashcamandami , na llullaj Taita Dios punchapamba cajtaca ashtahuan ricuchini ” ¿ ninachu canchi ? Paica , ¿ imashpata juchayutashna llaquichigrihuan ?
45003008	“ Ima aliguta japingapajpash , nalitamari rurana canchi ninajunmi ” nishpami , ñucanchitaca yangata juchachinajun . ( Paicuna ninajuj ali cajpica , ¿ nachu chashna causanalla canchi ? Chashna nishpa purijcunaca , ninanda llaquichi tucunapachami ) .
45003009	¿ Ima nishunda ? ¿ Ñucanchi Judea llacta gentecunaca , na israelcunatapash yali alichu canchi ? Napacha shinachu . “ Judea llacta gentecunatapash , na israelcunatapash juchami mandajun ” nishpa , ña nircanchimi .
45003010	Escribishcapica cashnami nijun :
45003019	Shina cajpipash mandashcapi imatalla nijujcunaca , mandashca shimicuna mandajpi causajcunamanmi yachachijun . Tucuicuna imata rurashcatapash , Taita Dios ricuchinapacha cajpimi , paipaj ñaupajpi tucuicuna upalla cachun , shina yachachijun . Chaitaca yachanchimi .
45003020	Mandashcapi imata nijujta rurashcamandalla , maijan runapash Diospaj ñaupajpica imatapash cashcatapacha rurashcashnaca na ricuringachu . Mandashca shimicunaca , juchata rurajcuna cajtallami yarichijun .
45003021	Ashtahuangarin cunanga , mandashca shimicunapaj jipaca , Taita Diosca imatapash cashcatapacha ruraj cajtami ricuchimushca . Chaitaca , mandashca shimicuna shinapacha canata ricuchishcashna , Dios ima nishcata villajcuna villashcashnami ricuchimushca .
45003022	Jesucristota crishcamandalla Taita Diosca , imatapash cashcatapacha rurachun tucui paita crijcunata chasquijujtami ricuchijun . Paipaca , shujtalla agllashpa ricunaca na tianllu .
45003023	Tucuicuna juchata rurashcamandami , Taita Diospaj punchapambagumanda anchuchi tucushca causanajun .
45003024	Ashtahuangarin Dios ninanda juyashpa , Cristo Jesusmanda quishpichishpa , imatapash cashcatapacha rurashcatashna chasquishca jahuami , chashna anchurishpa causanajun .
45003025	Taita Diosca Jesucristotami , yahuarta jichashpa huañuchun cachamurca . Paita crijpica , quishpichijuchunmi cachamurca . Diosca , imatapash cashcatapacha ruraj cajta ricuchingapajmi cachamurca . Diosca , na ñapash fiñarijlla cajpi , ñaupa causajcuna juchata ashtahuan rurashcamandami cachamurca .
45003026	Cunan punllacunapi paica imatapash cashcatapacha ruraj cajta ricuchingapajmi , juchacunata anchuchijun . Jesusta crijpimi , Diosca imatapash cashcatapacha ruraj cashpa , imatapash cashcatapacha rurajtashna chasquijun .
45003027	Shina cajpica , ¿ jariyanaca maipita ? Chaica anchuchi tucushcami . ¿ Maijan mandashcata tucuchishcanga ? ¿ Mandashca shimicunata pactachishcachu tucuchishcanga ? Na chashnachu . Ashtahuangarin Jesusta crinata mandashcata ñucanchi chasquishcami tucuchishca .
45003028	Shina cashpami , cashnataca aliguta yachanchi : Chai mandashcata na pactachijpipash crijpillami , Diosca imatapash cashcatapacha rurashcatashna , pitapash chasquijun .
45003029	Taita Diosca , ¿ Judea llacta gentecunapajllachu Taita Dios ? ¿ Nachu na israelcunapajpash Taita Dios ? Ari , na israelcunapajpash Taita Diospachami .
45003030	Taita Diosca , shujllami tian . Shina cashpami crijpica , circuncisión nishcata rurashca runacunatapash , na circuncisionda rurashca runacunatapash Diosca , imatapash cashcatapacha rurashcatashna chasquinga .
45003031	Shina cashpaca , ¿ crij cashcamandaca mandashcataca yangapichu churana canchi ? Napacha shinachu . Ashtahuangarin chai mandashcataca , shinllitapachami churanchi .
45004001	Ñucanchipaj ñaupa taita Abrahamdaca , ¿ ima nishunda ? ¿ Imatapash rurashpachu paipaj causaipi aliguta japijushca canga ?
45004002	Abrahamdaca , pai imatapash cashcatapacha rurajushcamanda Dios chasquishca cajpica , jariyai ushanmanmi carca . Ashtahuangarin Taita Diospaj ñaupajpica , na jariyai ushanllu .
45004003	Dios escribichishca Shimipica , ¿ ima nijunda ? “ Abrahamga , Taita Diostami crirca . Shina crijpimi , paitaca imatapash cashcatapacha rurashcata ricushpa Diosca chasquirca ” nijunmi .
45004004	Ashtahuangarin imatapash rurashcamanda culquita cushpaca , na ninanda juyaimandalla cunllu . Ashtahuangarin cunapacha cashcamandami cun .
45004005	Aliguta ruranata na pactachijpipash crijpillami , imatapash cashcatapacha rurachun Dios chasquishpa charin . Crijpillami paita na manllajtapash , imatapash cashcatapacha rurashcata ricushpa Diosca chasquin .
45004006	Aliguta ruranata na pactachijpipash , imatapash cashcatapacha rurachunmi , Taita Diosca chasquijun . Davidpash , paicuna ninanda cushijunamanda villashpami ,
45004007	cashna nirca :
45004009	¿ Cai cushijunaca , circuncisión nishcata rurashca runapajllachu , na cashpaca circuncisionda na rurashca runapajpashchu ? “ Abrahamdaca crijpillami , imatapash cashcatapacha rurashcatashna Diosca chasquirca ” nircanchimi .
45004010	¿ Imashnata paitaca chasquirca ? ¿ Circuncisionda rurajhuanllu paitaca chasquirca , na cashpaca nara rurajpillatachu chasquishca carca ? Circuncisionda nara rurajpillatami , paitaca ña chasquishca carca .
45004011	Chai jipami , circuncisionda rurarca . Nara circuncisionda rurashpallata crijpi , imatapash cashcatapacha rurashcatashna Dios chasquishcata ricuchingapajmi , sellota churanshna circuncisionda rurashca . Shina cashpami , circuncisionda na rurashca tucui crijcunapajpash , Abrahamga taita tucurca . Crijpica , imatapash cashcatapacha rurashcatashna paicunatapash Diosca chasquichunmi , chashna rurashca .
45004012	Circuncisionda rurashcacunapaj taitami . Na circuncisionda rurashca cajpilla , paicunapaj taitachu . Ashtahuangarin ñucanchi ñaupa taita Abraham nara circuncisionda rurashpallata crishcashna , paicunapash catishpa crishcamandami paicunapaj taita .
45004013	Diosca , Abrahamman , paipaj miraicunamambashmi , cai pachataca carashapacha nijurcami . Mandashca shimicunata pactachishcamandaca , na chashna nijurcachu . Ashtahuangarin crijpi Diosca , imatapash cashcatapacha rurashcatashna chasquishcamandami , chashna nirca .
45004014	Mandashcata pactachijcunalla japina cajpica , crishcapash yangami canman . Dios carashapachami nishcapash yangallatami canman .
45004015	Mandashca shimihuanga , Diosta fiñachinmi . Ashtahuangarin maipimi mandashca shimi na tiajpica , ima mandashcata na cazunapash na tianllu .
45004016	Shina cashcamanda alipacha crijpillami , paipaj miraicunaman Diosca , ninanda juyashpa carashapachami nishca . Mandashcata pactachijmanlla caranataca , na nishcachu . Ashtahuangarin Abraham crishcashna crijcunamambash carashapachami nishcami . Abrahamga , tucui ñucanchipaj taitami .
45004017	( Escribishcapica cashnami nijun : “ Ashtaca gentecunapaj taita cachunmi , candaca churarcani ” nijunmi ) . Taita Diospaj ñaupajpi alipacha crij cajpimi , Abrahamdaca Diosca shina nishca . Paimi huañushcacunatapash causachin . Ima na tiajtapash tiachun ruranllami .
45004018	Paimi Abrahamdaca : “ Cambaj miraicunaca , ashtacami canga ” nijurca . Chashna nishcashnami , napash crinallata alipacha crishpa Abrahamga , ashtaca gentecunapaj taita tucurca .
45004019	( Paica , patsaj huatatashna charishpami , ña rucuyashca carca ) . Abrahamga , paipaj cuerpo ña huañunashnalla cajpipash , crinataca napacha saquircachu . Sara shuti paipaj huarmi huahuata na tarijpipash , na saquircachu .
45004020	Taita Dios carashapachami nijpica , na ishcai shungu tucurcachu . Ashtahuangarin caranata crishpa shinlli tucushpami , Taita Diostaca ninanda alicachijurca .
45004021	Dios imata carashapacha nishcataca pactachingapaj ushaita charijtapacha crishpami Abrahamga causajurca .
45004022	Shinamandami pai crishcatapash , imatapash cashcatapacha rurashcata ricushpa Diosca chasquirca .
45004023	“ Paitaca chasquircami ” nishpa escribishca shimicunaca , na Abrahammandalla nijunllu .
45004024	Ashtahuangarin ñucanchimandapashmi escribishca . Ñucanchipashmi , ricushpa chasqui tucuna canchi . Ñucanchi Apunchi Jesusta huañushcacunapaj chaupimanda causachishcata crijcuna cashcamandami , Diosca ñucanchitapash chasquijun .
45004025	Paitaca , ñucanchipaj juchacunata anchuchingapaj huañuchunmi , Diosca cushpa saquirca . Shinallata imatapash cashcatapacha ruraj cachun ñucanchita chasquingapajmi , Jesustaca causachirca .
45005001	Jesusta crijpi imatapash cashcatapacha rurashcatashna ñucanchita Dios chasquijpimi , Jesucristomandaca Taita Dioshuan casilla ali causaita charinchi .
45005002	Paimandami ñucanchica , Dios ninanda juyajujpi , paita crishpa shinllitapacha catinatapash charinchi . Shinallata Taita Diospaj punchapamba llactapi causagrinata shuyanajushpami , ninanda cushijunajunchi .
45005003	Na chaimandalla cushijushpami , ashtahuangarin ninan llaquicuna japijpipash cushijunchi . Llaquica , na ñapash fiñarishpa causanata yachachijujtami yachanchi .
45005004	Na ñapash fiñarishpa causanaca , imashna catijta yachangapaj , shinallata imashna catijta yachanaca , Diosta shuyanata yachachijujtami yachanchi .
45005005	Chashna shuyanaca , na pingaichinllu . Taita Diosca , ñucanchita ninanda juyajujpijmi , na pingai tucushun . Jucha illaj paipaj Espiritutami , ñucanchi shungupi tiachun talinshna caramurca .
45005006	Ñucanchi imata na rurai ushajcuna cajpipash Cristoca , pai huañuna punllapimi , Diosta na manllajcunamandaca huañurca .
45005007	Imatapash cashcatapacha ruraj runamandaca , pipash na huañunmanllu . Ashtahuan alipacha runamandaca , ñuca huañushallami nishpa , maijambash huañunmanllari .
45005008	Ashtahuangarin Taita Diosca , paipaj juyaitami ñucanchiman ricuchimujun . Ñucanchi juchayu cajpipash , Cristomi ñucanchimanda huañurca .
45005009	Cristopaj yahuarhuan ñucanchita imatapash cashcatapacha rurashcatashna chasquishca jahuami Diosca , ñucanchita fiñashpa llaquichinamandapash quishpichinga .
45005010	Diosta fiñajcuna cashpapash , paipaj Churi Cristo huañujpimi , Taita Dioshuan ali tucurcanchi . Cristo huañushpa causarishcamanda Dioshuan ali tucushcamandacarin , ashtahuanmi quishpichi tucushun .
45005011	Na chaillapashchu , ashtahuangarin ñucanchi Apunchi Jesucristomanda , Dioshuan ali tucushcamandaca , cunanga ninanda cushijunatapashmi charinchi .
45005012	Juchata ruranaca , shujlla runamandami cai pachapica callarirca . Chai juchamandami , huañuipash callarirca . Shinallatami tucuicuna juchata rurashcamandaca , huañuipash tucuicunapajman yalijun .
45005013	Mandashca shimicuna nara tiajpillatami , cai pachapica juchata rurai callarirca . Ashtahuangarin mandashca shimicuna illajpica , juchatami rurashcangui nishpa juchachinapash na tianllu .
45005014	Ashtahuangarin Adanmandapacha Moisés shamungacamanmi , huañuica mandajurca . Adanga , Taita Dios mandashcata na cazushpami , juchata rurajurca . Na paishnalla juchata rurajcunatapashmi , huañuica mandajurca . Adán runaca , shuj runa jipaman shamunatami ricuchijurca .
45005015	Adán runa Diosta na cazujpipash , Diosca shuj aligutami caramurca . Imashnami shujlla runa Diosta na cazujpi , ashtacacuna huañunajurca . Chaitaca yalimi Taita Diospaj ninan juyaipash aliguta caramushcapash , ashtacacunapaj chayamurca . Ninanda juyashpa quishpichijuchun , shuj runata caramujpimi chayamurca . Paica Jesucristomi .
45005016	Shujlla runa juchata rurashpa causajpipash , Diosca ashtahuan aligutami caramurca . Shujlla runa juchata rurashpa callarijpimi , ninanda llaquichi tucunapash callarirca . Ashtahuangarin ashtacacuna na cazujpimi , imatapash cashcatapacha rurashcatashna Dios chasquishpa aliguta caranapash chayamurca .
45005017	Shujlla runa na cazuimandami , huañuica mandajurca . Ashtahuangarin chaitapash yalimi Jesucristomandaca , paihuanllata causashpa mandanajunga . Dios paipaj ninan juyaita caramunata , shinallata imatapash cashcatapacha ruranata caramushcata japijcunami mandanajunga .
45005018	Shujlla runa na cazushcamandami , llaquichi tucunaca callarirca . Shinallata shujlla runa imatapash cashcatapacha rurangapaj shamushcamandami , imatapash cashcatapacha rurashcatashna Dios tucuicunata chasquishpa , causaita causagrinata caranapash chayamurca .
45005019	Shujlla runa na cazujpimi , ashtacacuna juchayu tucushca . Shinallata shujlla runa cazushcamandami , ashtacacuna imatapash cashcatapacha rurajcuna canga .
45005020	Jucha ashtahuan mirachunmi , mandashca shimicunaca yaicumurca . Jucha ashtahuan yaicumujpimi , Diospaj ninan juyaipash ashtahuan ninandapacha shamurca .
45005021	Imashnami juchata rurajpi huañui mandajurca , shinallata Diospaj ninan juyaipash , imatapash cushcatapacha rurashcatashna chasquishpa , mandajuchunmi churarca . Ñucanchi Apunchi Jesucristomanda causaita causagrinata charichunmi , chashna mandachun churarca .
45006001	Shina cajpica , ¿ imatata nina canchi ? Dios ashtahuan ninanda juyachunga , ¿ juchatachu ashtahuan rurashpa catina canchi ?
45006002	Napacha shinachu . Ashtahuangarin juchata ama ashtahuan rurangapaj huañushcashna cashpaca , ¿ imashnata ashtahuanga chai juchatallata rurashpa causashunchiyari ?
45006003	Cristo Jesushuan shujlla tucungapaj bautizai tucushcacunaca , pai huañushcashna causangapajmi bautizarircanchi . Chaitaca , ¿ nachu yachanguichi ?
45006004	Bautizarishpaca , Cristohuan huañushcashna causangapajmi , paihuanllata pambai tucurcanchi . Cristotaca , huañushcacunapaj chaupimandami paipaj Taitaca , paipaj punchapambahuan causachirca . Chashnallata ñucanchipash mushuj causaipi causangapajmi , pambai tucurcanchi .
45006005	Imashnami Cristohuan huañushcashna cashpa paihuan pambai tucurcanchi , chashnallatami pai causarishcashna ñucanchipash causarina canchi .
45006006	Cashnatami yachanchi : Ñucanchita juchata rurachun punda nalita yarichijuj munaicunaca , Cristohuan cruzpi chacatai tucujpimi , tucurishca . Shina cashpami , juchataca na ashtahuan servinajunchi .
45006007	Ashtahuangarin maijan cashpapash Cristohuan huañushcashna cashpaca , jucha nalita rurachijujmandaca imatapash cashcatapacha rurashcashna chasqui tucushcami .
45006008	Cristohuan huañushcashna cashpami , paihuan causagrinatapash crinchi .
45006009	Huañushcacunapaj chaupimandami , Cristoca causarirca . Cutinga na huañunatami , paitaca yachanchi . Huañuica , cutinga na paitaca mandashpa charijunllu .
45006010	Paica , tucuicunapaj juchamandami shuj viajella huañurca . Ashtahuangarin causarishpaca , Taita Diospajllami causajun .
45006011	Chaimandami cangunapash , cashna yarina canguichi : Juchata ama rurangapaca , huañushcashnami canchi . Ashtahuangarin ñucanchi Apunchi Cristo Jesusmandaca , Taita Diospajlla causaj cashcatami yarina canchi .
45006012	Shina cashpami , cangunapaj huañunalla cuerpopi jucha mandachunga , napacha saquina canguichi . Nali munaicuna yarichijujtapash , napacha cazunachu canguichi .
45006013	Shinallata cangunapaj cuerpopi tucui tiajtapash na juchaman saquinachu canguichi . Ashtahuangarin huañushcacunapaj chaupimanda causarishcashna cashpami , Taita Diospaj cachun cangunallata cuna canguichi . Cangunapaj cuerpopi ima tiajtaca , imatapash cashcatapacha rurachunmi , Taita Diosman saquina canguichi .
45006014	Shina rurajpimi juchaca , na ashtahuan mandashpa chari ushanga . Cangunaca , mandashca shimicuna mandajpica , na causanajunguichichu . Ashtahuangarin Dios ninanda juyajujpimi causanajunguichi .
45006015	Dios ninanda juyajujpimi , mandashca shimicunaca na ashtahuan mandai ushan . Shina cashpaca , ¿ juchata rurashpa catinallachu canchi ? Napacha shinachu .
45006016	Maijambaj gañan tucushpaca , ¿ nachu paita cazungapaj gañan tucunguichi ? Chaitaca , ¿ nachu yachanguichi ? Shinallatami maijanda cazushpa causajushpapash , chaipaj gañan canguichi . Jucha mandajujtara gañanshna cazushpaca , huañushpa chingagrinami canguichi . Ashtahuangarin Diosta cazujushpaca , imatapash cashcatapachami ruranajunguichi .
45006017	Ashtahuangarin Taita Diostami , pashi nini . Cangunaca , gañanshna juchatara cazushpa punda causashca cashpapash , Diosmanda yachachijujta tucui shunguhuan chasquishpami cazunajunguichi .
45006018	Shinamandami , juchata rurashpa causajujmandaca Dios cacharichijpi , imatapash cashcatapacha rurajcuna tucushcanguichi .
45006019	Cangunaca , runa cashcamanda nara shinlli cajpimi , ñucapash runashnallata parlajuni . Pundaca nalita rurangapajmi , cangunapaj cuerpopi ima tiajtapash , mapatalla rurashpa nalita rurachun saquircanguichi . Chashnallatami cunanga , Diospajlla causangapaj cangunapaj cuerpopi ima tiajtapash , imatapash cashcatapacha rurashpa servingapaj cuna canguichi .
45006020	Juchapaj gañan cashpami , imatapash cashcatapacha ruranamanda cacharishcami causarcanguichi .
45006021	¿ Shina causashpaca , ima alitata japircanguichi ? Cunambica , chaita yarishpami pingai tucunguichi . Chai rurashcacunaca , huañuimanmi apajurca .
45006022	Ashtahuangarin juchata rurashpa causajujmanda Dios cangunata cacharishcamandaca , cunanga Taita Diostalla servijcunami tucurcanguichi . Shina tucushpami , grano fucunshna Diospajlla causanata japircanguichi . Chaita japijushcamandaca , causaita causagrinatami charinguichi .
45006023	Juchata rurashpa causajcunamanga , huañushpa chingagrinatami cujun . Ashtahuangarin ñucanchi Apunchi Cristo Jesusmandami , causaita causagrinata Taita Diosca yanga caramujun .
45007001	Mandashca shimicunapi imata nijujtapash , tucui crijcunallata , alimi yachanguichi . ( Mandashca shimicunaca causajpillami , pitapash mandashpa chari ushan ) .
45007002	Cazarashca huarmica cusa causajujpica , mandashcapi nijunshnallatami cusata cazushpa causana . Ashtahuangarin cusa huañujpica , cusa mandajushcamandaca cacharishcami .
45007003	Shinamandami , cusa causajpillata shujhuan causashpaca , huainayashpami causajun ni tucunga . Ashtahuangarin cusa huañujpica , pai mandajujmandaca cacharishcami . Shina cashpami shujhuan cazarashpapash , na huainayashpa causajun .
45007004	Ñuca juyashca crijcuna , cangunapash shinallatami mandashca shimicunata ama rurangapaj , Cristopaj cuerpohuan huañushcashna canguichi . Shujpaj cangapajmi , chashna tucushcanguichi . Shinamandami , huañushcacunapaj chaupimanda causarishca Cristopaj canguichi . Taita Diospajtalla aliguta grano fucunshna rurangapajmi canguichi .
45007005	Ñucanchipaj munaitalla rurashpa causajpimi , mandashca shimicunaca , juchata rurana munaicunata ñucanchi cuerpopi ima tiajtapash yarichijurca . Shina cashpami granota fucuchinshna , huañushpa chingagringapajlla imatapash ruranajurcanchi .
45007006	Ashtahuangarin cunanga , chai mandashca shimicunamandaca cachari tucushcashnami canchi . Chai mandashca shimicuna mandajpimi causarcanchi . Shinamandami , chai escribishca shimicunaca , na ashtahuan mandachun , ashtahuangarin Diostalla servinajuchun , paipaj Espíritu mushujta mandashpa yachachijun cacharichirca .
45007007	Shina cajpica : ¿ “ Mandashca shimicunataca nalichu ” ninachu canchi ? Napacha shinachu . Juchapi ñucanchi causanajushcata na yachashcanichu , ashtahuangarin mandashca shimicunamandami yacharcani . Mandashca shimipica : “ Shujcuna imata charijtapash , na munanachu cangui ” nishpa na yachachijpica , shujcuna imata charijtapash munanataca na yachaimanllu carcani .
45007008	Ashtahuangarin mandashca shimipi chashna nijujpimi , juchaca ashtahuan shujcuna imata charishcatapash munachun yarichihuarca . Mandashca shimicuna illajpica , juchata ruranaca huañushcashnami .
45007009	Mandashcapi imata nijujtapash na yachashpami , punda punllacunaca causajurcani . Ashtahuangarin mandashca shimicunata yachajushpaca , juchata ruranaca causarinshna ninanda yarichijpimi ñucaca huañurcani .
45007010	Shinallata causaita carachun Dios cushca mandashca shimicunallata ñucataca , huañuiman apajushcatapashmi yacharcani .
45007011	Mandashcapica , juchataca na ruranachu nijujpimi juchaca , ñapash umachishpa huañuchihuarca .
45007012	Mandashca shimicunataca , Diosmi carashca . Chai shimicunaca na llullaj , jucha illajmi . Jucha illaj chai mandashca shimicunaca , imatapash cashcatapacha ruraj aligupachami .
45007013	Shina cashpaca , ¿ chai ali mandashcachu ñucataca huañuchihuashca ? Napacha shinachu . Ashtahuangarin juchata ruranaca , napacha alichu nishpa , mandashca shimicunapi ricuchijpimi , ñucataca juchaca huañuchihuarca . Chaimandami juchata ruranaca , napacha ali cajta chai mandashca shimicunaca ricuchihuarca .
45007014	Mandashca shimicunataca , Dios carashcatami yachanchi . Ashtahuangarin tucurinalla aichayu cashpami , juchata rurangapaj ñucallata jatui tucushcani .
45007015	Ñuca imata rurashpa causajuitaca , ñucallata na yachanichu . Ñuca imaguta alita rurangapaj munashcataca , na rurai ushanichu . Ashtahuangarin ñuca na ricunayachishcatarami rurani .
45007016	Ñuca imatami na rurangapaj munani , chaitarami rurani . Shinamandami , mandashca shimicunataca alicachini .
45007017	Shina cashpami , na ñuca munailla chai nalitaca rurajuni . Ashtahuangarin ñucapi causajuj chai juchami , imatapash nalitara rurachijuhuan .
45007018	Shinamandami ñuca cuerpopica , ñucallata aliguta ruranaca na tiajta yachani . Shina cajpipash imagutapash aliguta rurana munaica , ñucapica tianmi . Ashtahuangarin chai aliguta ruraitami , na ushani .
45007019	Aliguta rurangapaj munashcataca , na ruranichu . Ashtahuangarin imatami na munani , chai nalitarami ruranilla .
45007020	Ñuca na munashca nalitara rurashpaca , na ñuca ruranichu . Ashtahuangarin ñucapi tiajuj juchami , chashna nalitara rurachijuchun .
45007021	Shinamandami imatapash aliguta rurangapaj ñuca munajushpaca , cai mandashcatara tarini : Nalita rurana munaica , ñucapillata tiajujtami tarini .
45007022	Ñuca shungupica , Taita Dios mandashcata rurashpami cushijuni .
45007023	Shina cajpipash , ñuca cuerpopi tiajcunata mandajuj nali munaimi , aliguta ruranata ñucata yarichijhuanga macanajujujta ricuni . Ñuca cuerpopi tiajcunata juchata rurachun mandajujmi , ñucataca prezushcatashna charijun .
45007024	¡ Imapajpash na valij , aij ñucalla ! Huañuchun charijuj cai cuerpomandaca , ¿ pita ñucataca cacharichihuanga ?
45007025	Ashtahuangarin ñuca Taita Diostami , ñucanchi Apunchi Jesucristomandaca pashi nijuni . Shina cashpami ñuca yuyaihuanga , Taita Dios mandashcata servishpa pactachijuni . Ashtahuangarin cuerpohuanga , jucha mandajujtarami rurajuni .
45008001	Cunanga , Cristo Jesushuan shujlla tucushcacunataca , Diosca ninan llaquiman na cachangachu . Paicunaca , Diospaj Espíritu yachachijujta catishpami , paicunapaj munaitaca na ruranajun .
45008002	Cristo Jesushuan shujlla tucushcamanda , causaita causagrinata caraj Diospaj Espiritumi , juchata rurashcamanda huañushpa chingagrichun ñucata mandajujmandaca cacharichihuarca .
45008003	Juchayu causanajujpimi , mandashca shimicunaca juchataca napacha anchuchi usharca . Shinamandami , Taita Diosca paipaj Churitapacha , juchayu gentepaj aichashnalla aichayu tucuchun , cachamurca . Shina cachamushpami , ñucanchipaj juchataca , chai aichapillata tucuchirca .
45008004	Shinamandami , mandashca shimicunapi imatapash cashcatapacha ruranata nijujtapash rurashpa pactachinajunchi . Shina cashpami , Diospaj Espíritu ñucanchita yachachijujta catishpa , ashtahuangarin na ñucanchipaj munaita rurashpa causanchi .
45008005	Ashtahuangarin quiquin munaitalla rurashpa causajcunaca , quiquin munaitalla rurashpa causanatallami yariashpa causanajun . Ashtahuangarin Diospaj Espíritu yachachijujta catijcunaca , imatapash Diospaj Espíritu munashcatami rurangapaj yariajlla causanajun .
45008006	Quiquin munaitalla rurashpa causanaca , huañushpa chingagringapajllami . Ashtahuangarin Diospaj Espíritu munashcatalla rurashpa causanaca , causaigutapash , casilla ali causaitapash charinami .
45008007	Quiquin munaitalla yarishpa causanaca , Taita Diosta fiñachishpa causanami . Chashna causashpaca , Taita Dios mandashca shimitaca napacha cazui ushanllu . Cazungapaj munashpapash , na ushanajunllu .
45008008	Paicunapaj munaitalla rurashpa causajcunaca , na Taita Diosta cushichi ushanllu .
45008009	Ashtahuangarin cangunaca , na cangunapaj munaita rurashpa causanajunguichica . Ashtahuangarin Taita Diospaj Espíritu cangunapaj shungupi causajujpica , Diospaj Espíritu munashcatami rurashpa causanguichi . Cristopaj Espirituta na pipash charishpaca , napacha paipajchu .
45008010	Shina cajpipash Cristo cangunapaj shungupi causajujpica , cangunapaj espirituca imatapash cashcatapacha rurashcamandami causai ushan . Ashtahuangarin cangunapaj cuerpoca , juchata rurashcamandaca huañushcami .
45008011	Ashtahuangarin huañushcacunapaj chaupimanda Jesusta causachij Diospaj Espiritumi , cangunapaj shungupi causajun . Jesucristota causachij Diosca , paipaj Espirituhuan cangunapaj shungupi causajushpami , huañunalla cangunapaj cuerpocunatapash causachinga .
45008012	Shinamandami huauquicuna , panicuna , ruranata charinchi . Na ñucanchi munaipajtalla rurashpa causanatami charinchi .
45008013	Cangunapaj munaitalla rurashpa causashpaca , huañunguichimi . Ashtahuangarin nali munaicunata rurashcataca , Diospaj Espirituhuan huañuchinshna tucuchishpaca causanguichimi .
45008014	Taita Diospaj Espíritu pushajpi tucui causajcunami , Taita Diospaj huahuacuna .
45008015	Gañanshna cutin manllaihuan causanata yachachij espiritutaca , na chasquishcachu canguichi . Ashtahuangarin Diospaj huahuacuna tucushpa causanata yachachij , paipaj Espiritutami chasquircanguichi . Paimandami Taita Diostaca : “ ¡ Ñuca Taitalla ! ” nishpa , caparishpa mañanajunchi .
45008016	Diospaj Espiritullatami , ñucanchi shungupica : “ Cangunaca , Taita Diospaj huahuacunami canguichi ” nishpa yarichijun .
45008017	Diospaj huahuacuna cashpami , pai carasha nishcatapash japigrishun . Taita Dios carasha nishcatami japigrishun . Cristo japishcashnami , ñucanchipash japishun . Cristo llaquita apashcashna apashpaca , paihuanmi punchapamba llactapi causagrishun .
45008018	Cai causajui punllacunapi llaquicunaca , shamui punllacunapi punchapambagupi causagrinahuan chimbapurashpa ricujpica , na imapash cajtami aligutapacha yachani . Chai punchapambaguca , ñucanchipimi ricuringa .
45008019	Taita Diosca , paipaj huahuacunatami juyaillaguman tigrachishpa ricuchinga . Chaitaca , pai rurashca ima tiajcunapash , ninanda ricunayachishpami chapanajun .
45008020	Dios rurashca ima tiajcunaca , na paicunapaj munailla yangacunapacha tucushcachu . Ashtahuangarin shuyashpa chapachun ruraj Diosllata churajpimi , chashna tucushca .
45008021	Dios rurashca ima tiajcunatapash , yanga yanga ismushpa tucurinamandaca , paillata cacharichingami . Paipaj huahuacuna punchapambapi causagrichun , Taita Diosllata cacharijpimi , chaicunapash cachariringa .
45008022	Shuj huarmi ungungapaj ninanda nanachinshnami , Dios rurashcacunaca tucuilla cunangaman aij nishpa llaquita apanajun . Chaitaca alimi yachanchi .
45008023	Na chaicunalla ninan llaquihuan causanajunllu . Ashtahuangarin punda japigrinata ricuchijuj Diospaj Espirituta charishpapash , ñucanchi shungu ucupimi ñucanchipash aij ninajunchi . Ñucanchi cuerpota quishpichishpa , ñuca huahuacunami canguichi nichunmi shuyanajunchi .
45008024	Shuyashpa causangapajmi , ñucanchica quishpirircanchi . Imata shuyanajushpapash ña shamujpica , na ashtahuan shuyanata charinllu . Chai shuyajushcata ña japishpaca , ¿ imatata ashtahuan shuyangayari ?
45008025	Ashtahuangarin ñucanchi shuyanajushcata nara ricushpapash , na ñapash fiñarishpa shuyanatami charinchi .
45008026	Shinallatami ñucanchi nara shinlli cajpipash , Diospaj Espirituca ñucanchita ayudajun . Diosta ali mañanatapash na yachashcamandaca , imata mañanatapash na ushashcami canchi . Shina cajpipash paipaj Espiritullatami , na rimai ushanalla shimicunahuan ñucanchimandaca , aij nishpa Diosta mañariajun .
45008027	Ashtahuangarin maijan cashpapash paipaj shungupi aligutapacha yarishpa ricushpaca , paipaj Espíritu imata yarichijujtapash yachanmi . Diospaj Espirituca , Taita Dios munashcashnami paipajlla causajcunamandaca mañariajun .
45008028	Cashnataca alimi yachanchi : Taita Diosta juyajcunataca , tucui imapash ñucanchipaj ali cachunmi , Diosllata ayudajun . Pai imapaj munashcashna agllashcacunami canchi .
45008029	Diosca , paipaj Churishnalla rijchaj cachunmi , pundamandapacha paicunata rijsishcamandaca , paipaj cachun shicanyachirca . Paipaj Churi punda Churi cashcamandaca , ashtaca crijcunata mandaj cachunmi shicanyachirca .
45008030	Chai shicanyachishcacunataca , Diosllatami cayarca . Pai cayashcacunataca , imatapash cashcatapacha rurashcatashnami chasquirca . Imatapash cashcatapacha rurashcatashna chasquishcacunataca , punchapambagutami rurarca .
45008031	Shina cajpica , ¿ imatata nina canchi ? Taita Dios ñucanchihuan cajpica , ¿ pita ñucanchitaca imatapash ningayari ?
45008032	Taita Diosca , paipaj Churitapachapash na mitsashpami , ñucanchimandaca tucuicunamanda huañuchun caramurca . Paipaj Churitapash carashca cashpaca , ¿ nachu ñucanchimambash tucui imagutapash caramunga ?
45008033	Taita Dios agllashcacunataca , ¿ pita juchachingayari ? Paicunataca Taita Diosmi , imatapash cashcatapacha rurashcatashna chasquin .
45008034	Paicunataca , ¿ pita ninan llaquiman cachajca tiangayari ? Paicunamandaca , Cristomi ña huañurca . Na chaillachu , ashtahuangarin causarishpa Taita Diospaj ali ladopi tiajushpami ñucanchimandaca , Taita Diosta mañariajun .
45008035	¿ Pita Cristo ñucanchita juyajujtaca anchuchi ushanga ? ¿ Llaquipash , manllaipash , fiñashpa llaquichipash , yarjaipash , churajuna illaipash , huañuchi tucunata manllaipash , espadahuan huañuchi tucunapash anchuchi ushangachu ?
45008036	Escribishcapica cashnami nijun :
45008037	Ashtahuangarin cai tucui llaquicuna japijpipash , ñucanchita juyajuj Cristomandami , tucuita ashtahuan mishai ushajcuna canchi .
45008038	Shina cajpimi , caitaca aligutapacha yachani : Huañuipash , causaipash , angelcunapash , ninan ushaita charishpa mandajcunapash , cunan punllacunapash , shamui punllacunapash ,
45008039	jahua pachapi , ucu pachapi ima tiajcunapash , Dios rurashca imacunapash , ñucanchi Apunchi Cristo Jesusmanda Taita Dios juyajujtaca , ñucanchimandaca napacha anchuchi ushangachu .
45009001	Cristota crij cashpami , na llullashpapacha villajuni . Ñuca shungupica , Diospaj jucha illaj Espiritumi , ñuca imashna causajujta yarichijuhuan .
45009002	Ñuca ninanda llaquirishcata , ñuca shungupi punllandi nanachishpa purijujtami yarichihuan .
45009003	Ñuca llacta aichamanda familiacunata ninanda llaquimandami , paicuna quishpirichun ñucara Cristomandaca anchuchi tucushpa , llaquichi tucungapaj munani .
45009004	Paicunaca , israelcunami . Paicunatami Diosca , paipaj huahuacuna cachun chasquishca . Paicunamanmi , pai punchapambagu cajtaca ricuchijushca . Paicunahuanmi Diosca , ari nijushca . Paicunamanmi , mandashca shimicunatapash cushca . Diosta mañashpa , paipajta ruranajuchumbashmi cushca . Paicunamanmi , imagutapash carashapachami nijushca .
45009005	Paicunami , ñaupa taitacunamandapacha miraicuna . Paicuna puramandami , Cristoca runa aichayu tucushpa shamurca . Paica , tucui imatapash mandajuj Diosmi . Paitaca , causaita causaicaman ninanda alicachishunchi . Shina cachun .
45009006	Israelcunaman Taita Dios carashapachami nishcataca , paillata pactachircami . Ashtahuangarin ñaupa taita Israelpaj miraicunaca , na tucuilla israelcunachu .
45009007	Abrahambaj miraicuna cashpalla , na tucuilla paipaj huahuacunachu . Ashtahuangarin Abrahammanmi , Diosca cashna nirca : “ Cambaj churi Isaacpaj miraicunallami , cambaj huahuacuna ni tucunga ” nircami .
45009008	Shina nishpaca , chai mirai purallata cashpapash , na tucuilla Taita Diospaj huahuacuna cashcatami yachachijun . Ashtahuangarin Dios carashapachami nishcashna miranajuj huahuacunallami , ña paipaj miraicunapacha tucun .
45009009	Abrahamman Dios carashapachami nishpaca , cashnami nirca : “ Ñuca shamusha nishca huatapimi , cutin shamusha . Chai huatapimi , Sara shuti cambaj huarmica , shuj jari huahuaguta charinga ” nircami .
45009010	Shinallata ñucanchi ñaupa taita Isaacpaj huarmi Rebeca tarishca ishcai jari huahuapash , chashnallatami tucurca .
45009011	( Chai ishcandi huahuacuna nara huacharishpaca , ima alita , nalitapash nara rurarcachu . Ashtahuangarin Taita Dios imata rurangapaj munashcapash , ñaupamandapacha pai agllashcashna causachunmi , chashna carca . Imatapash nara rurajpillatami , pai munashpa agllai ushashcata ricuchirca ) .
45009012	Chaimandami Diosca , cashna nirca : “ Punda churimi , jipa churitaca servijunga ” nircami .
45009013	Escribishcapica cashnami nijun : “ Jacobotami juyarcani , Esautaca na ricunayachircanichu ” nijunmi .
45009014	Shina cajpica , ¿ imatata nishun ? ¿ Taita Diosca imatapash cashcatapachaca na ruranllu ninachu canchi ? Napacha shinachu .
45009015	Diosca , Moisesmanmi cashna nirca : “ Maijandapash ñuca llaquingapaj munashcatami llaquisha . Shinallata maijanda ñuca juyangapaj munashcatami juyasha ” nircami .
45009016	Shinamandami , agllahuashcanman yashpa imatapash rurajushcamandalla agllai tucunaca na tian . Ashtahuangarin agllai tucunaca , Taita Dios llaquishcamandallami tian .
45009017	Shina cajpimi Dios escribichishca Shimipica , Faraonman cashna nirca : “ Ñuca ninan ushaita charijta cambi ricuchingapajmi , candaca jatun mandaj cachun churarcani . Ñuca shutita tucui cai pachapi villanajuchunmi , chashna churarcani ” nircami .
45009018	Shina cashpami Diosca , pai maijandapash munashcatalla llaquin . Ashtahuangarin maijandapash , shunguta shinlliyachingapaj munashpaca shinlliyachishpami saquin .
45009019	Shina cajpica , cashnachari nihuangui : “ ¿ Imamandata Diosca llaquichigrin ? Pai imata rurangapaj munashcataca , ¿ pita jarcai ushashca ? ” nihuanguichari .
45009020	Ashtahuangarin canga , gentellami cangui . ¿ Ima cashpata , Taita Diostaca nalicachijunguilla ? Alpa mangaca , ¿ paita rurajtaca : “ Ñucataca , ¿ imashpata cashnata rurahuarcangui ? ” ningachu ?
45009021	Mangata ruraj runaca , ¿ nachu turutaca imatapash rurai ushan ? ¿ Nachu chai turumandallata shuj mangataca alipajpash , shujtaca nalipajpash rurai ushan ?
45009022	Shina nishcashnami Taita Diosca , pai ninanda fiñarishpa llaquichingapaj ushaita charishcatapash ricuchijun . Ninanda fiñarishpa tucuchingapaj shicanyachishca alpa mangashna cajpipash , paica na tucuchishpa shuyajurcallami .
45009023	Paica , ninan punchapambagu cajta ricuchingapajmi , chashna shuyajurca . Chaitaca , juyailla alpa mangatashna , pai llaquishpa agllashcacunamanmi ricuchirca . Punchapamba llactaguman paicunata pushangapajmi , ñaupamandapacha alichirca .
45009024	Diosca , na Judea llacta gente puramandalla cayarcachu . Ashtahuangarin na Israel puramandapashmi , ñucanchita cayarca .
45009025	Oseas shuti libropipash , cashnami nijun :
45009027	Shinallatami Isaiaspash , israelcunamandaca cashna nishpa caparijun : “ Israelcunaca , mama cucha manñapi tiajuj t'iyu alpashna ashtaca ashtaca cashpapash , huaquin puchushcacunallami quishpichi tucunga .
45009028	Jatun Diosca , pai imata rurashpa llaquichisha nishcataca , imatapash cashcatapacha rurashpami , cai pachapica ñapash pactachinga ” nijunmi .
45009029	Isaiasca , punda huatacunallatami cashna nijurca :
45009030	Shina cajpica , ¿ imata nina canchi ? Na israelcunaca , imatapash cashcatapacha ruranata na catishpapash , imatapash cashcatapacha rurashcatashna chasqui tucunatami tarirca . Crishpami , imatapash cashcatapacha rurashcashna chasqui tucurca .
45009031	Ashtahuangarin israelcunaca , imatapash cashcatapacha rurangapaj mandashca shimicunata catinajushpapash , na pactachircachu .
45009032	¿ Imamandata shina tucushca canga ? Paicunaca na crishpapash , mandashcapi nijujtallami catinajurca . Mandashcapi nijujtalla ruranajushpami paicunaca , rumipi nitijanshna tucushca .
45009033	Escribishcapimi cashna nijun :
45010001	Huauquicuna , panicuna , Taita Dios israelcunatapash quishpichijuchun munashpami , tucui shunguhuambacha mañariajuni .
45010002	Taita Diospajtaca ninandapacha pactachingapaj munanajushpapash , paicunaca imashna aliguta pactachinataca , na yachanllu . Shina cajpimi , ñucapash chashnapachami nishpa villajuni .
45010003	Ashtahuangarin imatapash cashcatapacha rurashcatashna Taita Dios chasquijujta na yachashpami , paicunapaj munailla imatapash cashcatapacha rurangapaj munan . Shina cashpami , imatapash cashcatapacha rurashcatashna Taita Dios chasquichunga na munashca .
45010004	Cristomi , mandashca shimicunataca pactachishpa tucuchirca . Paita crijcunataca , imatapash cashcatapacha rurashcatashna chasquingapajmi , chashna rurarca .
45010005	Mandashca shimita pactachijpi imatapash cashcatapacha rurachun Dios chasquinamandaca , Moisesca cashnami escribishca : “ Cai mandashcata pactachijllami , pactachishcamanda causajunga ” nishcami .
45010006	Ashtahuangarin crijpilla imatapash cashcatapacha rurashcatashna Dios chasquinamandaca , cashnami nijun : “ Cambaj shungupica , ama : ‘ ¿ Pita jahua pachaman ringayari ? ’ ninguichu ” nijunmi . ( Shina nishpaca , Cristota jahuamanda urai apamunshnami nijungui ) .
45010007	Na cashpaca : ‘ ¿ Maijanda manllanayai ucu ucu utujuman uriajunga ? ’ nitapash ama ninguichu ” nijunmi . ( Shina nishpaca , huañushcacunapaj chaupimanda Cristota jahuaman llujchimunshnami nijungui ) .
45010008	Ashtahuangarin Diospaj Shimipica , ¿ ima nijunda ? Cashnami nijun : “ Diospaj Shimica , cambaj ladopi cashpami , cambaj shimipipash cambaj shungupipash tiajun ” nijunmi . Cai shimicunata crinamandami villanajunchi .
45010009	“ Jesusca , ñucata Mandajmi ” nishpa , cambaj shimihuan villashpa , shinallata huañushcacunapaj chaupimandaca , Taita Dios paita causachishcata , tucui shunguhuan crishpaca quishpiringuimi .
45010010	Shunguhuanga , imatapash cashcatapacha rurashcatashna Dios chasquijujtami crina . Ashtahuangarin shimihuanga , quishpiringapajmi villana .
45010011	Dios escribichishca Shimipica , cashnami nijun : “ Pipash paita crishpaca , na pingai tucungachu ” nijunmi .
45010012	Judea llacta gentecunahuan , griego nishca gentecunahuanga chashnallatami . Apunchi Jesusca , tucuicunata mandaj cashpami , pai ninan charij cashcamanda , paita tucui mañajcunaman caramujun .
45010013	“ Shina cashcamandami , maijan cashpapash Jatun Diospaj shutipi mañashpaca quishpiringa ” .
45010014	Ashtahuangarin paita na crij cashpaca , ¿ imashnata mañangayari ? Shinallata paimanda villajta na uyaj cashpaca , ¿ imashnata cringayari ? Pipash paimanda na villajpica , ¿ imashnata uyangayari ?
45010015	Pitapash villachun na cachajpica , ¿ imashnata villangayari ? Escribishcapica cashnami nijun : “ ¡ Casilla ali causaiguta villashpa purijcunapash , ali villaita villashpa purijcunapash juyaillamari villanajun ! ” nijunmi .
45010016	Ashtahuangarin ali villaita villajujpica , na tucuicuna cazurcachu . Shinamandami , Isaiasca cashna nijun : “ Jatun Dioslla , ñucanchi villajujtaca , ¿ maijanda crirca ? ” nijunmi .
45010017	Shina cashcamandami , Diospaj Shimita villajujta uyanajun . Villajujta uyashpallami crinajun .
45010018	Shina cajpipash , cashnami nini : Villajujtaca , ¿ nachu uyashcanga ? Ari uyashcami . Villashcapica cashnami nijun :
45010019	Caitapashmi nini : Israelcunaca , ¿ chaitaca nachu yachashcanga ? Moisesmi , pundata cashna nishca :
45010020	Isaiaspash , na manllashpami cashna nishca :
45011001	Cutinmi tapuni : ¿ Taita Diosca , pai agllashcacunata jichushcachu ? Napacha shinachu . Ñucapash , Israel runallatami cani . Abrahambaj mirai , Benjamín aillu purami cani .
45011002	Taita Diosca , ñaupamandapacha pai rijsishpa agllashcacunataca , napacha jichushcachu . Eliasmanda Dios escribichishca Shimipi parlashcataca , ¿ nachu yachanguichi ? Paica , israelcunata fiñashpami , Taita Diosta mañashpa cashna nijushca :
45011003	“ Jatun Dioslla , can ima nishcata villajcunataca huañuchishcami . Cambajlla tiajuj altarcunatapash urmachishpami tucuchishca . Ñucalla puchushca cajpimi , ñucatapash huañuchingapaj mascanajuhuan ” nijushcami .
45011004	Ashtahuangarin Dios tigrachishpaca , cashnami nin : “ Baal shuti diospaj ñaupajpi na cungurishca , canchis huaranga runacunatami , ñucapajlla cachun puchuchircani ” nijunmi .
45011005	Shinallatami cunambipash , Israel puracunataca huaquingunatalla puchuchishpa , Diosca ninanda juyashpa agllashca .
45011006	Aliguta rurashcamandaca , na agllajunllu . Dios ninanda juyashpallami agllajun . Chashna cashpaca , Diospaj ninan juyaica , na ninan juyaichu canman . Aliguta rurajpilla agllajushpaca , na Diospaj ninan juyaichu canman . Shina cashpaca , aliguta rurashcapash na rurashcashna yangami ricurinman .
45011007	Israelcunaca , ¿ imata tucushca ? Paicuna mascanajushcataca , na japi ushashcachu . Ashtahuangarin Dios agllashcacunaca , japi ushashcami . Chaishujcunaca , shinlli shungucunami tucushca .
45011008	Escribishcapica cashnami nijun : “ Taita Diosmi , paicunata muspayachij yuyaita curca . Ñavita charishpapash ama ricunajuchun , rinrita charishpapash ama uyanajuchunmi , cunan punllacaman chashna curca ” nijunmi .
45011009	Davidpash cashnami nijun :
45011011	Cutinmi tapuni : Israelcuna urmangapaca , ¿ nitijanshna pandashcachu ? Napacha shinachu . Ashtahuangarin na cazujpimi , na israelcunatara Diosca quishpichijun . Chaita ricushpaca , israelcunapash cutin yarishpa tigrarichunmi , shinaca rurajun .
45011012	Israelcuna na cazushpa , paicuna urmajpipash , cai pachapi causanajuj na israelcunapaca , charijyanshnami cashca . Shina cashpaca israelcunatacarin , ¿ maitata na cutin aliguta quishpichingayari ?
45011013	Na israelcuna , cangunamanmi villajuni . Na israelcunaman villachun cachashca cashpami , Diospajta ñuca rurajushcataca ninanda alicachijuni .
45011014	Ñuca llacta puracuna cangunata ricushpa , imashnallapash cutin yarishpa , huaquinllapash quishpirichunmi , cashna villajuni .
45011015	Israelcunata Dios jichujpimi , cai pachapi causaj na israelcunara paihuan ali tucunajun . Israelcunata cutin chasquijpica , ¿ imashi tucunga ? Huañushcacunapaj chaupimanda causarinshnami canga .
45011016	Punda llujshijuj tandapash Diospajlla cajpica , chai masanapash Diospajllami . Shinallata sapipash Diospajlla cajpica , malquicunapash paipajllatami .
45011017	Huaquin israelcunaca , ali olivos quirumanda malquicunata cuchushcashnami tucurca . Na israelcunaca , sachapi viñashca olivos quirupaj malquishnami canguichi . Chai malquita apashpa , ali olivos malquicunata cuchushcapi viñachun , llutashcashnami canguichi . Shina cashpami , ali olivos quirupaj yacu viñachijpi , chai ali quirupaj sapimandalla causanguichi .
45011018	Shina cashpami , chai malquita anchuchishcashna israelcunataca , napacha jariyana cangui . Can jariyajushpaca , caitami yarina cangui : Canga malquishnallami cangui . Shinamandami chai sapitaca , na chari ushangui . Ashtahuangarin chai sapimi , candaca charijun .
45011019	“ Chai malquicunataca , ñucatara churangapajmi cuchushca ” ninguichari .
45011020	Ari , chashnapachami . Israelcunaca na crishpami , cuchushcashna tucushca . Ashtahuangarin canga crishpallami , chai cuchushcapi viñachun churai tucushca cangui . Shina cashpami na jariyashpa , aliguta yarishpa causana cangui .
45011021	Taita Diosca , chai quirupipacha viñashca malquishna israelcunapaj juchatapash na cungashpaca , cambaj juchatapash na cungangachu .
45011022	Ricui , Taita Diosca ninanda juyajmi , paillata shinllita llaquichijpashmi . Pai shinllita llaquichinaca , pandashpa urmajcunapajmi . Ashtahuangarin canda juyajushcata yarishpa causajujpica , candaca juyajungallami . Na shina causashpaca , cambash anchuchi tucunguimi .
45011023	Israelcunapash , cutin tigrashpa crishpaca , chai quirupillata churai tucungami . Taita Diosca , paicunata cutin churangapaj ushaita charinmi .
45011024	Canga , maipipash viñashca sacha olivos quirupaj malquishnami cangui . Shina cajpipash candarami , chai ali olivos quirupi churarca . Israelcunacarin , chai ali quirumandapacha malquicunashnamari paicunatacarin , ¿ maitata Diosca na churai ushangayari ?
45011025	Huauquicuna , panicuna , ñucanchillami yachanchi nishpa ama jariyachunmi , pipash imata na yachai ushashcataca yachachun munani . Israelcunaca , huaquingunallami shinlli shungu tucushca . Paicunaca , na israelcunata Dios agllajpi crishpa yaicungacamanmi , chashna causanajun .
45011026	Chai jipami , tucuilla israelcunaca quishpiringa . Escribishcapica cashnami nijun :
45011028	Ali villaimanda ricushpaca , ali villaita canguna crishcamandami , fiñashpa purinajun . Shina cajpipash , paicunapaj ñaupa taitacunata agllashcamandaca , Dios juyashcacunami .
45011029	Taita Diosca , pai carashca alicunata , pai cayashcataca napacha shujman tigrachi ushanllu .
45011030	Cangunapash pundaca , Taita Diostaca na cazushpami causarcanguichi . Shina cashpapash cunanga , israelcuna na cazujpimi Dios llaquinataca , cangunapash tarishcanguichi .
45011031	Shinami paicunapash , cunanga na cazunajun . Dios cangunata llaquishcamandaca , paicunapash Dios llaquinataca cutin tarichunmi , chashna tucushca .
45011032	Taita Diosllatami , tucuicunatallata llaquijushcata ricuchingapaca , tucuicuna na cazuchun saquirca .
45011033	¡ Taita Diosca , tucui imatapash charij , ali yuyaita charij , aligutapacha yachajmi ! ¡ Pai llaquichijujtaca , pipash na yachai ushanllu ! ¡ Imashpa pai chashna rurajujtapash , na yachanllu !
45011034	“ Pai imata yarijujtaca , ¿ pita yachai usharca ? Na cashpaca , ¿ pita paiman ali yuyaita cuj runa tiarca ?
45011035	¿ Pita cutin tigrachishpa carahuachun nishpa , paimanra punda cararca ? ”
45011036	Ima tiashcapash paipajmi , paimandami tian , paipajllatami . Shina cashcamandaca paitaca , causaita causaicaman ninanda alicachishunchi . Shina cachun .
45012001	Huauquicuna , panicuna , Taita Dios ninanda llaquishcamandami , cashna rurapanguichi nini : Cangunapaj cuerpotaca , animalta Diosman caranshna cangunapaj tucui causaita cushpami , paipajlla causashpa Taita Diosta cushichina canguichi . Shina causanami , Diosta yarishpa causanaca .
45012002	Na cai pachapajtalla rurashpa cushijushpa causanachu canguichi . Ashtahuangarin cangunapaj yuyaita Dios mushujyachishcamandami , mushujta causana canguichi . Shina causashpami , imami Taita Diospaj munai cajta , paita cushichinata , ima pandatapash na rurashpa causanata yachanguichi .
45012003	Cutimbashmi nini : Dios ñucaman ninan juyaita carashcamandami , tucui canguna yachajuchun villajuni . Na cangunapaj munailla alicachirishpa , jariyanachu canguichi . Ashtahuangarin crinataca , Taita Dios ricushpa tucuicunaman chaupishpa carashcashnami , aliguta yarishpa tucuicuna causana canguichi .
45012004	Ñucanchi shujlla cuerpopica , imatapash ashtacatami charinchi . Shina cashpapash na tucuilla shujllata ruranllu .
45012005	Chashnallatami ñucanchica , ashtacacuna cashpapash Cristohuanga shujlla cuerposhna canchi . Shina cashpami caishujhuan , chaishujhuambash tucuicuna pai purallata canchi .
45012006	Shinamandami Diosca , pai munashcashnallata ñucanchita ninanda juyashpa , imatapash shican shican rurachun ushaita carashcata charinchi . Dios ima nishcata villanata cushca cajpica , crinata Dios medishpa cushcashnallata villachun .
45012007	Servishpa causaj cashpaca , servishpa causanata yariaj cachun . Yachachij cashpaca , yachachinatalla yariashpa causachun .
45012008	Aliguta yarichishpa rimaj cashpaca , chaitalla yariashpa causachun . Carajpash , ama cutin japinataca yarishpa carachun . Mandajpash , aliguta ricushpa mandachun . Llaquishpa ayudajpash , cushijushpa ayudaj cachun .
45012009	Na nij tucushpallami , aliguta juyarina canguichi . Nalita ruranataca , na ricunayachishpa , alita ruranata catinguichi .
45012010	Huauqui purashnami , aliguta juyarina canguichi . Paimi , ñucatapash yali ali yashpami , caishuj chaishuj alicachirina canguichi .
45012011	Imata cashpapash ucha ruranataca , na quillanayachinachu canguichi . Diospaj Espíritu ninanda yarichijpimi , Apunchi Jesustaca aligutapacha servina canguichi .
45012012	Japigrinata shuyanajushpami , cushijushpa shuyana canguichi . Jatun llaqui japijpipash , llaquita apanallami canguichi . Diostaca , na cungashpami mañajunalla canguichi .
45012013	Diospajlla causajcunapaj imagu illajpipash , caranami canguichi . Huasiman shamujpipash , mingachinami canguichi .
45012014	Catiriashpa llaquichijcunataca , bendicianami canguichi . Ima llaquipash japishpachari ali canman ningapaj randica , paicunataca bendiciaichi .
45012015	Cushilla tiajcunahuanga cushijuichi , huacajcunahuanga huacaichi .
45012016	Canguna purapash , shujllashnalla yarishpa causaichi . Na jariyashpa causanachu canguichi . Ashtahuangarin na jariyajcunahuanmi tandanajuna canguichi . Cangunapaj yuyaillapi alipacha yachajushcami cani yashpa , na causanachu canguichi .
45012017	Cangunata nalita rurajpipash , na chashnallata tigrachinachu canguichi . Tucuicunapaj ñaupajpi , aliguta ruranatami yarina canguichi .
45012018	Canguna rurai ushanalla cajpica , tucuicunahuan casilla aligutami causana canguichi .
45012019	Ñuca juyashca crijcuna . Cangunata na ricunayachij gentecunataca , na tigrachishpa llaquichinachu canguichi . Ashtahuangarin Taita Dios ninanda fiñarishpa llaquichijuchun saquinguichi . Dios escribichishca Shimipica , cashnami nijun : “ Ñucami llaquichisha . Ñucami , paicunaman imatapash tigrachisha ninmi Jatun Diosca ” nijunmi .
45012020	Shinallata : “ Canda fiñaj runa yarjaihuan cajpica , micunaguta caranguilla . Yacunayaihuan cajpipash , yacuta caranguilla . Shina carajpica , ninanda llaquirishpa nalita rurashcamandaca , pingai tucungami ” nijunmi .
45012021	Ima nalita yarichinajuj mishachunga , na saquinachu cangui . Ashtahuangarin aliguta rurashpami , chai nalitaca mishana cangui .
45013001	Jatun mandajcunataca , tucuicunami cazuna canguichi . Mandana ushaitaca , Taita Dios cujpillami charin . Cunambi mandajcunaca , Taita Dios churajpimi mandanajun .
45013002	Mandajcunata pipash na cazushpaca , Taita Dios mandachun churashpa callarichishcatami na cazun . Na cazungapaj munajcunaca , paicunallata ninanda llaquichi tucungapajmi , chashna ruran .
45013003	Aliguta rurashpa causajca , mandajcunata imamanda manllanatapash na charinllu . Ashtahuangarin nalita rurajllami , manllanataca charin . ¿ Mandajcunata na manllashpa causangapaj munanguichu ? Aliguta rurashpa causayari . Shina causashpaca mandajcuna alicachijpimi causangui .
45013004	Paicunaca , cambaj ali cachunllata , Taita Diosta servijcunami . Nalita rurashpaca , manllanami cangui . Taita Diosta servijcuna cashpami , mandajcunaca na yangamanda espadata charinajun . Paicunaca , nalita rurajcunata tigrachishpa llaquichijcunami .
45013005	Llaquichinata manllaimandalla cazunaca , na canllu . Ashtahuangarin cazunapacha cajta yarishpami , cazuna canguichi .
45013006	Chaimandami , impuestotapash cunguichi . Taita Diosta servijcuna cashpami mandajcunaca , ricuriashpa chaitallata rurashpa causanajun .
45013007	Maijanda imaguta mañashca cashpapash , tigrachinami canguichi . Ima mirashcamanda cuna cajpipash , cunami canguichi . Impuestota cuna cajpipash , cunami canguichi . Cazunatapash cazunami canguichi . Alicachinatapash alicachinami canguichi .
45013008	Pimambash , imatapash na divinachu canguichi . Ashtahuangarin caishuj chaishuj juyarinatami charina canguichi . Pipash paipaj cumba runaguta juyajca , mandashca shimipi nijujtami pactachijun .
45013009	Mandashca shimicunapica , cashnami nijun : “ Cazarashca jahua ama shujcunahuan causanguichu , ama huañuchinguichu , ama shuhuanguichu , ama llullanguichu , shujcuna imata charijtapash ama munanguichu ” nijunmi . Maijan mandashca shimicunapipash , cashna nijuj shimicunaca : “ Canllata juyarinshnallatami , cumba runagutapash juyana cangui ” nijunmi .
45013010	Juyaita charishpaca , paipaj cumba runagutaca , ima nalitapash na ruranllu . Shina juyaita charishpaca , mandashca shimipi nijujtami pactachijun .
45013011	Cunan punllacuna imashna cajtapash , yarinami canguichi . Rijcharina horas ña chayamushcami . Ñucanchi cringapaj callarishca punllata yarijpica , cunanga ashtahuanmi quishpichi tucuna punlla chayamujun .
45013012	Tutaca ña pacarijunmi , punllayamujunmi . Shina cajpimi , yanapishna causashpa nalita ruranataca shitana canchi . Michapi causana macanajunatami , churajunshna japina canchi .
45013013	Punllapi purijunshnalla , imapipash aliguta causashunchi . Ninanda micushpa , ufiashpa causanatapash saquishunchi . Ima munashcata ruranata , nalita rurana munaihuanlla purinatapash jichunami canchi . Na fiñanajunachu canchi . Shujcuna imata charijtapash , na ñucapaj cashcanman yashpa munanachu canchi .
45013014	Ashtahuangarin , Apunchi Jesucristopaj ushaitami churajunshna japina canguichi . Nalita rurana munaicuna japijpipash , na ruranachu canguichi .
45014001	Nara ali yachajuj crijtapash , chasquinami canguichi . Ashtahuangarin imata yarinajushcataca , na tapuchishpa fiñanajunachu canguichi .
45014002	Shuj ali crijca , imatapash tucuita micunallami yanmi . Ashtahuangarin nara ali yachajushca crijca , aicha illaj micunatallami micun .
45014003	Imata cashpapash micuj runaca , na micuj runataca na yangapi churanachu . Shinallata micuj runapash , imata cashpapash micuj runataca , na juchachishpa llaquichinachu . Taita Diosca , paitapash chasquishcami .
45014004	¿ Canga , pita canguiyari , shujpaj servijta ricushpa llaquichijungapaca ? Paipaj amomi , imatalla rurashcata ricushpa mandana cajpipash , mandanata charin . Apunchi Jesusmi , paita shinllichingapaca ushaita charin .
45014005	Shujca , huaquin punllatallami ashtahuan alicachin . Shujca , tucui punllacunatallatami alicachin . Tucuicunallata imashna crishpa yarijushpapash , chashnatallata yarichun ninimi .
45014006	Maijan punllata agllajpash , Apunchi Jesusta alicachingapajmi agllan . Shinallata chai punllata na cazujpash , Apunchi Jesusta alicachingapaca , na chashna ruranllu . Micushpapash , Taita Diosta pashi nishpaca , Apunchi Jesusta alicachingapajmi micun . Shinallata na tucuita micushpapash , Apunchi Jesusta alicachingapajllatami , na micushpa Taita Diostaca pashi nijun .
45014007	Maijambash na quiquimbajllata causanchica . Shina cashpami huañushpapash , na quiquimbajllata cashun .
45014008	Causajushpapash , Apunchi Jesuspajmi causanajunchi . Huañushpapash , Apunchi Jesuspajmi huañushunchi . Shinamandami causajushpapash , huañushpapash , Apunchi Jesuspaj canchi .
45014009	Ashtahuangarin Cristo huañushpa causarishpaca huañushcacunatapash , causajcunatapash mandangapajmi , huañushpapash , cutin causarirca .
45014010	Shina cashpaca canga , ¿ imashpata cambaj huauquitaca ricuriashpa llaquichijungui ? Shinallata cambash , ¿ imamandata cambaj huauquitaca , yangapi churajungui ? Tucuillami jatun tiarinapi tiajuj Cristopaj ñaupajpi ricurina canchi .
45014011	Escribishcapica cashnami nijun :
45014013	Shina cashpaca , na ashtahuan caishujmanda chaishujmanda juchachirishpa llaquichirinachu canchi . Ashtahuangarin cambaj huauqui ama nitijachun , na cashpaca ama urmachun ayudanatami yarina canguichi .
45014014	Apunchi Jesusta crij cashpami , imatapash na mapa cajta aligutapacha yachani . Ashtahuangarin caica mapami yashpa yarijujpaca , paipaca mapami .
45014015	Micunamandalla cambaj huauquita llaquichishpaca , na juyaj cashcashnallatami purijungui . Micunamandalla cambaj huauquita chingachinguiman . Paitapash quishpichingapajmi , Cristoca huañurca .
45014016	Aliguta rurashpapash , pactarallapash nalicachi tucunguichiman .
45014017	Taita Dios mandajuj llactaca , na micunamandalla , ufianamandalla canllu . Ashtahuangarin Diospaj jucha illaj Espíritu yarichijpi , imatapash cashcatapacha rurana , casilla aliguta causana , cushijushpa causanami .
45014018	Cristota chashna servishpa causajca , Taita Diostapash cushichishpami causajun . Runacunapash , paitaca alicachijpimi causan .
45014019	Shinamanda cunanga , casilla ali causaiguta charinata , caishuj chaishuj ashtahuan shinlli tucushpa causanata catishunchi .
45014020	Pactara micunamandallara , Taita Dios aliguta rurajujta tucuchinguiman . Tucui ima micunapash , napacha mapachu . Ashtahuangarin imatapash micushpalla , shujcunata nitijachishpa urmachinaca napacha alichu .
45014021	Cambaj huauqui nitijanshna ama pandachun , na cashpaca ama huagli crij tucuchunga , aichata na micushpa , vinota na ufiashpa , ima nalitapash na ruranami alipacha .
45014022	¿ Canga cringuichu ? Crishpaca , Taita Diospaj ñaupajpi cambajllata ali cachun , canhuan charingui . Imata rurajushpapash , quiquinllata llaquichi tucungapaj na rurashpaca , ninandami cushijun .
45014023	Ashtahuangarin caitaca micunallachu , nachu micuna imashi yashpa nali crishpata micushpaca , llaquichi tucunapachami . Napash crishpata imata rurashcapash juchami .
45015001	Shina cajpica ñucanchi shinlli crijcunaca , nara ali yachajuj crijcuna imata nalita rurajpipash , ricunami canchi . Na ñucanchilla cushijunachu canchi .
45015002	Cumba runagupash ali crishpa cushijuchunmi , ñucanchica tucuicuna paicunamambash aliguta rurana canchi .
45015003	Cristopash na pailla cushijushpa causajurcachu . Ashtahuangarin escribishcapi cashna nijunshnallatami pactachirca : “ Canda nalicachishpa rimajcuna ima nalita rimashcapash , ñucatami nalicachishpa rimahuarca ” nijunmi .
45015004	Ñucanchi yachajuchunmi , Diosca ñaupallata escribichishca . Chai escribishca Shimicunami , na ñapash fiñarishpa causanata ñucanchiman yachachijun . Shinamandami , japigrinata yariajlla shuyanajunchi .
45015005	Na ñapash fiñarij , cushijuita caraj Taita Diosllata canguna purapipash , Cristo Jesús munashcashnallata , shujllashnalla yarishpa causanata carachun .
45015006	Shujlla shimi rimanshna , ñucanchi Apunchi Jesucristopaj Taita Diosta ninanda alicachinajuchun , chashna carachun .
45015007	Shina cashcamandaca , Taita Diosta punchapambagumi cangui ninajuchun . Cristo ñucanchita chasquishcashnallatami , cangunapash caishuj chaishuj chasquirina canguichi .
45015008	Cashna nishpami villajuni : Cristo Jesusca , circuncisión nishcata rurashcacunata servingapajmi shamurca . Shina shamushpaca , ñaupa taitacunaman Taita Dios carashami nishcataca , na llullashpa pactachishcatami ricuchimurca .
45015009	Na israelcunapash , paicunata Taita Dios llaquishcamanda , punchapambagumi cangui ninajuchunmi , Jesusca shamurca . Escribishcapica cashnami nijun :
45015013	Taita Diosllatami , japigrinata yariajlla shuyachun yarichimujun . Canguna paita crishcamandaca cushijuita , casilla ali causaitapash , paillata ninanda carachunmi munani . Diospaj jucha illaj Espíritu ushaita carajujpimi , japigrinataca yariajlla shuyanajunguichi .
45015014	Shina cajpipash ñuca juyashca huauquicuna , panicuna , cangunamandaca aliguta yachanipachani . Canguna purapi ninanda llaquirishpa , alipacha causanata yachajushcatami yachani . Shina cashpami shujmanda , shujmanda yarichirishpa causanguichi .
45015015	Huauquicuna , panicuna , ashtahuangarin huaquin shimicunataca shinllita rimashpami escribimuni . Taita Dios ñucaman ninan juyaita carajujpi cangunata yarichingapajmi , cashna cachamuni .
45015016	Ñucaca , na israelcunaman villashpami , Jesucristopajta rurajuni . Na israelcunaca , Diosman animalta carashpa rupachishcashna , Diospaj jucha illaj Espiritumandaca , Diospajlla causanajuchunmi , Taita Diospaj ali villaita villajuni .
45015017	Taita Diospajta rurashcamandaca , Cristo Jesusta crishcamandami ninanda cushijuni .
45015018	Cristo ñucata villachun na mandajpica , ñucamandalla imata villaitapash na ushaimanllu . Imagutapash ñuca rurashpandi villajujpica , na israelcunapash paita crishpa cazunajuchunmi villajuni .
45015019	Taita Diospaj Espíritu ushaita carajpi , jatun manllarinacunata rurashpa , imagutapash juyaillaguta rurashpami ricuchijurcani . Cristomanda ali villaita villashpaca , Jerusalenmanda callarishpa , tucui llactacunapipash villashpandimi , Ilírico shuti llactacaman chayarcani .
45015020	Chashnami , Cristopaj shutita nara uyashca llactacunapipash , ali villaita ashtahuan shinllipacha yarishpa villajurcani . Ña shujcuna villai callarishca llactacunapica , na villarcanichu .
45015021	Ashtahuangarin escribichishca Shimipi cashna nijunshnami rurarcani :
45015022	Shina villajushpapash , cutin cutin cangunata ricungapaj shamusha yajushpapash , na shamui ushashcanichu .
45015023	Ashtahuangarin cunanga , ñami cai llactacunapi villaita tucuchircani . Tauca huatacunatami , cangunata ricuj shamungapaj munarcani .
45015024	España llactaman rijushpaca , cangunata ricushpandi yalingapajmi shamusha . Chaipi cangunahuan cushijushpa tiashca jipaca , chaimandaca cangunami imashnallapash ayudashpa , Españaman cachahuanguichi .
45015025	Ashtahuangarin cunanga Jerusalenmanmi , Diospajlla causajcunata ayudangapaj rijuni .
45015026	Macedonia shuti , Acaya shuti llactacunapi causanajuj crijcunaca , Jerusalenbi , Diospajlla causajcuna purapi imagutapash na charijcunaman carangapajmi , aligutapacha yarinajushca .
45015027	Chashna ruranaca , paicunapaj ali cajpimi , paicunaman caranatapacha charirca . Israelcunaman aliguta Dios carajpimi , na israelcunapash japinajunga . Chaimandami , cutin paicunaman imagu illajpipash , caranata charin .
45015028	Shinamandami , tandachishca culquita alichishpa paicunaman saquigrishca jipaca , cangunata ricushpandi Españaman yalisha .
45015029	Cangunapajman ñuca shamushpaca , Cristomanda ali villai ninanda caramujujtaca , cangunapash charichun villajungapajmi shamusha . Chaitaca , aligutami yachani .
45015030	Shina cajpipash huauquicuna , panicuna , ñucanchi Apunchi Jesucristomanda , Diospaj Espíritu ninan juyaita caramujushcamandaca , Taita Diosta ninanda ñucamandapash mañapanguichi nipanimi .
45015031	Judea llactapi causaj na cazujcuna , ama imatapash ñucata rurachun mañapanguichi . Shinallata ñuca saquigringapaj culquitapash , Jerusalenbi Diospajlla causajcunaca aliguta chasquishca cachun mañapanguichi nipanimi .
45015032	Taita Dios munajpica , cangunapajman cushijushpa chayamuchumbash mañapanguichi . Chayamushpaca , cangunahuan aligutami samasha .
45015033	Casilla ali causaita caraj Taita Dios tucui cangunahuan cachun ninimi . Shina cachun .
45016001	Febe shuti ñucanchi panitaca , aliguta chasquipaichi nipanimi . Paica , Cencrea shuti pueblopi tandanajuj crijcunata aliguta ayudajmi .
45016002	Apunchi Jesusta crij cashcamandaca , Diospajlla causajcunata mingachinshnallatami , chai panitaca aliguta mingachina canguichi . Paimi shujcunatapash , ñucatapash aliguta ayudarca . Shina cajpimi pai imaguta na charijpipash , carapanguichi nini .
45016003	Priscila shuti huarmitapash , Aquila shuti runatapash , alillachu capanguichi nijunmi nipanguichi . Paicunapash , Cristo Jesuspajta ruranapi ñucata ayudajcunami .
45016004	Paicunami , ñucamandaca ñalla huañurca . Shinamandami , paicunataca diosolopagui nijuni . Na ñucalla chashna nijunichu . Ashtahuangarin na Israel puramanda tandanajuj crijcunapashmi , tucuicuna chashna ninajun .
45016005	Paicunapaj huasipi tandanajuj crijcunatapash , alillachu capanguichi nijunmi nipanguichi . Epeneto shuti ñuca juyashca huauquitapash , alillachu capangui nijunmi nipanguichi . Acaya shuti llactapica , paillami Cristotaca , tucuicunapaj punda crirca .
45016006	Cangunata aligutapacha ayudaj Mariatapash , alillachu capangui nijunmi nipanguichi .
45016007	Andrónico shuti , Junias shuti crij ñuca huauquicunatapash , alillachu capanguichi nijunmi nipanguichi . Paicunaca , ñuca llactamandami . Paicunami , ñucahuanllata prezupash tianajurca . Paicunataca , villachun cachashca purapipash , ninandami alicachin . Shinallata paicunaca , ñucapajpash pundami Cristotaca crishca .
45016008	Apunchi Jesusta crij cajpimi , Amplias shuti huauquitaca juyani . Paitapash , alillachu capangui nijunmi nipanguichi .
45016009	Urbano shuti huauquitapash , alillachu capangui nijunmi nipanguichi . Paipash , Cristo Jesusmanda ñucanchita ayudajmi . Ñuca juyashca Estaquis shuti huauquitapash , alillachu capangui nijunmi nipanguichi .
45016010	Apeles shuti huauquitapash , alillachu capangui nijunmi nipanguichi . Paimi , Cristota alipacha catijujta ricuchijun . Shinallata Aristóbulo shuti huauquipaj huasipi causajcunatapash , alillachu capanguichi nijunmi nipanguichi .
45016011	Ñuca llactamanda Herodión shuti huauquitapash , alillachu capangui nijunmi nipanguichi . Shinallata Narciso huauquipaj huasipi causajcunatapash , alillachu capanguichi nijunmi nipanguichi . Paicunaca , Apunchi Jesusta alipacha crijcunami .
45016012	Trifena shuti , Trifosa shuti panicunatapash , alillachu capanguichi nijunmi nipanguichi . Paicunami , Apunchi Jesuspajtaca aligutapacha ruranajun . Pérsida shuti panitapash , alillachu capangui nijunmi nipanguichi . Paipash , Apunchi Jesuspajtaca ninandami aligutapacha rurajurca .
45016013	Apunchi Jesús agllashca Rufo shuti huauquitapash , paipaj mamatapash alillachu capanguichi nijunmi nipanguichi . Paipaj mamaca , ñucapajpash mamashnami carca .
45016014	Asíncrito , Flegonte , Hermas , Patrobas , Hermes shuti huauquicunata , paicunahuan tiaj tucui crijcunatapash , alillachu capanguichi nijunmi nipanguichi .
45016015	Filólogo shuti huauquitapash , Julia panitapash , Nereo shuti huauquitapash , paipaj panitapash , Olimpas shuti huauquitapash , paicunahuan tianajuj tucui Diospajlla tucushcacunatapash , alillachu capanguichi nijunmi nipanguichi .
45016016	Caishujmanda , chaishujmandami , ima nalitapash na yarishpa muchashpa , alillachu capangui nina canguichi . Cristota crishpa caipi chaipi tandanajuj crijcunami , alillachu capanguichi nishpa cachamunajun .
45016017	Shicanyachingapaj pandata yachachij runacunamandaca , tucui crijcunami , aliguta huacaichirina canguichi . Cangunaman yachachijpi yachajushcataca , paicunaca nalicachinllu . Chaicunahuanga , na tandanajunachu canguichi nipanimi .
45016018	Chashnacunaca , ñucanchi Apunchi Jesucristotaca napacha servinajunllu . Ashtahuangarin paicunapaj vijsapajllami rurashpa causanajun . Paicunaca , mishqui shimicunata uyanayaita llullashpa parlashpami , nara ali yachajujcunapaj shungutaca pandachinajun .
45016019	Canguna Diosta aliguta cazunajushcataca , tucui llactacunapimi uyanajun . Shina cajpimi , ninandapacha cushijuni . Ashtahuangarin imatapash aliguta rurangapaj alipacha yachajcuna cachunmi munani . Nalita ruranataca , na yachajunachu canguichi .
45016020	Casilla ali causaiguta caramuj Taita Diosmi , Satanastaca ñapash cangunapaj chaquihuan sarunshna mishachingapaj ushaita caramunga . Ñucanchi Apunchi Jesucristopaj ninan juyaica , cangunahuan cachunmi munani .
45016021	Ñucahuan villashpa purij Timoteopashmi , cangunataca alillachu capanguichi nijun . Ñuca llactamanda Lucio , Jasón , Sosípater shuti huauquicunapashmi , alillachu capanguichi ninajupan .
45016022	Cai cartata escribimuj Tercio shuti ñucapashmi cangunataca , Apunchi Jesusmanda alillachu capanguichi nishpa cachamuni .
45016023	Cangunataca , Gayopash , alillachu capanguichi nijunmi . Paimi , ñucataca mingachishpa charijun . Crijcunapash , tucuilla paipaj huasipimi tandanajumun . Cai pueblopaj culquita tandachishpa cuidaj Erasto shuti huauquipash , Cuarto shuti huauquipash , cangunataca alillachu capanguichi ninajunmi .
45016024	Apunchi Jesucristopaj jatun juyaica , tucui cangunahuan cachun ninimi . Shina cachun .
45016025	Jesucristomanda ali villaita ñuca villashcashnallata , ashtahuan aliguta catichun cangunata shinllichijuj Diostaca alicachishunchi . Cai villajunataca , ñaupamandapachami na yachachishpa pacashpa charijushca .
45016026	Shina cajpipash , chaitaca cunanmi ña ricuchishca . Dios ima nishcata villajcunaman Diosllata escribichishca Shimicunapi , causaita causajuj Taita Dios imashna mandashcashnallatami ricuchishca . Chaitaca , tucui llactacunapi causajcuna crishpa cazunajuchunmi ricuchishca .
45016027	Tucuita yachaj , shujlla Taita Diosca , Jesucristomanda causaita causaicaman , punchapambagumi cangui ni tucushca cachun . Shina cachun .
46001001	Taita Dios munashpa cayajpi , Jesucristomanda villachun cachashca Pablomi cani . Sóstenes shuti huauquindimi ,
46001002	Corinto pueblopi tandanajuj , Taita Diospajlla causanajuj crijcunaman escribimunchi . Cangunaca , Cristo Jesusmandami Diospajlla tucushcanguichi . Cangunaca , ñucanchi Apunchi Jesucristopaj shutipi , maipi cashpapash mañajcunahuan , paipajlla causachun cayai tucushcacunami canguichi . Jesucristoca paicunatapash , ñucanchitapash Mandajmi .
46001003	Ñucanchi Taita Diospash , Apunchi Jesucristopash ninan juyaita , casilla ali causaiguta , cangunaman carachunmi munanchi .
46001004	Cangunamandaca , ñuca Taita Diostaca ima horapash pashi nijunillami . Cristo Jesusmanda Taita Diosca , cangunata ninanda juyashpa imagutapash caramujushcamandami , pashi nijuni .
46001005	Cristomandami , tucuipi charijyachishpa , tucui juyailla shimicunatapash , tucuita yachajunatapash carashca .
46001006	Shinallatami , Cristomanda villajuj Shimitapash , cangunapaj shungupi shinllitapacha churashca .
46001007	Chaimandami , Dios imatapash aliguta carajpi imapash na illajpi causanguichi . Ñucanchi Apunchi Jesucristo shamunata shuyashpami causanajunguichi .
46001008	Diosmi tucurimui punllacaman , cangunataca shinllichinga . Shina cashpami , ñucanchi Apunchi Jesucristo tigramui punllapica , na juchachi tucunguichi .
46001009	Taita Diosca , imatapash pactachij cashpami , paipaj Churi ñucanchi Apunchi Jesucristohuan shujlla tucushpa causachun , cangunataca cayarca .
46001010	Huauquicuna , panicuna , ñucanchi Apunchi Jesucristopaj shutipimi , cangunataca cashna nipani : Tucuilla shujllashnalla yarishpami parlana canguichi . Canguna purapica , na shicanyarinachu canguichi . Ashtahuangarin alipacha shujlla yuyai tucushpami , chashnatallata yarishpa causana canguichi nipanimi .
46001011	Juyashca crijcuna , Cloé shuti huarmipaj familia villaj shamujpica , canguna purapica fiñanajushpa ninanda rimarijushcatami uyarcani .
46001012	Caitami ningapaj munani : Canguna purapica , cashnami ninajunguichi ninga : “ Ñucaca , Pablota catijmi cani . Ñucaca , Apolos shuti runata catijmi cani . Ñucaca , Cefas shuti runata catijmi cani . Ñucaca , Cristota catijmi cani ” nirinajunguichi ninga .
46001013	¿ Cristoca chaupirishcachu ? ¿ Pablo ñucachu cangunamandaca , cruzpi chacatai tucushpa huañurcani ? Na cashpaca , ¿ Pablopaj shutipichu bautizai tucurcanguichi ?
46001014	Taita Diostami pashi nini . Cangunataca , maijandapash na ñuca bautizarcanichu . Crispo shuti , Gayo shuti runacunatallami ñuca bautizarcani .
46001015	Cangunaca ama : “ ñucaca , Pablopaj shutipimi bautizarircani ” ninajuchunmi , pitapash na bautizarcani .
46001016	Shinallata Estéfanas shuti runatapash , paipaj huasi ucu purandimi bautizarcani . Ashtahuanga maijandapash , shujta bautizashcataca na yarinichu .
46001017	Cristoca , bautizachunga na cachamuhuarcachu . Ashtahuangarin ali villaita villachunmi cachamuhuarca . Alipacha yachajushca shimicunahuan villachunga , na cachamuhuarcachu . Chashna cachamujpica , Cristota chacatashpa huañuchishcami yanga canman carca .
46001018	Cristota cruzpi chacatashcata villashca shimicunaca , chingaita chingangapaj rijcunapaca , juizu illaj runa parlarijunshnami uyarin . Ashtahuangarin ñucanchi quishpirishcacunapaca , chai shimicunaca Taita Dios ninan ushaita charijtami ricuchijun .
46001019	Escribishcapica cashnami nijun :
46001020	¿ Alipacha yachajushca runaca , maipita ? ¿ Escribij runaca , maipita ? ¿ Cai pachapi imapash tiajta rimaj runaca maipita ? ¿ Nachu Taita Diosca , cai pachapi ali yachaitaca , juizu illanshna ricurichun churashca ?
46001021	Cai pachapi causanajuj alipacha yachajushcacunaca , Taita Diospaj ali yachaitaca , na yachai usharcachu . Juizu illaj runa parlarijunshna villashca shimita uyashpa , crishcacunataca chai ali yachaimandami Taita Diosca cushijushpa quishpichin .
46001022	Judea llactapi causajcunaca , imatapash juyaillata rurashpa ricuchihuai ninajunmi . Griego nishca gentecunaca , ali yachaitami mascanajun .
46001023	Ashtahuangarin ñucanchica , Cristota chacatashcatami villanajunchi . Chaica , Judea llacta gentecunataca , nitijachij rumishnami . Na israelcunapaca , juizu illaj runacuna parlashcashnami .
46001024	Ashtahuangarin Judea llactamanda cajpi , griegocuna cajpipash , Dios cayashcacunapaca , Taita Dios ninan ushaita charijta , ali yachaita charijtami Cristoca ricuchijun .
46001025	Taita Dios juizu illajtashna rurashcami , gentecunataca ashtahuan yali alipacha yachajushca ricurin . Shinallata imatapash na rurai ushajtashna Taita Dios rurashcami , gentecunataca ashtahuan yali ushaita charin .
46001026	Huauquicuna , panicuna , cangunata Dios cayashcataca aliguta yarichi . Canguna purapica , cai pachapi alipacha yachajushcacuna , ushaita charijcuna , ninanda alicachi tucushcacunapash , na taucacunachu canguichi .
46001027	Ashtahuangarin alipacha yachajushcacunata pingaichingapajmi , cai pachapi imatapash na yachajcunatara , Taita Diosca agllashca . Shinallata ninan ushaita charijcunatapash pingaichingapajmi , cai pachapi na ushaita charijcunatara agllashca .
46001028	Ashtahuan alimi canchi nijcunata pingaichingapajmi , cai pachapi yangallacunata , yangapi churai tucushcacunatara , Taita Diosca agllashca .
46001029	Diospaj ñaupajpica pipash ama jariyanajuchunmi , chashna agllarca .
46001030	Ashtahuangarin Diosmandami cangunaca , Cristo Jesushuan shujlla tucushcanguichi . Paillatami , Taita Diosmanda ali yachaitapash , imatapash cashcatapacha rurashcashna chasqui tucunatapash , paipajlla causachumbash , quishpirishcacuna cachumbash caramurca .
46001031	Escribishcapi nijunshna jariyachunmi , chashna rurarca . Chaipica cashnami nijun : “ Maijambash jariyangapaj munashpaca , Jatun Diosmanda jariyachun ” nijunmi .
46002001	Huauquicuna , panicuna , cangunaman Taita Diospaj Shimita villangapaj shamushpaca , na jatun juyailla shimicunahuan , alipacha yachajushcashna villangapaj shamurcanichu .
46002002	Cangunahuan cashpaca , imapash shujmanda yachajungapaca na munarcanichu . Ashtahuangarin Jesucristotami yariajurcani . Paita chacatashpa huañuchishcatallami , yariashpa causarcani .
46002003	Cangunahuan cashpaca ushai illanshna , ninanda manllashpa chujchushpami causarcani .
46002004	Ñuca parlashpa , ñuca villajushpapash , runacuna yachachijpi alipacha yachajushca shimicunataca na villarcanichu . Ashtahuangarin Diospaj Espíritu ushaita charijtami ricuchishpa villajurcani .
46002005	Canguna crishcapash , Taita Dios ushaita carajpi crichunmi , shina villajurcani . Alipacha yachajushca runacuna yachachijpi crichunga , na munarcanichu .
46002006	Shinamandami , ashtahuan alipacha crij puracunaca , Taita Diosmanda ali yachachij shimicunata villanajunchi . Cai shimicunaca , na cai pachamandachu . Cai pachata mandajcunamandapash na canllu . Chai mandajcunaca chinganllami .
46002007	Ashtahuangarin Taita Dios caramushca pipash na yachai ushashca , pacalla ali yachai tiashcatami villanajunchi . Chai pacalla alipacha yachashcahuanmi Taita Diosca , cai pachata nara rurashpallata ñucanchitaca , punchapamba llactapi causagrichun ña churashca .
46002008	Chaitaca , cai pachata maijan mandajpash na yacharcachu . Chaita yachashpaca , punchapamba Apunchi Jesustaca napacha cruzpi chacatashpa huañuchinmanllu carca .
46002009	Ashtahuangarin escribishcapica , cashnami nijun :
46002010	Ashtahuangarin Taita Diosca , ñucanchimanmi pipash na yachai ushashcataca , paipaj Espirituhuan yachachimushca . Diospaj Espirituca , tucui imatapash aligutapachami yachan . Taita Dios imata yarijujtapash yachanmi .
46002011	¿ Maijan runata shuj runa imatapash yarijujtaca , yachai ushan ? ¿ Nachu paipaj espiritulla yachan ? Shinallatami , Taita Dios imata yarijujtaca , pipash na yachai ushan . Taita Diospaj Espiritullami , chaitaca yachan .
46002012	Ñucanchica , na cai pachapi tiaj espiritutaca chasquishcachu canchi . Ashtahuangarin Taita Dios imaguta ñucanchiman carashcata yachangapaca , paipaj Espiritutami chasquircanchi .
46002013	Shina cashpami ñucanchica , alipacha yachajushca runacuna yachachishca shimicunataca na villanajunchi . Ashtahuangarin Diospaj Espíritu yachachijuj shimicunatami Diospaj Espiritumandaca , Diospaj Espirituta charijcunamanllata aligutapacha yachachinchi .
46002014	Ashtahuangarin Diospaj Espirituta na charij runaca , pai imata carashcatapash na yachai ushanllu . Paipaca , juizu illaj runa parlarijunshna uyarijpimi , na yachajungapaj munan . Diospaj Espíritu yarichijpillami , alita nalitapash yachajui ushan .
46002015	Ashtahuangarin Diospaj Espirituta charijca , tucuitami aliguta ricushpa yachai ushan . Shina cajpimi paitaca , pipash na imatapash ni ushanajun .
46002016	“ Jatun Dios imata yarijujtaca , ¿ pipash yachai usharcachu ? Paitaca , ¿ pipash yachachi ushangachu ? ” nijunmi . Ashtahuangarin ñucanchica , Cristopaj yuyaitami charinchi .
46003001	Huauquicuna , panicuna , Diospaj Espirituta charijcunamanshnaca , na cangunaman villai usharcanichu . Ashtahuangarin Cristota crij cashpapash , nara yachajuj huahuacunashna , cangunapaj munaitara rurashpa causajcunamanshnami villarcani .
46003002	Llullu huahuacuna na shinlli micunata micui ushajpi , lechetalla caranshnami cangunapash , nara shuj yachajunata yachajui ushajpi , yachajui ushanatalla yachachijurcani . Cunangamanmi , nara yachajui ushanguichi .
46003003	Cangunaca , cunangamanmi cangunapaj munaitara rurashpa causanajunguichi . Shujcuna imata charijtapash munashpa , fiñanajushpa , shicanyarinajushpaca , ¿ nachu na crijcunashnallata , cangunapaj munaitara rurashpa causanajunguichi ?
46003004	Shujcunaca : “ Ñucaca , Pablota catijpachami cani ” ninajunmi . Caishujcunaca : “ Ñucaca , Apolos shuti runata catijmi cani ” ninajunmi . Chashna ninajushpaca , ¿ nachu cangunapaj munaitallata rurashpa causanajunguichi ?
46003005	Apolospash , Pablopash , ¿ imata canchiyari ? Ñucanchica servijcunallami canchi . Apunchi Jesús ñucanchiman ushaita carajpi , villajpimi crircanguichi .
46003006	Ñucami , tarpunshna villajurcani . Apolosca , yacuta churanshnami yachachijurca . Ashtahuangarin Taita Diosmi , viñachinshna mirachijun .
46003007	Shina cashpaca tarpujpash , yacuta churajpash imapash na canllu . Ashtahuangarin Taita Diosllami viñachijun .
46003008	Tarpujpash , yacuta churajpash , chashnallatami canchi . Imata rurashcashnallata ricushpa Dios carajpi , ishcandillata japina cashpapash , chashnallatami canchi .
46003009	Ñucanchica , Taita Diosta ayudajcunallami canchi . Cangunaca , Taita Dios tarpujuj alpashnami canguichi . Shinallata Taita Dios huasichijuj huasishnami canguichi .
46003010	Taita Dios ninanda juyajpimi , huasichinata ali yachaj runa huasichinshna , cangunaman villai callarircani . Ñuca callarishca jahuapica , shujmi huasichinshna catijun . Shina cashpapash huasichinshna catingapaca , tucuicuna aliguta ricunarami .
46003011	Huasita shayachingapaj callari rumita churashcashnaca , Jesucristollami . Chaipi shuj rumita churaitaca , pipash na ushanllu .
46003012	Callaringapaj churashca cai rumi jahuapica , maijan cashpapash orohuan , culquihuan , juyailla rumicunahuan , caspihuan , jupahuan , fangacunahuan huasichingami .
46003013	Tucuicuna imata rurashcapash ricuringami . Huasichij runa imashna rurashcataca , shamui punllapimi ninahuan rupachishpa ricuchijunga . Tucuicuna imatalla rurashca cajpipash , ninami ricuchinga .
46003014	Callarishca jahuapi , huasichinshna maijan imata rurashcapash na rupajpica , imagutapash aligutami japinga .
46003015	Ashtahuangarin maijan imata rurashcapash rupajpica , imatapash na japingachu . Shina cashpapash , paillami rupajuj nina ucumanda llujshinshna quishpiringa .
46003016	Cangunaca , Taita Diospaj huasishnami canguichi . Chaitaca , ¿ nachu yachanguichi ? Taita Diospaj Espíritu cangunapi causajujtapash , ¿ nachu yachanguichi ?
46003017	Taita Dios causajuj huasita maijambash tucuchijpica , Taita Diosmi paitapash tucuchinga . Taita Dios causajuj huasica , Diospajllami . Chai huasica , cangunallatami canguichi .
46003018	Cangunallata , na pandarinachu canguichi . Cai pachapajtaca aligutapacha yachanimi nishpapash , alipacha yachajushcacuna cangapaca , imatapash na yachanshnami tucuna canguichi .
46003019	Imata cai pachapajta alipacha yachajushcapash , Taita Diospaj ñaupajpica , juizu illajcunashnami ricurin . Escribishcapica cashnami nijun : “ Diosca , alipacha yachajushcacunataca , paicuna umachita ali yachashcapillatami japishpa muspayachijun ” nijunmi .
46003020	Cutinmi cashnatapash nijun : “ Jatun Diosca , alipacha yachajushcacunapaj yuyaicunaca , yanga yanga cajtami yachan ” nijunmi .
46003021	Chaimandami runacunahuanga , na jariyana canguichi . Ima tiashcapash , tucuillami cangunapaj .
46003022	Pablo , Apolos , Cefas shuti runacunapash , cai pachapash , causaipash , huañuipash , cunan punllacunapash , shamui punllacunapash , tucuimi cangunapaj .
46003023	Cangunaca , Cristopajmi canguichi . Cristoca , Taita Diospajmi .
46004001	Ñucanchitaca , Cristota servijcuna cajta , shinallata pipash na yachai ushashcata , ñucanchiman Taita Dios mingashcata , aliguta ricushpa yachachijcuna cajta yarinajuchunmi munanchi .
46004002	Cunanga , imata rurachun mingashpapash , tucuicunallata aliguta pactachijcuna cachunmi munan .
46004003	Cangunapash , shuj mandajcunapash , ñuca imata rurajujta nalicachinajujpipash , na llaquirinichu . Nalita ñucallata rurashcataca , na yarinichu .
46004004	Ima nalitapash na rurarcanichu yajushpapash , na chaimandalla imatapash cashcatapacha ruraj runachu cani . Ashtahuangarin Apunchi Jesusmi , ima nalita rurashcatapash ricuchihuanga .
46004005	Shina cajpimi , Apunchi Jesús shamui punlla nara chayamujpillata , na imatapash juchachina canguichi . Pai shamushpami , imatalla rurashcatapash yanapi pacashca tiajujtapash michaman llujchinga . Paillatami , shungupi imata yarijushcatapash ricuchimunga . Chaipimi , imata rurashcatapash ricuchishpa , tucuicunata Taita Diosca alicachijunga .
46004006	Huauquicuna , panicuna , ñucahuan , Apolos shuti runahuan imata rurajtapash ricurcanguichimi . Cangunata juyaimandami , cashna nishpa yarichini : Ñucanchita ricushpa , ama ashtahuan chai escribishcapi nijujtalla yariashpa causachunmi , chashna yarichini . Shuj runamandalla caishuj chaishuj fiñanajunguichiman .
46004007	Candaca , ¿ pita ashtahuan alicachishpa ricun ? Canga , ¿ imatata Dios carajujtaca nara chasquishcangui ? Pai carashcata ña chasquishca cashpaca , ¿ imashpata na chasquishcashna jariyajungui ?
46004008	Cangunaca , vijsa pactajta micushcashnami ña tucuita charinguichi . Ñami ninanda charijyashcanguichi . Ñucanchitaca na minishtishpa , cangunalla jatun mandajcunami canguichi . ¡ Cangunallata mandanajushcanguichiman , ñucanchipash cangunahuan tandanajushpa mandanajungapaj alipachami canguichiman !
46004009	Cashnatami yarijuni : Villachun cachashca ñucanchitaca , Taita Diosmi huashaman churashca cajpi , huañuchinallami ni tucushpa purinchi . Shinallata angelcunapash , cai pachapi causajcunapash , ñucanchitaca asishpami ricunajun .
46004010	Cristota juyashpami , juizu illajcunashna canchi . Ashtahuangarin cangunaca , Cristohuan cashpami , alipachami yachanchi yanguichi . Ñucanchica , ushai illajcunashnami canchi . Cangunaca , ushaita charijcunami canguichi . Cangunaca , alicachi tucushcami canguichi , ashtahuangarin ñucanchica yangapi churai tucushcami canchi .
46004011	Cunangamanmi yarjaihuan , yacunayaihuan , churajunapash illaj , macai tucushpa purinajunchi . Maipi causanatapash na charishpami purinchi .
46004012	Imatapash ñucanchi maquihuan rurashpami , ninanda shaijushca canchi . Imapash tucushpaca alimi canman nijpipash , Dios bendiciachun nishpami tigrachinchi . Catiriashpa llaquichijpipash , llaquitaca apanchillami .
46004013	Ñucanchita nalicachijpipash , aligutami yarichinchi . Cai pachapi mapa sirijtashnami ñucanchitaca , cunangaman tucuicuna na ricunayachishpa fiñan .
46004014	Cangunata pingaichingapaca , na cashna escribinichu . Ashtahuangarin ñuca juyashca huahuacuna cajpimi , cashna tacurini .
46004015	Cristomanda yachachijcunata chunga huarangata charishpapash , na tauca taitacunatachu charinguichi . Ali villaita ñuca villajujpi Cristo Jesusta crijpimi , cangunapaj taitashna cani .
46004016	Shinamandami , ñuca imashna causajunshnalla causapaichi nijuni .
46004017	Shina causachun nishpami , Timoteotaca cangunapajman cachamurcani . Paica , Apunchi Jesusta alipacha crij cashpami , ñuca juyashca huahuashnalla . Shinallata Cristota catishpa ñuca imashna causajujtapash , paimi cangunaman yarichijunga . Chaitallatami maipi cashpapash , tandanajuj tucui crijcunamambash yachachijuni .
46004018	Ashtahuangarin cangunapajman ñuca ima horapash na rina cajpishnami , canguna purapi huaquingunaca jariyanajun .
46004019	Shina ninajujpipash Apunchi Jesús munajpica , ñallami shamusha . Ñuca shamushpami , chai jariyashpa purijcunataca , na shimi rimashcatalla ricusha . Ashtahuangarin imatapash rurai ushashcatami ricusha .
46004020	Taita Dios mandajujca , na shimihuan rimashcamandalla canllu , ashtahuangarin ninan ushaimandami .
46004021	Cangunapajman shamushpaca , ¿ vara caspihuan llaquichingapajchu shamusha , na cashpaca juyaihuan , ali shunguhuanllu shamuchun munanguichi ?
46005001	Canguna purapica , huainayashpa causanajun nijtami uyani . Chashna huainayajtaca , na israelcunapipash na uyanayachinllu . Shuj churica , paipaj taitapaj huarmihuanllatami causajun nijtami uyani .
46005002	Chashna tiajpipash , alimi canchi nishpami jariyanguichi . ¿ Nachu cangunaca , ninanda huacashpa , chashna nalita ruraj runataca canguna puramanda llujchina canguichi ?
46005003	Cangunahuan ñuca na chaipi cashpapash , ñuca espiritupica cangunahuanmi cani . Shina cashpapash , chai juchata ruraj runataca , chaipi cangunahuan cashcashnami ninanda nalicachijuni .
46005004	Ñucanchi Apunchi Jesucristopaj shutipi tandanajuichi . Ñuca espiritupash , ñucanchi Apunchi Jesucristopaj ushaipashmi cangunahuan canga .
46005005	Shina tandanajushpa , chai runapaj aichataca , Satanás tucuchijuchun cuichi . Apunchi Jesús shamui punllapi chai runapaj espíritu quishpirichunmi , chashna rurana canguichi .
46005006	Canguna jariyanaca , napacha alichu . Tanda masapi ashalla levadurata chapujpica , tucuillatami punguichin . ¿ Chaitaca nachu yachanguichi ?
46005007	Mushuj masashna tucungapaca , huaglishca levadurata shitanshna , mapa illaj tucuichi . Shina rurashpaca , levadura illaj tanda masashnami ali canguichi . Pascua punllapi Diosman carajpi huañuchishca Llamashnami , Cristoca ñucanchimanda ña huañurca .
46005008	Shina cashcamanda cunanga , pascua punllapi cushijushpa micuna jatun fiestata rurashunchi . Fiestata rurashpaca , huaglishca , nalita ruraj , jatun nali levadurahuanga , napacha micunachu canchi . Ashtahuangarin levadura illaj tandata rurashpa , imatapash nalitaca na yarishpami , ali shunguhuambacha micuna canchi .
46005009	“ Huainayashpa causajcunahuanga , na tandanajunachu canguichi ” nishpami , shuj cartapica cangunaman escribimurcani .
46005010	Shina nishpaca : “ Cai pachapi tiaj huainayajcunahuan , ashtahuan charijyangapaj munajcunahuan , shuhuacunahuan , yanga dioscunata mañajcunahuanga , napacha tandanajunachu canguichi ” nishpaca , na shina nircanichu . Chashnacunahuan na tandanajuna cajpica , cai pachamanda llujshinami canguichiman .
46005011	Ashtahuangarin cashna nishpami escribimurcani : “ Maijambash crijmi cani nijushpapash huainayashpa causajpi , charishpapash ashtahuan charijyangapaj munashpa , yanga dioscunata mañashpa , ima llaquipash japishpami ali canman nishpa , machashpa , shuhuashpa causajhuanga , na tandanajushpa purinachu , micuillatapash na micunachu canguichi ” nircanimi .
46005012	Na crijcunataca , ¿ imamandata ñucaca paicuna ima nalita rurashcata ricunata charini ? Crij purataca , ¿ nachu cangunallata paicuna ima nalita rurashcatapash ricunajunguichi ?
46005013	Taita Diosmi , na crijcuna imatalla rurashcataca ricuchinga . Chai jatun nalita rurashpa causaj runataca , canguna puramandaca llujchinami canguichi .
46006001	Canguna puramanda maijan cashpapash , pihuambash fiñanajushca cashpaca , ¿ cashna ruranatachu yachanguichi ? Diospajlla causajcunapaj ñaupajpi alichingapaj randica , ¿ imatapash cashcatapacha na rurajcunapaj ñaupajpi alichingapajchu ringuichi ?
46006002	Cai pachapi causajcunataca , Diospajlla causajcunami imata rurashcata ricushpa mandanajunga . Chaitaca , ¿ nachu yachanguichi ? Cai pachapi causajcunata canguna ricushpa mandana cashpaca , ¿ imashpata asha fiñanajushcata alichitaca na ushanguichi ?
46006003	Angelcuna imata rurashcatapash , ricushpa ñucanchi mandana cashcataca , ¿ nachu yachanguichi ? Shina cashpaca , cai causaipi ima fiñanajui tiajtaca , ¿ maitata na alichishunyari ?
46006004	Cai causaipi fiñanajuicuna tiajpica , ¿ crij puracunapi na yapa alicachi tucushcacunamanrachu alichipai nishpa villagringuichi ?
46006005	Canguna pingai tucuchunmi , cashna nini : Crij puracuna fiñanajushcata alichingapaca , ¿ nachu canguna purapillata ali yachaita charijcuna shujllapash tianguichi ?
46006006	Ashtahuangarin crij purallata fiñanajushcataca , ¿ na crijcunaman villangapaj purijcunachu canguichi ?
46006007	Canguna purallata chashna fiñanajushpaca , nalitapachami ruranajunguichi . Chashna fiñanajunapaj randica , ¿ imashpata na llaquita apanajunguichilla ? Shinallata umachishpa quichushpa apajpipash , ¿ imashpata na saquinguichilla ?
46006008	Ashtahuangarin cangunaca , crij purallata llaquichirishpa , umachishpa shuhuarishpami puringuichi .
46006009	Imatapash cashcatapacha na rurashpa causajcunaca , Taita Dios mandajuj llactapica , imatapash na japigringachu . ¿ Chaitaca nachu yachanguichi ? Na pandanachu canguichi . Huainayajcuna , yanga dioscunata mañajcuna , cazarashca jahua shujhuan causajcuna , huarmicunashna causaj runacuna , jari purallata huarmihuanshna puñujcuna ,
46006010	shuhuacuna , charishpapash ashtahuan charijyangapaj munajcuna , machajcuna , ima llaquipash japishpami ali canman nijcuna , ñavi ñavi shuhuajcunapash , Taita Dios mandajuj llactapica , napacha imatapash japigringachu .
46006011	Cangunapash pundaca , chashnallatami huaquingunaca causarcanguichi . Ashtahuangarin Apunchi Jesuspaj shutipi , ñucanchi Taita Diospaj Espiritumandapashmi , ña armashcacuna canguichi . Shinallata Diospajllami causanajunguichi , imatapash cashcatapacha rurashcatashna chasqui tucushcacunapashmi canguichi .
46006012	Tucui imatapash rurai ushanimi , ashtahuangarin napacha tucuilla alichu . Tucui imatapash rurai ushanimi , ashtahuangarin chaicunara ñucata mandashpa charichunga , napacha saquishachu .
46006013	Micunaca vijsapajmi , vijsaca micunapajmi . Ashtahuangarin Taita Diosca , ishcanditami tucuchinga . Shina cajpipash ñucanchi cuerpotaca , huainayachunga na rurashcachu . Ashtahuangarin Apunchi Jesuspajlla causachunmi rurashca . Apunchi Jesusmi , ñucanchi cuerpotapash mandajun .
46006014	Apunchi Jesusta causachij Taita Diosllatami , ñucanchitapash paipaj ushaihuan causachinga .
46006015	Cangunapaj cuerpopash Cristopajllata cajtaca , ¿ nachu yachanguichi ? ¿ Cristopaj cuerpomanda anchuchishpa apashpachu , culquimanda huainayaj huarmipaj cuerpohuan shujllata rurana cani ? Napacha chashnachu .
46006016	Maijan cashpapash , culquimanda huainayaj huarmihuan shujlla tucushpaca , paihuanmi shujlla cuerpo tucun . Chaitaca , ¿ nachu yachanguichi ? Escribishcapica : “ Ishcandimi , shujlla aicha tucunga ” nijunmi .
46006017	Ashtahuangarin Apunchi Jesushuan maijambash shujlla tucushpaca , shujlla espiritumi paihuanga causajun .
46006018	Huainayamandaca anchurichi . Maijan cashpapash ima shuj juchata rurajpica , paipaj cuerpopica na tacarinllu . Ashtahuangarin pipash huainayashpaca , paipaj cuerpotallata fiñashpami , chashna ruran .
46006019	Cangunapaj cuerpoca , jucha illaj Taita Diospaj Espíritu causajuj huasishna cajtaca , ¿ nachu yachanguichi ? Chai Espirituca , cangunapaj shungupimi causajun . Chai Espiritutaca , Taita Dios carajpimi charinguichi . Shinamandami , na cangunapajllata causanguichi .
46006020	Cangunaca , ninan valishcapaj randi tucushcami canguichi . Shina cajpimi cangunapaj cuerpohuan , espirituhuambash , Taita Diosta alicachina canguichi . Cuerpopash , espiritupash , Taita Diospajmi .
46007001	Canguna ñucata tapushpa escribishcatami , cunanga tigrachimuni . Jarica , na cazarashpa causashpachari ali canman .
46007002	Ashtahuangarin huainayana munaicuna tiashcamanda , tucuicunallata quiquin huarmita charichun . Shinallata huarmicunapash , quiquin cusata charichun .
46007003	Cusaca , cazarashca cashcashnallata , paipaj huarmiman imata cashpapash pactachishpa causachun . Shinallata huarmipash , cusahuan chashnallata causachun .
46007004	Huarmica , paipaj cuerpotaca na mandai ushanllu , ashtahuangarin cusami mandai ushan . Shinallata cusapash , paipaj cuerpotaca na mandai ushanllu , ashtahuangarin huarmimi mandai ushan .
46007005	Ishcandimanda na munanichu nishpaca , na ninachu canguichi . Ashtahuangarin Diosta yariashpa mañangapajmi , ashagucamanlla na quimiri ushana canguichi . Na unaita jarcari ushashpaca , nali yuyaita Satanás ama cuchun , cutin quimiringuichilla .
46007006	Chashna causanguichi nishpaca , na mandanichu . Ashtahuangarin shina causashpami , ali canga nitallami nijuni .
46007007	Tucui jaricuna ñucashnalla causachunmi munani . Ashtahuangarin Taita Diosmi , shican shican causaita caishujmambash , chaishujmambash carashca .
46007008	Nara cazarashcacunapash , sapalla huarmicunapash , ñucashnalla na cazarashpa causashpami , ali canman ninimi .
46007009	Ashtahuangarin na jarcari ushashpaca , cazarachunlla . Chaita yariajlla purinapaj randica , cazaranami ashtahuan ali .
46007010	Shina cajpipash cazarashcacunataca , Apunchi Jesusmi caita mandan , na ñuca mandanichu : Huarmica , cusataca na jichunachu .
46007011	Jichushpaca , ama shujhuan cazarashpa causachun . Na cashpaca , cusallahuanda ali tucuchun . Shinallata cusapash , huarmitaca napacha jichunachu .
46007012	Shujcunataca , na Apunchi Jesús nijujpi , ñucallami cashna nijuni : Maijan crij huauquipash na crij huarmita charijpi , huarmi ali causashunllami nijpica , ama jichuchun ninimi .
46007013	Shinallata maijan crij huarmipash na crij cusata charijpi , cusa ali causashunllami nijpica , ama jichuchun ninimi .
46007014	Na crij cusaca , paipaj huarmi crij cajpimi , Diospajlla tucushca . Shinallata na crij huarmipash , paipaj cusa crij cajpimi , Diospajlla tucushca . Na shina cajpica , cangunapaj huahuacunapash , na crijcunapaj huahuacunashna nalicunami canman . Ashtahuangarin cunanga , cangunapaj huahuacunaca Diospajllami .
46007015	Maijan na crij cashpapash jichusha nishpaca , jichuchunlla . Shina jichujpica , crij huauqui cashpa , pani cashpapash , na ashtahuan gañanshna causajunllu . Taita Diosca , casilla ali causaita charichunmi , ñucanchitaca cayashca .
46007016	Cazarashca huarmilla , ¿ cambaj cusataca quishpichi ushashallami yajunguichu ? Shinallata cazarashca cusapash , ¿ cambaj huarmitaca quishpichi ushashallami yajunguichu ?
46007017	Ashtahuangarin Apunchi Jesusmi imashna ali causanatapash , tucuicunaman carashca . Shinamandami , Taita Dios cangunata cayai punllapi imashna causajushcashnallata , tucuicuna chashnallata causana canguichi . Shina causachunmi , tandanajuj tucui crijcunataca mandani .
46007018	Dios cayai punllapica , ¿ maijandapash circuncisión nishcata rurashcachu carca ? Shina cashpaca , circuncisionda rurashcallata quedachunlla . Dios cayai punllapi ¿ maijandapash circuncisionda na rurashcachu carca ? Shina cashpaca , na circuncisionda ruranachu ninimi .
46007019	Circuncisionda rurashca cashpa , circuncisionda na rurashca cashpapash , imapash na canllu . Ashtahuangarin Taita Dios mandashcacunata pactachinami ali .
46007020	Dios cayai punllapi imashna causajushca cashpapash , chashnallata tucuicuna causashpa catichilla .
46007021	Dios cayai punllapica , ¿ gañanllu carcangui ? Na chaimanda llaquirinachu cangui . Shina cajpipash chaimanda llujshi ushanashnalla cashpaca , llujshinata yaringui .
46007022	Apunchi Jesusta crichun , Dios cayai punllapi gañan causanajushca cashpaca , Apunchi Jesuspajta rurangapaj cacharishcami cangui . Shinallata Dios cayai punllapi na gañan cashca cashpapash , Cristopajmi gañan cangui .
46007023	Diosca , tucuita yali valishcahuanmi cangunataca randishca . Shina cashpami gentecunapaca , na gañan tucuna canguichi .
46007024	Huauquicuna , Dios cayai punllapi imashnami causarcanguichi , chashnallata Taita Diospaj causashpa catinguichilla .
46007025	Jarihuan nara tacarishca cuitsacuna imashna causachun ñuca yachachijuchunga , Apunchi Jesusca na mandahuarcachu . Ashtahuangarin pactachij Apunchi Jesús ñucata llaquishpa yarichijpimi , cashna causanaca aligumi nijuni :
46007026	Ninan llaqui punllacunapi causanajushcamandami , imashna causajushpapash , chashnallata causanami jaripaca ali yajuni .
46007027	¿ Huarmihuan cazarashcachu cangui ? Shina cashpaca , jichunata na yarinachu cangui . ¿ Nara cazarashcachu cangui ? Shina cashpapash , cazaranataca na yarinachu cangui .
46007028	Cazarashpaca , juchataca na ruranguichu . Shinallata cuitsagupash cazarashpaca , juchataca na ruranllu . Ashtahuangarin cazarajcunaca , cai causaipi llaquicunatami apanajunga . Chai llaquicunamanda cangunata jarcangapajmi munani .
46007029	Ashtahuangarin huauquicuna , caitallami ningapaj munani : Punllacunaca , na unaicaman tiajunallachu , tucurishpa catijunallami . Shinamandami huarmita charijcunaca , huarmita na charinshna causachun nini .
46007030	Shinallata huacajcunapash , na huacanshnalla purichun . Cushijushpa causajcunapash , na cushijunshnalla purichun . Imata randijcunapash , na charinshnalla causachun .
46007031	Shinallata cai pachapi imata charishcacunahuan cushijujcunapash , na charishpa cushijunshnalla causachun . Cai pachapi imalla tiajcunapash tucurinllami .
46007032	Canguna llaquilla causachunga na munanichu . Na cazarashca chairalla runaca , Apunchi Jesusta yariajlla cashpami , Apunchi Jesustalla cushichingapaj munan .
46007033	Ashtahuangarin cazarashca runaca , huarmi cushijushpa causachun nishpami , cai pachapi imapash tiajtalla yarishpa causan .
46007034	Shinallata cusayu huarmica shuj yuyaita , jarihuan nara tacarishca cuitsaca shuj yuyaitami charin . Jarihuan nara tacarishca cuitsami , cuerpondi almandi Diospajlla causashpa , Apunchi Jesusta yariashpa causan . Ashtahuangarin cusayu huarmica , cusata cushichingapajmi , cai pachapi imapash tiajtalla yariashpa causan .
46007035	Caitaca , cangunapaj ali cachunmi cashna nini . Lazuta churanshna jarcashpaca , na ninichu . Ashtahuangarin imapash na jarcajpi Apunchi Jesuspajta aliguta rurashpa causachunmi , cashna nini .
46007036	Ashtahuangarin maijan cashpapash , ñuca ushi na cazarashpa payayanaca na alichu yajushpaca , pai imashna yajushcashnallata cazarachinapachami . Pai imashna munashcashna cazarachinallami . Chaica na juchachu .
46007037	Ashtahuangarin jarihuan nara tacarishca paipaj ushi na cazarashpaca , alimi canga nishpa shungupi yarishpaca , aligutami ruran .
46007038	Shina cashpami maijambash paipaj ushita cazarachishpapash , alita ruran . Na cazarachishpacarin , ashtahuan aligutami ruran .
46007039	Cusayu huarmica , mandashca shimipi nijunshnami cusa causajujpica , huatashcashna causan . Ashtahuangarin cusa huañujpica , cacharishcashna cashcamandami , pihuan cazarangapaj munashpapash cazaranalla . Ashtahuangarin Apunchi Jesusta crij cachun ninimi .
46007040	Ashtahuangarin na cutin cazarashpaca , ashtahuan cushijushpami causanman yanimi . Ñucapash , Taita Diospaj Espiritutaca charinimi yashpami cashna nini .
46008001	Yanga dioscunaman animalta cushpa huañuchishca micuna imashna cajtapash , tucuicuna alimi yachanchi . Chai yachashcacunaca , yanga jariyashpa purichunllami ruran . Ashtahuangarin juyarishpa causanami , crijcunataca shinllichin .
46008002	Maijambash ñucami aliguta yachani nirijushpaca , imashna yachajuna cashcatapash nara aliguta yachajushcachu .
46008003	Ashtahuangarin Taita Diosta maijambash ninanda juyashpaca , paica Dios rijsishcami .
46008004	Yanga dioscunaman animalta cushpa huañuchishca micunamandaca , caitami yachanchi : Cai pachapi tiaj yanga dioscunaca , imallapash na canllu . Ashtahuangarin shujlla Taita Dios tiajtami yachanchi .
46008005	Jahua pachapipash , cai pachapipash tauca dioscunami tian ninajunmi . ( Chashna dioscunapash , mandajcunapash taucacuna tiajpipash ) ,
46008006	ashtahuangarin ñucanchipaca , shujlla Taita Diosmi tian . Paica , Taita Diosmi . Paimandami , tucui imapash tiashca . Ñucanchipash , paipajmi canchi . Shinallata shujlla Mandajmi tian , paica Jesucristomi . Paimandami , tucui imapash tian . Ñucanchipash paimandami causanajunchi .
46008007	Shina cashpapash , caitaca na tucuicuna yachanllu . Huaquingunaca , yanga dioscunata mañashpami punda causashcashnallata , chai yanga dioscunaman carashca aichataca cunangaman micunajun . Paicunapaj yuyaica na shinlli cashpami , micushpaca cutin mapayashcanimi yanajun .
46008008	Imatapash micunaca , Taita Diospaj ñaupajpica , na ashtahuan aliguta ruranllu . Imatapash micushcahuan na ashtahuan ali ricurishunllu . Chaita na micushpapash , ashtahuan naliman tigrashca na ricurishunllu .
46008009	Ashtahuangarin imatapash micui ushanallami nishpa micushpara , pactarallapash nara shinlli crijcunataca nitijachinshna pandachinguichiman .
46008010	Can alipacha yachashpapash , chai yanga dioscunapaj huasipi micushpa can tiajujta ricushpaca , nara ali shinlli crijpash , ¿ nachu chai yanga dioscunaman carashcataca micunayachinman ?
46008011	Can ali yachashpapash , chashna rurajushcamandara nara shinlli crijca , chingaita chingagrinman . Paitapash quishpichingapajmi , Cristoca huañurca .
46008012	Canguna chashna micushpaca , nara shinlli crijpaj yuyaita huaglichishpami , juchata ruranguichi . Chashna rurashpaca , Cristotami fiñachishpa juchata ruranguichi .
46008013	Chaimandami , ñuca imatapash micushcamandalla , shuj crij ñucapaj huauqui urmanalla cajpica , chai crij huauquita nitijachinshna ama pandachingapaca , aichataca napacha micuna cani .
46009001	¿ Nachu villachun cachashca cani ? ¿ Nachu imagutapash rurai ushanalla cani ? ¿ Nachu ñucanchi Apunchi Jesustapash ricurcani ? ¿ Nachu cangunaca , Apunchi Jesuspajta ñuca rurajushcata ricuchinajunguichi ?
46009002	Shujcunapaca , na villachun cachashca cashpapash , cangunapaca villachun cachashcapachami cani . Cangunami , ñucata villachun cachashcataca , sellota churai tucushcashna , Apunchi Jesusta crij cashcamandaca ricuchinajunguichi .
46009003	Ñucata juchachijcunatami , cashna nishpa tigrachini :
46009004	¿ Nachu ñucanchipash ufiaita , micuitaca ushanchi ?
46009005	Villachun cachashca caishujcunashna , Apunchi Jesuspaj huauquicunashna , Cefas shuti huauquishna , ¿ nachu ñucanchipash , crij huarmita cazarashpa pushamui ushanalla canchi ?
46009006	Na cashpaca , Bernabepash , ñucapash , ¿ nachu imatapash rurashpa causana canchi ?
46009007	¿ Maijanda soldado tucungapaca , paipaj culquihuanllata rin ? ¿ Maijanda uvasta tarpushpapash fucujpica , na micun ? Na cashpaca , ¿ maijanda llamacunata michishpa purijpash , chai llamacunamanda lecheta na ufianga ?
46009008	Caitaca , ¿ ñuca yarishpallachu shina nijuni ? ¿ Nachu mandashca shimipipash , chashnallata nijun ?
46009009	Moisés mandashca shimipica : “ Trillajuj huagrataca , ama shimita huatanguichu ” nijunmi . Taita Diosca , ¿ huagracunata llaquishpallachu chashna nishcanga ?
46009010	Na cashpaca , ¿ ñucanchipaj ali cachunllu chashna nijun ? Ari , ñucanchipaj ali cachunmi chaitaca escribishca . Yapujpash , fucungami yashpami yapun . Trillajpash , granota japishami yashpami trillan .
46009011	Ñucanchica tarpuj runashnami , Diosmanda cangunaman villarcanchi . Shina villashcamandaca , cangunamanda imagutapash japinaca , ¿ yapachu canga ?
46009012	Shuj villajcunaca , japi ushanchimi nishpami , cangunataca imatapash mañan . ¿ Nachu ñucanchicarin , ashtahuan mañanata charinchi ? Ashtahuangarin Cristomanda ali villaita villajui ama jarcarichunmi , imatapash na mañarcanchi . Shina cashpami , tucui ima llaquitapash apanchilla .
46009013	Diosman carangapaj apashcataca , ¿ nachu Diospaj huasipi Diosta servijcuna micun ? Shinallata Diosman carashcacunata altarpi rupachishpa servijcunapash , ¿ nachu chai altarmandallata micun ?
46009014	Shinallata ali villaita villajcunaca , ali villaita villashcamanda micuchunmi , Apunchi Jesusca mandashca .
46009015	Chashna japinata charishpapash , ñuca imatapash japisha yashpaca na mañashcanichu . Cangunata ñuca mañashami yashpaca , na shina escribimunichu . Ñuca chashna rurashpa cushijujtaca , pipash nara chingachijpillata huañungapajmi munani .
46009016	Ali villaita villajushpa jariyanataca , na charinichu . Chaitaca villanapachami cani . Ali villaita ñuca na villajushpaca , ¡ aij imachari tucuiman !
46009017	Ñuca tucui munaihuan villajushpaca , carashcata japinata charishami . Ashtahuangarin na tucui munaihuan villajushpapash , Dios ñucaman mingashcataca pactachinami cani .
46009018	Chashna villashpa purishcamandaca , ¿ ima alita japinatata charini ? Cristomanda ali villaita villajushpaca , imatapash na mañanichu . Shina rurajushpami , ali villaita villajushpa japinata charishpapash na mañani .
46009019	Shinamandami , na pipaj gañan cashpapash , ashtacacuna quishpirichun , tucuicunapaj gañanshna tucushcani .
46009020	Judea llacta gentecunahuan cashpaca , paicuna quishpirichunmi , Judea llacta runashna purini . Paicunaca , mandashca shimicunatami catinajun . ( Chaita ñuca na cazuj cashpapash ) , paicunapash quishpiririchunmi , paicunahuan cashpaca , chai mandashca shimicunata cazujuni .
46009021	Shinallata chai mandashcata na charijcunahuan cashpaca , paicunapash quishpirichunmi , chai mandashcata na charinshnallata purini . ( Shina cashpapash , Taita Dios mandashcataca na saquishpami , Cristo mandashcata pactachijuni ) .
46009022	Chairalla yachajujcunahuan cashpaca , paicunapash quishpirichunmi , chairalla yachajujunshna purini . Imashnallapash huaquingunallapash quishpiripashcanman yashpami , tucuita rurashpa tucui gentecuna imashna causajta catini .
46009023	Ali villaita villajushpaca , chai villajuj shimi aliguta carasha nishcata japingapajmi , chashna causajuni .
46009024	Pugllaj pambapi mishangapaj calpajcunaca , tucuillami calpanajun . Shina cashpapash , shuj mishajllami japinataca charin . Chaitaca , ¿ nachu yachanguichi ? Cangunapash japigringapaca , mishashpa calpanshnami causana canguichi .
46009025	Maipipash pugllagringapaca , paipaj cuerpo ama huaglichunmi , nalitaca tucuita saquin . Paicunaca ismunalla , tucurinalla coronata japingapajllami mishashpa pugllanajun . Ashtahuangarin ñucanchica , na tucurina coronaguta japingapajmi causanajunchi .
46009026	Shina cajpimi , ñucapash na yanga cushijushpa calpanshna causajuni . Shinallata macanajushpapash , na yanga huairata huactanshna macanajunichu .
46009027	Ashtahuangarin ñuca cuerpotami macanshna cazuchishpa , servishpa causajuni . Shujcunaman villashca jahuaca , ama ñucara nalipi ricuringapajmi , chashna rurajuni .
46010001	Huauquicuna , panicuna , ñucanchi ñaupa taitacuna imashna cashcatapash yachachunmi munani . Paicunataca , tucuicunata fuyu catichishpa rijujpimi , Puca Cuchatapash tucuicuna chimbanajushca .
46010002	Paicunaca , Moisesta catishpami fuyupipash , mama cuchapipash tucuilla bautizai tucushca .
46010003	Dios carashca micunatapash , tucuicunami micunajushca .
46010004	Shinallata tucuicunami , Dios carashca yacutallata ufianajushca . Chai yacutaca , paicunata catishpa purijuj , Diospaj jatun rumimandami tucuicuna ufianajushca . Chai jatun rumica , Cristomi carca .
46010005	Shina cajpipash , paicuna puramanda chaupi yali gentecunahuanmi , Taita Diosca na cushijurca . Chaimandami jichushca pambapillata , huañushpa tucurinajurca .
46010006	Paicuna nalita ruranata ninandapacha munashcashna , ñucanchipash ama munachun ricuchingapajmi , chashna tucushca .
46010007	Paicuna purapi huaquingunaca , yanga dioscunata mañajcunami carca . Cangunaca , na chashna mañanachu canguichi . Escribishcapica cashnami nijun : “ Tucuillami micungapaj , ufiangapaj tiarirca . Chai jipaca , pugllangapajmi jatarirca ” nijunmi .
46010008	Paicuna purapi huaquinguna huainayashcashnaca , na ñucanchipash huainayanachu canchi . Chashnacunaca , shuj punllapillami , ishcai chunga quimsa huarangacuna huañushca .
46010009	Paicuna purapi huaquinguna , Jatun Diosta fiñachishcashnaca , ñucanchica na fiñachinachu canchi . Chashnacunaca , culebracuna canijpimi huañushca .
46010010	Paicuna purapi huaquingunaca , Diosta fiñashpami nalicachishpa rimashca . Chashnaca , napacha rimanachu canchi . Chashnacunataca , huañuchij angelmi huañuchishca .
46010011	Chashnataca ñucanchi ama catichunmi , ñucanchi ñaupa taitacuna imashna tucushcatapash , tucurimui punllacunapi causanajuj ñucanchita yachachingapaj escribishcapica , chashna villajun .
46010012	Maijambash shinllipacha crijmi cani nirijushpaca , aliguta yaringuichi , pactara urmanguichiman .
46010013	Tucui gentecunata japijuj nalita rurachina munaillatami , cangunatapash japijun . Shina cajpipash Taita Diosca pactachij cashpami , chai nali munaitaca canguna apai ushanatalla japichun saquinga . Ashtahuangarin chai nali munaihuanllatami , canguna shinlli tucushpa mishashpa , chai nali munaimanda llujshinataca , paillata caramunga .
46010014	Shina cajpi ñuca juyashca crijcuna , cangunaca yanga dioscunata mañanamandaca anchurichi .
46010015	Aliguta yachajushca gentecunamanshnami cangunaman rimani . Ñuca imata nijujtapash , cangunallata aliguta yaripanguichi .
46010016	Bendiciashca copamanda Diosta pashi ninajushpaca , ¿ nachu Cristopaj yahuarmanda caishuj chaishuj tandanajunchi ? Tandata ñucanchi chaupinajushpaca , ¿ nachu Cristopaj cuerpomanda caishuj chaishuj tandanajunchi ?
46010017	Shujlla tanda cajpimi , ñucanchica ashtacacuna cashpapash , shujlla cuerposhna canchi . Tucuicuna tandanajushpami , chai tandatallata micunajunchi .
46010018	Israelcuna imata rurajtapash aliguta yarichi . Diosman carashpa huañuchishca animalcunata micushpaca , ¿ nachu tandanajushpa , chai altarmandallata micunajun ?
46010019	¿ Imashpata caita nijuni ? ¿ Yanga diosca imata ? Na cashpaca , yanga dioscunaman animalta cushpa huañuchishca aichaca , ¿ ali cajpichu chashnaca nijuni ?
46010020	Na israelcunaca , animalta huañuchishpapash ayacunaman cushpami huañuchinajun , na Taita Diosman caranajunllu ninimi . Shinamandami cangunapash , ayacunahuan tandanajuchunga na munani .
46010021	Cangunaca , Apunchi Jesús carashca copatapash , ayacunaman carashca copatapash ishcandita ufiaitaca , na ushanachu canguichi . Apunchi Jesús carashca micunatapash , ayacunaman carashca micunata micungapaj cangunapash tandanajushpa micuitaca , na ushanachu canguichi .
46010022	Ñucanchica ishcandita rurashpa , ¿ Apunchi Jesusta ninandapacha fiñachingapajchu munanchi ? ¿ Ñucanchica , paitapash yali shinllichu canchi ?
46010023	Tucui imatapash rurai ushanillami , ashtahuangarin napacha tucuilla alichu . Tucui imatapash rurai ushanillami , ashtahuangarin crijcunataca na tucuilla shinllichi ushanllu .
46010024	Pipash na quiquimbajlla ali cachun , imatapash ruranachu . Ashtahuangarin shujpajpash ali cachunmi , imatapash rurana .
46010025	Aichata jatujuj pushtupi randishpaca , shungupi imatapash na yarishpa , na tapushpa micunguichilla .
46010026	Cai pachapash , cai pachapi ima tiashcapash , Jatun Diospajmi .
46010027	Maijan na crijpash , cangunahuan micungapaj cayajpi rishpaca , imatapash na tapushpa , imata carajpipash micunguichilla . Imatapash ama yarijungapajmi , na tapuna canguichi .
46010028	Ashtahuangarin maijambash : “ Cai aichataca , yanga dioscunaman carashcami ” nishpa villajpica , na micunachu canguichi . Chai villajpash , paipaj yuyaihuan ama pandachunmi , na micuna canguichi . Cai pachapash , cai pachapi tucui ima tiashcapash , Jatun Diospajmi .
46010029	Cambaj yuyaitaca , na shina ninichu . Ashtahuangarin shujpaj yuyaitami shina nini . Ñuca imatapash rurai ushanalla cajpipash , ¿ imashpata shujpaj yuyaimandalla nalicachishca canga ?
46010030	Imata cashpapash , Diosta pashi nishpa micushpaca , ¿ imashpata Diosta pashi nishpa micujushcamandaca nalicachi tucusha ?
46010031	Shina cajpimi canguna imata micushpa , ufiashpa , imata rurashpapash , Taita Diosca punchapambagumi cangui ni tucuchun , tucuita rurana canguichi .
46010032	Imata rurashpapash , Judea llacta gentecunata , na israelcunata , Taita Diospajlla tandanajuj crijcunata nitijachinshna urmachingapaca , na ruranachu canguichi .
46010033	Ñucapashmi tucuita imata rurajushpapash , tucuicunata cushichingapaj rurani . Ashtahuangarin taucacuna quishpirichunmi , paicunapaj ali cachunga imatapash rurajuni . Na ñucapajlla ali cachun , imatapash ruranichu .
46011001	Cristota ñuca imashna catijujta ricushpa , cangunapash ñucashnallata catipaichi .
46011002	Tucui crijcuna , ñucataca na cungashpami , ñuca imata yachachishpa mingashcatapash , aliguta catinajunguichi . Shina cajpimi cangunataca , cushijushpa alicachini .
46011003	Ashtahuangarin caita yarichunmi munani : Cristoca , tucui jaricunatami umashna mandajun . Cusapash , paipaj huarmitaca , umashnami mandajun . Taita Diospash , Cristotaca umashnami mandajun .
46011004	Maijan jaripash Diosta mañajushpa , na cashpaca Dios ima nishcata villajushpapash , umata quilparishpaca , paita umashna mandajujtami na cazujun .
46011005	Ashtahuangarin maijan huarmipash Diosta mañajushpa , na cashpaca Dios ima nishcata villajushpapash , umata na quilparishpaca , umashna paita mandajtami na cazujun . Chashna rurashpaca , ajchata rutushcashnami ricurin .
46011006	Maijan huarmipash , umata na quilparishpaca , ajchata rutuchishpami ali canman . Huarmica , asha ajchata rutuchishpa , na cashpaca tucui tucui rutuchinata pinganayajpica , umata quilparichun ninimi .
46011007	Jarica , na umata quilparinachu . Paitaca , Taita Diosmi paiman rijchajta rurashca . Shina cashpami Taita Dios punchapambagu cajta ricuchinajun . Ashtahuangarin huarmica , cusa juyailla cajtami ricuchijun .
46011008	Jarica , na huarmimanda llujshishcachu . Ashtahuangarin huarmimi , jarimanda llujshishca .
46011009	Shinallata jaritaca , na huarmipaj ali cachun rurashcachu . Ashtahuangarin huarmitami , jaripaj ali cachun rurashca .
46011010	Shinamandami huarmica , mandajpi causajushcata ricuchingapaj , angelcunamandapash umata quilparina .
46011011	Ashtahuangarin Apunchi Jesusta crijcuna cashcamanda , jarica na huarmita yalichu . Huarmipash , jaritaca na yalichu .
46011012	Huarmitaca , jarimanda llujchishpami rurashca . Shinallata jaripash , huarmimandami miranajun . Ashtahuangarin Taita Diosmandami , tucui imapash tiashpa catijun .
46011013	Cangunallata aliguta ricushpa yaringuichi : Taita Diosta mañajushpa , ¿ huarmica umata na quilparishpa mañashpachu ali canga ?
46011014	Jaricuna ajchata viñachun saquishcamanda pinganayai cajtaca , ¿ nachu imashna causashcallata cangunaman yachachijun ?
46011015	Ashtahuangarin huarmicuna ajchata viñachun saquinaca , alipachami . Umata quilparingapaj randimi , huarmicunapaj ajchataca Diosca viñachishca .
46011016	Ñuca cashna nijujta maijambash fiñashpa rimangapaj munajtaca , cashnami nini : Ñucanchi purapipash , Taita Diospajlla tandanajuj crij purapipash huarmicunaca , umata quilparinataca yacharishcami .
46011017	Ashtahuangarin cai shimicunata villashpaca , cangunata alicachishpaca na nijunichu . Cangunaca , tandanajushpa alita rurangapaj randica , ashtahuan nalita rurangapajmi tandanajunguichi .
46011018	Pundaca caitapashmi nigrini : Crijpura tandanajushpapash , cangunapura shicanyarinajun nijtami uyarcani . Chashna nijtaca , ashataca crinimi .
46011019	Canguna purapi Dios alicachijpi causajcuna ricurichunga , cangunapura shican shican tucushpami ali canguichiman .
46011020	Canguna tandanajushpaca , Apunchi Jesús huañushcata yarishpa micungapaca , na tandanajunllu cashcanguichi .
46011021	Cangunaca , micungapaj apashpapash , shujcunataca na shuyashpami micushcanguichi . Shina rurashcamandami , huaquingunaca yarjaihuan , huaquingunaca machashca tianajun .
46011022	Micushpa , ufiashpa tiangapaca , ¿ nachu huasita charinguichi ? Na cashpaca , ¿ Taita Diospajlla tandanajuj crijcunata yangapi churangapaj , imagutapash na charijcunata pingaichingapajchu chashna ruranajunguichi ? Cangunataca , ¿ ima ninata cani ? ¿ Cangunataca alicachishachu ? Chashna ruranajujtaca , napacha alicachinichu .
46011023	Apunchi Jesús ñucaman mingashcatami , cangunaman yachachircani . Apunchi Jesusca , paita huañuchijcunaman japi tucuna tutami , tandata japirca .
46011024	Chai tandamanda Diosta pashi nishpami chaupishpa , cashna nirca : “ Japishpa micuichi . Caica , cangunapaj ali cachun chaupirina ñuca cuerpomi . Ñucata yarishpa , cashnata rurashpa catinguichilla ” nircami .
46011025	Ña micushca jipaca , copatapash japishpami cashna nirca : “ Cai vino copaca , ñuca yahuarmi . Chaihuanmi Diosca , shuj mushujta ari nishca . Ima horas cashnata ufiashpapash , ñucata yarishpa ufianguichilla ” nircami .
46011026	Ima hora cashpapash , canguna cai tandata micushpa , cai copamanda ufiashpaca , Apunchi Jesús huañushcatami , pai tigramungacaman villanajunguichi .
46011027	Maijan cashpapash , Apunchi Jesús micuichi nishca cai tandata nali shunguhuan micushpa , na cashpaca ufiaichi nishca cai copamandapash nali shunguhuan ufiashpaca , Apunchi Jesuspaj cuerpota , yahuarta nalicachishpami juchata ruran .
46011028	Shinamandami tandata nara micushpallata , copamanda vinota nara ufiashpallata , tucui canguna imashna causanajushcata aliguta yarina canguichi .
46011029	Ashtahuangarin Apunchi Jesuspaj cuerpo cajta na aliguta yarishpa , nali shunguhuan cashpa maijambash micushpa ufiashpaca , paillata llaquichi tucungapajmi micun , ufian .
46011030	Shinamandami huañujujpash , irquiyashcapash canguna purapica , ashtacacunapacha tianguichi . Taucacunami ña huañushca .
46011031	Ñucanchillata imashna causajushcata aliguta yarishpaca , na chashna llaquita apanchimanllu .
46011032	Ashtahuangarin Apunchi Jesusca , ñucanchi nali cajta ricushpami llaquichishca . Na crijcunahuan ama ninan llaquiman cachangapajmi , chashna llaquichijun .
46011033	Shina cashcamanda ñuca juyashca crijcuna , shina micungapaj tandanajushpaca , caishuj chaishuj shuyanarami canguichi .
46011034	Maijambash yarjachishpaca , huasipillata micuchun . Tandanajushcapica na llaquichi tucungapajmi , chashna rurana canguichi . Imapash shuj alichinacuna tiajpica , ñuca shamushpami alichisha .
46012001	Huauquicuna , panicuna , canguna imata rurai ushachumbash , Diospaj Espíritu caramujujta yachachunmi munani .
46012002	Diosta nara cazushpa causanajushpaca , rimaitapash na rimajuj , yanga dioscunapajman apai tucushpami pandashpa causarcanguichi . Chaitaca , ña yachanguichimi .
46012003	Shinamandami , caita yachachun munani : Maijan cashpapash , Taita Diospaj Espíritu rimachijpi rimajushpaca , Jesusca ninanda llaquichi tucunapachami nishpaca na ninllu . Shinallata , Jesusca ñucata Mandajmi nitaca , pipash na paillata ni ushanllu . Ashtahuangarin Diospaj jucha illaj Espíritu yuyaita cujpillami , shina ni ushan .
46012004	Shina cajpimi , imata rurai ushanacunapash shican shican tian . Shina cajpipash , Diospaj Espirituca paillatami .
46012005	Shinallata Diospajta ruranacunapash , shican shicanmi tian . Shina cajpipash , Apunchi Jesusca paillatami .
46012006	Imata ruranacunapash , shican shicanmi tian . Shina cajpipash , tucui imata ruranacunapipash , paillata rurajuj Taita Diosca paillatami .
46012007	Ashtahuangarin tucuicunapaj ali cachunmi Diosca , paipaj Espirituta tucuicunaman carashpa ricuchijun .
46012008	Diosca , paipaj Espiritumandami , aliguta yachajushcalla shimicunata villachunga tucuicunaman caran . Shujmanga , Diospajta aliguta yachajunatami , chai Espiritullata caramujun .
46012009	Caishujmanga , aligutapacha crinatami , chai Espiritullata caramujun . Caishujmanga , huañujujcunata alichi ushanatami , chai Espiritullata caramujun .
46012010	Shujca , pipash na rurai ushanallata rurai ushachun , shujca Dios villashcata villachunmi , shina caramujun . Shujca , Diospaj Espíritu yarichijpi villajujta , na Diospaj Espíritu yarichijpi villajujta yachai ushachunmi , shina caramujun . Shujca , shuj shuj rimaicunata parlachun , shujca chai shuj shuj rimaicunata yalichishpa villai ushachunmi , chai Espiritullata caramujun .
46012011	Ashtahuangarin cai tucuita ruranacunataca , Diospaj Espiritullatami chaupishpa , pai imashna munashcashna shican shican imata rurai ushachumbash , tucuicunaman caramujun .
46012012	Cuerpoca shujlla cashpapash , imatapash ashtacatami charin . Cuerpoca imatapash ashtacata charishpapash , shujlla cuerpomi . Shinallata Cristopash shujllami .
46012013	Ñucanchica , Judea llacta gentecuna cashpa , griego nishca gentecuna cashpa , gañanguna cashpa , na gañanguna cashpapash , Diospaj shujlla Espiritumanda bautizarishpami , tucuilla shujlla cuerposhnalla canchi . Ñucanchica , chai Espiritutallatami ufiachijpishna chasquircanchi .
46012014	Ashtahuangarin cuerpoca , na shujlla parteta charishpami , ashtaca partecunata charin .
46012015	Chaquica : “ Na maqui cashcamandaca , na cuerpopajchu cani ” nijushpapash , ¿ nachu cuerpopajllata canga ?
46012016	Shinallata rinripash : “ Na ñavi cashcamandaca , na cuerpopajchu cani ” nijushpapash , ¿ nachu cuerpopajllata canga ?
46012017	Tucui cuerpo ñavi cashca cajpica , ¿ maipishi rinrica tiajunman ? Tucui cuerpo rinri cashca cajpica , ¿ maipishi singaca tiajunman ?
46012018	Ashtahuangarin cunanga , Taita Diosmi cuerpopi ima tiachumbash , pai munashcashna churashca .
46012019	Cuerpopi ima tiashcapash , shujlla tiajpica , ¿ cuerpoca maipishi tianman ?
46012020	Ashtahuangarin cunanga cuerpoca , imatapash ashtacata charishpapash , shujlla cuerpomi .
46012021	Shina cajpica , ñavica : “ Canda na minishtinichu ” nishpaca , na maquitaca ni ushanllu . Shinallata umapash , chaquitaca : “ Cangunataca na minishtinichu ” nitaca , na ushanllu .
46012022	Ashtahuangarin cuerpopi tiaj , imatapash na rurai ushanashnallacuna cashpapash , ashtahuan minishtirishcami .
46012023	Cuerpopi ashtahuan pinganayai ricurijcunapirami , ashtahuan aliguta churajunchi . Shinallata na yapa juyailla alichina pinganayaicunatarami , ashtahuan juyailla alichirinchi .
46012024	Ñucanchipi ashtahuan juyailla alichirishca ricurijcunaca , na imatapash minishtinllu . Ashtahuangarin Taita Diosmi , ñucanchi cuerpogutaca aliguta churashca . Maipi imapash nalishnalla ricurijujtaca , ashtahuan ninanda alicachishpami churashca .
46012025	Cuerpopi tiajcunaca , ama shican shican cashpa , caishuj chaishuj ayudarichunmi , Diosca chashna churashca .
46012026	Shina cajpimi , cuerpopi tiajcunamanda shuj nanachijpica , tucuilla paihuan nanachin . Shinallata shuj alicachi tucujpica , tucuillami paihuan cushijun .
46012027	Cangunaca , Cristopaj cuerposhna cashpami , tucuilla chai cuerpo purallata canguichi .
46012028	Shina cajpimi Taita Diosca , huaquingunataca tandanajuj crij purapica , pundaca Jesusmanda villachun cachashcacunata churashca . Chaipaj catica , pai ima nishcata villajcunata , chaipaj catica yachachijcunata , chaipaj catica pipash na rurai ushanallata rurajcunatami churashca . Chaipaj catimi , huañujujcunata alichijcunata , shujcunata ayudajcunata , crijcunata mandajcunata , shuj shuj rimaita rimajcunata churashca .
46012029	Paicunaca , ¿ tucuicunachu Jesusmanda villachun cachashcacuna ? ¿ Tucuicunachu Dios ima nishcata villajcuna ? ¿ Tucuicunachu yachachijcuna ? ¿ Tucuicunachu , pipash na rurai ushanallata rurajcuna ?
46012030	¿ Tucuicunachu huañujujcunata alichina ushaita Dios carajpi charin ? ¿ Tucuicunachu shuj shuj rimaita rimajcuna ? ¿ Tucuicunachu chai rimashcata yalichishpa villajcuna ?
46012031	Shina cashcamanda Dios carajpi ruranataca , ashtahuan aliguta mascaichi . Ashtahuangarin cunanga , cai tucuitapash yali ashtahuan juyailla causanagutami , ñucaca cangunaman yachachigrini .
46013001	Shuj gentecunapaj rimaicunapi , angelcunapaj rimaicunapi ñuca rimajushpapash , juyaita na charishpaca , tsilin nijuj jirrushna , na cashpaca címbalo nishca huacajunshnami uyarijuiman .
46013002	Dios ima nishcata villajushpapash , pipash na yachashcata tucuita yachashpapash , imatapash ninanda yachajushca cashpapash , shinallata urcucunata shujmanda shujman yalichingapaj , tucui shunguhuan crij cashpapash , juyaita na charishpaca , imapash na canichu .
46013003	Imagutapash na charijcunaman micunata charichun , ñuca charishcacunata tucuillata chaupishpa carajushpapash , shinallata ñuca cuerpota ninapi rupachijuchun saquishpapash , juyaita na charishpaca , imapajpash na ali cahuanllu .
46013004	Juyaita charishpaca , llaquita apanllami , shujcunatapash llaquinmi . Juyaita charishpaca , shujcuna imata charijtapash , ñucapaj cashcanman yashpaca na ricunllu . Juyaita charishpaca , na ñucami ashtahuan ali cani ninllu , na jariyanllu .
46013005	Juyaita charishpaca , na imatapash pinganayaita ruranllu , na paipajlla alita mascanllu , na ñapash fiñarinllachu , na fiñashcalla causangapaj munanllu .
46013006	Imatapash cashcatapacha na rurajpica , na cushijunllu . Ashtahuangarin na llullashpa aliguta rurajpimi cushijun .
46013007	Tucui llaquita apanllami , tucuita crinllami , tucuita shuyanllami , ima nalita rurajpipash saquinllami .
46013008	Juyaica , ima horapash na tucurinllu . Ashtahuangarin Dios ima nishcata villashcapash tucuringami . Shuj shuj rimaicunata rimanapash , na ashtahuan tiangachu . Imata yachajunapash tucuringami .
46013009	Cunambica , ashatallami rijsinchi . Ashatallami , Dios ima nishcataca villanajunchi .
46013010	Ashtahuangarin ima pandatapash na rurana chayamujpimi , chai ashatalla yachashcapash tucuringa .
46013011	Ñucaca , huahuara cashpaca , huahuashnami parlarcani , huahuashnami yarijurcani , huahuashnami maitapash rurangapaj munarcani . Ashtahuangarin ña runa tucushpaca , huahuashna causanataca saquircanimi .
46013012	Cunambica , espejopi ñavita ricurishpa , chingaj chingajlla ricujunshnami ricunajunchi . Ashtahuangarin chai punllapimi , ñavi ñavi ricunajushun . Cunambica , ashatallami yachani . Ashtahuangarin Dios imashna ñucata rijsinshnallatami , chai punllapica aliguta rijsisha .
46013013	Cunanga crinapash , shuyanapash , juyaipash tiangallami . Cai quimsamanda ricujpica , juyaimi ashtahuan yali ali tian .
46014001	Ashtahuan juyaita charishpa catinguichilla . Canguna imata rurai ushachun Diospaj Espíritu caramujujtapash , ucha mascashpa catinguichi . Chaitapash ashtahuan yalica , Dios ima nishcata villana ushaita japinatami mascariana canguichi .
46014002	Maijambash shuj shuj rimaicunata parlajushpaca , na gentecunaman parlajunllu , ashtahuangarin Taita Diosmanmi parlajun . Diospaj Espíritu yuyaita cujpi , pacalla tiajcunata chashna parlajpipash , chaitaca pipash na yachai ushanllu .
46014003	Ashtahuangarin Profeta runaca , shujcuna shinlli crishpa catichun , aliguta yarichishpa catichun , cushijushpa catichunmi villajun .
46014004	Na yachashca rimaita parlajujca , paillata ashtahuan ali crishpa catingapajmi parlajun . Ashtahuangarin Dios ima nishcata villajujca , tandanajuj crijcunatami shinllichijun .
46014005	Shinamandami cangunataca , tucuicunatallata shuj shuj rimaicunata parlachun munaiman . Shina cajpipash , Dios ima nishcata villajcuna cachunmi , ashtahuan munaiman . Yalichishpa villajpash illajpita , shuj shuj rimaicunata parlangapaj randica , Dios ima nishcata villanami ashtahuan ali . Shinami tandanajuj crijcunaca , ashtahuan shinlli tucunga .
46014006	Huauquicuna , panicuna , cunanga cangunapajman ñuca shamushpa , shuj shuj rimaicunatara parlajujpica , ¿ cangunapaca imata ali canga ? Dios ricuchishcata na villajushpa , na cashpaca imata yachajushcata , na cashpaca Dios ima nishcata , na cashpaca imata yachachingapaj shamushcata parlajushpaca , ¿ imapajta ali canga ?
46014007	Na causaita charij gaitata huacachijpipash , cítara nishcata tocajpipash , na shuj shujta huacajpica , ¿ imashnata gaita cajta , cítara cajtaca yachanman ?
46014008	Shinallata trompetapash , na shinlli huacajpica , ¿ pita macanajuiman llujshingapaj alichirinman ?
46014009	Shinallata cangunapash , shuj shuj rimaicunata parlanajushpa , na yachai ushanalla shimicunata parlanajujpica , ¿ maitata can imata nijujtaca yachai ushangayari ? Yangatami huairamanshna parlanguichi .
46014010	Cai pachapica , tauca tauca rimaicunami tian . Shina tiashpapash , imata nijujta na yachai ushanaca , shujllapash na tianllu .
46014011	Ashtahuangarin shuj rimaipi parlajujta ñuca na yachashpaca , caru llactamanda shamushca runashnami caiman . Shinallata chai rimajujpash ñucapaca , caru llactamanda shamushca runashnami canman .
46014012	Shinami cangunaca , canguna imata rurai ushachun , Diospaj Espíritu caramujujta japina munaihuanlla causana canguichi . Shina cashpami , chai caramushcahuanga , tandanajushca crijcuna ashtahuan aliguta catingapaj yarina canguichi .
46014013	Shinamandami , maijan cashpapash na yachashca rimaita parlajushpaca , shujcunaman yalichishpa villai ushangapaj , Diosta mañana canguichi .
46014014	Ñucallata na yachashca rimaipi Diosta mañashpaca , ñuca espiritumi mañajun . Shina mañajushpapash , ñuca yuyaipica imatapash na yachajushcanichu .
46014015	Shina cashpaca , ¿ imatata rurana cani ? Ñuca espirituhuan , Diosta mañajushpaca , ñuca yuyaihuambashmi Diosta mañana cani . Ñuca espirituhuan candajushpaca , ñuca yuyaihuambashmi candana cani .
46014016	Canga , cambaj espirituhuanlla Diosta aligumi cangui nijujpica , shuj na yachaj runa uyajujca , ¿ imashnata can pashi nijujtaca : “ Shina cachun ” ni ushangayari ? Paica , can imata nijujtapash na yachanllu .
46014017	Canga , Diostaca aligutapachami pashi nijungui . Ashtahuangarin caishuj uyajca , na shinlli tucunllu .
46014018	Ñucaca , Taita Diostami pashi nijuni . Ñucami , shuj shuj rimaicunapi cangunatapash , tucuicunata yali parlani .
46014019	Ashtahuangarin crijcuna tandanajushcapica , na yachashca rimaipi chunga huaranga shimicunata parlangapaj randica , ñuca entendishca picha shimigutalla parlashpa , shujcunatapash yachachingapajmi ashtahuan munani .
46014020	Huauquicuna , panicuna , na huahuacunashna yarishpa causanachu canguichi . Ashtahuangarin imatapash nalita ama rurangapajmi , llullu huahuacunashna cana canguichi . Yaringapaca , rucucunashnami causana canguichi .
46014021	Mandashcapica , cashna nishpami escribishca : “ Cai llactapi causajcunamanga , shuj shuj rimaicunapimi parlajusha . Na rijsishca runacunapaj shimipimi parlajusha . Shina parlajujpipash ñucataca , na cazuhuangachu nijunmi Jatun Diosca ” nijunmi .
46014022	Shina cajpimi , shuj shuj rimaicunata parlashcapash , crijcunaman ricuchingapaca na can . Ashtahuangarin na crijcunaman ricuchingapajmi . Shinallata Dios ima nishcata villanaca , na crijcunapaca na canllu , crijcunapajllami .
46014023	Tucui crijcuna shujllapi tandanajushpa , shuj shuj rimaicunata tucuilla parlanajujpica , nara yachajcunapash , na crijcunapash yaicumushpaca , ¿ nachu cangunaca juizu illajcunamari tucushcanguichi ninman ?
46014024	Ashtahuangarin Dios ima nishcata tucuicuna villanajujpica , shuj na crijpash , nara yachajpash yaicumushpaca , tucuicuna aliguta villanajujpimi , shinapachami yashpa imatalla rurashcatapash , paillata ricurishpa yarijunga .
46014025	Shina yarijpimi , paipaj shungupi ima pacalla tiajushcapash ricuringa . Shina ricurijpimi : “ Taita Diosca , cangunahuambachami cashca ” nishpa cungurishpa , Taita Diosta ninanda alicachinga .
46014026	Huauquicuna , panicuna , ¿ imatata nisha ? Canguna tandanajushpaca , tucuicunallatami shujca shuj Salmota candanata , shujca imagutapash yachachinata , shujca shuj shuj rimaita parlanata , shujca Dios imata ricuchishcata villanata , shujca yalichishpa villanata charinguichi . Imata chashna rurashpapash , crijcunata shinllichingapajmi rurana canguichi .
46014027	Na yachashca rimaita parlashpaca , ishcai cashpa , na cashpaca ashtahuan quimsa cashpapash , catipi catipi parlachun . Shina parlajtaca , shujca yalichishpa villachun .
46014028	Chai parlashcata yalichishpa villaj illajpica , tandanajuj crij puracunapica ama parlachun . Ashtahuangarin paipajllata ali cachun , Taita Diosman parlachun .
46014029	Shinallata Dios ima nishcata villajcunapash , ishcai cashpa , na cashpaca quimsa cashpapash , chaicunalla shuj shuj villachun . Ashtahuangarin caishujcunaca alimi nishpa , nalichu nishpapash ricunajuchun ninimi .
46014030	Chaipi tianajuj puraman maijanmambash villachun yuyaita Dios cujpica , paira villachun punda villajujca upallayachun .
46014031	Cangunaca tucuicunami , Dios ima nishcataca shuj shujlla villai ushanguichi . Tucuicunallata yachajuchun , tucuicunallata aliguta yarishpa causachunmi , shina villai ushanguichi .
46014032	Dios ima nishcata villajpaj espirituca , Profeta runatami cazunajun .
46014033	Taita Diosca , na pandachij Taita Dioschu , ashtahuangarin casilla ali causaiguta caraj Diosmi . Diospajlla causanajuj crijcuna maijan tandanajuipi ruranshnallata
46014034	tandanajuicunapica , cangunapaj huarmicunaca upalla cachun ninimi . Huarmicunaca , chaipi villanataca , napacha ushanllu . Ashtahuangarin mandashcapi nijunshna cazunami .
46014035	Huarmicuna imata yachajungapaj munashpapash , huasipimi cusata tapuchun nini . Crijpura tandanajushcapi huarmicuna villanaca nalichu , pinganayaimi .
46014036	Taita Diospaj Shimita villanaca , ¿ canguna purapichu callarishca , na cashpaca cangunapajmanllachu chayamushca ?
46014037	Maijanga : “ Dios ima nishcata villajmi cani , Diospaj Espiritutami charini ” nijungami . Shina nijushpaca , ñuca cangunaman escribishca cai shimicunaca , Apunchi Jesús mandashca shimicuna cajta yachachun .
46014038	Ashtahuangarin cai mandashcata na cazungapaj munashpaca , ama cazuchun ninimi .
46014039	Huauquicuna , panicuna , Dios ima nishcata villangapajmi , ashtahuan yarina canguichi . Shuj shuj rimaicunata parlanataca , na jarcanachu canguichi .
46014040	Imata rurana cajpipash , na huaglitara rurashpami , imashna rurana cashcashnallata rurana canguichi .
46015001	Cunanga tucui crijcuna , ali villaita ñuca villashcataca , cutinmi cangunaman yarichimuni . Chai villashcataca , cangunaca aligutami chasquircanguichi . Chaitallatami , cunangaman aliguta catinajunguichi .
46015002	Chaimandami cangunaman ñuca villajushca shimicunata aligutapacha catimushpaca , na yangalla crishcamanda quishpirishcanguichi .
46015003	Cangunaman yachachijushpaca , pundaca ñuca chasquishcatarami yachachijurcani : Dios escribichishca Shimipi nijunshnami Cristoca , ñucanchipaj juchacunamandaca huañurca .
46015004	Dios escribichishca Shimipi nijunshnami , Cristoca pambai tucurca . Ashtahuangarin quimsa punllapica , causarircallami .
46015005	Pai causarishpaca , Pedromanrami ricurirca . Chai jipaca , chunga ishcai yachajujcunamanmi ricurirca .
46015006	Chai jipaca , picha patsaj yali crijcuna tandanajushcamanmi ricurirca . Paicuna puramandaca , taucacunami causanajunra , huaquingunaca ñami huañushca .
46015007	Paicunaman ricurishca jipaca , Jacobomanmi ricurirca . Chai jipaca , pai villachun cachashca tucuicunamanmi ricurirca .
46015008	Tucuicunaman ricurishca jipaca , nara huacharina punllapillata huacharishcashna ñucamanmi ricurihuarca .
46015009	Villachun cachashca runacunapajpash , jipa jipami cani . Taita Diospajlla tandanajushca crijcunata catiriashpa llaquichishcamandami , villachun cachashcami cani ningapaca , pinganayai cani .
46015010	Cunambi ñuca imashna cashpapash , Taita Dios ninanda juyajpimi shina cani . Dios ninanda juyashpa ñucaman mingashpaca , na yanga caramushcachu . Ashtahuangarin ñucami , caishuj villajcunatapash , tucuicunata ashtahuan yalishpa imatapash rurajurcani . Shina rurajushpapash , na ñucallata rurajunichu . Ashtahuangarin Taita Dios ninanda juyashpa ñucahuan cashpami , imaguta rurachumbash , ushaita caramujun .
46015011	Caishujcunapash , ñucapash chaitallatami villanajunchi . Chai shimicunatami , cangunaca crircanguichi .
46015012	Ashtahuangarin : “ Huañushcacunapaj chaupimandami , Cristoca causarirca ” nishpami villarcanchi . Shina villajpipash , ¿ imashpata canguna puramanda huaquingunaca : “ Huañushcacunaca na causaringachu ” ninajunguichi ?
46015013	Shina cashpaca , huañushcacuna na causarina tiajpica , Cristopash na causarishcachu canman .
46015014	Cristopash na causarishca cajpica , yanga yangami villashpa purinchiman . Cangunapash , yangallatami cringuichiman .
46015015	Shina cashpaca , Taita Diosmanda llullashpa villajcunami ricurishun . Ñucanchica : “ Taita Diosmi , Cristotaca causachirca ” nishpami villanajunchi . Cristo na causarishca cajpica , huañushcacunapash napacha causarinachu canman .
46015016	Huañushcacuna na causarina cajpica , Cristopash na causarishcachu canman .
46015017	Cristo na causarishca cajpica , cangunapash yangallatami cringuichiman . Juchacunapillatami causanguichiman .
46015018	Shina cajpica , Cristota crij huañushcacunapash , chingaita chingashcami canman .
46015019	Cai pachapi causaipajlla Cristota crinimi nishpa shuyanajushpaca , tucui gentecunatapash yali ashtahuan llaquinayaimi canchiman .
46015020	Ashtahuangarin cunanga Cristoca , huañushcacunapaj chaupimandami causarirca . Paica punda causarishpami , paita crij huañushcacuna causarinata ricuchijun .
46015021	Cai pachapica , shujlla runamandami huañunaca callarirca . Shinallata shujlla runamandami , huañushcacunapaj chaupimanda causarinapash callarirca .
46015022	Imashnami Adán runapaj miraicunaca , tucuicuna huañunajun . Chashnallatami Cristohuan causajcunaca , tucuicuna causachi tucunga .
46015023	Tucuicunami , paicuna causarinapillata causaringa . Tucuipaj pundaca , Cristomi causarirca . Chai jipami , Cristo tigramujpica , paipajlla tucushcacuna causaringa .
46015024	Ashtahuan chai jipamanmi , tucurimui canga . Paita na ricunayachij tucui mandajcunatapash , tucuilla mandajcunatapash Cristo tucuchishpami , pai mandajushcataca Taita Diosman cutin tigrachinga .
46015025	Ashtahuangarin Cristota na ricunayachijcunataca tucuicunata , paipaj chaqui sarunapi Dios churana punllacaman Cristo mandajunami ashtahuan ali .
46015026	Tucuripi tucuchi tucuna fiñajca , huañuimi .
46015027	Diosca , tucui imapash cazuchunmi , Cristopaj chaqui sarunapi churashca . Shina tucuita cazuchun churashca nishpaca , tucuita churaj Taita Diospash , Cristopaj ñaupajpi cazuchi tucungami nishpaca , na nijunllu .
46015028	Ashtahuangarin tucuita cazuchijuchun , paipaj ñaupajpi Dios churashca jipami , paipaj Churipash tucuita cazuchijuchun churaj Diosta cazujunga . Taita Diosllami , tucui imatapash tucuipi cazuchijunga .
46015029	Huañushcacuna imashnallapash na causarina cajpica , huañushcacunamanda bautizarijcunaca , ¿ imatashi ruran ? ¿ Imapajshi huañushcacunamandaca bautizarin ?
46015030	¿ Imashpata ñucanchica , ima horapash llaqui japinalla purinajunchi ?
46015031	Huauquicuna , panicuna , ñucami punllandi huañuchi tucunalla purijuni . Ñucanchi Apunchi Jesucristota canguna crij cajpi , cushijushca cashpami cashnataca nini .
46015032	Cai pachapi causanamandalla , Efeso pueblopi millai animalcunahuan ninanda macanajushca cashpaca , ¿ imapajshi ali cahuanga ? Huañushcacuna na causarina cajpica : “ Micushunchi , ufiashunchi , cayaca huañuipajpash canchi ” ninchimanmi .
46015033	Na pandanachu canguichi . Nali parlocunaca , alita rurashpa causanajujtapash huaglichinmi .
46015034	Rijcharianshna aliguta yariajlla causashpami , juchataca na rurana canguichi . Canguna puramanda huaquingunaca , Taita Diosta na rijsinllu . Canguna pingai tucuchunmi , chashna nijuni .
46015035	Ashtahuangarin huaquingunaca , cashnami ninga : “ ¿ Imashnata huañushcacunaca causaringa ? ¿ Imashna cuerpohuanshi causaringa ? ” ningami .
46015036	Chashna nij runaca juizu illajmari . Ima muyuta can tarpushcapash , na viñanllachu , ashtahuangarin pundaca ismushpa chinganrami .
46015037	Imata tarpushpapash , ña viñashcataca na tarpunguichu . Ashtahuangarin trigota cashpa , na cashpaca ima muyuta cashpapash , muyutallami tarpungui .
46015038	Ashtahuangarin tarpushca muyutaca Taita Diosmi , pai munashcashna viñachin . Tucuilla muyutami , chashnallata viñachin .
46015039	Ima causajcuna tiashpapash , na chashnallata cuerpohuanllu . Gentecunaca shuj cuerpohuan , animalcunapash shuj shuj cuerpohuanmi . Alasyu animalcunapash shuj cuerpohuan , pijicunapash shuj cuerpohuanmi .
46015040	Jahua pachapipash , shuj cuerpocunami tian . Cai pachapipash , shuj cuerpocunami tian . Jahua pachapica , shujmi punchapambagu tian . Cai pachapipash , shujmi juyailla tian .
46015041	Indi punchayachijujpash , luna punchayachijujpash , luzerocuna punchayachijujpash shujmi . Luzerocunaca , shuj shuj punchayachijcunami tian .
46015042	Huañushcacuna causarinapash chashnallatami . Huañushcataca , ismunatami tarpunshna pamban . Shina cajpipash na ismuna cuerpohuanmi causaringa .
46015043	Nalicachishcami tarpunshna pambarin . Shina cashpapash punchapamba cuerpohuanmi causaringa . Ushaita na charijtami , tarpunshna pamban . Shina cashpapash , ushaita charij cuerpohuanmi causaringa .
46015044	Aichayu cuerpotami , tarpunshna pamban . Shina cajpipash , Diospaj Espirituta charij cuerpomi causaringa . Aichayu cuerpopash tianmi , Diospaj Espirituta charij cuerpopash tianmi .
46015045	Shina cajpimi escribishcapipash , cashna nijun : “ Punda rurashca Adán shuti runataca , causaj almahuanmi rurashca carca ” nijunmi . Ashtahuangarin jipa Adanga , causaita caraj Espiritutami charin .
46015046	Diospaj Espirituta charij runaca , na punda tiashcachu . Ashtahuangarin aichayu runami , pundaca tiashca . Chai jipami , Diospaj Espirituta charij Runaca shamurca .
46015047	Punda runaca , alpamanda rurashca cashpami , cai pachamanda carca . Jipa runaca , Apunchi Jesusmi . Paica jahua pachamandami .
46015048	Alpata rurashca runashnallatami , cai pachapi runacunapash . Jahua pachamanda Runashnami , jahua pachaman rinacunapash .
46015049	Imashnami alpamanda rurashca runaman rijchaj canchi , shinallatami jahua pachamanda shamuj Runamambash rijchaj cashun .
46015050	Ashtahuangarin huauquicuna , panicuna , caitallami ningapaj munani : Aichandi yahuarndica , pipash na Taita Dios mandajuj llactaman ringachu . Shinallata ismushpa tucurinapash , na ismushpa tucurinahuanga na tandanajungachu .
46015051	Ricuichi , pipash na yachai ushashcatami villajuni : Na tucuilla huañunachu canchi . Ashtahuangarin tucuillami , mushujman tigrachi tucushun .
46015052	Ñavita ñapash vichashpa ñapash pascaipishnami , mushujman tigrachi tucushun . Tucuripica trompetatami huacachinga . Trompetata huacachijpimi , huañushcacunaca na ismuna cuerpohuan causachi tucunga . Shinallata ñucanchipashmi , mushujman tigrachi tucushun .
46015053	Cai ismuna cuerpoca , na ismuna cuerpotami churajunata charin . Cai huañuna cuerpoca , na huañushpa causaita causana cuerpotami churajunata charin .
46015054	Cai ismuna cuerpo na ismuna cuerpota churajujpi , shinallata cai huañuna cuerpo na huañuna cuerpota churajujpimi , cashna escribishca shimica pactanga : “ Tucuita mishajmi , huañuitaca tucuchishca .
46015055	Huañuilla , ¿ maipita can tujsishpa huañuchinaca ? Pambana utujulla , ¿ imashnata mishai ushanguiyari ? ” nijushcami pactanga .
46015056	Huañuchingapaj tujsinaca juchami . Juchaman ushaita cujpash , mandashca shimicunami .
46015057	Ashtahuangarin Taita Diostaca , pashi ninami canchi . Paimi , nalita mishachunga , ñucanchi Apunchi Jesucristomanda ushaita caramujun .
46015058	Shina cajpimi ñuca juyashca huauquicunacuna , panicuna , Apunchi Jesusta alipacha crishpa catina canguichi . Imata rurachun pai mingashcatapash , ashtahuanmi rurashpa catina canguichi . Apunchi Jesusmanda imatalla ruranaca , na yanga cajta yachashpami , chashna rurana canguichi .
46016001	Diospajlla causajcunaman , culquita carashpa cachanataca , Galacia llactapi tandanajuj crijcunatapash mandarcanimi . Chashnallata cangunapash , paicunashna tandachipaichi ninimi .
46016002	Mashnaguta canguna japishpapash , tucuicunallata semana callari punllapi tandachinguichi . Chai culquigutaca , shican churashpa alichipanguichi . Ñuca shamujpira ama tandachinajuchunmi , cashna nipani .
46016003	Ñuca ña chayashpami , canguna carashpa tandachishca culquitaca , Jerusalenbi saquigrichun canguna cachangapaj cartapi agllashca huauquicunatallata cachasha .
46016004	Ñucapash rinapacha cajpica , paicunapash ñucahuan cumba tucushpa ringallami .
46016005	Macedonia llactamanra chayanatami charini . Macedonia llactata yalimushca jipami , cangunapajman chayamusha .
46016006	Cangunapajman ñuca shamushpaca , cangunahuan ashaguta quedashapashchari . Na cashpaca , tamia quillacuna yalingacamanmi quedaringa . Chai jipami , ñuca maiman rina cajpipash canguna cachahuanguichi .
46016007	Cangunataca yalishpalla ricungapaca , na munanichu . Ashtahuangarin Apunchi Jesús munajpica , unaicamanmi cangunahuan cangapaj munani .
46016008	Shina cashpapash Pentecostés nishca fiesta punllacuna yalingacamanllami , cai Efeso pueblopi cagrini .
46016009	Caipi villajungapaca , pungu pascashcashna alipacha cajpimi , maipipash villajuni . Shina cajpipash , ñucata na ricunayachij runacunaca , ashtacacunami tian .
46016010	Cangunapajman Timoteo chayamujpica , ama manllajuchun , aliguta mingachipanguichi . Paipash ñucashnallata , Apunchi Jesuspajta rurajmi .
46016011	Shina cajpimi paitaca , na yangapi churana canguichi . Ashtahuangarin aliguta tigramuchun , imagutapash carapanguichi . Paitaca , caishuj huauquicunahuan cumba tucushpa tigramunatami shuyajuni .
46016012	Apolos shuti huauquitaca , caishuj huauquicunahuan cumba tucushpa , cangunata ricungapaj richunmi , cutin cutin mingajurcani . Shina mingajpipash , cunambica napacha cangunapajman ringapaj munarcachu . Shina cashpapash , cutin rina tiajpica ringami .
46016013	Rijcharianshna causanguichi . Canguna crishcatapash , aligutapacha catinguichi . Shinlli jaricunashna , shinlli tucushpa causanguichi .
46016014	Imata rurashpapash , ninan juyaihuanmi rurana canguichi .
46016015	Huauquicuna , panicuna , Estéfanas shuti huauquitaca , paipaj familiacunatapash rijsinguichimi . Paicunaca , Acaya shuti llactapimi Jesusta punda cri callarirca . Shinallata Diospajlla causanajuj crijcunaman , imaguta ruranatapash yariajmi causanajun .
46016016	Shinamandami , paicunashna imaguta rurajcunatapash , shujcunaman aliguta ayudashpa imaguta rurajcunatapash , cazupanguichi nipani .
46016017	Estéfanas , Fortunato , Acaico shuti huauquicuna shamushcamandami , ninanda cushijuni . Cangunaca , carupi causashpa na ayudai ushajpimi , cangunapaj randi ñucataca ayudahuarca .
46016018	Paicunaca cangunatapash , ñuca shungutapash cushichircami . Paicunashna aliguta rurajcunataca , alicachinami canguichi .
46016019	Asia llactapi tandanajuj crijcunami , cangunataca alillachu capanguichi ninajun . Aquila shuti , Priscila shuti crijcunami , paicunapaj huasipi tandanajuj crijcunandi , Apunchi Jesuspaj tucushcamanda , alillachu capanguichi nishpa , cutin cutin ninajun .
46016020	Cangunataca , tucuilla crijcunami alillachu capanguichi ninajun . Ima nalitapash na yarishpa muchashpami , caishujhuan chaishujhuan alillachu capanchi nina canguichi .
46016021	Pablomi , ñuca maquihuambacha caita escribishpa cangunataca , alillachu capanguichi nishpa cachamuni .
46016022	Apunchi Jesusta maijambash na juyajtaca , Dios tucuchingapaj shicanyachishca cachun ninimi . Apunchi Jesusmi shamugrin .
46016023	Apunchi Jesucristopaj ninan juyaica , cangunahuan cachun ninimi .
46016024	Cristo Jesusmanda ninan juyaita ñuca charishcapash , tucui cangunahuan cachunmi munani . Shina cachun .
47001001	Taita Dios munajpi , Jesucristo villachun cachashca Pablomi cani . Corinto pueblopi Taita Diospajlla tandanajuj crijcunaman , Acaya shuti llactapi Diospajlla tucui causajcunamanmi , caitaca huauqui Timoteohuan escribimunchi .
47001002	Ñucanchi Taita Diospash , Apunchi Jesucristopash , ninan juyaita , casilla ali causaiguta cangunaman carachunmi munanchi .
47001003	Ñucanchi Apunchi Jesucristopaj Taita Diosca , ninanda alicachi tucushca cachun . Paillami , ñucanchita ninanda llaquij , tucuipi cushichij Taita Dios .
47001004	Ñucanchita jatun llaquicuna japijpipash , Diosmi cushichin . Shujcunata jatun llaquicuna japijpipash , Taita Dios ñucanchita imashna cushichinshnallata , ñucanchipash cushichi ushachunmi , chashna cushichijun .
47001005	Cristo ninanda llaquichi tucushcashnami , ñucanchipash llaquichi tucunchi . Chashnallatami Cristoca , ñucanchita ninanda cushichishpa charijun .
47001006	Ashtahuangarin canguna ninanda cushijushpa quishpirichunmi , cai jatun llaquicunataca apanajunchi . Shinallata canguna ninanda cushijushpa quishpirichunmi , Diosca ñucanchita cushichijun . Shinamandami cangunapash , ñucanchishnallata shinlli tucushpa llaquitaca apanajunalla canguichi .
47001007	Cangunata yarishpami , ninanda cushijunchi . Cangunapash , ñucanchishnallatami shinllitapacha llaquita apanajunguichi . Shinallata Diosca cangunatapash , ñucanchitashnami cushichijun . Chaitaca alimi yachanchi .
47001008	Huauquicuna , panicuna , Asia llactapi ñucanchi jatun llaquita apashcata yachachunmi munanchi . Ninandapacha llaquichijpimi , na ashtahuan shinlli tucui ushashpa , cunanga ña huañugrinchimari ninajurcanchi .
47001009	Huañuchi tucunapacha cashcatami , ñucanchillata yacharcanchi . Na ñucanchillata ushaita charishpa , ashtahuangarin huañushcacunata causachij Taita Diosta yariashpa causangapajmi , chashna tucurcanchi .
47001010	Llaquinayaita huañunamandaca Diosmi quishpichirca , cunambipash quishpichijunmi . Paillatami jipamambash quishpichinga .
47001011	Ñucanchimandaca , cangunapash Diosta mañapanguichi . Ashtacacuna ñucanchimanda mañajpica , paimi ñucanchiman imagutapash caranga . Shina carajpimi , ashtacacuna pashi ninajunga .
47001012	Ñucanchica , cai pachapica na nij tucushpallami , juyailla aliguta causanajunchi . Ashtahuambachaca cangunahuan cashpami , shina causarcanchi . Na ñucanchi aliguta yachajushcahuanlla causanachu canchi , ashtahuangarin Taita Dios ninanda juyajujpimi causanajunchi . Ñucanchi imashna causanajujtaca , ñucanchi yuyaillata yachachijpimi ninanda cushijunchi .
47001013	Canguna leyishpa yachajunalla cachunmi , caicunataca escribimunchi . Shinallata tucuillata aligutapacha yuyaipi japichunmi munani .
47001014	Cangunaca , Apunchi Jesús shamui punllapimi , ñucanchi yachachishcamandaca juyailla cushijunguichi . Shinallatami ñucanchipash , cangunamandaca cushijushun . Chaitaca , ñami ashaguta yachanguichi .
47001015	Chaita yariashpami , cangunapajmanra punda shamungapaj munarcani . Dios ashtahuan cangunaman aliguta carachun yashpami , caihuanga ishcaita shamungapaj munarcani .
47001016	Cangunapajmandaca , Macedonia llactaman yalingapajmi munarcani . Shinallata Macedoniamanda tigramushpapash , cangunapajman cutin chayamungapajmi munarcani . Chaimandaca , canguna ñucata Judea llactaman cachachunmi yarijurcani .
47001017	Cashna ñuca yarijushpaca , ¿ nachu aliguta yarijupashcani ? Na cashpaca , ñuca imata rurasha nijushcataca , ¿ ñuca munaillachu : “ Ari rurashami , na rurashachu ” nijupashcani ?
47001018	Cangunaman ñucanchi imagutapash rurashun nishpa : “ Ari ” nishcatapash : “ Na ” nishcatapash , Taita Diosca alipachami yachan .
47001019	Ñucapash , Silvanopash , Timoteopash , Taita Diospaj Churi Jesucristomandami , cangunamanga villanajurcanchi . Cristoca : “ Ari ” nishpapash : “ Na ” nijuitaca , na yachanllu carca . Ashtahuangarin paica : “ Ari ” nishcataca pactachinapachami carca .
47001020	Taita Diosca , imatalla carashapachami nishca shimicunatapash , Jesucristomandami : “ Ari ” nishcataca pactachijun . Chaimandami ñucanchimanda , Taita Diosca punchapambagumari cangui ni tucushca cachun : “ Shina cachun ” ninajunchi .
47001021	Taita Diosmi ñucanchitapash , cangunatapash , Cristota aliguta catichun shinllichijun . Taita Diosllatami aceiteta talishpa javinshna , paipaj Espiritutapash ñucanchiman caramurca .
47001022	Paillatami , ñucanchi imaguta japigrinata ricuchijuchumbash , ñucanchi shungupi paipaj Espirituhuan sellarca .
47001023	Ashtahuangarin ñuca almata imashna cajta yachaj Taita Diostami mañajuni . Cangunata llaquimandami , Corintoman shamungapaj munashpapash nara shamuni .
47001024	Cangunaca , ñami shinllipacha crijcuna canguichi . Shina cajpimi cashna , chashna crishpami catina canguichi nishpaca , na mandanchi . Ashtahuangarin canguna ninanda cushijushpa causachunmi ayudangapaj munanchi .
47002001	Cangunapajman rishpaca , na ashtahuan llaquilla cangapaj munashpami , cutinga na rishachu yajurcani .
47002002	Cangunata ñuca llaquichijpica , ¿ pita ñucataca cushichingayari ? Cangunallami , ñucataca cushichi ushanguichi .
47002003	Cashna nijunshnallata , ñami cangunaman escribimurcani . Cangunapajman chayamujpi , ama ñucata llaquichinajuchun nishpami , na shamurcani . Ashtahuangarin cangunami , ñucataca cushichina carcanguichi . Ñuca cushijujpica , cangunapash tucuicuna cushijunataca , alipachami yacharcani .
47002004	Chaimandami cangunamandaca , ninan llaqui shunguhuan ninanda llaquirishpa , viquisapa huacashpa escribimurcani . Cangunata llaquichingapaca , na munarcanichu . Ashtahuangarin ñuca ninanda juyajujta yachachunmi escribimurcani .
47002005	Ñucata llaquichij runaca , na ñucatalla llaquichircachu . Ashtahuangarin cangunatapash , tucuillatami ashataca llaquichirca . Cashna nishpa , ( cangunata ama yapa llaquichingapajmi ) : “ Ashagutallami llaquichirca ” nini .
47002006	Tauca purami , chai nalita rurajtaca llaquichishcanguichi . Ña chaitallami llaquichina canguichi .
47002007	Ashtahuangarin ama yapa llaquihuan huañujuchunmi , cangunaca chai nalita rurashcataca cungashpa , paitaca cushichina canguichi .
47002008	Chaimandami paitaca juyashpa , cutin shinllichipanguichi nipani .
47002009	Ñuca imata nijujtapash cazunajuj , na cazunajujtapash yachangapajmi shina escribircani .
47002010	Maijandapash chai nalita rurashcata canguna cungajpica , ñucapashmi chai nalita rurashcataca cungani . Ima nalita rurashcata cungana tiajpipash , cangunapaj ali cachunmi , Cristopaj ñaupajpi chashna rurashpa ña cungarcani .
47002011	Satanás ñucanchita umachishpa ama mishachunmi , chashna nalita rurashcataca cungarcani . Satanasca , ñucanchi imashna nalita rurachumbash , ninanda yarichijujta alimi yachanchi .
47002012	Cristomanda ali villaita villangapajmi , Troas shuti puebloman chayarcani . Chaipica , punguta pascanshna Apunchi Jesús saquijpipash ,
47002013	ñuca huauqui Titota na tuparishpami , ninanda llaquirishpa , ñuca shungupipash na samai usharcani . Shina cashpami , Troas shuti pueblopi causajcunataca cayacaman nishpa , Macedonia llactaman rircani .
47002014	Ashtahuangarin Taita Diosta pashi ninajunchimi . Paimi ñucanchitaca , Cristo Jesushuan shujlla tucujpi , ima nalitapash mishachishpa , tucui causaipi ricuchishpa pushajun . Shinallata Cristomanda yachajunatapash , mishquillagu ashnajujtashna maipi cashpapash villachunmi , Diosca ñucanchita maimambash aliguta pushajun .
47002015	Ñucanchica , quishpirishca purapipash , chingaita chingangapaj rinajuj purapipash Taita Diospaca , Cristohuanmi mishquillagu ashnajunshna canchi .
47002016	Chai mishquillagu ashnajujmi , huañuiman rijcunataca , huañuita huañuchun cachajun . Ashtahuangarin quishpirishcacunataca , causaita causachunmi pushajun . Chaicunataca , ¿ pita aliguta villashpa pactachi ushangayari ?
47002017	Ñucanchica , na chai ashtacacunashna imatapash japingapajlla Diospaj Shimita huaglichishpa villajchu canchi . Ashtahuangarin Taita Dios mingajpimi , Taita Diospaj ñaupajpi , Cristomanda na llullashpa villanajunchi .
47003001	¿ Ñucanchica , cutinllu alicachirishpa , cartacunata escribina canchi ? ¿ Na cashpaca , huaquinguna alicachishpa escribishcashnachu ñucanchipash , cangunaman ricuchingapaj cartacunata charina canchi ? ¿ Na cashpaca , cangunatapash ñucanchita alicachishpa escribishca cartacunata mañanachu canchi ?
47003002	Cangunallatami , ñucanchi shungupica , cartata escribishcashna canguichi . Chaimandamari , tucui gentecuna rijsishpa , cartata leyinshna aliguta yachanajun .
47003003	Cangunaca , ñucanchi villajpimi , Cristo escribishca cartashna cashpa , tucuicuna ricunalla canguichi . Na tintahuan escribishca cartashnachu canguichi . Ashtahuangarin causajujlla Taita Diospaj Espirituhuan escribishca cartashnami canguichi . Shinallata na tabla rumipica escribishcachu canguichi . Ashtahuangarin cangunapaj shungupimi escribishca canguichi .
47003004	Cristomanda Taita Diosta yariashpa causanajushpami , cashnaca ninchi .
47003005	Imata ruraitapash , ñucanchi ushaihuanllami rurai ushanchi yashpaca , na causanchu canchi . Ashtahuangarin Taita Dios ushaita carajpillami , imagutapash rurai ushanchi .
47003006	Diosllatami , shuj mushujta ari nishcata villachunga , ñucanchiman curca . Chai mushujca , escribishca tiajujtaca na nijunllu . Ashtahuangarin Diospaj Espiritumandami yachachijun . Escribishca letracunaca huañuchijunmi , ashtahuangarin Diospaj Espirituca causachijmi .
47003007	Diospajta ruranapash , huañuiman apajuj tabla rumicunapi escribishca shimicunaca punchapambami carca . Chai shimicunataca , Moisespaj ñavi punchapamba cajpimi israelcunaca , paicunapaj ñavihuan ricuitapash na usharca . Shina punchapamba ricurijushpapash , chaica chinganallatami carca .
47003008	¿ Nachu Diospaj Espíritu caramujuj shimicunata villajunaca , ashtahuan punchapamba canga ?
47003009	Shinallata ninanda llaquichi tucunapachami nishpa villajuj shimicunapash , punchapambami ricurin . Taita Diosmi imatapash cashcatapacha rurashcatashna chasquin nishpa villajuj shimicarin , ashtahuan yali juyaillagumari .
47003010	Shinallata punda punchapamba chai shimicunata cunambi villajujca , ashtahuan punchapamba shimihuan ricujpica , chaicunaca yangallatami .
47003011	Chai chinganalla shimicunapash , punchapambagumi carca . Ashtahuangarin cunambi villashca shimicunami , ashtahuan punchapamba causajungalla .
47003012	Chaita yariajlla causanajushpami , imatapash na manllashpa villanajunchi .
47003013	Moisesca , chai punchapamba chingajujta israelcuna ama ricuchunmi , paipaj ñavita telahuan quilparishpa punchapamba ricurijushca . Ñucanchica , na chashna quilparijchu canchi .
47003014	Ashtahuangarin imashpa shina quilparijujtapash , israelcunaca na yachai ushashcachu . Chaimandami , Dioshuan punda ari ninajushca Shimitaca leyinajushpapash , telata na anchuchishcashna cajpi , cunan punllacaman na yachai ushanajun . Chai quilpashcataca , Cristollami anchuchin .
47003015	Moisés mandashcataca , cunan punllacamanmi leyinajun . Chashna cashpapash paicunaca , telahuan shunguta quilpashcashna cashpami , na yachajui ushanajun .
47003016	Ashtahuangarin Apunchi Jesuspajman pipash tigrarijpica , paimi chai telataca anchuchinga .
47003017	Apunchi Jesusca , Espiritumi . Apunchi Jesuspaj Espirituhuan causajpica , chaipimi huatashcashnamanda cacharishca .
47003018	Shinamandami ñucanchica , Apunchi Jesús punchapamba cajtaca , espejopi ñavita ricujunshnalla ricunajunchi . Apunchi Jesuspaj Espirituhuanmi , paishnallapacha punchapamba cachun , ñucanchitaca ashtahuan punchayachijun .
47004001	Dios ninanda llaquishpa , Diospajta ruranata ñucanchiman mingashca cajpimi , na shaijushpa saquinchi .
47004002	Ashtahuangarin pacalla pinganayaita imatapash ruranatami saquishca canchi . Taita Diospaj Shimitapash na huaglichishpa , pitapash na umachishpami villanchi . Ashtahuangarin Taita Diospaj ñaupajpi , tucuicunallata ricurichun ali yuyaita japichunmi , paipaj Shimitaca na llullashpa villanajunchi .
47004003	Ali villaita ñucanchi villanajujpipash quilpashcashna tiajushpaca , chingaita chingangapaj rinajuj puracunapimi quilpashcashna tiajun .
47004004	Paicuna ama yachai ushachunga , cai pachapi mandajuj diosmi , paicunapaj yuyaita yanayachishpa saquishca . Paicunataca , punchapamba Cristomanda ali villaica , michashna ama punchayachijuchunmi , ñausatashna charijun . Imashna Taita Dios cajtapash , Cristomi ricuchijun .
47004005	Shina cajpimi , na ñucanchi causaimandaca villashpa purinchi . Ashtahuangarin : “ Jesucristomi , tucuita Mandaj ” nishpami villanajunchi . Ñucanchitaca pai juyajujpimi , cangunata servijcuna canchi .
47004006	Taita Diosca : “ Yanata , micha punchayachijuchun ” nishcami . Paimi , ñucanchi shungutapash punchayachishca . Taita Dios punchapamba causajujta yachachunga , Jesucristomi ñucanchiman ricuchimurca .
47004007	Cai causaipica , alpa mangapishnami , shuj ninan valishcataca charinchi . Na ñucanchimandalla ushaita charishpapash , Taita Diosmandami ninan ushaita charinchi .
47004008	Tucui jatun llaquicuna japijpipash , na llaquirishpami causanchi . Ima tucujushpapash , na ninanda musparishpami causanchi .
47004009	Ñucanchita catiriashpa llaquichijpipash , Diosca na saquinllu . Huactashpa urmachijpipash , na tucurishpami causanchi .
47004010	Maita ñucanchi ima horas rishpapash , Jesús huañuchi tucushcataca , ñucanchi cuerpopimi apanajunchi . Shina cashpami Jesús causarishcataca , ñucanchi cuerpopi ricuchinchi .
47004011	Ñucanchica cai causaipica , Jesusta catinajushcamandami , tucui causaipi huañuchi tucunalla causanchi . Shina cashpami Jesús causarishcatapash , ñucanchi huañunalla cuerpopi ricuchinajunchi .
47004012	Huañuimi ñucanchitaca catiriajun . Ashtahuangarin cangunaca , causaitami charinguichi .
47004013	Ashtahuangarin crinata caramujuj Espirituta charishpami , escribishcapi nijunshna : “ Crircanimi , shina cashpami villarcani ” nishcata yariashpa , ñucanchipash crishpa parlanajunchi .
47004014	Apunchi Jesusta Dios causachishcataca , ñami yachanchi . Paillatami , Jesusta imashna causachishcashnallata ñucanchitapash causachishpa , cangunahuan ñucanchitapash paipaj ñaupajman pushashpa ricuchinga .
47004015	Ñucanchica , cangunata juyashpami llaquicunata apanajunchi . Taita Diosta ashtacacuna punchapambagumi cangui nishpa pashi ninajuchunmi , paillata ninanda juyashpa caramujun .
47004016	Shina cashpami , ñucanchipaj cai cuerpo rucuyajujpipash , shaijuitapash na shaijushpa , na saquinchi . Ñucanchi shungutaca punllandimi , Diosca mushujyachijun .
47004017	Cai causaipi ñapash yalinalla jatun llaquicunaca , ashacamanllami japin . Ashtahuangarin cai llaquicunataca , punchapamba llactapi ñucanchi causaita causagrichunmi , aliguta caramujun .
47004018	Ñucanchica imapash ricurinacunataca , na yarishpami causanchi . Ashtahuangarin na ricushcacunatami yariashpa causanchi . Imata ricushcacunapash tucurinllami . Ashtahuangarin na ricushcacunaca , causaita causaipajmi .
47005001	Cai pachapi causana ñucanchi cuerpoca , carpa talirinshna huañunataca , aligutami yachanchi . Shina cashpapash , jahua pachapimi shuj juyailla huasita charinchi . Chai huasitaca , gentecunaca na rurashcachu . Ashtahuangarin Taita Diosmi , causaita causachun rurashca .
47005002	Shina cajpica , jahua pachapi causagrinatami , churajunata churajunshna japigrinata , aij nishpa shuyanajunchi .
47005003	Chashnami churajunata churajushcashna cashpa , na lluchulla ricurishunchi .
47005004	Cai cuerpohuanga carpashna cashpami , ninanda llaquirishpa aij ninajunchi . Cai huañunalla cuerpotaca , mushuj causaimi chingachinga . Shina cajpica , na lluchulla cashpami , mushujta churajushca causashun .
47005005	Ashtahuangarin chaita japigrichunmi Taita Diosca , ñucanchita ña alichishpa , paillata paipaj Espiritutapacha caramurca .
47005006	Shinamandami chaita yariashpa , cushijushpa causanchi . Cai cuerpohuan causanajushpaca , Apunchi Jesushuanga carupira cashcatami yachanchi .
47005007	( Paitaca , ñavihuan na ricushpapash , crishpami causanajunchi ) .
47005008	Shina cajpipash , paitalla yariashpa causashpami , cai cuerpohuan causangapaca na munanchi . Ashtahuangarin Apunchi Jesushuan causagringapajmi , ninanda munanchi .
47005009	Shinamandami causanajushpapash , huañushpapash , Apunchi Jesustalla cushichishpa causangapaj munanchi .
47005010	Tucuicunami , jatun tiarinapi tiajuj Cristopaj ñaupajpi ricurina canchi . Chaipimi , caipi causajushpa alita rurashca cashpa , nalita rurashca cashpapash ricushpa , imata cashpapash carajpi japinajushun .
47005011	Apunchi Jesusta manllashpami , paita crichun gentecunaman aliguta villanajunchi . Shina cajpimi Taita Diosca , ñucanchi imashna causanajujtaca yachan . Chaitaca , cangunapash yachachunmi munani .
47005012	Ñucanchica , alimi canchi nishpaca , na cutinga cangunaman villanachu canchi . Ashtahuangarin ñucanchi imashna purinajujta yachashpa cushijuchunmi munanchi . Imatapash ñavi ricuipilla cushijujcunami , shunguca imapash cachun ninajun . Chaicunataca , upallayajtami tigrachi ushanguichi .
47005013	Juizu illanshna cashpaca , Taita Diospajmi chashna canchi . Shinallata ali yuyaita charishpaca , cangunapaj ali cachunmi , chashna canchi .
47005014	Cristopaj juyaimi , ñucanchitaca ninanda cashna yarichimujun : Shujllami , tucuicunamanda huañurca . Chaimandaca , tucuicunami huañushcashna tucurcanchi .
47005015	Ama paicunapaj munaihuanlla causachunmi , Cristoca tucuicunamanda huañurca . Ashtahuangarin Cristopajlla causachunmi , paicunamandaca huañushpa causarirca .
47005016	Shinamandami , cai pachapi causajcunataca , cunanmandapacha pitapash na yanga runatashna ricunchi . Cristotapash yanga runatashna rijsishca cashpapash , cunanga na chashnallata cajtami yachanchi .
47005017	Shinamandami , maijan cashpapash Cristohuan cashpaca mushujman tigran . Punda nali causajushcacunaca chingashcami . Ricuichi , tucuillami mushuj tucushca .
47005018	Tucui caicunaca , Taita Diosmandami shamun . Paimi , Cristomanda ñucanchihuanga ali tucurca . Shinallata paimi : “ Dioshuan ali tucupanguichi ” nishpa villachun , ñucanchiman mingarca .
47005019	Taita Diosca , Cristohuan cashpami , cai pachapi causajcunahuanga ali tucurca . Gentecuna juchacunata rurashcatapash cungashpami : “ Dioshuan ali tucupanguichi ” nishpa villachunga , paillata ñucanchiman mingarca .
47005020	Shina cajpica ñucanchica , Cristopaj shutipi randi rimajcunami canchi . Shina cashpami : “ Cristopaj shutipi Taita Dioshuan ali tucupaichi ” nishpa , Taita Dios nijunshna cangunaman villanajunchi .
47005021	Cristoca , ima juchata na rurashca cajpipash , ñucanchimandami Taita Diosca paitara , jucha cachun churarca . Cristohuan shujlla tucujpimi Taita Diosca , imatapash cashcatapacha rurashcatashna ñucanchita chasquirca .
47006001	Ñucanchipash , Diospajta paihuanllata rurajcuna cashpami cangunataca : Taita Diospaj ninan juyaitaca , pactara yanga chasquinguichiman nishpa , aligutapacha yarichinchi .
47006002	Paica cashnami nijun :
47006003	Maijambash ama nitijanshna fiñarishpa , Diospajta ñucanchi ruranajushcataca ama nalicachishpa rimachunmi , aliguta cuidarinchi .
47006004	Ashtahuangarin imagutapash rurashpa , ninanda llaquichi tucushpa , na ñapash fiñarishpa , imagupash illajmi purinchi . Ninanda llaquichi tucunajushpapash , Taita Diospajtami ruranajunchi .
47006005	Ñucanchica , asti tucushpa , prezu churai tucushpami tianajunchi . Ninanda caparinajujpi , imagutapash rurashpa , na puñushpa , na micushpami tianajunchi .
47006006	Imatapash nalita ruranataca na yarishpa , aliguta yachajushpa , imamandapash na fiñarishpa , pitapash llaquishpa , Diospaj jucha illaj Espíritu ali yuyaita cujpimi , pitapash tucui shunguhuan juyashpa causanajunchi .
47006007	Na llullashpa villajuj shimitapashmi villanajunchi . Taita Diospaj ushaihuanmi , imatapash cashcatapacha rurashpa , macanajunacunata ali ladoman , lluqui ladomambash charinajunchi .
47006008	Huaquimbica alicachi tucushca , huaquimbica nalicachi tucushca , huaquimbica alipi ricurishpa , huaquimbica nalipi ricurishcami purinchi . Huaquimbica , umachijcunashnami ricurinchi yarin . Ashtahuangarin na llullashpa villajcunami canchi .
47006009	Na rijsishcacuna cashpapash , alipacha rijsishcami canchi . Huañunalla tucushpapash , ashtahuangarin causanchirami . Macai tucunajushpapash ricuichi , ashtahuangarin na huañuchi tucushcami causanajunchi .
47006010	Llaquichi tucushpapash cushijunchimi . Imagutapash na charishpapash , taucacunatami charijyachinajunchi . Imaguta na charishpapash , tucuitami charinchi .
47006011	Corinto pueblopi causajcunalla , cangunamanmi ñucanchi shungupi imata yarishcatapash na pacashpa , tucuita ñucanchi shimihuan villanchi .
47006012	Cangunaca , ñucanchi shungupica na pacashcachu canguichi . Ashtahuangarin cangunapaj shungupimi , pacashpa shungu ucupilla imatapash yarinajunguichi .
47006013	Imatapash na pacashpami cangunataca , ( huahuata taita yachachinshna rimani ) . Shinallata cangunapaj shungupi imata yachashcatapash , ama pacashpa villahuaichilla .
47006014	Na crijcunahuanga , na yugurinshna tandanajunachu canguichi . ¿ Imatapash cashcatapacha ruranahuan , nalita ruranahuanga tandanajunllu ? Shinallata ¿ michapash , yana yana tutahuanga tandanajunllu ?
47006015	Shinallata ¿ Cristopash , Belial nishca diablohuanga cumba tucushpa purinllu ? Na cashpaca , ¿ crijpash , na crijhuanga imatata japinata charin ?
47006016	Shinallata ¿ Taita Diospaj huasipash , yanga dioscunahuanga , shujlla yuyai tucui ushanllu ? Cangunami , causajujlla Taita Dios causana huasishna canguichi . Taita Diosllatami , cashna nishca :
47007001	Juyashca crijcuna , ñucanchiman cashna aliguta carashapachami nishca cajpimi , ñucanchi cuerpotapash , ñucanchi espiritutapash mapayachinamandaca anchuchina canchi . Ima pandatapash na rurashpa Diospajlla tucushpami , Taita Diosta manllashpa , aligutapacha causana canchi .
47007002	Ñucanchi imata ninajujtapash uyapaichi . Ñucanchica , pitapash na llaquichishpa , pitapash na huaglichishpa , pitapash na umachishpami purircanchi .
47007003	Cangunata llaquichingapaca , na chashna nijunichu . Ashtahuangarin punda ña nishcashnallata cangunaca , ñucanchi shungupimi canguichi . Causanajushpapash , huañungapajpash , ñucanchihuanmi canguichi .
47007004	Cangunahuanga , imatapash na pacashpa parlanatami charini . Cangunamandami , ninanda cushijuni . Shina cushijuihuan junda cashpami , tucui jatun llaquicunata ñucanchi apajushpapash , cangunamandaca ninanda cushijuni .
47007005	Macedonia llactaman chayamushca punllamandapacha , ñucanchica ashallatapash na samashcachu canchi . Ashtahuangarin tucuipimi ninanda llaquichi tucurcanchi . Na crijcunaca , ninandami na ricunayachirca . Ñucanchi purapica , manllaimi tiarca .
47007006	Shina cajpipash , llaquilla causajcunata cushichij Taita Diosmi , Titota cachamushcahuan ñucanchitaca ninanda cushichirca .
47007007	Na pai shamushcahuanlla cushichircachu . Ashtahuangarin paitapash canguna cushichijpi ninanda cushijushca cashpami , cashna nishpa ñucanchiman villarca : “ Candaca , ninandami ricunayachishpa llaquinajunchi . Can munashcatapash , aliguta rurashpami causangapaj munanchi ” ninajushcata villajpicarin , ashtahuan ninandami cushijurcani .
47007008	Cangunaman escribimushpa llaquichishca cashpapash , na chaimanda ashtahuan llaquirinichu . Chai punllapica huacajurcanimi . Chai cartata cangunapajman cachashpaca , asha punllacunata llaquichishcata yarishpami llaquilla carcani .
47007009	Cunambica , cangunata ñuca llaquichishcamandaca , na cushijunichu . Ashtahuangarin ñuca cangunata llaquichishcamanda llaquirishpa , Diospajman cutin tigrarishcamandami , ninanda cushijuni . Cangunaca , Taita Dios munashcashnami llaquirircanguichi . Ñucanchi escribimushpaca , cangunaman ima nalitapash na rurashcachu canchi .
47007010	Taita Dios munashcashna llaquirishpaca , nali causajushcata saquishpa quishpiringapajmi ninanda llaquirin . Chaimandaca , na llaquirinajunachu canchi . Ashtahuangarin cai pachamanda llaquica , huañuimanmi apajun .
47007011	Ricuichi cangunaca , Taita Dios munashcashnami llaquirishcanguichi . Shina llaquirishpaca , ima nalitapash na rurashcachu canchi nishpami fiñarcanguichi . Shinallata manllarishpami , ali tucurcanguichi . Ninandami ñucata ricunayachinguichi . Chai nalita rurajtaca , ucha llaquichingapajmi munarcanguichi . Shina rurashpami , ña ali cashcata ricuchircanguichi .
47007012	Caita escribimushpaca , na llaquita rurajta , na chai llaquichi tucujta escribimurcanichu . Ashtahuangarin ñucanchica , Taita Diospaj ñaupajpi , cangunata yarianajushcata ricuchingapajllami escribimurcani .
47007013	Canguna cushijushcata yachashpami , ñucanchipash cushijurcanchi . Shinallata Tito , paipaj shungupi llaquilla cajpi , pai cungailla cachun canguna cushichishcata yachashpacarin , ashtahuanmi ninanda cushijurcanchi .
47007014	Cangunata ñuca alicachishpa Titoman parlashcamandaca , na pingai tucushpami cushijurcani . Ashtahuangarin imata cashpapash , na llullashpami cangunaman villarcanchi . Shinallata cangunata alicachishpa Titoman parlashcapash , na llullachu cashca .
47007015	Cangunata pai mandajujpica , tucuillatami aliguta cazushpa , paitaca manllashpa , chujchushpa mingachishcanguichi . Chaita yarishpami , cangunataca ashtahuan ninanda llaquijun .
47007016	Imata nijpipash , canguna aliguta cazuj cajta yariashpami , ninanda cushijuni .
47008001	Huauquicuna , panicuna , cangunamanmi caita villangapaj munanchi : Macedonia llactapi tandanajuj crijcunataca , Taita Dios ninandami juyashca .
47008002	Paicuna imashna cajta ricungapaj , jatun llaquicuna japijpipash , ninandami cushijunajurca . Imaguta na charishpapash , carana munaitapacha charishpami ninandapacha caranajurca .
47008003	Paicunaca cushijushpami , paicuna carai ushanaguta caranajurca . Ashtahuan yalishpapashmi caranajurca . Chaitaca , ñucapacha ricushpami villajuni .
47008004	Diospajlla causajcunaman carangapajmi , ninanda munanchi nishpami , carachun saquihuaichi nishpa , ñucanchitaca ninanda mañanajurca .
47008005	Ñucanchica , ashagutallami caranga yarcanchimi . Ashtahuangarin paicunaca , Apunchi Jesustarami punda mandahuai nishpa mañanajurca . Shinallata Taita Dios munashcashnami mandahuaichi nishpa , chai jipaca ñucanchitapash mañanajurca .
47008006	Crijcunata ninanda juyashpa canguna carashcata tandachingapaca , Titomi callarirca . Chaimandami tandachinata tucuchipangui nishpa , aliguta yarichishpa paiman mingarcanchi .
47008007	Shinamandami , cangunaca aligutapacha crishpa , Diospaj Shimitapash yachachishpa , aliguta yachajushpa , imatapash cushijuihuan rurashpa , ñucanchitapash juyanguichi . Imashnami tucuipi aliguta causanguichi , shinallata ninanda juyashpa carachumbash munanchi .
47008008	Mandashpaca , na cashna nijunichu . Ashtahuangarin caishujcuna ninanda cushijushpa carashcata canguna yachachunmi , cashnaca nijuni . Shinallata canguna imata carashpapash tucui shunguhuan juyashpa carashcata yachangapajllami munani .
47008009	Ñucanchi Apunchi Jesucristo ninanda juyajujtaca yachanguichimi . Paica , ninan charij cashpapash , cangunata juyaimandami imagupash illaj tucushpa shamurca . Canguna ninanda charijyachunmi , paica chashna tucurca .
47008010	Cangunapaj ali cachunmi , caitaca yarichijuni . Cangunaca , pundallatami carangapaj tandachinata yarircanguichi . Na caranatalla yarishpami , ashtahuangarin paicunata juyanatapash caina huatamanda callarircanguichi .
47008011	Canguna juyaimanda carangapaj callarishcataca , cunanga pactachinami canguichi . Canguna carai usharishcagutaca , aliguta caranguichilla .
47008012	Maijambash tucui shunguhuan carangapaj munashpa , imagutapash charishcata carajpica , Diosmi chasquijun . Ashtahuangarin imatapash na charishpata carachunga , na mañanllu .
47008013	Caita nishpaca , shujcunaca charijyachun , cangunaca imagupash illaj tucuchunga , na cashna nijunichu .
47008014	Ashtahuangarin cunan huatacunapi canguna charishcataca , paicunapaj imagu illajpipash caranguichilla . Shina carajpimi paicunapash , cangunapaj imagu illajpipash caramunga . Chashna causashpami cangunapash , paicunapash chashnallata charinguichi .
47008015	Escribishcapica cashnami nijun : “ Ashtacata pallajpash , na yapa charircachu . Ashagutalla pallajpajpash , na illarcachu ” nijunmi .
47008016	Cangunata ñuca yariajunshna yarichunmi , Titopaj shungupipash , Diosca churashca . Shinamandami Taita Diostaca , pashi nijuni .
47008017	Titoca , aliguta yarichishcata uyarcapachami . Paipash ninandapacha ringapaj munashpami , paillata cangunapajman ringapaj llujshi callarirca .
47008018	Titohuanga , shuj huauquitapashmi cachamunajunchi . Chai huauquica , ali villaita maipipash aliguta villaj cajpimi , tandanajuj tucui crijcuna paita alicachishca uyarijun .
47008019	Shina alicachishpami , tandanajuj crijcuna llaquishpa carashca culquita ñucanchihuan tandachishpa purichun , paitaca agllarca . Canguna ali munaihuan carashcata ricuchingapajmi , cashnaca tandachishpa purinchi . Chai carashcata chasquijcunaca , Apunchi Jesustami ninanda alicachinga .
47008020	Cai ashtaca carashca culquita caranajujpi , ama ñucanchita yanga juchachinajuchunmi , taucapura tandachinchi .
47008021	Jatun Diospaj ñaupajpipash , gentecunapaj ñaupajpipash , ama juchachi tucungapaj munashpami , cashna aliguta ruranajunchi .
47008022	Paicunahuanga , chai huauquitapashmi cachamunchi . Paitaca , imatapash aliguta rurajujtami , cutin cutin ricurcanchi . Shinallatami cunanga , paica cangunahuan imatapash cushijuihuan aliguta rurangapaj ashtahuan yariajun .
47008023	Titomanda parlashpaca , ñucapaj cumbami , shinallata cangunapaj ali cachunmi , ñucashnallata aliguta rurajun . Caishuj huauquicunamanda parlashpaca , tandanajuj crijcunaman villashpa purishpami , Cristotapash ninan juyaillaguta alicachinajun .
47008024	Paicunataca , canguna aliguta cazunajujta , shinallata ñucanchipash cangunata na yangamanda juyanajujta , tandanajuj crijcunaman ricuchipanguichi ninimi .
47009001	Diospajlla causajcunaman culquita carangapaj tandachijcunataca tandachipaichi nishpaca , na cutinga escribinachu cani .
47009002	Paicunaman canguna carangapaj munashcataca , alimi yachani . Shina cashpami , Acaya shuti llactapi causajcunaca , caina huatallatami carangapaj munaihuan carca nishpa , Macedonia llactapi causanajuj crijcunaman cushijushpa parlajurcani . Chaita yachashpami , paicunapash ashtacacuna carangapaj munarca .
47009003	Chaimandami , canguna carangapaj munashcata ñuca cushijushpa parlajushcapash ama yanga cachun , cai huauquicunataca cachamujuni . Cangunamanda ñuca parlashcashnallatami , carangapaj shuyachun munani .
47009004	Macedonia llactamanda huaquinguna ñucahuan shamushpa , canguna narapash alichishca cajpillata shamujpica , ñucanchimi pingai tucushun . Ña tandachishcami canga nishpa , ñucanchi cushijushca cajpita narapash tandachishca cashpaca , cangunacarin ashtahuanmi pingai tucunguichi .
47009005	Ama chashna tucuchunmi , ñuca yachachishca ali cana cajpi , cai huauquicunataca ñaupapaichi nishpa , cangunapajman pundata cachamuni . Cangunaca , na ñucanchi mandajpillata cushijushpa carangapaca , pundata ari nishpa yarishcallami carcanguichi . Chaita tandachishpa cachanalla shuyachunmi , paicunataca cachamuni .
47009006	Ashtahuangarin ñucami , cashna nini : Ashallata tarpushpaca , ashallatami japinga . Shinallata ashtaca muyuta tarpushpaca , ashtacatami japinga .
47009007	Tucuicunallata cangunapaj shungupi yarichishcatami , carana canguichi . Na llaquirishpami carana canguichi . Mandajpillapash na caranachu canguichi . Taita Diosca , cushijushpa carajtami juyan .
47009008	Taita Diosca ninan ushaita charishpami , ninanda juyajun . Shina cashpami , canguna imata charichumbash , tucui causaipi ninanda caramujun . Shina caramujpimi ima alita rurangapajpash , imapash na illaj canguichi .
47009009	Escribishcapica cashnami nijun :
47009010	Diosllatami , muyutapash tarpuchumbash , micuchumbash caramujun . Paillatami , canguna tarpushcatapash ashtahuan ali mirachinga . Shinallata imatapash cashcatapacha canguna rurashcatapash mirachingami .
47009011	Imaguta ashtahuan charishpa , na llaquishpa imagutapash carachunmi , chashna mirachinga . Canguna carashcata ñucanchi saquigrijpimi , paicunaca Taita Diosta pashi ninajunga .
47009012	Canguna cashna carashpa Diospajta rurashcacunaca , Diospajlla causajcuna imaguta na charijpilla carangapaca na canllu . Ashtahuangarin chai carashcamanda , Taita Diosta ninanda pashi ninajuchumbashmi caranga .
47009013	Cristomanda ali villaita cazushpa , chashna carashpa aliguta Diospajta rurashcamandami , paicunapash Taita Diostaca punchapambagumi cangui ninajunga . Paicunamambash , ashtahuan shujcunamambash na llaquishpa carajpimi , chashna ninajunga .
47009014	Shinallata cangunamambash , Taita Dios ninanda juyashpami aliguta caramujun . Canguna carashcata paicuna japishpami , cangunata juyashpa Diosta mañanajunga .
47009015	¡ Na parlai ushanallata caramushcamandami , Taita Diostaca pashi ninajushunchi !
47010001	Ñucami Pablo cani . Cristoca , ali shunguta charishpami ninanda llaquijun . Shinamandami , ñuca nijujta uyapaichi nini . Ñucanchihuan cashpaca , ali shunguhuanmi . Ashtahuangarin caruman rishpaca , ninandami jariyajun ninajunmi .
47010002	“ Paicunapaj munaitami rurashpa purin ” nishpami , ñucanchitaca juchachinajun . Chashna nijcunataca , ñuca shamushpa ama fiñarishpa rimachun , cangunallata ricupanguichilla nini .
47010003	Cai pachapi causashpapash , na cai pachapajchu macanajushpa causanchi .
47010004	Ñucanchi macanajunacunaca , na cai pachapaj rurashcachu . Ashtahuangarin Taita Dios caramushca ushaihuanmi , shinllipacha shayanajuj patacunatashna tucuchinchi .
47010005	Taita Diosta ama rijsichunmi , ninanda jariyashpa nali yuyaicunata cushpa jarcariajun . Paicuna tucui imata yarinajujtapash , Cristo prezu apanshna cazuchishpa charichunmi , paiman cushpa saquinchi .
47010006	Na pandashpa canguna aliguta cazunajujpica , shujcuna na cazushcamanda llaquichingapaca , alichirishcami shuyanajunchi .
47010007	Imatapash cangunaca , jahuallata ñavillahuan ricushpami causanguichi . Maijambash paillata Cristopajmi cani yajushpaca , imashnami paillata Cristopajmi cani yajun , chashnallata ñucanchitapash Cristopajmi yachunmi munani .
47010008	Canguna ashtahuan shinlli tucushpa catinajuchun mandachunmi , Apunchi Jesusca ñucanchiman ushaita cararca . Na cangunata chingachingapaj ushaita cararcachu . Chaimandami , ashata jariyashpa rimashpapash , na pinganayachini .
47010009	Canguna manllarichunmi , cai cartataca cachamushca yanguichiman .
47010010	Ñucataca , cashna nishpami nalicachin : “ Cartacunapica , yapa shinllitapacha rimashpami cachamun . Ashtahuangarin paillata ñucanchihuan cashpaca , na ushashpami purijurca . Pai villashcapash , na uyanayaimi carca ” ninajunmi .
47010011	Maijan chashna nijushpapash aliguta yachachunmi , cashna nini : Carupi cashpa , imashnami cartacunapi rimashcanchi , chashnallatami cangunahuan cashpapash , imatapash rurashun .
47010012	Huaquingunaca , alimi canchi yashpami , paicuna purallata maijanda ashtahuan alicanchiyari ninajun . Chashna nijcunaca , juizu illajcunamari . Shina cajpimi , paicunahuan chimbapurashpa , maijambaj tucungapajpash na munanchi .
47010013	Ñucanchica , na ñucanchipaj munai jariyashpa purishunllu . Ashtahuangarin Taita Diosmi imashna rurachumbash , ushanallata ninanda ñucanchiman ushaita carashpa , cangunapajman chayamuchumbash cachamurca .
47010014	Cangunapajman chayashpaca , na ashtahuan yalishpa rircanchica . Cristomanda ali villaita villangapaca , cangunapajmanrami ñucanchica punda chayarcanchi .
47010015	Chaimandami , shujcuna ruranajushcata ñucanchimi rurarcanchi nishpa jariyaitaca , na ushanchi . Ashtahuangarin canguna aliguta crishpa catijpimi , imashna catichun Dios munashcashna ashtahuan villashpa catishun .
47010016	Shinallata shujcuna punda villashpa callarichishcapica , na ñucanchira jariyashpa yaicungapaj munashpami , cangunapaj llactacunata yalishpa , shuj llactacunapi ali villaita villangapaj munanchi .
47010017	“ Pipash jariyangapaj munashpaca , Jatun Diosmandalla jariyachun ” nijunmi .
47010018	Maijambash paillata alicachirishpaca , nara imashna cajta ricushpa alicachi tucushcachu . Ashtahuangarin Taita Dios alicachijpi causanami ali .
47011001	¡ Juizu illanshna rimajpipash , ashaguta uyashpami ali cahuanguichiman ! Ari , uyahuaichilla nipanimi .
47011002	Taita Diosca , cangunataca ninandapacha juyashpami , paipajlla causachun munan . Shinallatami ñucapash , paipajlla causachun munani . Jarihuan nara tacarishca cuitsata , shujlla cusahuan cazarachinshnami cangunataca , Cristoman pushangapaj munani .
47011003	Ashtahuangarin caitami manllani : Imata umachinata ali yachaj culebra , Eva huarmita umachishcashna , cangunapash chashnallata umachijpica , Cristota na tucui shunguhuan juyashpa cazungachu yashpami manllani .
47011004	Jesusmanda ñucanchi villashcataca na yarishpami , maijambash shujmanda villajtara aliguta uyanajunguichi . Diospaj Espirituta chasquishca jahuapashmi , shuj espiritutapash chasquinguichi . Ali villaita chasquishca jahuapashmari , shujtara villajpipash , na aliguta yarishpa uyanajunguichi .
47011005	Chai ninanda yachajushca villajcunataca , na ñucata yali alimi villanajunga yajunichu .
47011006	Rimanata ñuca na ali yachajushca cashpapash , ali yachaitami charini . Chaitaca imata rurashpapash , tucuipimi cangunaman ricuchircanchi .
47011007	Canguna jatunyachi tucuchunmi , na imatapash mañashpa , Taita Diosmanda ali villaitaca na pingai tucushpa villajurcani . Shinallata imatapash na mañashpa villajushpaca , ¿ juchatachu rurarcani ?
47011008	Cangunaman villangapaca , shuj llactapi tandanajuj crijcunatarami , culquiguta carajpi paicunata quichunshna tucurcani .
47011009	Cangunahuan cashpaca , ñucapaj imagu illajpipash , na pitapash mañashpa llaquichircanichu . Macedonia shuti llactamanda shamuj huauquicunami , ñucapaj imagu illajpipash carahuarca . Chaita japishpaca , cangunataca imatapash na fiñachircanichu . Cangunata imamandapash ama fiñachingapajmi , cutimbash cuidarisha .
47011010	Cristo na llullaj cajta ñuca shungupi yachashcamandami , Acaya shuti llactapi causajcunaman cashnami causajuni nishpa cushijushpa villajuni . Shina villajujtaca , pipash na ñucataca jarcahuangachu .
47011011	¿ Imashpata cashna nini ? ¿ Cangunata na juyashpachu , cashna nini ? Cangunata ñuca juyajujtaca , Taita Diospash yachanmi .
47011012	Ñucanchi villashpa cushijunshna cushijungapajmi , huaquingunaca munashpa purinajun . Paicuna ama chashna jariyachunmi , cunan imashnami rurajuni , chashnallata rurashpa catijushalla .
47011013	Chaicunaca llullashpa villajcunami , umachishpa pandachijcunami . “ Cristo villachun cachashcacunami canchi ” nij tucushcacunami .
47011014	Chashna tucujpipash , na manllarinachu canguichi . Satanaspash , paillata punchapamba angelshna tucunllami .
47011015	Shina cajpimi , Satanaspajta rurajcunapash , imatapash cashcatapacha rurajcunashnallami tucushpa purinajun . Chaitaca , na manllarinachu canguichi . Chashnacunaca , tucurimui punllapimi imata rurashcamandapash , ninanda llaquichi tucunga .
47011016	Pipash ñucata ama juizu illajmari nichunmi , cutin cashna nini . Na cashpaca , ñucapash ashaguta jariyangapaj , juizu illajtashna chasquihuaichilla .
47011017	Apunchi Jesús munashcashnaca , na nijunichu . Ashtahuangarin ñuca jariyangapaj munashpallami , juizu illanshna nijuni .
47011018	Ashtacacunami , paicuna munashcata rurashpa jariyanajun . Ñucapash jariyangapajmi munani .
47011019	Cangunaca , ali yachajushcacuna cashpapash , shinlli shungu runacunataca , imatapash na nishpa ali uyanajunguichillami .
47011020	Maijambash cangunataca gañandashna mandajpipash , langanshna tucuchijpipash , shuhuashpa quichujpipash , jatun tucushpa , ñavipi huactajpipash , imatapash na ninguichica .
47011021	Ñucanchica , na chashnachu carcanchi ningapaca pinganayanmi . ( Juizu illanshnami rimagrini ) . Ashtahuangarin shujcunaca , imahuambash jariyajpimi , ñucapash chashnallata jariyajuni .
47011022	¿ Paicunaca hebreocunachu ? Ñucapash chaillatami cani . ¿ Paicunaca israelcunachu ? Ñucapash chaillatami cani . ¿ Paicunaca Abrahambaj miraicunachu ? Ñucapash chaillatami cani .
47011023	¿ Paicunaca , Cristopajta rurajcunachu ? ( Juizu illanshnallatami rimagrini ) . Ñucamari , paicunatapash yali ashtahuan Cristopajtaca rurashpa asti tucurcani , prezuna huasicunapimi churai tucurcani . Tauca viajemi , ñalla huañuchi tucurcani .
47011024	Picha viajetami , Judea llacta runacunaca , quimsa chunga iscungaman astihuarca .
47011025	Quimsa viajetami , caspicunahuan asti tucurcani . Shuj viajetaca , rumicunahuanmi pegai tucurcani . Quimsa viajemi , ñuca rijuj barcocunapash yacupi huashajushpa chingarca . Shina huashajujpica shuj tuta , shuj punllatami mama cucha jahuapi huambujurcani .
47011026	Tauca viajemi ñangunapi , huañunata manllashpa jatun yacucunapi , shuhuacunapi , ñuca llacta cashpa , shuj llacta cashpapash , ñucata huañuchingallami yashpa manllarcani . Pueblocunapipash , jichushca pambacunapipash , mama cuchapipash , huañuna manllaihuanmi carcani . Crijmi canchi nij tucushcacunahuan cashpapashmi manllarcani .
47011027	Ninanda shaijungacamanmi , imatapash rurashpa tiarcani . Tauca viajemi , na puñushpa pacarircani . Yarjachishcapash , yacunayachishcapash , na micushcapashmi tauca viajeta carcani . Churajunapash illajpi chirichircanimi .
47011028	Ashtahuan shujcunatapash yalica , tucui tandanajuj crijcunata yarishpami , punllandi ninanda llaquirini .
47011029	Maijan crijpash ushai illaj tucujpica , ¿ nachu ñucapash ushai illanshna tucuni ? Maijandapash nitijachinshna pandachijpica , ¿ nachu ñucapash fiñashpa pingai tucuni ?
47011030	Ñucapash jariyana cajpica , imatapash na rurai ushashcata ricuchishpami jariyasha .
47011031	Ñuca na llullajujtaca , ñucanchi Apunchi Jesucristopaj Taita Diospash yachanmi . Paitaca , causaita causaicaman alicachishunchi .
47011032	Damasco pueblopi cajpica , chai llactata mandachun , jatun mandaj Aretas shuti runa churashca mandajmi , ñucata japingapaj shuyajurca . Chai Damasco pueblomanda llujshina pungucunapi ñucata chapachunmi , soldadocunata churarca .
47011033	Chai pueblota muyushca pircapi tiaj ventanatami , shuj canastapi ñucataca uriajuchirca . Chashnami , ñucata japigrijujpaj maquimandaca quishpirircani .
47012001	Jariyashpalla imatapash parlashpaca , ima alitapash napacha japinichu . Ashtahuangarin Apunchi Jesús muscuipishna ricuchijpi ricushcatami parlangapaj munani .
47012002	Cristota crij runataca rijsinimi . Chai runaca , quimsa jahua pachacamanmi apai tucurca . ñami chunga chuscu huata tucun . ( Chai runataca , cuerpondichu aparca , nachu cuerpondi aparca imacha , na yachanichu . Chaitaca , Taita Diosllami yachan ) .
47012003	( Chai runaca , cuerpondichu carca , nachu cuerpondi carca , imacha , na yachanichu . Chaitaca , Taita Diosllami yachan ) . Chai runataca rijsinimi .
47012004	Chai runaca , paraíso nishca juyailla llactamanmi apai tucurca . Chaipica pipash nara uyashca , pipash na yalichishpa parlai ushanalla shimicunatami uyarca .
47012005	Chai runa chashna tucushcata yarishpami cushijusha , ñucamandallataca na jariyashachu . Imatapash na rurai ushashcata ricuchishpami cushijuni .
47012006	Jariyangapaj munashpa imatapash na llullashpa rimajushpaca , na juizu illanshna caimanllu . Ashtahuangarin yachanmi nishpa ñucata ama ricuchunmi , na jariyani . Ñuca rurajujta ricushcata , ñuca villajujta uyashcatalla yarichunmi saquini .
47012007	Ñuca jatun juyaillata ricushcatapash , chaihuan ama yapata jatumbi ricurichunmi , Diosca aguijón jirruhuan tujsinshna , ñuca cuerpo nanachijuchun saquirca . Chaimandami ama yapa jatun tucuchun , Satanaspaj angelca ñavipi huactashpa llaquichijuhuanlla .
47012008	Shinamandami , ñuca nanaita anchuchipai nishpa , Apunchi Jesustaca quimsa viajeta mañarcani .
47012009	Shina mañajpimi Apunchi Jesusca , cashna nihuarca : “ Candaca ninandami juyajuni . Imata na rurai ushaj cashpapash , ñuca ninan ushaita charijtaca , alimi ricuchijungui . Chaillahuan cushijujuilla ” nihuarcami . Chaimandami imata na rurai ushashpapash , ninanda cushijushpa jariyashpa , Cristopaj ninan ushaica ñucahuan cachun chashna jariyasha .
47012010	Shina cajpipash Cristota juyashpami , imata na rurai ushajushpapash cushijuni . Rimashpa pingaichi tucujushpapash , ima minishtirishcata na charishpapash catiriashpa llaquichinajujpipash , ninan llaquicuna japijpipash , ninandami cushijuni . Ashtahuangarin imata na rurai ushashpapash , ashtahuanmi shinlli cani .
47012011	Shina shunguhuan jariyashpami , shinlli shungu runashna tucushcani . Cangunamandami , cashna nirijuni . Cangunami , ñucata alicachishpa parlana carcanguichi . Yanga runa cajpipash , chai ninan yachajushca Jesusmanda villaj runacunaca , ashallatapash na yalihuanllu .
47012012	Ñuca cangunahuan cashpaca , shuj ricuchinacunatami ricuchircani . Pipash na rurai ushanalla manllarinacunatapash , juyailla ricuchinacunatapash ali shunguhuan rurashpami ricuchijurcani .
47012013	Caipi chaipi tandanajuj crijcunapajpi purinshnallatami , cangunahuambash purijurcani . ¿ Imatapash carahuaichi nishpa , cangunata mañarcanichu ? ¡ Chashna fiñachishca cajpica , cungahuaichilla !
47012014	Ricuichi , cunan shamushpaca , ña quimsa viajetami cangunapajman shamungapaj alichirishcalla shuyajuni . Shina shamushpapash , cangunataca imagutapash na mañashachu . Canguna imata charishcataca , na mañanichu . Ashtahuangarin cangunatallami yariajuni . Huahuacunaca na taitaman , mamaman mascanllu . Ashtahuangarin taitahuan mamahuanmi , huahuacunaman carangapaca mascanata charin .
47012015	Cangunapaj ali cachunmi , ñuca imaguta charishcatapash , ninanda cushijushpa tucuchisha . Cangunaca , ashallata juyana cajpipash , cangunapaj alma quishpirichunga , ñucallata imapash tucushallami .
47012016	Cangunata ñuca na mañashcataca yachanguichimi . Shina yachashpapash , huaquingunaca : “ Paica , umachinata ali yachaj tucushpamari , ñucanchitaca umachirca ” nishpami juchachinajun .
47012017	¿ Cangunapajman shujcunata ñuca cachamushpachu , cangunataca umachircani ?
47012018	Titotami cangunapajman ripai nishpa mingashpa , caishuj huauquindi cacharcani . ¿ Titochu cangunata umachirca ? ¿ Nachu ishcandi chashnallata yarishpa , chashnallata rurashpa purinchi ?
47012019	Ninanda juyashca crijcuna , cangunapaj ñaupajpi alicachi tucungapajllami , cashna nijun yanguichiman . Taita Diospaj ñaupajpimi , ñucanchica Cristopaj cashpa , cangunapash ashtahuan shinlli tucushpa catichun , tucui imatapash villanchi .
47012020	Ñuca shamushpaca , ñuca munashcashna causanajujtaca napash japiringachu . Ñucapash canguna munashcashnaca , napash caringachu . Cangunapura fiñanajushpa rimarinajushpa , shujcuna charishcata ñucapaj cashcanman yashpa ricushpa ninanda fiñarishpa , shicanyarinajushpa , imapash tucushpachari ali canman nirinajushpa , huasha parlanajushpa , ninanda jariyashpa , paicunapaj munaita rurashpa causanajujta japigrinatami manllani .
47012021	Cangunapajman cutin tigrashpa , cangunahuan cajpi , Taita Dios ñucatara pingaichinatami manllani . Canguna puramanda taucacunami pundaca mapata rurashpaca , huainayashpa , ima munashcata rurashpa causashcatapash na saquishpa , Diospajman nara tigrarishca cajpica , huacanami tucunga yashpami manllani .
47013001	Cai shamuihuanga , quimsa viajetami cangunataca ricungapaj shamugrini . Ishcai cashpa , quimsa cashpa ricushpa villaj tiajpimi , tucui ima cashcatapash alichina .
47013002	Cangunahuan punda chaipi cashpa nishcashnami , cunan na chaipi cashpapash , cangunahuan tiajunshnallata nigrini . Juchata punda rurajcunamambash , caishuj na cazujcunamambash , cutin shamushpaca na llaquishpami llaquichisha nishpami escribircani .
47013003	Cangunaca , Cristo imata villachumbash , ñucaman yarichijushcata yachangapajpachami munanguichi . Ñuca shamujpimi yachanguichi . Cristoca , canguna purapi imatapash na rurai ushanshnaca na canllu . Ashtahuangarin paica , ninan ushaita charishcatami , canguna purapi ricuchijun .
47013004	Imatapash na rurai ushanshnami , paica chacatai tucurca . Shina cashpapash , Taita Diospaj ushaihuanmi causajun . Shinallatami ñucanchipash , ushaita na charinchi . Shina cashpapash , cangunapaj ali cachunmi , paihuan shujlla tucushpa causashun .
47013005	Cangunallatami : “ ¿ Ñachu alipacha crij cani , narachu ali crij cani ? ” yashpa , ricurina canguichi . Imashna cashcataca , cangunallata yarinami canguichi . Jesucristo cangunapaj shungupi causajujtaca , ¿ nachu yachanguichi ? Chaita na yachashpaca , nallata ali crijcunachu canguichi .
47013006	Ashtahuangarin ñucanchitaca , alipacha crij cajta canguna yachachunmi munani .
47013007	Imatapash nalita canguna ama rurachunmi , Taita Diosta mañanajunchi . Ñucanchilla alipi ricuringapaca , na mañanajunchica . Ashtahuangarin ñucanchita nalicachijpipash , canguna imatapash aliguta rurachunmi mañanajunchi .
47013008	Shina cashpami , na llullashpa villajuj Shimita nalicachitaca na ushanchi . Ashtahuangarin chai na llullashpa villajuj Shimitami ninanda alicachinchi .
47013009	Shinamandami , ushaita ñucanchi na charishpapash , canguna shinllipacha cajpi cushijunchi . Canguna ima pandatapash ama rurachunmi , Diostaca mañarianchi .
47013010	Chaimandami cangunapajman shamushpa , ama yapata llaquichingapaj nara shamushpallata , cashnataca escribini . Canguna ashtahuan alipacha crishpa catichun ayudachunmi , Apunchi Jesusca ñucaman ushaita carahuarca . Chingachijuchunga na carahuarcachu .
47013011	Cunanga huauquicuna , panicuna , ninanda cushijushpa , ima pandatapash na rurashpa catinguichi . Shujmanda shujmanda yachachirishpa , shujllashnalla yarishpa , casilla aligutami causana canguichi . Shina causajpica , casilla ali causaita , juyarishpa causanata caraj Taita Diosmi cangunahuan canga .
47013012	Caishujmanda chaishujmandami , ima nalitapash na yarishpa muchashpa , alillachu capangui nina canguichi .
47013013	Diospajlla causajcunaca , tucuillami cangunataca alillachu capanguichi ninajun .
47013014	Apunchi Jesucristopaj ninan juyaipash , Taita Diospaj juyaipash , Diospaj jucha illaj Espiritumanda , tucui canguna shujllashnalla causanapash , cangunahuan cachunmi munani . Shina cachun .
48001001	Villachun cachashca Pablomi cani . ( Jesucristopash , huañushcacunapaj chaupimanda paita causachij Taita Diospash villachun cachashcami cani . Na runacunalla agllashca , runacuna cachashcachu cani ) .
48001002	Ñucapash , ñucahuan caipi tianajuj tucuilla huauquicunapashmi , Galacia llactapi caipi chaipi tandanajuj crijcunaman , caitaca escribimunchi .
48001003	Taita Diospash , ñucanchi Apunchi Jesucristopash , ninan juyaita , casilla ali causaiguta , cangunaman carachunmi munanchi .
48001004	Cai nali pachapi causanajujpi quishpichingapajmi , Jesucristoca ñucanchipaj juchacunamanda japi tucushpa huañurca . Chashna huañuchunga , ñucanchi Taita Dios munashcashnami pactarca .
48001005	Paica , causaita causaicaman punchapambagumi cangui ni tucushca cachun . Shina cachun .
48001006	Cristopaj ninan juyaimanda cangunata agllaj Diosta , ñapash cungashcata ricushpami manllarini . Shujman tigrachishpa villajtara catingapajmi , shina rurashcanguichi .
48001007	Ali villaita villanaca , na shuj tianllu . Ashtahuangarin huaquingunami , ali villaitapash shujmanra tigrachingapaj , cangunata pandachingapaj munanajun .
48001008	Ashtahuangarin cai ali villaita ñucanchi villashcata shujmanra tigrachishpa villashpaca , ñucanchillata cashpapash , jahua pachamanda shuj ángel cashpapash , ninanda llaquichi tucuchun ninimi .
48001009	Punda ñucanchi nishcashnallatami , cunambash cutin cashna nini : Ali villaita canguna uyashcata pipash shujmanra tigrachishpa villashpaca , ninanda llaquichi tucuchun ninimi .
48001010	Cashna nishpaca , ¿ gentecuna alicachihuachun yashpachu nijuni ? Na cashpaca , ¿ Taita Dios alicachihuachun yashpachu nijuni ? ¿ Na cashpaca , gentecunatara cushichingapaj munashpachu chashna nijuni ? Gentecunatara cushichingapaj munajushpaca , na Cristota servij caimanllu .
48001011	Huauquicuna , panicuna , caitami yachachun munani : Ali villaita ñuca villajushpaca , runacuna munashcashnaca na villajunichu .
48001012	Caitaca , maijan runacunapajta chasquishpaca , na yachajurcanichu . Ashtahuangarin Jesucristomi , ñucaman ricuchihuarca .
48001013	Judea llacta runacuna yachachijujta catijushpa , punda ñuca imashna causashcataca , ñami uyashcanguichi . Ñucami , Taita Diospajlla tandanajuj crijcunataca , catiriashpa ninandapacha llaquichishpa , llaquinayaita tucuchijurcani .
48001014	Judea llacta runacuna yachachijujta catijushpaca , ñuca llactapi ñucahuan viñaicunataca misharcanimi . Ñucapaj ñaupa taitacuna yachachishpa saquishcataca , alipachami pactachij carcani .
48001015	Ashtahuangarin Taita Dios munashpami , mamapaj vijsapi cajpillata shicanyachihuashca . Paipaj ninan juyaihuan cayashpami ,
48001016	na Israel puracunapi villajuchun , paipaj Churita rijsichihuarca . Shina rijsishpami , na ñapash pitapash tapurcani .
48001017	Ñucapaj punda villachun cachashcacuna causanajuj , Jerusalenmanllapash na vichai rircanichu . Ashtahuangarin Arabia llactamanmi rircani . Chai jipami , Damasco puebloman cutinllata tigramurcani .
48001018	Ña quimsa huata jipami Jerusalenbi , Pedrota ricungapaj rircani . Paihuanmi , chunga picha punllacaman purijurcani .
48001019	Chaipica , villachun cachashca puracunataca , pitallapash na ricurcanichu . Apunchi Jesuspaj huauqui Jacobotallami ricurcani .
48001020	Ricuichi , caicunataca Taita Diospaj ñaupajpimi , na llullashpa escribimuni .
48001021	Chai jipaca , Siria shuti , Cilicia shuti llactacunamanmi rircani .
48001022	Cristota crishpa , Judea llactapi tandanajuj crijcunaca , na ñavi ñavi rijsihuarcachu .
48001023	Paicunaca , cashna nijtallami uyashca carca : “ Punda ñucanchita catiriashpa llaquichij , llaquinayaita tucuchingapaj purij runallatami , cunanga crinajuchun villashpa purijun ” nijtallami uyashca carca .
48001024	Shina purijujta uyashpami , ñucamandaca Taita Diostaca punchapambagumi cangui ninajurca .
48002001	Chunga chuscu huata yalishca jipami Bernabetapash , Titotapash pushashpa , Jerusalenman cutinllata vichai rircanchi .
48002002	Ashtahuangarin Dios ricuchijpimi , vichai rircani . Chaipimi , alicachi tucushcacunahuanlla tandanajushpa , na Israel puracunapi ali villaita ñuca villajushcata ricuchishpa parlajurcani . Calpanshna punda imata rurajushcapash , cunambi imata rurajushcapash ama yanga cachunmi , chashna parlajurcani .
48002003	Ñucahuan shamuj Titoca , griego nishca runami carca . Shina cajpipash paitaca , circuncisión nishcata ruranapachami cangui nishpaca , pipash na mandarcachu .
48002004	Cristo Jesushuan ñucanchi shujlla tucushpa , aliguta causanajujta ricungapajllami , huaquingunaca crij huauquicunashnalla pacalla yaicumurca . Cutinllata gañanshna causachun munajcunallami , circuncisionmandaca parlarca .
48002005	Cai ali villai na llulla Shimica , cangunapi causajuchunmi , paicunataca ashagutallapash , na cazungapaj munarcanchi .
48002006	Imamandapash alicachi tucushcacunami carca . ( Paicuna punda imashna causashcatapash , na yachanayanllu . Taita Diosca , na ñavita ricushpalla chasquijunllu ) . Chai alicachi tucushcacunaca , ñuca nara yachashcataca na yachachihuarcachu .
48002007	Ashtahuangarin circuncisionda na rurashca gentecunaman ali villaita villajuchun , ñucaman Dios mingashcatami paicunaca ricurca . Circuncisionda rurashcacunaman villajuchun Pedroman mingashcashnallatami , ñucatapash mingarca .
48002008	( Circuncisionda rurashcacunaman villachun cachashca Pedroman ushaita caraj Diosllatami ñucamambash , na israelcunaman villajuchun , ushaita carahuarca ) .
48002009	Jacobopash , Cefaspash , Juanbash crijcunapaca , pilarcunashnami carca . Paicunaca , ñucata Dios ninanda juyashpa villagringui nishcata yachashpami , cumba purallata cashcata ricuchingapaj ñucatapash , Bernabetapash maquita japirij shamurca . Shina rurashpami , cashna ninajurca : “ Cangunaca , na israelcunamanmi villagrina canguichi , ñucanchica circuncisionda rurashcacunamanmi villagrina canchi ” ninajurcami .
48002010	Paicunaca ñucanchitaca : “ Imagutapash na charijcunata yaripanguichi ” ninajushpallami mañarca . Chaitaca , ñucapash uchami pactachi callarircani .
48002011	Antioquía shuti puebloman Pedro chayamujpica , nalitapacha rurashpa purijujta ricushpami , paitaca shinllitapacha ñavi ñavi rimarcani .
48002012	Jacobo cachamushca runacuna nara chayamujpimi Pedroca , na israelcunahuanra micujushca carca . Ashtahuangarin paicuna chayamujpica , circuncisión nishcata rurashcacunata manllashpami , Pedroca paicunamanda anchurishpa , na tandanajushpa purijurca .
48002013	Pedropash chashna nij tucushpalla purijujpimi , Judea llactamanda caishuj runacunapash , paishnallata purinajurca . Bernabepash , mishqui shimi jayaj shungucunata catishpami , pandachi tucurca .
48002014	Ali villai na llulla Shimita na cazushpa purijujta ricushpami Pedrotaca , tucuicunapaj ñaupajpi cashna nircani : “ Canga , Judea llactamanda runa cashca jahuami , na israelcunashna causashpa , Judea llactamanda runashnaca na causajungui . ¿ Imashpata na israelcunatara Judea llactamanda runacunashna causachun nishpa mandajungui ” ? nircanimi .
48002015	Ñucanchica , huahuamandapacha Judea llacta puracuna cashpami , na shuj llactacunapi causajcunashna , juchayu canchi .
48002016	Mandashca shimicunata pactachijllapica , na imatapash cashcatapacha rurashcatashna pitapash chasquinllu . Chaitaca , alimi yachanchi . Ashtahuangarin Jesucristota crijpillami , imatapash cashcatapacha rurashcatashna chasquijun . Ñucanchitaca , chai mandashca shimicunata pactachijllapica , Diosca na chasquijunllu . Ñucanchita Dios chasquichunga , Cristotami crinchi . Pitapash na mandashcata pactachishcamandalla imatapash cashcatapacha rurashcatashna chasquingachu .
48002017	Cristomandalla , imatapash cashcatapacha rurashcatashna chasquichun munashcamandaca , ñucanchipashmi juchayu ricurinchi . Shina cashpaca , ¿ Cristomi juchata rurachijun ninachu canchi ? Napacha shinachu .
48002018	Ima nalita ruranatapash ñuca shitashca jahua , chashnallata nalita cutin rurajushpaca , na cazujmi tucuni .
48002019	Ñucaca , chai mandashca shimicunata ama rurashpa , Taita Diospajlla causangapajmi , chai mandashca shimimandallata huañuchi tucushcashna cani .
48002020	Cristohuan chacatai tucushcashna cashpami , cunanga na ñucallata causajuni . Ashtahuangarin Cristomi , ñucapaj shungupi causajun . Cunan cai causaipi causajushpapash , Taita Diospaj Churita crishpami causajuni . Paica , huañuchijcunaman japi tucushpami , ñucamanda huañurca .
48002021	Taita Dios ñucata ninanda juyajujta nalicachingapaca , na munanichu . Mandashca shimicunata pactachishcamandalla , imatapash cashcatapacha rurashcatashna Dios chasquina cajpica , Cristoca yangami huañushca canman .
48003001	¡ Galacia llactapi causajcunalla , juizu illajcunamari canguichi ! Na llullashpa villajuj Shimita ama cazuchunga , ¿ pita cangunataca muspachishpa pandachirca ? Cangunaman ñucanchi villashpaca , Jesucristota chacatashcata cangunapaj ñaupajpi ricuchinshnami , aliguta villarcanchi .
48003002	Cangunamandaca , caigutallami yachangapaj munani : ¿ Cangunaca , mandashca shimicunata pactachishpachu , Diospaj Espiritutaca chasquircanguichi ? ¿ Na cashpaca , ñucanchi villajujta uyashpa crishpachu chasquircanguichi ?
48003003	Cangunaca shinlli shungucunapachami canguichi . ¿ Cangunaca , Diospaj Espirituhuan callarishca jahuachu , cunanga cangunapaj munaihuanlla tucuchingapaj munanguichi ?
48003004	¿ Yanga yangachu , chai tucui llaquicunataca aparcanguichi ? Chai llaquicunataca , ama yangallata apashca cachunmi munani .
48003005	Diosca , paipaj Espirituta cangunaman carashpami , canguna purapica pipash na rurai ushanallacunata rurajun . ¿ Chaitaca , mandashca shimicunata pactachinajujpillachu chashna rurajun ? ¿ Na cashpaca , ñucanchi villajujta uyashpa crishcamandachu chashna rurajun ?
48003006	Abrahamga , Taita Diostami crirca . Shina crijpimi , imatapash cashcatapacha rurashcata ricushpa Diosca chasquirca .
48003007	Shina cajpimi , caitaca yachanapacha canguichi : Crijcunaca , taita Abrahambaj miraicunami .
48003008	Diosca , pai escribichishca Shimipimi , pundamandapacha taita Abrahamdaca : “ Ñucami canmandaca , shuj llactacunapi tucui causajcunata bendiciasha ” nijushca . Na israelcunatapash Taita Diosta crishcamandalla , imatapash cashcatapacha rurashcatashna chasquingapajmi , shina nijushca .
48003009	Shinamandami crijcunaca , Abrahamshnallata bendiciai tucunajun .
48003010	“ Chai mandashca tucui shimicunata pactachingapaj yariajlla tucui causajcunaca , ninan llaquiman rinapachami ” nijunmi . Escribishcapica cashnami nijun : “ Mandashpa escribishca libropi imata nijujtapash tucuita na pactachijcunaca , tucuillami ninan llaquiman ringapaj purinajun ” nishcami .
48003011	Shina cashcamandaca , Diosca pitapash na mandashca shimita pactachijpilla , imatapash cashcatapacha rurashcatashna chasquingachu . Diospaj Shimipica , cashnami nijun : “ Runaca , paita crishpallami , imatapash cashcatapacha rurashpa causajunga ” nijunmi .
48003012	Mandashca shimicunapica , crinami canguichi nishpaca , na villajunllu . Ashtahuangarin : “ Cai mandashcapi nijujta pactachijmi , aliguta pactachishcamanda causajunga ” nijunmi .
48003013	( Escribishcapica cashnami nijun : “ Pipash caspipi chacatai tucushpaca , ninanda nalicachi tucushcami ” nijunmi ) . Mandashcapi ninan nalipachami canguichi nijujmandaca , Cristomi ñucanchitaca quishpichirca .
48003014	Cristo Jesusmandami , Abraham bendiciai tucushcataca , na israelcunapash japinajun . Diosca , paipaj Espirituta carashapachami nijushcataca , ñucanchi crishpalla chasquichunmi munan .
48003015	Huauquicuna , panicuna , gentecuna imata ruranajujtami , cangunaman cashna yarichimuni : Runacunalla ari nirishca cashpapash , ña ari nishpa escribishcataca , pipash na yangapi churai ushanllu , mirachitapash na ushanllu .
48003016	Abrahammambash , paipaj miraimambash carashapachami nijushcami : “ Cambaj miraicunamambash ” nishpaca , taucacunaman caranataca na nijunllu . Ashtahuangarin , shujmanlla carangapajmi : “ Cambaj miraiman ” nishca . Chaica Cristomi .
48003017	Shina cajpica , caitallami ningapaj munani : Taita Diosca , ari nishcataca pactachishapacha nijushcami . Mandashca shimicunaca , chuscu patsaj quimsa chunga huata jipami shamushca . Chai mandashca shimicunaca , Dios carashapachami nijushcataca na yangapi churanllu , na anchuchi ushanllu .
48003018	Mandashca shimicunata pactachishpalla Dios caramujta japina cajpica , na carashapachami ninmanllu carca . Ashtahuangarin Abrahamman , Taita Dios carashapachami nishca cashpami carashca .
48003019	Shina cashpaca , mandashca shimicunaca , ¿ imapajta ali canga ? Mandashca shimicunataca na cazunajujta ricushpami , jipaman mirachishca . Chai mandashca shimicunaca , Dios cachamushami nishca Abrahambaj mirai shamungacamanllami , mandai ushashca . Chai mandashca shimicunataca , angelcuna mandajpillami , shuj runa chasquishpa , paipaj maquihuan gentecunaman yalichishca .
48003020	Chai chasquishpa yalichij runaca , na shujmandallata imatapash rurajunllu . Ashtahuangarin Taita Diosca , shujllami .
48003021	Taita Dios pactachishami nishcataca , ¿ mandashca shimicunaca nalicachijunllu , imata ? Napacha shinachu . Dios mandashca shimicuna causaita carangapaj ushaita charijpica , chai mandashca shimicunata pactachijcunataca , imatapash cashcatapacha rurashcatashnami chasquinman carca .
48003022	Ashtahuangarin Dios escribichishca Shimipi nijunshnami , juchaca tucuicunata prezu charijun . Dios carashapachami nishcataca , Jesucristota crijcuna paita crishcamandalla japichunmi , prezu charijun .
48003023	Crina punllacuna nara chayamujpica , mandashca shimicunata yariajllami causanajurcanchi . Crishpa causachun Dios caramungacamanmi , chashna causarcanchi .
48003024	Mandashca shimicunaca , Cristopajman chayachingapajmi huahuacunata yachachijunshna charijurca . Cristota crishcamanda imatapash cashcatapacha rurashcashna chasqui tucuchunmi , chashna charijurca .
48003025	Ashtahuangarin crina punllacuna ña chayamujpimi , mandashca shimicunaca na ashtahuan huahuatashna mandajun .
48003026	Cristo Jesusta crishcamandaca , cunanga tucuicunami Taita Diospaj huahuacuna canguichi .
48003027	Cristohuan shujlla tucungapaj bautizashca cashpami , cangunaca Cristota churajushcashna causanajunguichi .
48003028	Chashna cashpami , Judá llactamanda cashpa , griego cashpa , gañan cashpa , na gañan cashpapash , jari cashpa , huarmi cashpapash , Cristo Jesushuan shujlla tucushpa , tucuicuna shujllashna canguichi .
48003029	Cristopaj cashpaca , taita Abrahambaj miraicunapachami canguichi . Shina cashpami , Dios carashapachami nishcataca japigrina canguichi .
48004001	Cashnatapashmi ningapaj munani : Taita mama imata charishcatapash , imata cashpapash huahuacunaca , tucuilla japinatami charin . Shina cashpapash , viñangacamanga gañanshnami causan .
48004002	Taita carasha nishca punlla chayangacamanmi , huahuataca yachachishpa cuidajcuna mandashpa charinajun .
48004003	Shinallatami ñucanchipash , huahuacunashna cashpaca , cai pachapajtalla cutin cutin yachachishcata catishpa , pundaca gañanshna causarcanchi .
48004004	Ashtahuangarin ña huatacuna pactajpimi , Taita Diosca paipaj Churita cachamurca . Paitaca , shuj huarmigumi ungurca . Paica , mandashca shimicuna mandajpimi causajurca .
48004005	Chai mandashca shimicuna charijushcamanda ñucanchita cacharichingapaj , chai jipaca paipaj huahuacunapacha canata chasquichunmi , paica chashna causajurca .
48004006	Diospaj huahuacuna cajpimi , Taita Diosca paipaj Churipaj Espirituta cangunapaj shunguman cachamurca . Chai Espíritu caparishpami : “ ¡ Ñuca Taitalla ! ” nichijun .
48004007	Shina cashcamandami , na ashtahuan gañanshna causajushpa , ashtahuangarin Diospaj huahuapacha cangui . Paipaj huahua cashpami , Taita Dios carashcataca Cristomanda japigringui .
48004008	Pundaca , Taita Diosta napacha rijsishpami , napash dioscunatara servishpa causarcanguichi .
48004009	Ashtahuangarin cunanga , Taita Diosta rijsinguichimi . Taita Diospash , cangunataca rijsinmi . Shina rijsishpapash , ¿ imashpata ushaita na charij , chai imapajpash na servij , cutin cutin yachachishcata catishpa , cutinllata gañanshna causangapaj munanguichi ?
48004010	Cangunaca , agllashca punllacunatapash , quillacunatapash , ima punllapi causajushcatapash , huatacunatapashmi yarinajunguichi .
48004011	Cangunaman ñuca imata yachachishcapash , yangallata canatami manllajuni .
48004012	Huauquicuna , panicuna , ñucapash cangunashnallatami causangapaj tucurcani . Chaimandami cangunapash , ñucashna causapaichi nini . Cangunaca , ñucataca ima nalitapash na rurahuashcanguichica .
48004013	Ali villaita cangunaman punda villajushpaca , huañujushpapashmi villajurcani . Chaitaca , alimi yachanguichi .
48004014	Shina huañujushpa llaquilla cajpipash , ñucataca na millanayachishpa , na fiñashpami charihuarcanguichi . Ashtahuangarin Taita Diospaj angeltashna , Cristo Jesustashnami chasquihuarcanguichi .
48004015	Shina causashpa cushijushcapash , ¿ imata tucurca ? Cangunataca , imashna cashcatami ricuchingapaj munani : Llujchi ushanalla cajpica , cangunapaj ñavitapashmi surcushpa , ñucaman caranguichiman carca .
48004016	Na llullashpa cashna nijushpaca , ¿ cangunata fiñaj runachu tucushcani ?
48004017	Caishujcunaca , nalita yarishpami cangunataca , ñucanchipaj yachajuj cashcanman yanajun . Ñucanchimanda anchurishpa , paicunatara juyashpa catichunmi munan .
48004018	Shujcunapaj ali cachun , imatapash ninanda juyaimanda rurangapaj yarinaca alimi . Ñuca cangunahuan cajllapi na chashna yarishpami , tucui causaipi aliguta ruranataca yariashpa causana canguichi .
48004019	Ñuca huahuacunalla , canguna Cristoshna tucushcanman yashpami , shuj huarmi ungungapaj nanachinshna , cutinllata llaqui llaqui cani .
48004020	Cunanllata cangunahuan chaipi cashpaca , imashnallapash rimaimanllari . Cangunamandaca , imashna yaritapash na ushanichu .
48004021	Mandashca shimicunata pactachingapaj munajcuna tiashpaca , villahuaichi . Mandashca shimicuna imata nijujtapash , ¿ nachu uyarcanguichi ?
48004022	Escribishcapica : “ Abraham runaguca , ishcai churitami charirca ” nijunmi . Shuj churitaca , na gañan causajuj quiquin huarmihuambachami charirca .
48004023	Paita servij cuitsahuanga , paipaj munaimandallami charirca . Ashtahuangarin na servishpa tiaj paipaj huarmihuanga , Dios carashapachami nishcamandami charirca .
48004024	Ñucanchita yarichingapajmi , chashnaca tucushca . Chai ishcai huarmicunaca , ishcaipi shican shican ari nishcacunatami ricuchijun . Shuj ari nishcataca , Sinaí shuti urcupimi Diosca cushca . Chaica , Agar shuti huarmi imashna causashcatami ricuchijun . Chai urcupi cushcata catijcunaca , gañanshna causangapajllami miranajun .
48004025	Chai Agar huarmillatami , Arabia llactapi tiajuj Sinaí urcu imashna cashcata ricuchijun . Chai urcupash , cunambi Jerusalén imashna tiajujtami ricuchijun . Chai puebloca , chaipi causajcunandimi , gañanshna tiajun .
48004026	Ashtahuangarin jahua pachapi tiajuj ñucanchipaj mamashna Jerusalenga , na gañanshna tiajunllu .
48004027	Ashtahuangarin cashnami escribishca tiajun :
48004028	Shina cajpimi huauquicuna , panicuna , ñucanchica Dios carashapachami nishca Isaac shuti runashna canchi .
48004029	Ashtahuangarin paipaj munaimandallata charishca churimi , Diospaj Espiritupaj munaimanda huacharishca churitaca , catiriashpa llaquichin cashca . Shinallatami cunambash tucujun .
48004030	Ashtahuangarin Dios escribichishca Shimipica , ¿ ima nijundayari ? Cashnami nijun : “ Servij cuitsataca , paipaj churindi llujchishpa cachangui . Chai cuitsapaj churica , huarmipajpacha churihuanga , taita imaguta charishcatapash , na chaupiringachu ” nijunmi .
48004031	Shinamandami huauquicuna , panicuna , ñucanchica chai servij cuitsapaj huahuacunashnaca , na canchi . Ashtahuangarin huarmipajpacha huahuacunashnami canchi .
48005001	Ñucanchitaca , gañanshna causajujmandaca Cristomi cachcarichirca . Shina cacharichishca cashpami , shinllipacha shayarina canguichi . Cutinga na yugurinshna , gañan tucushpa causanachu canguichi .
48005002	Uyahuaichi , Pablomi cangunataca cashna nini : Circuncisión nishcata canguna rurashpaca , Cristomandaca imagutapash na japinachu canguichi .
48005003	Cutinmi villangapaj munani : Pipash circuncisionda rurashpaca , mandashca shimicunapi imata nijujtapash , tucuita pactachinapachami .
48005004	Mandashca shimicunata pactachijpimi , Diosca imatapash cashcatapacha rurashcatashna chasquinga ninajushpaca , Cristomandami shicanyashcanguichi . Diospaj ninan juyaimandapashmi urmarcanguichi .
48005005	Ñucanchica , Diospaj Espíritu ushaita carashcamanda , crishcamandami , imatapash cashcatapacha rurashcatashna chasquinataca cushijushpa shuyanajunchi .
48005006	Cristo Jesushuan shujlla tucujpica , circuncisionda rurashcapash , chaita na rurashcapash , imapash na canllu . Ashtahuangarin crij cashpa , juyarishpa causanami ashtahuan ali .
48005007	Cangunaca , calpanshnami ali rurashpa causarcanguichi . Na llullashpa villajuj Shimita ama cazuchunga , ¿ cangunataca pita jarcarcayari ?
48005008	Na cazunata yarichunga , cangunata agllaj Diosca na carashcachu .
48005009	Ashalla levadurami , tucuilla masanataca punguichin .
48005010	Ñucaca , Apunchi Jesusta yariashpa causashpami , canguna shujtara na yarinataca ali yachani . Ashtahuangarin cangunata pandachishpa purij runaca , maijan cashpapash , ninandapachami llaquichi tucunga .
48005011	Huauquicuna , ñucaca cashnami nini : Circuncisionda ruranami nishpa , cunangaman villajushpaca , na catiriashpa llaquichi tucujuimanllu . Cristota cruzpi chacatashpa huañuchishcata villajushcapash , pitapash na nitijachinshna fiñachinmanllu .
48005012	Circuncisionda ruranami canguichi nishpa , cangunata pandachijcunaca , ¡ paicunapajtara fitishpachari ali canman !
48005013	Huauquicuna , panicuna , ama gañanshna causachunmi , cangunataca Diosca agllarca . Ñami cacharichishca canchi nishpalla , pactarallapash cangunapaj munaitalla ruranguichiman . Ashtahuangarin caishujhuan chaishujhuanmi , juyaimanda ayudarishpa causana canguichi .
48005014	“ Canllata imashnami juyaringui , shinallatami shujcunatapash juyana cangui ” nijunmi . Cashnata pactachijushpaca , mandashca shimipi nijujtami , tucuita pactachijun .
48005015	Ashtahuangarin chaishujhuan canirishpa micurishpara , pactarallapash cangunapura tucuringuichiman .
48005016	Cangunataca caitami nini : Diospaj Espirituhuanmi causana canguichi . Ashtahuangarin na quiquin munaicunatalla ruranachu canguichi .
48005017	Quiquin munaicunatalla rurashpa causajcunaca , Diospaj Espíritu munajujtaca fiñanmi . Shinallata Diospaj Espíritu munajujpash , quiquin munaicunata fiñanmi . Canguna munashcatalla ama rurachunmi , nali munaicunahuan Diospaj Espirituhuan fiñanajun .
48005018	Ashtahuangarin Diospaj Espíritu pushajpi causajujpica , mandashca shimicunaca na ashtahuan mandajunllu .
48005019	Quiquin munaitalla rurashpa causajcunaca , shutillami : Chaicunaca , cazarashca jahuami , shujhuan causanajun . Huainayanajunmi , mapayanajunmi , ima munashcatami ruranajun .
48005020	Yanga dioscunatami mañanajun , brujurishpami causanajun , fiñanajushpallami causanajun , fiñanajushpa rimarishpallami causanajun . Imatapash paipajlla cachunmi munanajun , imamandapash ninanda rimarishpami causanajun , caishuj chaishuj rimarishpami causanajun , chaupirichunmi fiñanajuchinajun , shicanyarishpami pandata yachachinajun .
48005021	Shujcuna imata charijtapash , ñucapaj cashcanman yanajunmi . Huañuchinajunmi , machanajunmi , sajsaitapash na sajsashpami purinajun . Chashna nalitaca , imatapash ashtahuanmi ruranajun . Cangunaman ña villashca cashpapash , cutinmi shinllita tacurishpa yarichini : Chashna nalitalla rurashpa causajcunaca , Taita Dios mandajuj llactagupica , imagutapash na japingachu .
48005022	Ashtahuangarin Diospaj Espirituca , cashna causanatami granota fucuchinshna ricuchijun : Juyarishpa causanata , cushijushpa causanata , casilla aliguta causanata , na ñapash fiñarishpa causanata , llaquishpa causanata , imagutapash carashpa causanata , aliguta crishpa causanatami ricuchijun .
48005023	Na jariyashpa causanata , nali munaicunatapash mishashpa causanatami ricuchijun . Cashna causajcunataca , mandashca shimicunaca imatapash na rurai ushangachu .
48005024	Ashtahuangarin Cristopajlla tucushcacunaca , quiquin munaicuna nalitalla yarichishcata ruranataca chacatashcashnami tucuchinajurca .
48005025	Diospaj Espirituhuan causajushpaca , Diospaj Espirituhuanllata purishunchi .
48005026	Na yanga jariyashpa rimanachu canchi . Caishujmanda , chaishujmanda na fiñanajunachu canchi . Imaguta charishcatapash , na caishujmanda chaishujmanda ñucapaj cashcanman yanachu canchi .
48006001	Huauquicuna , panicuna , imashpapash maijambash nalita rurajta japishpaca , Diospaj Espirituhuan causajcunami , alichina canguichi . Chai nalita rurajtaca , na fiñashpami , ali shunguhuan yachachina canguichi . Ama cambash pandachi tucungapajmi , aliguta yarina cangui .
48006002	Ima llaquihuan cajpipash , caishujmanda chaishujmanda ayudaringuichi . Shina ayudarishpami , Cristo mandashcata pactachinguichi .
48006003	Napash imapash cashpata , ñucami ali cani nirijushpaca , paillatami pandarijun .
48006004	Shina cajpica alitachu rurajuni , nalitachu rurajuni nishpa , cangunallata tucuicuna yaringuichi . Shina yarishpami , na shujhuan chimbapurashpa , canguna imashna causashcatalla yarishpa , cushijuna canguichi .
48006005	Tucuicunami , paicuna imata rurashcashnallata japinajunga .
48006006	Diospaj Shimita yachachijmanga , tucui imaguta charishcatapash , yachajujcunaca asha asha carachun ninimi .
48006007	Na cangunallata pandarinachu canguichi . Taita Diostaca , na pipash umashpa asi ushangachu . Maijan imata tarpushpapash , chaitallatami japinga .
48006008	Shina cajpica , maijambash paipaj munaitalla catishpa tarpunshna rurashpaca , chai munaita rurashcamandami , chingaita chingagrinata japinga . Ashtahuangarin Diospaj Espíritu munashcata tarpunshna rurashpaca , Diospaj Espiritumandami causaita causagrinata japigringa .
48006009	Imata cashpapash aliguta ruranataca , na shaijunachu canchi . Na cungashpa aligutalla rurashpaca , japina punllacuna chayamujpimi , granota tandachinshna japinajushun .
48006010	Shina cajpica , ima aliguta maijanman rurai ushashpapash , tucuicunaman rurashunchi . Chaitaca , crij puracunami ashtahuambachaca pactachina canchi .
48006011	Ricupaichi , imashnami cangunaman ñuca maquihuambacha , jatun letracunahuan escribimuni .
48006012	Paicuna alipi ricuringapaj munashpami , circuncisión nishcata ruranami canguichi nishpa , tucuicuna cangunataca mandanajun . Chaicunaca , Cristota cruzpi chacatai tucushpa huañushcata villashcamanda ama llaquichi tucungapajllami , na villanajun .
48006013	Circuncisionda rurashcacuna cashpapash , mandashca shimicunataca , paicunallata na pactachinajunllu . Ashtahuangarin cangunapaj ñaupajpilla ali ricuringapaj munashpami , circuncisionda ruranami canguichi nishpa purinajun .
48006014	Ashtahuangarin napacha ñucapaj munailla jariyashpami , ñucanchi Apunchi Jesucristota cruzpi chacatashcamandalla jariyajuni . Pai chacatai tucushcamandami , cai pachaca ñucapaca ña illashcashna tiajun . Ñucapash , cai pachapaca illanshnami cani .
48006015	Cristo Jesushuan shujlla tucushcamandaca , circuncisionda rurashca cashpapash , circuncisionda na rurashca cashpapash , na imapash canllu . Ashtahuangarin pai mushujyachijpi , mushujta causanami ashtahuan ali .
48006016	Caipi nijunshna tucui causajcunaman , casilla ali causaiguta carachunmi munani . Shinallata Taita Dios agllashca israelcunamambash , chashnallata carachunmi munani .
48006017	Cunanmandaca , ama pipash ñucataca ashtahuan llaquichihuachun ninimi . Ñuca cuerpopi chugricuna ali tucushcapash , Apunchi Jesusmandami ricuchijun .
48006018	Huauquicuna , panicuna , ñucanchi Apunchi Jesucristopaj ninan juyaica , cangunapaj espirituhuan cachunmi munani . Shina cachun .
49001001	Taita Dios munajpi , Jesucristo villachun cachashca Pablomi cani . Caitaca , Efeso pueblopi Taita Diospajlla causanajuj , Cristo Jesusta aligutapacha cazushpa pactachijcunamanmi escribini .
49001002	Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munani .
49001003	Ñucanchi Apunchi Jesucristopaj Taita Diosca , aligumari cangui ni tucushca cachun . Cristomandami Diosca , ñucanchita jahua pachamanda ninanda bendiciashca .
49001004	Diosca , cai pachata nara rurashpallatami ñucanchitaca , ima nalitapash ama rurashpa , paipajlla causachun , ama mapayashpa causachun Cristomanda agllarca .
49001005	Paillatami , ñucanchitaca pundamandapacha juyashpa , Jesucristomanda paipaj huahuacunapacha cachun , paillata agllangapaj munashpa agllarca .
49001006	Paipaj juyashca Churimandami , punchapamba Diosca ñucanchita ninanda juyashpa chasquirca . Paita ninanda alicachinajuchunmi chasquirca .
49001007	Jesucristopaj yahuarmandami , Diosca ninandapacha juyashpa , ñucanchipaj juchacunataca anchuchishpa quishpichirca .
49001008	Shina juyashpami , ali yachaita , ali yuyaita charichumbash , ninan ushaita caramujun .
49001009	Shina caramushpami , ali munaita pai charinshnallata , pacalla yarijushcata rijsichirca . Chaita ruranataca , paillatami yarijushca carca .
49001010	Diosca , pai munashcata rurana huatacuna chayamujpica , jahua pachapi tiajcunahuan , cai pachapi tiajcunahuambashmi , tucuillata tandachishpa , Cristo mandashpa tiajuchun churanga .
49001011	Paihuan shujlla tucushpami , Dios carajpi japircanchi . Ñucanchi chaita japichunga , Diosmi pundamandapacha munashpa , paillata pactachijun .
49001012	Punchapamba Diosta ñucanchi alicachishpa causachunmi , chashna pactachijun . Cristotaca pundamandapachami shuyanajurcanchi . Ñucanchimi , chashna alicachina canchi .
49001013	Quishpirinamanda ali villaita villajuj , na llullaj Shimitaca cangunapash uyashpami , Cristotaca crircanguichi . Shina crijpimi , carashapachami nishca paipaj jucha illaj Espirituhuan sellai tucushca canchi .
49001014	Chai Espiritumi , Dios quishpichishcamanda ñucanchi imata japigrinatapash ricuchijun . Punchapamba Diosta alicachishpa causanatami ricuchijun .
49001015	“ Apunchi Jesusta alipacha crishpami , Diospajlla causajcunatapash tucuicunata juyanajun ” nijtami cangunamandaca uyarcani .
49001016	Chaimandami cungaitapash na cungashpa , na shaijushpa cangunamandaca , Diosta pashi nishpa mañajunilla .
49001017	Ñucanchi Apunchi Jesucristopash , punchapamba Taita Diospash , canguna paita ashtahuan ali rijsichun , ali yachaita imatapash ricuchij Espirituta carachunmi mañajuni .
49001018	Imaguta canguna japigringapaj shuyanajuchun , Dios agllashcatapash yachashpa , cangunapaj yuyaita punchayachijuchunmi mañajuni . Shinallata paipajlla causajcunaca , Diospaj punchapamba llactagupi imata japigrinatapash yachachunmi , chashna mañajuni .
49001019	Ñucanchica , paita crijcuna cajpimi , imata rurachumbash , paipaj jatun ushaitapacha ninanda caramujun . Diosca , jatun ushaita charishcata ricuchingapajmi ,
49001020	Cristotaca , huañushcacunapaj chaupimanda causachirca . Shina causachishpami , jahua pachaman pushashpaca , paipaj ali ladoman tiachirca .
49001021	Cristoca , mandajcunatapash , ushaita charijcunatapash , jatun mandajcunata , cati mandajcunatapash , tucuita mandangapajmi chashna tiarirca . Na cunan punllacunapilla mandajungachu , ashtahuangarin shamui punllacunapipashmi tucuita mandajunga .
49001022	Tucui ima tiajtapash sarunshna mandachunmi , Diosca Cristoman ushaita cararca . Shina tucuita mandajushpa , tandanajuj crijcunatapash umashna mandachunmi , paiman ushaita cararca .
49001023	Tandanajuj crijcunaca , tucui maipipash paillata junda Cristopaj cuerposhnami .
49002001	Diosta na cazushpa , juchata rurashpa huañushcashna cajpipashmi , Diosca cangunaman causaita caramurca .
49002002	Huairapi mandajuj , ninan ushaita charij diablopaj munaita rurashpami , cai pachapajtalla rurajcunashnallata , cangunapash pundaca causarcanguichi . Chai diablollatami , Diosta na cazujcunataca cunangaman imatapash nalitalla rurachijun .
49002003	Ñucanchipash tucuillami pundaca , paicunashnallata nali munaicunatalla rurashpa causarcanchi . Chashna nalitalla rurangapaj yarishpami , ñucanchipaj munaita rurashpa causarcanchi . Juchayu huacharishca cashpami , Dios ninanda fiñarishpa llaquichijpi , caishujcunashnallata llaqui tucunapacha carcanchi .
49002004	Ashtahuangarin Taita Diosca , ninandapacha llaquishpa juyaj cashpami , ñucanchitaca ninandapacha juyarca .
49002005	Juchacunata rurashcamanda huañushcashna ñucanchi causanajujpipash Diosca , Cristohuan causachishpami , ñucanchimambash causaita cararca . ( Dios ninanda juyashcamandami quishpirishca canguichi ) .
49002006	Ñucanchitaca , Cristo Jesushuan causachishpami , Cristohuan jahua pachapi tiachirca .
49002007	Diosca ninanda llaquij cashpami , Cristo Jesusmanda ñucanchita ninandapacha juyashcata shamui punllacunapi ricuchingapaj , chashnaca rurarca .
49002008	Cangunaca , na cangunamandallataca quishpirishcachu canguichi . Ashtahuangarin Diospaj ninan juyaimandami , paita crishpa quishpirishca canguichi . Chai aligutaca , Taita Diosmi caramujun .
49002009	Pipash ama jariyachunmi , imatapash alicunata rurashpa causashcamandaca , na caramushca .
49002010	Ashtahuangarin Diosllata ñucanchita rurashca cashpami , imatapash alicunata rurashpa causanajuchun , Cristo Jesusmanda ñucanchitaca rurashca . Shinamandami Taita Diosca , ñucanchitaca ñaupallata ña alichishca .
49002011	Shinamandami , punda huatacuna imashna causashcatapash yarina canguichi . Circuncisión nishcata rurashcacunamanda parlashpaca , cangunataca na israelcuna cajpimi , circuncisionda na rurashcacunami canguichi ninajurca . Paicunataca , gentecunallami circuncisionda rurashpa , asha aicha carata anchuchirca .
49002012	Punda huatacunaca , na Cristohuan cashpami , Israel llacta puramandapash caruyashca carcanguichi . Imagutapash carashami nishpa , Dios ari nishcacunata japinamandapash caruyashcami carcanguichi . Taita Diostapash , na rijsij imata cushijushpa shuyanatapash na charishpami , cai pachapica causarcanguichi .
49002013	Cangunaca , punda huatacunapica paimanda anchurishpami , carupi causarcanguichi . Ashtahuangarin cunanga , Cristo Jesuspaj yahuarmandami , paihuan shujlla tucujpi , cangunataca Diospajman tandachirca .
49002014	Paillatami , casilla ali causaita ñucanchiman caramujun . Paica , shicanyachishca tiajuj patata shitanshnami , shujlla llacta tucuchun ishcandi ladota tandachirca .
49002015	Mandashca shimipi nijunshnallata imata rurachun munashcata pactachinguichi nijujtaca , Cristomi paipaj cuerpohuan huañushpa tucuchirca . Shina rurashpami , chai ishcanditallata paihuan shujlla tucushpa , ama ashtahuan fiñanajushpa causachumbash alichishpa mushujyachirca .
49002016	Cruzpi chacatai tucushpa huañushpami Cristoca , Taita Dioshuan cutin ali tucushpa causanajuchunga churarca . Shina rurashpami , chai ishcandicuna fiñanajushpa causajtaca huañuchinshna alichishpa , shujlla cuerpotashna rurarca .
49002017	Diosmanda carupi causajcunaman , Dioshuan ladolla causajcunamambash , Cristo shamushpami casilla ali causaiguta charichunga , ali villaita villarca .
49002018	Ashtahuangarin Cristomandami israelcuna cashpa , na israelcuna cashpapash , Diospaj Espiritumandalla Taita Diospajman chayanata charinchi .
49002019	Shina cashpami , caru llactamanda shamushca mingarishpa purijcunashnaca na canguichi . Ashtahuangarin Taita Diospajlla causaj puracuna cashpami , Diospaj familiapacha canguichi .
49002020	Cangunaca , villachun cachashcacunapash , Dios ima nishcata villajcunapash yachachishpa callarichishcapi shayachishcacunami canguichi . Huasi tigranapi churana ashtahuan ali rumica , Jesucristomi .
49002021	Paihuan shinlli shayachishca huasi cashpami , Diospajlla huasi tucungacaman , Apunchi Jesushuan shujlla tucushpa mirashpa catinga .
49002022	Jesushuan shujlla tucushpami , cangunapash Diospaj Espíritu causajuj huasishna tucushcanguichi .
49003001	Na israelcuna cangunapaj ali cachun villajuimandami Pablo ñucaca , Cristo Jesusmanda prezu tiajuni .
49003002	Taita Diosca , ninandami juyajun nishpa villajuchunmi , cangunapaj ali cachun , ñucaman mingahuarca . Chaita uyashca cashpaca , ñami yachanguichi .
49003003	Diosca , pipash na yachai ushashcatami ñucaman ricuchihuarca . Chaitaca , ñami pundata ashaguta escribimurcani .
49003004	Chaita leyishpami , Cristomanda pipash na yachashcata , ñucara yachashcata yachanguichi .
49003005	Pipash na yachai ushanallataca , punda mirai , huañunalla aichayu gentecunaman ricuchishcatami yachanguichi . Ashtahuangarin cunambimi Diosca , villachun cachashca paipajlla causajcunaman , Dios ima nishcata villajcunamambash , paipaj Espirituta carashpa ricuchimushca .
49003006	Ali villaita villajpimi na israelcunapash , israelcunahuan shujlla cuerposhnalla tucushcamandaca , Dios carajpi japinajun . Dios carashapachami nishcataca , Cristo Jesusmandami na israelcunapash japinajun .
49003007	Taita Diospaj ninan juyaimandami , paipajta rurachun , paipaj ninan ushaita carashpa mingahuarca .
49003008	Diospajlla causaj puracunapica , ñucaca tucuicunapaj jipa jipagupachami cani . Chashna cajpipash , Diosca ñucata ninanda juyashpami , na israelcunaman ali villaita villajuchun mingahuarca . Cristoca , pipash na yachai ushanalla ashtacacunatami charin nishpami villajuni .
49003009	Taita Diosca , pai imata rurasha nishcatapash , ñaupamandapachami pacalla charijushca . Chaitami , tucuicunaman villachun ñucataca mingahuarca . Paillatami , tucui ima tiachumbash rurashca .
49003010	Taita Dios tucuita yachaj cajtaca , tandanajuj crijcunata ricushpa rijsichunmi , jahua pachapi tiaj mandajcunaman , ushaita charijcunamambash , cunambi ricuchijun .
49003011	Diosca , ñaupamandapacha pai imata rurangapaj yarijushcashnallatami , ñucanchita Mandaj Cristo Jesusta cachamushpa pactachimurca .
49003012	Ñucanchica , Cristota crishpa paihuan shujlla tucushpami , Diospajman chayagrishapachami yashpa , cushijushpa shuyanajunchi .
49003013	Shinamandami , cangunamanda cashna jatun llaquicunata ñuca apajujpipash , na shaijuna canguichi . Canguna ninanda alicachi tucuchunmi , cashna llaquichi tucujuni .
49003014	Chaimandami , ñucanchi Apunchi Jesucristopaj Taitapaj ñaupajpica , cungurishpa mañajuni .
49003015	Paimandami jahua pachapipash , cai pachapipash tucui familiacunaca , paipaj shutita japinajun .
49003016	Diosca , juyailla imagutapash ashtacata charij cajpimi , paipaj Espirituhuan cangunapaj shunguta shinllichishpa , paipaj ushaita carachun mañajuni .
49003017	Paita crishcamanda Cristo cangunapaj shungupi causajujpimi , alpapi yura sapiyashcashna shinllipacha shayajunshna , juyarishpa causanajuchun mañajuni .
49003018	Cangunapash , Diospajlla causanajuj tucuicunapash , Cristo ninanda juyajujtaca , aliguta yachachunmi mañajuni . Paica vichaimambash , quinraimambash , jahuamambash , alpa ucucamambashmi juyajun .
49003019	Cristo chashna ninanda juyajujtaca , pipash na ali yachai ushanllu . Ashtahuangarin chaita yachachun , Taita Dios cangunapaj shungupi jundashcashna causajushpa mandajuchunmi mañajuni .
49003020	Diosca , ñucanchi paita imata mañajujtapash , imaguta japingapaj yarijujtapash ashtahuan yalita rurangapajmi , ushaita charin . Chaitaca , ñucanchi shungupi causajuj paipaj ushaihuanllatami ruranlla .
49003021	Cristo Jesusmanda tandanajuj crijcunaca , tucui miraicuna causaita causaicamanmi , Diostaca punchapambagumi cangui ninajuna canchi . Shina cachun .
49004001	Apunchi Jesusmanda villajushcamanda prezui tucushca tiajushpami , cangunataca cashna nipani : Cangunataca , Dios agllashca cajpimi , pai munashcashna aliguta causana capanguichi .
49004002	Na jariyashpa , ali shunguhuan caishujhuan chaishujhuan na ñapash fiñarishpami , juyarishpa aliguta causana canguichi .
49004003	Shujllashnalla tucushpa causachun , Diospaj Espíritu yachachijujtami catina canguichi . Casilla aliguta causashpami , shujllashnalla causanguichi .
49004004	Shujlla cuerpomi tian . Diospaj Espiritupash , shujllami tian . Shinallata shujllata japigrinata cushijushpa shuyanajuchunmi , Diosca cangunataca agllarca .
49004005	Apunchi Jesuspash shujllami , crinapash shujllami , bautizarinapash shujllami tian .
49004006	Shujlla Taita Diosmi tian , paica tucuicunapaj Taitami . Paica , tucuita Mandaj cashpami , tucuicunata yarichijun , tucuicunapimi causajun .
49004007	Shina cashpapash , tucuicunamanmi Diospaj ninan juyaitaca , Cristo imashna caranatalla ricushpa caramurca .
49004008	Shinallata Dios escribichishca Shimipipash , cashnami nijun :
49004009	“ Jahuamanmi rirca ” nishpaca , ¿ imatashi nijun ? Paimi pundaca , alpaman urai shamurca nishpami , shina nijun .
49004010	Chai uriajumujllatami , jahua pachataca tucuita yalishpa vichai rishpa , tucui maipipash paillata junda cangapaj , ashtahuan jahuaman rirca .
49004011	Paillatami , huaquingunaca villachun cachai tucushca cachun , shujcunaca Profetacuna cachun , shujcunaca ali villaita villajcuna cachun , shujcunaca crijcunata michijcuna cachun , yachachijcuna cachun churashpa callarichirca .
49004012	Diospajlla causajcuna Diospajta rurachunmi , chashna callarichirca . Crijcunata shinllichinajuchunmi , chashna churarca . Crijcunaca , Cristopaj cuerposhnami .
49004013	Tucuicuna crishcamanda shujllashnalla tucushpa , Diospaj Churi Cristota rijsichunmi , chashna churarca . Shina causashpami , Cristoshnalla tucungacaman aliguta viñashpa , ima pandatapash na rurajcuna tucushun .
49004014	Shina tucushpami , huaira shamunshna pandata yachachijpipash , na huahuacunashna caiman chaiman apai tucushun . Chai yachachijcunaca , umachinata alipacha yachajcuna cashpami , runacuna pandata yachachishcatalla imatapash pandatara yachachinajun .
49004015	Ashtahuangarin na llullaj shimita catishpami , juyarishpa causana canchi . Shina causashpami , Cristoshna tucungacaman , tucuipi aliguta viñashunchi .
49004016	Paimandami , cuerpopi tiaj mucucunapash tucuilla aliguta paipura huatarishcashna cashpa , caishuj chaishuj ayudarishpa causashun . Shina causashpami , tucuicuna imata rurashpa causanshnallata , ashtahuan ashtahuan juyarishpa , shinlli tucushpa causashunchi .
49004017	Apunchi Jesús ñucata mandajpimi , cangunataca cashna nishpa mandani : Caishuj na israelcunashnaca , na ashtahuan causanachu canguichi . Paicunaca , yanga imatapash nalitalla yarishpami causanajun .
49004018	Shungupash yanayashcashnami causanajun . Taita Diosmandapash anchurishcacuna cashpami , imatapash na yachajcuna , shinlli shungucuna tucushpa , Dios caramushca mushuj causaitaca na charin .
49004019	Paicunaca , juizupash tucurijpimi , ima nalita ruranatapash na pinganayachin . Chashna cashpami Diospaj ñaupajpica , imatapash mapatalla cushijushpa ruranajun .
49004020	Ashtahuangarin cangunaca , na chashna causangapajmi , Cristomandaca yachajurcanguichi .
49004021	Na llullaj Shimita Jesusmanda villajujpi uyashpa yachajushpaca , paica napacha llulla cajtami yachanguichi .
49004022	Shina cashcamandami , punda mauca causaitaca shitashpa saquina canguichi . Chai nalita rurana munaicunami pandachishpa , chai nalitalla rurachishpa charijurca .
49004023	Cangunapaj yuyaipica , mushujtalla yarishpami causana canguichi .
49004024	Mushuj causaitaca , mushujta churajunshna causaichi . Taita Dios munashcashna imatapash cashcatapacha ruraj cachun , paipajlla causashpa , na llullaj cachun agllashcashna causaichi .
49004025	Shina cashpami , llullanataca saquishpa , tucuicunallata cangunapaj cumbacunahuanga , na llullashpa parlana canguichi . Caishujmanda chaishujmanda , Cristopaj cuerposhna cashpami , chashna parlana canguichi .
49004026	Fiñarishpapash , juchataca na ruranachu canguichi . Na tucui punlla fiñarishcalla chishanachu canguichi .
49004027	Diablo imatapash nalita yarichijuchunga , napacha saquinachu canguichi .
49004028	Shuhuashpa causashca cashpapash , na ashtahuan shuhuanachu . Ashtahuangarin cangunapaj maquihuambacha trabajashpami , aliguta causana canguichi . Shina causashpami , imagupash illajcunaman carangapaca charinguichi .
49004029	Ima mapa parlocunapash , cangunapaj shimimandaca amapacha llujshichun . Ashtahuangarin shujcuna shinlli tucushpa catichunmi , ali canatalla parlana canguichi . Uyajcunapajpash aligupacha uyarichunmi , chashna parlana canguichi .
49004030	Taita Diospaj jucha illaj Espiritutaca , na llaquichinachu canguichi . Diosca , chai jucha illaj Espirituhuanmi , cangunata quishpichina punllacaman , paipajlla cachun sellashca charijun .
49004031	Cangunapaj shungupi jatun llaquillahuan canatapash , fiñashca canatapash , fiñarishcalla canatapash , caparishpa rimajunatapash saquinami canguichi . Ima llaquipash japishpachari ali canman nijunatapash , imata nalita ruranatapash , tucuitami saquina canguichi .
49004032	Ashtahuangarin cangunaca , tucuicunahuan aliguta causashpa , caishuj chaishuj llaquirishpa causaichi . Cristomanda Taita Dios cangunapaj juchacunata perdonashcashnallatami , caishujmanda chaishujmanda perdonarina canguichi .
49005001	Taita Dios juyashca huahuacuna cashpami , paishnallapacha causana canguichi .
49005002	Cristo ñucanchita juyashcashnami , cangunapash juyarishpa causana canguichi . Paica , ñucanchipaj ali cachunmi , paillata japi tucushpa Taita Diosman cararishpa huañurca . Shina huañushpami , animalta huañuchishpa rupachijpi , mishquillagu ashnajunshna tucurca .
49005003	Canguna purapica : “ Huainayashpami causanajun , tucui mapatami ruranajun , charijyanatalla munashpami causanajun ” ninajuj shimicunaca , uyaritapash ama uyarichun ninimi . Diospajlla causajcuna chashna ni tucushpa causanaca , napacha alichu .
49005004	Pinganayai shimicunata , napash rimana shimicunata , mapa parlocunataca , na parlanachu canguichi . Ashtahuangarin Taita Diostami , pashi nina canguichi .
49005005	Huainayashpa causajpash , mapatalla rurashpa causajpash , yanga dioscunata mañanshna charijyanatalla munashpa causajpash , Cristohuan , Taita Dioshuan mandajuj llactapica , imatapash na japigringachu . Chaitaca ñami yachanguichi .
49005006	Pactarallapash yanga parlocunata parlashpa , pipash cangunata umachinman . Chashnacunamandami Taita Diosca , paita na cazushpa causajcunataca , ninanda fiñashpa llaquichinga .
49005007	Chashnacunahuanga , na tandanajunachu canguichi .
49005008	Pundaca , yana yana tutapishnami causarcanguichi . Ashtahuangarin cunanga , Apunchi Jesushuan shujlla tucushpami , michagushna canguichi . Michagupaj huahuacunashnami causana canguichi .
49005009	( Diospaj Espirituca , tucui juyaita , imatapash cashcatapacha ruranata , na llullashpa causanatami , granota fucuchinshna ricuchijun ) .
49005010	Apunchi Jesús munashcashna causanatami yarina canguichi .
49005011	Yanapishna causashpa , imatapash yangata nalitalla rurajcunataca , na catinachu canguichi . Ashtahuangarin paicunatapash jarcashpa rimanami canguichi .
49005012	Paicuna pacalla imatapash rurashcata parlangapaca , pinganayaimi .
49005013	Ashtahuangarin ima nalita rurashcatapash micha ricuchijpimi , michapica tucuilla ricuringa .
49005014	Shinamandami cashna nijun :
49005015	Ricuichi , imashna causanatapash , aligutapachami yarina canguichi . Juizu illanshnaca , na causanachu canguichi . Ashtahuangarin alipacha yachajushcami causana canguichi .
49005016	Cunan punllacunapillata , aliguta yarishpa causaichi . Nali punllacunapimi causanajunchi .
49005017	Shina cashcamandami , juizu illanshnaca na causana canguichi . Ashtahuangarin Apunchi Jesús munashcata rurangapajmi , ali yuyaita japina canguichi .
49005018	Na vinota ufiashpa machanachu canguichi . Machashpa purijcunaca , llaquinayaitami causanajun . Ashtahuangarin Diospaj Espíritu jundami causana canguichi .
49005019	Canguna purapica , Salmocunamandami parlana canguichi . Shinallata Diospaj Espíritu yachachishca juyailla candanacunatapash , Apunchi Jesusta tucui shunguhuan alicachishpami , candana canguichi .
49005020	Tucui causaipimi , imamandapash ñucanchi Apunchi Jesucristopaj shutipi , Taita Diostaca pashi nina canguichi .
49005021	Taita Diosta manllashpa , caishuj chaishuj cazurishpa causaichi .
49005022	Huarmicuna , cangunapaj cusacunataca , Apunchi Jesusta cazunshna cazuichi .
49005023	Cristoca , tandanajuj crijcunataca umashnami mandajun . Shinallata cusapash , huarmitaca umashnami mandajun . Cristoca , crijcunata Quishpichijmi . Crijcunaca , paipaj cuerposhnami canchi .
49005024	Tandanajuj crijcuna Cristota cazunshnami , cusacuna imaguta mandajtapash , huarmicunaca tucuipi cazuna canguichi .
49005025	Shinallata cusacunapash , cangunapaj huarmicunataca juyashpami charina canguichi . Tandanajuj crijcunata juyashpami , Cristoca paillata japi tucushpa huañurca . Shinallatami , cangunapash juyana canguichi .
49005026	Diospaj Shimihuambash , yacuhuambash armachishpami , Diospajlla causanajuchun , mapa illajta rurashpa crijcunamandaca Cristoca huañurca .
49005027	Tandanajuj crijcunaca ama mapayashca , llambu llambu , ima nalita rurashcapash illaj , paipajlla causashpa juyaillagu , paipaj ñaupajpi ricurichunmi , chashna huañurca .
49005028	Chashnallatami cusacunapash , quiquin huarmitaca cangunapaj cuerpotashna juyana canguichi . Paipaj huarmita juyashpaca , quiquinllatami juyarijun .
49005029	Pipash paipaj cuerpotallataca na millanayachinllu . Ashtahuangarin aliguta micushpa alichirinatami yachan . Shinallatami tandanajuj crijcunatapash , Cristoca cuidashpa charijun .
49005030	Shinallata crijcunaca , Cristopaj cuerpomanda cashpami , paipaj aichamanda , tullumandapash canchi .
49005031	“ Shinamandami jarica , paipaj taita mamata saquishpa , paipaj huarmihuan causangapaj tandanajunga . Shina tandanajushpaca ishcai cashpapash , shujlla cuerposhna tucushpami causanajunga ” nijunmi .
49005032	Caitaca , pipash na yachai ushanallami . Ashtahuangarin ñucami , cashna nini : Cazarajcunamanda parlashpaca , tandanajuj crijcuna Cristohuan imashna causanatami chashna nijun .
49005033	Shina nishpaca , tucuicunami quiquinllata juyarinshna , cangunapaj huarmitapash juyana canguichi ninimi . Shinallata huarmipash , cusataca alicachishpa cazuchun ninimi .
49006001	Huahuacuna , cangunapaj taitata , mamataca , Apunchi Jesusta cazunshna cazunguichi . Caita ruranaca , imatapash cashcatapacha ruranami .
49006002	Mandashca shimipica : “ Taitata , mamataca ninanda alicachingui ” nijunmi . Chaita mandashpa callarishpami , carashapachami nishpa cashna nijun :
49006003	“ Can cazushpaca , cai pachapipash unai unaicamanmi causangui ” nijunmi .
49006004	Taita mamacuna , cangunapaj huahuacunataca na yangamanda fiñachinachu canguichi . Ashtahuangarin nalita rurajpica , shinlli tacurishpami aliguta yarichishpa , Apunchi Jesús munashcashna viñachina canguichi .
49006005	Servijcunapash , cai pachapi cangunapaj amocunataca , Cristota cazunshnami manllaihuan na jariyashpa , ali shunguhuan cazuna canguichi .
49006006	Gentecunapaj ñaupajpi ali ricuringapajlla rurajcunashnaca , na shujcuna ricuchunlla ruranachu canguichi . Ashtahuangarin Cristota servijcunashnami , Taita Diospaj munaita tucui shunguhuan , imatapash rurana canguichi .
49006007	Gentecunata servinshnaca , na servinachu canguichi . Ashtahuangarin Apunchi Jesusta servinshnami , tucui shunguhuan , ali munaihuan pactachina canguichi .
49006008	Imatapash aliguta rurashca cashpaca , servishpa causaj , na servishpa causaj cashpapash , Apunchi Jesús carasha nijushcataca tucuicunami japinga . Chaitaca yachanguichimi .
49006009	Amocunapash , cangunapaj servijcunataca alimi charina canguichi . Na macashami nishpa , manllachinachu canguichi . Cangunatapash , paicunatapash Mandaj Apunchi Jesusca , jahua pachapimi tiajun . Chaitaca , yarinami canguichi . Diosca , na ñavita ricushpalla chasquijunllu .
49006010	Cunanga , ñuca juyashca huauquicuna , panicuna , Apunchi Jesushuanmi shinllipacha tucuna canguichi . Paipaj ushaihuanmi , shinlli tucuna canguichi .
49006011	Taita Dios cushca , macanajungapaj tucui churajunacunata churajuichi . Diablo urmachingapaj , pacalla chapajujta shinlli shayarishpa mishangapajmi , chashna churajuna canguichi .
49006012	Ñucanchi macanajuica , yahuarta , aichata charij runacunahuanga na canllu . Ashtahuangarin mandaj ayacunahuan , ninan ushaita charij ayacunahuanmi macanajunchi . Cai pachapi yana yana tutapishna causajcunata mandaj ayacunahuan , jahua huairapi mandaj , nalita rurachij , ushaita charij ayacunahuanmi macanajunchi .
49006013	Shinamandami macanajungapaj , Taita Dios caramujuj tucui churajunacunata japina canguichi . Nali punllacuna chayamujpi , shinlli tucushpa macanajungapajmi , shina japina canguichi . Shina macanajushpa tucuita mishashpami , shinllipacha shayaringuichi .
49006014	Na llullashpa villajuj Shimihuanga , cinturasta alipacha chumbilishcashnami shayarina canguichi . Imatapash cashcatapacha ruranahuanga , jirru churajunata churajunshnami shayarina canguichi .
49006015	Casilla ali causaita yachachij , ali villaita villajungapaca , botasta churajunshnami alichirishcalla causana canguichi .
49006016	Tucuimanda yalica , alipacha crinatami jarcarina escudotashna japina canguichi . Chaihuanmi , nalicunata yarichij diablo flecha pundapi ninata japichishpa shitamushcataca huañuchi ushanguichi .
49006017	Ima nalimandapash quishpichijujtaca , umapi churajuna jirrutashna japinguichi . Diospaj Espíritu caramushca Diospaj Shimitapash , espadatashnami japina canguichi .
49006018	Shinallata Diosta mañanataca , na samashpa tucuipi ninanda mañashpami , Diospaj Espirituhuan causashpa mañajunalla canguichi . Cungaitapash na cungashpami , Diospajlla causajcunamandapash , tucuicunamanda Diosta mañana canguichi .
49006019	Ñuca villajuchumbash , Dios yarichijuchunmi mañana capanguichi . Shina yarichijpimi , pipash na yachashca ali villaitaca , na manllashpa villajusha .
49006020	Shinamandami , jatun mandajpaj randi villajuchun Dios cachamushcashnallata , cadenacunahuan huatai tucushca cashpapash villajuni . Ñucaman mingashcataca , ama manllashpa villangapaj Diostaca mañapanguichi .
49006021	Ñuca juyashca Tíquico shuti huauquimi , Apunchi Jesuspajtaca rurashpa aligutapacha pactachijun . Caipi imata ñuca rurashpa causajtapash , paimi cangunaman aliguta villanga .
49006022	Ñucanchi imashna tianajujtapash , villashpa cangunapaj shunguta cushichijuchunllatami , paitaca cachamuni .
49006023	Casilla aliguta causanata , juyarishpa causanata , alipacha crishpa catinataca , tucui crijcunaman Taita Diospash , Apunchi Jesucristopash carachunmi munani .
49006024	Diospaj ninan juyaica , ñucanchi Apunchi Jesucristota tucui causaipi juyashpa causajcunahuan cachunmi munani . Shina cachun .
50001001	Caitaca Pablopash , Timoteopash , Jesucristota servijcuna cashpami , Cristo Jesushuan shujlla tucushpa , Filipos pueblopi causanajuj , Diospajlla causajcunaman escribinchi . Cangunata ricushpa yachachijcunamambash , ayudajcunamambashmi escribinchi .
50001002	Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munanchi .
50001003	Cangunata yariashpami , ñuca Taita Diostaca pashi nishpa mañajunilla .
50001004	Ima horas Diosta mañajushpapash , tucui cangunamandaca cushijuihuanmi cutin cutin mañajuni .
50001005	Ali villaita villangapaj tandanajushpa callarishca punllamandapacha cunangamanmi , ñucaman alita rurashcanguichi .
50001006	Shina alita rurachun callarichij Diosca , Jesucristo tigramui punllacamanmi , ashtahuan aligutapacha pactachinajuchun , ushaita caranga . Chaitaca alimi yachani .
50001007	Cangunata cashna yarinaca ñucapica ali cajpimi , tucui shunguhuan juyashpa ninandapacha cushijuni . Prezu tiajujpi mandajcunapajman ñucata apajpipash , ali villaica napacha llullachu nishpami , shinllitapacha villajuni . Dios ninanda juyashpa caramujujtaca , ñucahuanllatami japinguichi .
50001008	Jesucristo ninanda juyajunshnami , ñucapash tucui cangunataca ninanda juyajuni . Chaitaca , Taita Diosca chashnapachami nishpa villangallami .
50001009	Ashtahuan juyarishpa , imaguta yachajunapipash , aliguta yarishpa yachajuna ushaita carachunmi , Diostaca mañajuni .
50001010	Shina yachajushpami , imatapash aliguta ruranata yariaj causanguichi . Shina causashpami , Cristo tigramui punllapica , ima nalitapash na rurashca cashpa , na juchachi tucunguichi .
50001011	Jesucristo cangunaman ushaita carajpimi , imatapash cashcatapacha rurashpa , fucushca granota jundachinshna , ninanda japinguichi . Chaimandami Taita Diostaca , punchapambagumi cangui nishpa , ninanda alicachinguichi .
50001012	Huauquicuna , panicuna , caita yachachunmi munani : Caipi ñuca ima tucujujpipash , ali villaica maipi cashpapash , ashtahuan ashtahuanmi uyarijun .
50001013	Cristomanda caipi prezu tiajujtaca , jatun mandajpaj cai huasipi tucui soldadocunapash , shujcunapash tucuillami yachan .
50001014	Shinallata chaupi yali crijcunami , ñuca prezu tiajujtaca yachan . Chaimandami ashtahuan shinlli tucushpa , Apunchi Jesusmandaca na manllashpa , Diospaj Shimitaca cushijushpa ashtahuan villanajun .
50001015	Huaquingunaca , ñucapash chashna cashcaiman yashpa ñucata fiñashpa rimanamandallami , Cristomandaca villanajun . Ashtahuangarin shujcunaca , ali munaihuambachami villanajun .
50001016	Caishujcunaca , paicuna alicachi tucungapaj munashpallami , ñuca prezu tiajujpi ashtahuan llaquichingapaj , Cristomanda nali shunguhuan villanajun .
50001017	Ashtahuangarin shujcunaca , ñucata juyaimandami villanajun . Ali villaica , napacha llullachu nishpa villajushcamanda , ñuca prezu tiajujtami yachan .
50001018	Ñucata fiñashpa villashcapash , imapash na canllu . Ali shunguhuan cashpa , nali shunguhuan cashpapash , Cristomandami villanajun . Chaimandami ninanda cushijuni . Ashtahuan cushijusharami .
50001019	Canguna Diosta mañashcamanda , Jesucristopaj Espíritu ñucata ayudajpi , caimanda llujshinataca yachanipachami .
50001020	Chaimandami ñuca munashpa yarijushcashna , imapipash na pingai tucusha . Cristo ñucaman ushaita carashcata yariashpami , pundamandapacha ricuchircani . Chaitaca causashpapash , huañushpapash , ashtahuan juyaillagutapachami cunambipash ricuchingapaj munani .
50001021	Shinamandami ñucaca causajushpapash , Cristopajlla causajuni . Huañushpapash , pai carasha nishcatami japigrisha .
50001022	Ashtahuangarin Diospajta rurangapaca , cai causaipi causajushpami ali canga yanimi . Shina cajpimi , maijanda agllaitapash na ushani .
50001023	Causanapash , huañunapash ñucapaca ali cajpimi , ishcanditallata munani . Cristohuan causagrinacarin , ashtahuan aligupacha cajpimi , huañungapajpash munani .
50001024	Shina cajpipash cangunamandaca cai causaipi causanami , ashtahuan ali canman yajunimi .
50001025	Chashna yariajushpami , nara huañunataca yachani . Canguna crishcatapash , ashtahuan aliguta catishpa cushijuchunmi , tucui cangunahuan ashallatapash causashcaiman yajuni .
50001026	Cangunapajman cutin ñuca tigramujpimi , ñucamandaca Cristo Jesushuan juyailla ninandapacha cushijunguichi .
50001027	Cristomanda ali villaita yachajushcashna , aliguta causapanguichi ninimi . Cangunapajman shamushpapash , na shamushpapash , canguna crishpa shujllashnalla tucushpa , alipacha catinajun nijta uyangapajmi munani . Ali villaita crishpa , tucuilla shujllashnalla tucushpa , imagutapash ninanda ruranajun nijtapash , uyangapajmi munani .
50001028	Cangunata nalicachijcunataca , imatapash na manllanachu canguichi . Paicunaca , chingaita chingagrinatami ricuchinajun . Ashtahuangarin cangunaca , ña quishpirishcatami ricuchinguichi . Chaitaca , Taita Diosmi caramujun .
50001029	Cristomandaca , na paita crinatalla Diosca carashcachu . Ashtahuangarin paimanda llaquita apanatapashmi carashca .
50001030	Chaimandami cangunapash , ñucapash chai llaquitallata apanajunchi . Llaquita ñuca apajujtaca , ñami pundallata ricurcanguichi . Cunambash , chai llaquita ñuca apajujtaca yachanguichimi .
50002001	Cristopi cangunapaj cushijui tiajpi , juyaimanda cushui tiajpi , Diospaj Espiritupash cangunahuan cajpi , tucui shunguhuan juyarina tiajpi , shujcunata llaquina yuyai tiajpica ,
50002002	ñucatami cushichihuanguichi . Shujlla cashcata yarishpa , chai juyaitallata charishpa , shujllashnapacha yuyai tucushpami , chashna cushichihuanguichi .
50002003	Randimanda fiñanajungapajlla , na cashpaca yanga jariyangapajllapash , na imatapash ruranachu canguichi . Ashtahuangarin paimi ñucatapash yali ashtahuan ali yashpami , na jariyashpa tucuicunatallata alicachina canguichi .
50002004	Maijan cashpapash quiquimbajlla ali cachunga , na yarinachu canguichi . Ashtahuangarin shujcunapajpash ali cachunmi , tucuicunallata yarina canguichi .
50002005	Cristo Jesús yarishpa causashcashnallatami , cangunapash yarishpa causana canguichi .
50002006	Taita Diosman rijchaj cashpapash , paica Taita Dioshuan chimbapurapachami cani , chaitaca na saquishachu nishpaca na causarcachu .
50002007	Ashtahuangarin Cristoca , imata charishcatapash tucuillata saquishpami , servij tucushpa , runaman rijchajpacha tucushpa shamurca .
50002008	Pai runapacha tucushpaca , ashtahuan yangallagu tucushpami causajurca . Diosta cazuj cashpami , pinganayaita cruzpi chacatashpa huañuchi tucuna cashpapash , huañuchi tucurcalla .
50002009	Shina cajpimi Taita Diosca , tucuita yali ashtahuan alicachishpa , paitaca jatumbi churarca . Shinallata tucuicunapaj shuticunata yali ashtahuan ali shutigutami cararca .
50002010	Chaimandami , Jesuspaj shutita uyashpaca , jahua pachapi tiajcunapash , cai pachapi tiajcunapash , alpa ucupi tiajcunapash , tucui ima tiashcapash cunguringa .
50002011	Taita Diosca punchapambagumari cangui ni tucuchunmi , tucuicunapaj shimihuambacha Jesucristotaca , Mandajmari cangui ninajunga .
50002012	Huauquicuna , panicuna , cangunahuan cajpica ñucataca aligutami cazurcanguichi . Na cangunahuan cajpilla cazunachu canguichi , ashtahuangarin cunambi na cangunahuan cajpipash , ashtahuanmi ñucataca cazuna canguichi . Quishpirinamandaca , manllaihuan chujchuihuan rurashpami causana canguichi .
50002013	Canguna aliguta ruranata yarichumbash , imagutapash Taita Diosmi caramujun . Chaita pactachishpa causachumbash , paillatami pai munashcashna cangunaman ushaita caramujun .
50002014	Tucui imata rurashpapash , nalicachishpa parlashpa , fiñanajushpa rimarishpaca , na ruranachu canguichi .
50002015	Taita Diospaj huahuacuna cashcamandaca , na juchachi tucushpa , na jariyashpa , ima mapapash illajmi causana canguichi . Shina causashpami , cai pachapi causanajuj , jatun nali miraicunapaj chaupipica , punchayachij luzerogushna causanguichi .
50002016	Causaita caraj Shimitaca , villanami canguichi . Shina villanajujpimi , Cristo tigramui punllapica , ñucapash na yanga causashpa , na yanga villajushcata ricushpa ninandapacha cushijusha .
50002017	Ñuca servishpa causajpi canguna crishcamandami , Diosman carashpa rupachinshna ñucataca , yahuarta llujchishpa huañuchihuanga . Huañunata yachashpapash , cangunahuanga tucuicunahuanmi , ninandapacha cushijuni .
50002018	Shinallata cangunapash , ñucahuan ninandapacha cushijunguichi .
50002019	Apunchi Jesús munajpica , Timoteotaca cangunapajman ucha cachamusha yajunimi . Canguna aliguta causanajujta ricushpa tigramushpa villajpimi , ñucapash cushijuita japisha .
50002020	Cangunapaj ali cachunmi , Timoteopash cangunataca ñucashnallata tucui shunguhuan yariajun . Paishnaca , pipash na tianllu .
50002021	Tucuicunami , quiquimbajlla ali cachun mascanajun , Jesucristopaj ali canataca na mascanajunllu .
50002022	Ashtahuangarin Timoteotaca , aliguta rurashpa causajtaca ñami yachanguichi . Ali villaita ñuca villajujpica , taitahuan churi imagutapash rurashpa purijunshnami , paipash ñucahuan villajurca .
50002023	Shina cajpimi , ñucata imata ruranatapash ali ricushpaca , Timoteota cangunapajman cachamusha yajuni .
50002024	Ashtahuangarin ñucapacha cangunata ricungapaj ucha rishcaiman yashpami , Apunchi Jesustalla ninanda yariajuni .
50002025	Ashtahuangarin Epafrodito shuti huauquitaca , cachanapacha cajpimi cachamugrini . Ñucahuan cumba tucushpami , paica maipipash na manllashpa villajun . Paitaca , ñucata ayudashpa imagutapash rurashpa carachunmi cachamurcanguichi .
50002026	Paica , tucuilla cangunata ricungapaj ringapaca , ninandapachami munajurca . Shinallata pai huañujushcata canguna yachashcamandapash , paica ninandapachami llaquirirca .
50002027	Paica , ungushcapacha cashpami , ña huañunallapacha carca . Ashtahuangarin ama jahuan jahuan llaquita ñuca apajuchunmi , Taita Diosca paitapash , ñucatapash llaquihuashca .
50002028	Shina cajpimi , cutin paita ricushpa cushijuchun , ñucapash ama cashna llaquilla tiajungapaj , cangunata ricuchun ucha cachamungapaj munajuni .
50002029	Paica , Apunchi Jesusta alipacha crijmi . Paitaca , tucui shunguhuan cushijushpa mingachipanguichi ninimi . Paishnalla ali crijcunataca , ninanda alicachipanguichi .
50002030	Cristopajta rurajushpami , paica ashagumandalla na huañuparca . Paipaj causaitapash na llaquishpami , canguna carupi causashpa , ñucata na servi ushashcata paica rurajurca .
50003001	Huauquicuna , panicuna , cunanga Apunchi Jesuspaj cashcamandaca , ninanda cushijunguichi . Canguna chaitallata tigrashpa uyanaca , alipacha cajpimi cutin escribinamandaca , na llaquirini .
50003002	Alcushna causajcunamanda , nalita yachachijcunamandaca cuidarinami canguichi . Runapaj aichamanda aicha carata fitinapachami canguichi nijcunamandapash cuidarinami canguichi .
50003003	Ashtahuangarin circuncisión nishcata rurashca ñucanchimi , Diospaj Espíritu yuyaita cujpi , Taita Diosta servinajunchi . Cai causaipi imatapash rurashcahuanlla napacha quishpirinata yachashpami , Cristo Jesushuan cushijunchi .
50003004	Ñucapash , cai causaipi rurashcatalla yariajunata charinimi . Paicuna cai causaipi imatapash rurashcahuan jariyajpica , ñucacarin ashtahuanmi yariajuiman .
50003005	Huacharishca pusaj punllahuanga , ñucataca ñami circuncisionda rurahuashca carca . Israel puramanda Benjamín aillu purami cani . Taitandi , mamandi hebreopura cajpimi , ñucapash hebreo purallata cani . Mandashca shimimanda parlashpaca , fariseo purami cani .
50003006	Chaita catichun munashpami , tandanajuj crijcunataca ninanda fiñashpa catiriashpa llaquichij carcani . Mandashca shimipi nijunshna imatapash cashcatapacha ruraj cajpimi , pipash imatapash na juchachi ushahuarca .
50003007	Imapash alimi canga yashpa catijushcataca , Cristota juyai callarishpami , tucuillata jichurcani .
50003008	Ñucata Mandaj Cristo Jesusmanda yachajunaca , juyaillagupacha cajpimi , punda imatapash alimi canga yajushcataca , tucuillatapacha cungarcani . Cristota juyashpa tucuita saquishpami , paihuan causangapaca jupa ismushcatashna , tucuilla jichurcani .
50003009	Cristohuan causangapaj yariajlla cashpami , mandashca shimita pactachishpa ñucapajlla ali cachunga , na munani . Ashtahuangarin Cristota crijpimi Taita Diosca , imatapash cashcatapacha rurashcatashna chasquihuarca . Diosca , Cristota crijpillami chasquijun .
50003010	Cunanga , Cristota rijsingapaj munashpami , pai causarishpa , imatalla rurashcatapash ashtahuan yachangapaj munani . Llaquita apashpa pai huañushcashnami , ñucapash llaquita apashpa huañungapaj munani .
50003011	Huañushcacunapaj chaupimandaca , imashnamambash causarishapachami yajunimi .
50003012	Ñucaca , ñami cai tucuita rurarcani , ñucaca ima pandatapash na ruranichu nitaca na ushanichu . Ashtahuangarin Cristo Jesús ñucata imapaj agllashcataca pactachishapacha yashpami , calpanshna rijunilla .
50003013	Huauquicuna , panicuna , ñami chayagrircani nitaca na ushanichu . Ashtahuangarin caitallami rurashpa causajuni : Punda causashcataca , cungaita cungashpami , japigrishapacha yashpa , ninanda ñaupajman rijuni .
50003014	Cristo Jesushuan shujlla tucushcamandami , jahua pachapica aliguta carajpi japigrichun , Taita Diosca ñucata cayahuashca . Chaimambacha chayangapajmi , calpashpa rijunilla .
50003015	Shina cajpica , ima pandatapash na ruraj cashpaca , tucuicunami chashnallata yarina canchi . Imatapash shujta yarijpica , Taita Diosca aliguta yachachingallami .
50003016	Ña shina yachajushpa rinajushpapash , aligutapacha cazushpa shujllashnalla yarishpa , aligutapacha catishunchi .
50003017	Huauquicuna , panicuna , ñuca imashna causashcatapachami catina canguichi . Imashna causachun cangunaman ñucanchi yachachishcata catijcunatapash ricushpami , catina canguichi .
50003018	Cutin cutin villashca cashpapash , chaitallatami huacashpapacha , cunambash yarichini : Cristota cruzpi chacatashpa huañuchishcatapash , ashtacacunami fiñashpa purinajun .
50003019	Chashnacunaca tucurimui punllapimi , chingaita chingagringa . Chaicunaca , paicunapaj vijsatallami diostashna yarinajun . Imapash pinganayaicunata rurashpami jariyanajun . Cai pachapi tiajtallami yarinajun .
50003020	Ashtahuangarin ñucanchi causagrina llactaca , jahua pachapimi . Jahua pachamanda Quishpichij , Apunchi Jesucristo tigramunatami ñucanchica shuyanajunchi .
50003021	Paimi , ñucanchipaj tucurinalla cuerpotaca , paipaj cuerpotashna punchapambaguta ruranga . Paica , tucui tiashcata mandajuj ushaihuanmi , chashna ruranga .
50004001	Cunanga , ñuca juyashca huauquicuna , panicuna , cangunata ricungapajmi ninanda munani . Cangunaca , ñucata ninanda cushichijcunami canguichi . Cangunamandami , coronaguta japigrinataca charini . Juyashca crijcuna , Apunchi Jesustaca shinllipacha tucushpa catipanguichi ninimi .
50004002	Evodia shuti , Síntique shuti panicuna . Cangunataca , Apunchi Jesusmanda shujlla cashcata yarishpa causapaichi ninimi .
50004003	Ñucahuan Diospajta ruraj can huauquitaca , caitapashmi nini : Chai panicunaca , Clemente shuti huauquihuan , shuj huauquicunandimi , ali villaita ñuca villajujpica , na manllashpa aligutapacha ñucata ayudahuarca . Chaimandami , paicunataca ayudapai nini . Paicunapaj shuticunataca , causaita causagrinata ricuchijuj libropimi , escribishca tiajun .
50004004	Apunchi Jesushuan shujlla tucushcamandaca , tucui causaipi cushijupaichi . Cutimbash : ¡ Cushijupaichi ! ninimi .
50004005	Canguna llaquishpa causanajujtaca , tucui gentecuna yachachunmi munani . Apunchi Jesús shamunaca , ñami chayamujun .
50004006	Ima illajpipash , na chaitalla yariashpa llaquilla causanachu canguichi . Ashtahuangarin Taita Diosmanmi , imatapash villashpa ninanda mañana canguichi . Tucui imamandapash pashi nishpa mañaichilla .
50004007	Casilla ali causaitaca , Taita Diosmi caramunga . Chashna aliguta causanataca , pipash na yachajui ushanalla cajpimi , cangunapaj shungutapash , yuyaicunatapash , Cristo Jesushuan shujlla tucushcamanda huacaichijunga .
50004008	Huauquicuna , panicuna , caitallami ningapaj munani : Imapipash na llullashpa , maipipash aliguta causashpa , imatapash cashcatapacha rurashpa , tucuipi mapa illaj canata , tucuicunata juyaj canata , tucuipi ali canata , tucuicuna juyashca canata , alicachishca canata munashpaca , caitallami yarina canguichi .
50004009	Ñuca yachachijpi yachajushcata chasquishpami , catina canguichi . Ñuca imata rurashpa ricushcatapash , uyashcatapashmi catishpa rurana canguichi . Shina causajpimi , casilla ali causaita caraj Taita Diosca , cangunahuan canga .
50004010	Ñucata cutin yarishpa canguna caramujpimi , Apunchi Jesusmandaca ninandapacha cushijuni . Ñucata cungashcataca , na ninichu . Ashtahuangarin ñucata yarishpapash , cachamuitallami na usharcanguichi .
50004011	Imapash illaimandaca , na cashna nijunichu . Imata charishpapash , chaigullahuan cushijushpa causanatami yachajurcani .
50004012	Charishpapash , na charishpapash , imashna causanatapash , tucuipi imashna causanatapash yachanimi . Micushpa causanatapash , na micushpa causanatapash yachanimi . Charij causanatapash , imapash illaj causanatapash yachanimi .
50004013	Cristo shinllipacha ushaita carajpimi , tucuita rurai ushani .
50004014	Shina cajpipash , ñuca jatun llaquipi cajta ricushpami cangunaca , ñucataca cushichingapaj carahuarcanguichi .
50004015	Filipos pueblopi causanajuj crijcuna , cangunallata ñami yachanguichi . Ali villaita villai callarijushpa , Macedonia shuti llactamanda ñuca rijujpica , tandanajuj chaishuj crijcunaca , imagutapash na carahuarcachu . Ashtahuangarin cangunallami , ñuca villajujta uyashcamanda , culquiguta cararcanguichi .
50004016	Ñucaca , Tesalónica pueblopi cashpa , imagupaj na charijpipash , cangunami cutin cutin carashpa cachamurcanguichi .
50004017	Imatapash carahuachun yachashpaca , na chashna nijunichu . Ashtahuangarin Diospaj ñaupajpi , cangunapajllata ashtahuan japigrina mirachunmi , cashnaca nijuni .
50004018	Canguna caramushcagutaca , tucuita japishpami , cunanga ashtacata charini . Epafrodito shuti huauquiman mingashpa cachamushcahuangarin , ashtahuanmi charini . Canguna cachamushcami , Diosman carashpa rupachijpi , mishquillagu ashnajunshna tucushca . Chaitaca , Taita Diosmi cushijushpa chasquijun .
50004019	Ñuca Taita Diosca , imagutapash ninandami juyailla charin . Chaitami , canguna imaguta charichumbash , Cristo Jesusmanda caramunga .
50004020	Shina cashcamandaca ñucanchi Taita Diostami , causaita causaicaman punchapambagumi cangui nina canchi . Shina cachun .
50004021	Cristo Jesusmanda Diospajlla causajcunataca , tucuicunata alillachu capanguichi nijunmi nipanguichi . Ñucahuan purinajuj huauquicunapashmi , cangunataca alillachu capanguichi ninajun .
50004022	Diospajlla causajcunapash , tucuicunami cangunataca alillachu capanguichi ninajun . Cesarpaj huasipi causanajuj crijcunacarin , ninandapachami cangunataca alillachu capanguichi ninajun .
50004023	Ñucanchi Apunchi Jesucristopaj ninan juyaica , tucui cangunahuan cachunmi munani . Shina cachun .
51001001	Taita Dios munajpi , Jesucristo villachun cachashca Pablomi cani . Caitaca , huauqui Timoteondimi ,
51001002	Diospajlla causaj , Cristota alipacha cazuj , Colosas pueblopi causanajuj huauquicunaman , panicunamanmi escribinchi . Ñucanchi Taita Diospash , Apunchi Jesucristopash ninan juyaita , casilla ali causaiguta , cangunaman carachunmi munanchi .
51001003	Cangunamanda na samashpa Diosta mañajushpami , ñucanchi Apunchi Jesucristopaj Taita Diosta pashi ninajunchi .
51001004	Jesucristotaca alipacha crijcuna cajta , Diospajlla causajcunatapash , tucuicunata juyanajujta uyashpami , chashna ninajunchi .
51001005	Jahua pachapi alichishca tiajujta japigrinata shuyanajushpami , chashna causanajunguichi . Na llullashpa villajuj ali villaita uyaimandami , chaita yariajlla canguichi .
51001006	Na llullashpa villajuj shimica , cai pachapica tucui llactacunapi mirajushpami , cangunamambash chayamurca . Shinamandami cangunapash : “ Taita Diosca ninandapachami juyan ” nishpa villanajujta uyashca punllamandapacha , grano fucujunshna miranajunguichi . Shinallatami cai pachapica , tucui llactacunapi miranajun .
51001007	Ñucanchi juyashca huauqui Epafras yachachijpi yachajushcashnami causanajunguichi . Paica alipacha pactachij , Cristopajta ruraj cashpami , chashnaca alipacha cangunaman yachachijun .
51001008	Diospaj Espíritu yarichijpimi , juyarishpa causanajun nishpami , paica ñucanchiman villaj shamurca .
51001009	Shinamandami ñucanchipash , chaita uyashca punllamandapacha cungaitapash na cungashpa , cangunamandaca Diosta mañanajunchi . Dios munashcata aligutapacha yachajuchun , paipaj Espiritumanda aliguta yarishpa imatapash tucuita yachajuchunmi mañanchi .
51001010	Shina yachajushpami , Apunchi Jesús munashcata imatapash aliguta rurashpa , paitaca tucuipi cushichinguichi . Shinallata grano fucujpi tandachinshnami , imatapash aliguta ruranajunguichi . Taita Diosmandaca , ashtahuan ashtahuan viñanshnami yachajuna canguichi .
51001011	Paipaj jatun punchapamba ushaihuan , cangunata shinllichishpa charichunmi , Diostaca mañanchi . Chai ushaita carajpimi , imapipash na ñapash fiñarishpa , ali shunguhuambacha causai ushanguichi .
51001012	Shinallata ninanda cushijushpami , Taita Diostaca pashi ninajunguichi . Paimi , paipajlla causajcunamambash , paipaj punchapamba llactapi carangapaj , ñucanchimambash alichishca charijun .
51001013	Yanapi huatashpa charijujpaj maquimandaca , Diosmi ñucanchita cacharichishpa , paipaj juyashca Churi mandajuj llactaman yalichishca .
51001014	Paipaj Churipaj yahuarmandami , Diosca ñucanchipaj juchacunata anchuchishpa quishpichirca .
51001015	Cristoca , pipaj ñavipipash na ricurij Taita Dios imashna cajtami ricuchijun . Paica , tucui imatapash nara rurajpillatami , pundallata ña tiashca .
51001016	Jahua pachapi , cai pachapi ricunallacuna , na ricunallacunatapash ima tiachumbash Diosca , paipaj Churihuanllatami tucuita rurashca . Jatun mandajcunata , tucui mandajcunata , cati mandajcunata , ushaita charijcunatapash , paipaj Churipaj ali cachunmi , paihuanllata Diosca tucuita rurashca .
51001017	Imapash nara tiajpillatami , Cristoca ña pundata tiashca . Tucui ima cashpapash , paipaj maquipimi tianajun .
51001018	Tandanajuj crijcunaca , Cristopaj cuerposhnami , paica umashnami . Tucui imatapash pailla mandangapajmi Cristoca , huañushcacunapaj chaupimanda punda causarirca .
51001019	Taita Diosca , pai imashna cashcapash Cristopi junda cachunmi munarca .
51001020	Tucui ima tiashcapash , Cristomandalla paihuan cutin ali tucuchunmi , Diosca munarca . Cai pachapi causajcunapash , jahua pachapi tiajcunapash , Dioshuan casilla aliguta causachunmi Cristoca , cruzpi yahuarta jichashpa huañurca .
51001021	Cangunapaj yuyaipi imatapash nalita yarishpa , nalita rurashpami , pundacunaca Diosta na rijsishpa , fiñashpa chingashca causarcanguichi . Ashtahuangarin cunanga , Dioshuan cutin ali tucuchunmi ,
51001022	Cristoca aichayu tucushpa , ninan llaquita apashpa huañurca . Paipajlla causashpa , na mapayashcata , na juchachi tucushcata , Diospaj ñaupajpi cangunata ricuchingapajmi , chashna huañurca .
51001023	Cangunaca , shinllitapacha shayachishcashnami crishpa catina canguichi . Ali villaita villajujpimi , imata japigrinatapash ña uyarcanguichi . Chaitaca , cungaitapash na cungashpami shuyana canguichi . Cai pachapi tucui miraicunamanmi villanajun . Diospajta rurachun , agllashca Pablomi cani .
51001024	Cunanga , cangunapaj ali cachunmi , llaquita apajushpapash ninanda cushijuni . Tandanajuj crijcunamanda llaquicunata apachun Cristo munashcatami , ñucapaj cuerpohuan llaquita apashpa pactachijuni . Tandanajuj crijcunaca , Cristopaj cuerposhnami .
51001025	Cangunapaj ali cachunmi Taita Diosca , paipajta rurachun agllahuarca . Shinamandami na samashpa , Diospaj Shimitaca villajunilla .
51001026	Diosca , ñaupa huatacunamandapacha cunan punllacamanmi cai shimitaca , pacalla charijushca . Ashtahuangarin cunambimi , paipajlla causajcunaman yachachishca .
51001027	Paicunamanmi Taita Diosca , na israelcunamambash carangapaj munashpa , juyailla pacalla charijushcataca rijsichirca . Chai pacalla tiajushca Cristoca , cangunapaj shungupimi causajun . Paimandami , punchapamba llactapi causagrinata shuyanajunguichi .
51001028	Ñucanchica , Cristomandami villanajunchi , shinlli tacurinajunchi . Cristo Jesushuan shujlla tucushpa , ima pandatapash na rurashcatami , tucuicunallata Diosman ricuchigrina canchi . Chaipajmi , imagutapash aliguta yachajuchun , tucuicunaman yarichishpa yachachinchi .
51001029	Shina yachajuchunga , Cristo caramujuj ninan ushaihuanmi , macanajushpa mishanshna paipajta rurajuni . Imata rurachumbash , paimi ñucaman ninan ushaita caramujun .
51002001	Ashtahuangarin caitami canguna yachachun munani : Cangunamanda , Laodicea shuti pueblopi causajcunamandapash , ñucata ima horallapash nara ricushca tucui crijcunamandapashmi , ñucaca ninanda macanajunshna imatapash rurajuni .
51002002	Paicunapaj shungupica tucuicunallata cushijushpa , shujlla cashcata yarishpa juyarishpa alipacha yachajungacamanmi , cashna rurajuni . Shina juyarishpa , imata cashpapash aligutapacha yachajushpami , Taita Dioshuan , Cristohuan imata pacalla charijushcatapash tucuita yachajunga .
51002003	Imatapash juyailla yarinata , alipacha yachajunataca , Cristollatami pacashca charijun .
51002004	Caitaca , pipash juyailla rimaj tucushpa , cangunata ama umachinajuchunmi , cashna nijuni .
51002005	Ñucapacha cangunahuan na chaipi cashpapash , ñuca espirituca cangunahuanmi . Shina cashpami , Cristota shinllitapacha crishpa canguna catinajujta , tucui mandashcata aliguta pactachinajujta , ñuca ricujunshna cushijujuni .
51002006	Shinamandami , Apunchi Jesucristota imashna chasquishcashnallata paihuanlla causana canguichi .
51002007	Alipacha sapiyashca shinllipacha shayachishcashnami Jesucristotaca , aliguta crishpa catina canguichi . Cangunaman yachachishcataca na cungashpami , Diostaca pashi nishpa mañariana canguichi .
51002008	Ricuichi , pipash cangunata pactarallapash aliguta yachajunami nij tucushpara , yanga parlocunatalla parlashpa pandachinman . Paicunaca , Cristomandaca na yachachishpami , runacuna yachachishpa saquishcata , cai pachapajtalla cutin cutin yachashcata yachachinajun .
51002009	Taita Diosca , pai imashna cashcapash Cristopaj cuerpopimi junda tiajun .
51002010	Shinallatami cangunapash , Cristohuan shujlla tucushcamandaca , Dioshuambacha causanajunguichi . Cristomi , mandajcunatapash , ushaita charijcunatapash , tucuita umashna mandajun .
51002011	Cristohuan shujlla tucushpami , circuncisión nishcataca na maquihuan rurai tucushcanguichi . Ashtahuangarin juchacunata rurachun yarichijuj nali munaicunata anchuchishpami , Cristoca cangunata circuncisionda rurashca .
51002012	Canguna bautizarishpaca , Cristohuanmi pambai tucurcanguichi . Huañushcacunapaj chaupimanda Cristota Taita Dios paipaj ninan ushaihuan causachishcata crishcamandami , cangunapash Cristohuan causarishcanguichi .
51002013	Juchacunata rurashcamanda , cuerpopi circuncisionda na rurashcamandapash , huañushcashnami carcanguichi . Ashtahuangarin Diosmi cangunapaj juchacunata tucuilla cungashpa , Cristohuan mushuj causaita carashca .
51002014	Imata rurachun mandashpa escribishcatapash na pactachi ushajpimi , ñucanchita juchachijurca . Chaitaca , Cristota cruzpi chacatajpimi , Diosca tucuilla anchuchirca .
51002015	Cristoca , cruzpi chacatai tucushpa huañushpami , mandajcunatapash , ushaita charijcunatapash , tucuita misharca . Paicunataca , tucuicunapaj ñaupajpi prezu apanshna ricuchishpami , urai cumuchirca .
51002016	Cangunataca , imata micunatapash , imata ufianatapash pipash ama jarcachun ninimi . Fiesta punllacunapi , luna llullu punllacunapi , samana punllacunapipash cashnami , chashnami rurana nishpaca , ama pipash mandachun ninimi .
51002017	Chai tucui mandashcacunaca , jipalla shamunata llandushna ricuchijcunallami . Ashtahuangarin cuerpoca Cristopajmi .
51002018	Angelcunata yarinchimi nishpa , na jariyaj tucushpa , jahua shungulla yachachijcuna canguna juyaillaguta japigrinatara saquinguichinman . Napash ricushpatami satirishpa , paicunapaj shungu yarichijpilla , ninanda punguinshna jariyashpa purinajun .
51002019	Paicunaca , umashna mandajuj Cristotami na catinajun . Paimi , paita crishpa paipaj tucushcacunaman carashpa shinlliyachijun . Shina shinlliyachijpimi , cuerpopi mucucuna , angucuna huatarishcashna tucuicuna aliguta causanajun . Chaimandami Taita Dios viñachijpi , pai munashcashna miranajun .
51002020	Cai pachapajtalla cutin cutin yachachishcata catinamandaca , Cristohuan huañushcashnami canguichi . Shina cashpaca , ¿ imashpata cai pachapajtalla rurashpa causanajunshnallata , mandashcacunatara cazushpa cunambash catinguichi ?
51002021	Chai mandashca shimipica : “ Ama caita tacaringuichu , ama chaitaca micunguichu , ama chaitaca tacarillatapash tacaringuichu ” nijunmi .
51002022	Chaicunaca , micujhuan yangata tucurinallami . ( Chai mandashcacunaca , runacuna yarishpa yachachishcallami ) .
51002023	Chai mandashcacunata yachajushpa catinaca , alishnallapachami ricurin . Chaicunaca , Diosta ashatalla yarishpa , na jariyashpa causanata , cuerpota llaquichinatallami yachachijun . Ashtahuangarin nali munaicunata jarcaitaca , napacha ushanllu .
51003001	Cangunaca , Cristohuan causarishcamandaca , jahua pachapi tiajtallami mascana canguichi . Chaipica Cristomi , Taita Diospaj ali ladoman tiajun .
51003002	Cai pachapi ima tiajtapash na yarishpami , jahua pachapi tiajtalla yarishpa causana canguichi .
51003003	Cangunaca , ñamari huañushcashna canguichi . Cangunapaj causaica , Cristohuanmi Taita Diospi pacajushca tiajun .
51003004	Cangunaman causaita caraj Cristo ricurimujpimi , cangunapash paipaj punchapamba llactagupi ricuringuichi .
51003005	Cai pachapajta rurachun yarichijuj munaicunataca , tucuitami huañuchinshna saquina canguichi : Huainayanata , Diospaj ñaupajpi mapayanata , nalita rurana yuyaicunata , nali munaicunata , charijyanataca na munanachu canguichi . Chaita munanaca , rurashcalla dioscunata mañanajunshnallatami .
51003006	Taita Diosca , paita na cazushpa chashna nalita rurajcunatami , ninanda fiñashpa llaquichinga .
51003007	Cangunapash , chashnallata nalita rurashpami pundaca causarcanguichi .
51003008	Ashtahuangarin cunanga , ninanda fiñarinata , shungu ucupilla fiñarinata , nalicachishpa parlanata , nali shimicunata rimanataca , tucuitami nali causashcataca saquina canguichi .
51003009	Imatapash nalita rurashpa punda causashcataca , cacharirinshna ña saquishca cashpami , caishujmanda chaishujmanda na llullarishpa causana canguichi .
51003010	Cangunaca , ñami mushujta causangapaj callarishca canguichi . Diosmi , cangunataca paishnalla tucushpa , paita alipacha rijsingacaman mushujyachijun .
51003011	Shinamandami cunanga , griego cashpa , Judá llactamanda cashpa , circuncisión nishcata rurashca cashpa , chaita na rurashca cashpa , shuj llactamanda shamushca cashpa , maipi causaj cashpapash , servishpa causaj cashpa , na servishpa causaj cashpapash , chashnallata canguichi . Ashtahuangarin Cristoca tucuicunapajmi , tucuicunahuanmi causajun .
51003012	Cangunataca , mushujta churachinshnami Taita Diosca juyashpa , paipajlla causachun agllarca . Shinamandami , tucui shunguhuan pitapash llaquishpa , juyashpa , ali shunguhuan na jariyashpa , pihuambash aligutapacha causana canguichi .
51003013	Caishujhuan chaishujhuan cazurishpa , shinallata caishujhuan chaishujhuan llaquichirishca cashpapash , perdonarishpami causana canguichi . Cristo cangunapaj juchata perdonashcashnallatami , cangunapash perdonarina canguichi .
51003014	Ashtahuangarin Tucui caicunapaj jahuaca , juyarishpa causanatami churajunshna yariajlla causana canguichi . Shina juyarishpami , tucuicuna imapipash na pandashpa aliguta causanguichi .
51003015	Casilla ali causaita Taita Dios carashpa , cangunapaj shungupi yarichijuchunmi munani . Paillatami cangunataca , shujlla cuerpo tucushpa , casilla aliguta causachun agllarca . Shinamandami paitaca , pashi ninajuna canguichi .
51003016	Cristo villashca shimicuna cangunapaj shungupi ninanda mirachunmi munani . Canguna purami caishujhuan , chaishujhuan chai yachajunataca yarichirishpa , tucuicuna yachajuna canguichi . Salmocunata , Diospaj Espíritu yachachishca juyailla candanacunatapash , Apunchi Jesusta pashi nishpami , tucui shunguhuan candana canguichi .
51003017	Tucui imata rurashpapash , imata parlashpapash , Apunchi Jesuspaj shutipi alicachishpa , tucuita ruranguichi . Paimandallami Taita Diostaca , pashi nina canguichi .
51003018	Huarmicuna , cangunapaj cusacunataca , Apunchi Jesusta crij cashcamandami , aliguta cazuna canguichi .
51003019	Cusacunapash , cangunapaj huarmicunataca juyanami canguichi . Paicunahuanga , na millaicuna canachu canguichi .
51003020	Huahuacunapash , taita mama mandashcata , tucuipi aligutapacha cazuichi . Shina aliguta cazuchunmi , Apunchi Jesuspash munan .
51003021	Taita mamacunapash , cangunapaj huahuacunataca , na yapata llaquichishpa fiñachinachu canguichi .
51003022	Servijcunapash , cai pachapi cangunapaj amocunataca , tucuipi cazunami canguichi . Na paicunapaj ñavipi alipi ricuringapajlla ruranachu canguichi . Ashtahuangarin Taita Diosta manllashpa , tucui shunguhuan cushijushpami rurana canguichi .
51003023	Imata rurashpapash , gentecunapajta ruranshnaca , na ruranachu canguichi . Ashtahuangarin Apunchi Jesuspajta rurajunshnami , tucui shunguhuan aliguta pactachina canguichi .
51003024	Canguna chashna aliguta rurashcamanda , Apunchi Jesús carajpi japigrinata alimi yachanguichi . Cangunapaj Amoca Cristomi , paitami servinajunguichi .
51003025	Ashtahuangarin imatapash cashcatapacha na ruraj cashpaca , nalita rurashcamandami , nalitallata japinga . Diosca , na ñavita ricushpalla chasquijunllu .
51004001	Amocunapash , cangunata servijcunataca imatapash cashcatapacha aligutallami rurana canguichi . Cangunapajpash shuj Amo jahua pachapi tiajta yachanami canguichi .
51004002	Diosta mañanataca , cungaitapash na cungashpami , pashi nishpa mañanajunalla canguichi .
51004003	Shina mañanajushpami , ñucanchimandapash Cristomanda nara uyashca Shimita villanajujpi , punguta pascanshna Apunchi Jesús yarichijuchun , Diosta mañanajunguichi . Paimanda villajushpami , prezu tiajuni .
51004004	Pai mingashcataca tucuita villajuchun , ñucamanda mañapanguichi .
51004005	Villana cajpica , na crijcunahuan cashpapash , ama punlla yanga yalichunmi , aliguta yarishpa villajuna canguichi .
51004006	Pi imata tapuchijpipash , cachihuan mishquiyachishpa churashcatashnami aliguta villangapaca , ña yachajushcalla purina canguichi .
51004007	Ñucanchi juyashca Tíquico shuti huauquimi , ñuca imashna causajujtapash , cangunaman tucuita villanga . Paica , Apunchi Jesusmanda ñucahuan villashpami , alipacha pactachishpa purijun .
51004008	Cangunaman villashpa cushichishpa , canguna imashna causanajujtapash yachashpa villangapaj tigramuchunmi , paitaca cachamuni .
51004009	Canguna puramanda shamushca , tucuita pactachij , ñucanchi juyashca Onésimo shuti huauquitaca , Tíquico shuti huauquihuanmi cachamuni . Caipi ima tucujujtapash , paicunami tucuita villanga .
51004010	Aristarco shuti huauquipash , ñucahuanmi prezu tiajun . Bernabepaj sobrino huauqui Marcospashmi , cangunataca alillachu capanguichi nijun . Marcos imata ruranatapash , cangunapajman ñami cachamurcani . Pai chayamujpica , aliguta chasquipanguichi .
51004011	Justo ni tucushca Jesús shuti huauquipash , cangunataca alillachu capanguichi nijunmi . Circuncisión nishcata rurashca puramandaca , paicunallami Taita Dios mandajujmanda , caipi ñucahuan yachachinajun . Chaimandami ninandapacha cushijuni .
51004012	Canguna puramanda shamushca Epafras shuti huauquipash , alillachu capanguichi ninmi . Paica , Cristota servij cashpami , cangunamandaca cungaitapash na cungashpa , Diosta ninanda mañariajun . Taita Dios munashcashna shinllitapacha shayarishpa , ima pandatapash na rurashpa causachunmi mañajun .
51004013	Cangunatapash , Laodicea shuti , Hierápolis shuti pueblocunapi causaj crijcunatapash , Epafras huauquica alipachami yariajun . Paitaca , ñuca ricushcapacha cashpami villani .
51004014	Ñucanchi juyashca jambij doctor Lucaspash , Demas shuti huauquipashmi , cangunataca alillachu capanguichi ninajun .
51004015	Laodicea shuti pueblopi causanajuj huauquicuna , panicunatapash , Ninfas shuti huauquitapash , paipaj huasipi tandanajuj crijcunatapash , alillachu capanguichi nishcami nishpa villapanguichi .
51004016	Cai cartata canguna purapi ricushca jipaca , Laodicea pueblopi tandanajuj crijcunaman leyishpa uyachipanguichi . Shinallata Laodicea puebloman ñuca cachashca cartatapash , japishpa ricupanguichi .
51004017	“ Apunchi Jesuspajta rurachun mingashcataca , cazushpa pactachingui ” nishcami nishpa , Arquipo shuti huauquimambash villapanguichi .
51004018	Alillachu capanguichi nishpaca Pablomi , ñuca maquihuambacha caitaca escribimuni . Ñuca prezu tiajujtaca , ama cungashpa yarihuanguichi . Diospaj ninan juyaica , cangunahuan cachunmi munani . Shina cachun .
52001001	Caitaca Pablohuan , Silvanohuan , Timoteohuanmi , Tesalónica pueblopi tandanajuj crijcunaman escribinchi . Cangunaca , Taita Dioshuan , Apunchi Jesucristohuanmi canguichi . Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munanchi .
52001002	Cangunataca na cungashpami , Taita Diosta pashi nishpa , tucuicunata yariashpa mañanajunchi .
52001003	Cangunaca , alipacha crishpami , ninan juyaita charishpa , imatapash aliguta rurashpa causanajunguichi . Shinallata ñucanchi Apunchi Jesucristo tigramunataca , tucui shunguhuanmi yarishpa shuyanajunguichi . Shina cajpimi cangunata na cungashpa , ñucanchi Taita Diostaca mañanajunchilla .
52001004	Taita Dios juyashca huauquicuna , panicuna , cangunataca Dios agllashcatami yachanchi .
52001005	Ali villaita cangunaman ñucanchi villashpaca , na ñucanchi shimimandalla villarcanchica . Ashtahuangarin Diospaj jucha illaj Espíritu ushaita carajpimi , chai villana shimica na llulla cajtapacha yachashpa villarcanchi . Maijanlla cangunata juyaimanda cangunapajman ñucanchi shamushcataca , cangunallata yachanguichimi .
52001006	Apunchi Jesusta ñucanchi catinajujta ricushpami , cangunapash ñucanchishnallata paita catinajunguichi . Ñucanchi villajujtaca , jatun llaquita apanajushpapash , Diospaj jucha illaj Espíritu cushichijpimi , cushijushpa chasquircanguichi .
52001007	Shina canguna aliguta catijta ricushpami , Macedonia shuti , Acaya shuti llactacunapi causanajuj crijcunapash , tucuilla aliguta catirca .
52001008	Apunchi Jesusmanda cangunaman villashpaca , na Macedonia shuti , Acaya shuti llactacunapilla villashpami , ashtahuangarin Taita Diosta canguna crishcataca , tucuipi uyashca . Chaimandami ñucanchica , na ashtahuan imatapash parlana canchi .
52001009	Cangunapajman ñucanchi shamujpi imashna aliguta chasquishcata , shinallata yanga dioscunata saquishpa , na llullaj , causajujlla Taita Diosta servingapaj tigrarishcataca , paicunallatami parlanajun .
52001010	Taita Diosca , paipaj Churitaca , huañushcacunapaj chaupimandami causachirca . Cunanga , jahua pachamanda Jesús tigramunatami shuyanajunguichi . Dios ninanda fiñashpa llaquichina punlla chayamujujpipash , paimi ñucanchitaca cacharichinga .
52002001	Huauquicuna , panicuna , cangunata ñucanchi ricungapaj rishcapash na yanga cajtaca , cangunallata yachanguichimi .
52002002	Cangunallata yachanguichimi , ñucanchica pundallatami Filipos pueblopi causajcuna nali shimicunata rimajpi , ninanda nalicachi tucurcanchi . Chashna cajpipash , ñucanchi Taita Dios shinlli tucuchun , ñucanchiman ushaita carajpimi , villachun na munajpipash , Taita Diosmanda ali villaitaca cangunaman villarcanchi . Chaitaca yachanguichimi .
52002003	Ñucanchica , pandashpa nali cachun yashpa , cangunata umangapaj munashpaca , na shina aliguta yarichircanchica .
52002004	Ashtahuangarin Taita Diosca , ñucanchi imashna cajta ricushpa alicachishpami , ali villaita villanataca , ñucanchiman mingarca . Shinamandami gentecunata cushichinataca , na mascashpa , ashtahuangarin ñucanchi shungutapash ricujuj Taita Diosta cushichingapaj villanajunchi .
52002005	Ñucanchica , ima horasllapash uyanayaita llullashpaca , na parlashcanchica . Shinallata charijyanatalla munashpapash , na villarcanchica . Chaitaca cangunapash yachanguichimi , Taita Diospash yachanmi .
52002006	Shujcuna cashpa , canguna cashpa , maijan cashpapash , ñucanchita alicachishcanman yashpaca , na purircanchica . Ñucanchica , Cristo villagrichun cachashcacuna cashpami , imata rurachumbash cangunataca mandana ushaita charinchi .
52002007	Ashtahuangarin mama paipaj uchilla huahuacunata juyashpa viñachinshnami , cangunataca charircanchi .
52002008	Ñucanchica , cangunataca ninanda juyashpami , Taita Diosmanda ali villaita villarcanchi . Cangunamandaca , huañuitapash huañushunlla yashpami , na saquishpa villarcanchi . Cangunaca , ninanda juyai tucushcami canguichi .
52002009	Huauquicuna , panicuna , imagupaj cashpapash , ninanda shaijungacaman ñucanchillata imatalla rurashcataca , cangunallata yaringuichimi . Tutapash , punllapashmi , imagutapash rurashpa tiarcanchi . Imatapash mañashpa cangunata ama fiñachingapajmi chashna rurashpa , Taita Diosmanda ali villaita cangunaman villarcanchi .
52002010	Cangunahuan cashpaca , Diospajlla causashpa , imatapash cashcatapacha rurashpa , ama juchachi tucungapajmi , aligutapacha causarcanchi . Chaitaca , tucui crijcunami yachanguichi , Taita Diospash yachanmi .
52002011	Huahuacunata taita viñachinshnami , ñucanchica cangunataca tucuitallata aliguta yachachishpa , cushichishpa tiarcanchi . Chaitapash yaringuichimi .
52002012	Ñucanchimi , cangunataca Taita Dios munashcashna aliguta causapaichi nishpa mañarcanchi . Diosmi cangunataca , paipaj punchapamba llactapi causachun cayarca .
52002013	Diospaj Shimita cangunaman ñucanchi villajpica , runacunapaj munaimanda villashcataca , na chasquircanguichica . Ashtahuangarin Taita Diospacha villachijuj Shimi cajpimi , aliguta uyashpa crircanguichi . Diospaj Shimica , canguna crij cajpimi chashna yarichijun . Chaita yarishpami , na cungashpa Taita Diostaca , pashi ninajunchilla .
52002014	Huauquicuna , panicuna , cangunaca , Cristo Jesusmanda Taita Diospajlla tandanajuj , Judea llactapi crijcunashnami tucushcanguichi . Paicunaca , Judea llactapi causajcunallata ninanda llaquichijpimi causanajurca . Cangunapash chashnallatami , cangunapaj llacta puracunallata ninanda llaquichijpi causashcanguichi .
52002015	Paicunaca , Apunchi Jesustapash , chai llactamandallata Dios ima nishcata villajcunatapash huañuchishcami . Chai runacunallatami , ñucanchitapash llaquichishpa calpachirca . Chaicunaca , Taita Diostapash na cazunllu . Shinallata tucui gentecuna imata rurachumbash na saquinllu .
52002016	Chaicunaca , na israelcunapash quishpirichun nishpa , ñucanchi villachumbash na saquinllu . Chashna rurashpami , paicunaca tucui causaipi ashtahuan , ashtahuan juchata mirachinajun . Shinamandami paicunataca , Diosca ninandapacha fiñashpa , ña llaquichina tucushca .
52002017	Huauquicuna , panicuna , cangunataca ña unaillagutami saquishpa rishcanchi . Cangunata na ricushpapash , shungupica na cungashpami yarinajunchi . Shina cashpami cangunataca , ñavi ñavi cutin ricungapaj ninan munaita charinchi .
52002018	Cangunapajman rishun yarcanchimi . Na tucuilla rita ushashpapash , Pablo ñucallapash rishapachami yashpami , cutin cutin yarijurcanilla . Ashtahuangarin Satanasmi jarcariajurca .
52002019	Ñucanchica , ¿ ima alita japigrishun yashpata , cushijushpa shuyanajunchi ? Ñucanchi Apunchi Jesucristo tigramujpi , cangunamanda coronata japigrinata yachashpami cushijunchi .
52002020	Cangunamanda alicachi tucushpa , cushijunataca yachanchimi .
52003001	Cangunata na ashtahuan shuyai ushashpa , Atenas shuti pueblopi ñucanchilla quedanata yarircanchi .
52003002	Shina yarishpami , huauqui Timoteotalla cangunata ricuchunga cachamurcanchi . Paica , Taita Diosta servijmi . Shina cashpami Cristomanda ali villaitapash , ñucanchihuan villashpa purijurca . Paitaca , canguna crishcata ashtahuan shinllitapacha catinata yachachijuchunmi cachamurcanchi .
52003003	Cashna jatun llaquicunata apanajushpapash , crishcata ama saquichunmi , chashna cachamurcanchi . Llaquita apangapajmi , ñucanchica agllai tucushcanchi . Chaitaca , cangunallata yachanguichimi .
52003004	Cangunahuan ñucanchi chaipi cashpaca : “ Llaquita apanapachami canchi ” nishpami , ña villarcanchi . Ñucanchi nishcashnami llaquitaca , ña apanajunguichi . Chaitaca yachanguichimi .
52003005	Chaita yachashpami cangunataca , na cungashpa ninanda yariajurcanilla . Canguna crishcata imashna catinajujta ñuca yachangapaj munashpami , Timoteotaca cachamurcani . Nalita rurana yuyaita cuj diablo nali yuyaita cushcata canguna catijpica , ñucanchi villashcapash yangami tucunman .
52003006	Ashtahuangarin cangunata ricushpa Timoteoca , ñami ñucanchipajman tigramurca . “ Aligutapacha crishpami catinajun , juyarishpami causanajun . Ñucanchitapash na cungashpami juyaihuan yarianajushca , ñucanchishnallatami paicunapash ñucanchita ninanda ricunayachinajushca ” nishpami , ñucanchiman juyailla villarca .
52003007	Huauquicuna , panicuna , canguna chashna aliguta crishpa catinajujtami uyanchi . Shinamandami , ñucanchica imagupash illaj cashpapash , llaquita apanajushpapash ninanda cushijunchi .
52003008	Apunchi Jesusta shinllipacha catinajun nijta uyashpami , cunanga cutin ninanda cushijunchi .
52003009	Ñucanchi Taita Diospaj ñaupajpica , canguna ninandapacha cushichijpimi cushijunchi . Shinamandami cangunamandaca , Taita Diosta ninandapacha pashi ninajunchi .
52003010	Canguna ashtahuan alipacha crishpa catichunmi , ñavi ñavi ricushpa yachachingapaj munashpa , Taita Diostaca tutapash , punllapash ninanda mañanajunchilla .
52003011	Ashtahuan ñucanchi Taita Diosllata , ñucanchi Apunchi Jesucristollatami , cangunapajman ñucanchita pushashpami ali canman .
52003012	Ñucanchica , cangunataca ninandami juyanchi . Shinallata canguna purapash , shujmanda shujmanda ashtahuan juyaita charishpa , shujcunatapash juyashpa causanata cangunaman Apunchi Jesús ninanda carachunmi mañanchi .
52003013	Ñucanchi Apunchi Jesucristoca , paipajlla causajcunata tucuilla pushashpami tigramunga . Chai punllapica , ñucanchi Taita Diospaj ñaupajpi ama juchachi tucushca , juchapash illaj , tucui shunguhuan shinllipacha catishca ricurichunmi , cangunamandaca mañanajunchi .
52004001	Huauquicuna , panicuna , cangunataca Apunchi Jesusmanda aliguta yarichishpa rimapanchi : Cangunataca , imashna ali causanata , Taita Diostalla cushichishpa causanata ñucanchi yachachijpi yachajushcashna causachunmi , ninanda mañapanchi . Shinami , ashtahuan ashtahuan ali causashpa catinguichi .
52004002	Apunchi Jesús mandajpi , canguna imashna aliguta causanata yachachishcataca ña yachanguichimi .
52004003	Taita Diosca , cangunataca paipajlla causachunmi munan . Huainayashpa causanata saquichunmi munan .
52004004	Tucui cangunaca , quiquin huarmiguta charishpami , Diospajlla causashpa alicachina canguichi .
52004005	Taita Diosta na rijsij gentecunashna jatun nali munaitalla rurashpaca , na causanachu canguichi .
52004006	Maijambash ama paipaj huauquitallata umashpa , nalita rurangachu . Chashna nalita rurajcunataca , Apunchi Jesusmi imashna llaquichishcashnallata llaquichinga . Chaitaca , ñami chashnapachami nishpa villarcanchi .
52004007	Taita Diosca ñucanchitaca , mapayashca causachunga na cayarcachu . Ashtahuangarin paipajlla tucushpa , aliguta causachunmi cayarca .
52004008	Cai yachachishcata yangapi churashpaca , na runacunatalla yangapi churanllu . Ashtahuangarin , jucha illaj paipaj Espirituta caraj Taita Diostami yangapi churan .
52004009	Taita Dios yachachijpimi cangunaca , caishujhuan chaishujhuan juyarishpa causanajunguichi . Shina aliguta causanajujpimi , crijpura juyarinami canguichi nishpaca , na escribimuni .
52004010	Tucui Macedonia llactapi causanajuj tucui crijcunahuambash , cangunaca juyarishpami causanajunguichi . Shina cajpipash huauquicuna , panicuna , ashtahuan ashtahuan juyarishpa causapanguichi nishpami , ninanda mañapanchi .
52004011	Cangunaga , cungaillami causana canguichi . Cangunapaj ima ruranacunatapash cangunapaj maquihuanmi , ñucanchi imashna yachachishcashnallata rurashpa causana canguichi .
52004012	Shina aliguta rurashpa causashpaca , imagutapash charinguichimi . Shina causajpimi , nara crijcunapash cangunataca alicachinga .
52004013	Huauquicuna , panicuna , huañushcacuna ima tucunatapash yachachunmi munanchi . Causarinata na yachajcunashna ama llaquilla causangapajmi , chaitaca yachanapacha canguichi .
52004014	Ñucanchica , Jesús huañushpa causarishcatapash crinchimi . Chashnallatami Taita Diosca , paita crishpa huañushcacunatapash causachishpa , Jesushuan apamunga .
52004015	Apunchi Jesús yachachijpimi , caita villanchi : Apunchi Jesús tigramuna punllacaman ñucanchi causanajushpaca , huañushcacunataca na ñaupashpa , jahua pachaman rinachu canchi .
52004016	Apunchi Jesusca caparishpa mandashcahuan , angelcunata mandaj ángel caparishcahuan , Taita Diospaj trompetata huacachishcahuanmi , jahua pachamanda urai shamunga . Shina shamujpimi , Cristota crishpa huañushcacunaca , punda causaringa .
52004017	Chai jipaca , ñucanchi causajcunata caipi quedashcacunatami paicunahuan tandachishpa , Apunchi Jesushuan jahua huairapi tuparingapaj fuyupi apanga . Shina apajpimi , Apunchi Jesushuan causaita causagrishun .
52004018	Shinamandami cai shimicunata parlashpa , caishuj chaishuj cushichirina canguichi .
52005001	Huauquicuna , panicuna , ima huata , ima punlla chashna tucunata cangunaman escribichunga , na shuyanachu canguichi .
52005002	Tuta shuhua shamunshnami , Apunchi Jesusca ñapash shamunga . Chaitaca , cangunallata alipachami yachanguichi .
52005003	“ Casilla aliguta , imatapash na manllashpami causanajunchi ” ninajujpimi , ñapash tucuchij llaquica , ungunalla huarmita nanai japinshna japinga . Chai jatun llaquimandaca , pipash na pacajui ushangachu .
52005004	Ashtahuangarin huauquicuna , panicuna , cangunaca Jesús shamuna punllapash , shuhua shamunshna ama cungashcapi japij shamuchunmi , yana yana tutapishnaca na causanajunguichi .
52005005	Cangunaca , tucuillami michapaj huahuacuna , punllapaj huahuacuna canguichi . Na yana yana tutapajchu canchi .
52005006	Shinamandami , caishujcuna puñunajunshnaca , na causana canchi . Ashtahuangarin ñucanchica , aliguta yarishpa rijchariajmi causana canchi .
52005007	Puñujcunaca tutami puñun , machajcunapash tutami machan .
52005008	Ashtahuangarin ñucanchica , punllapaj cashcamanda , aliguta yarishpami causana canchi . Shunguta pacangapaj jirru churajunata soldado churajunshnami , crishcatapash juyanatapash churajushca causana canchi . Shinallata umapipash jirruta churajunshnami , quishpirinata yariashpa shuyana canchi .
52005009	Taita Diosca ñucanchitaca , ninanda fiñashpa llaquichingapaca , na agllarcachu . Ashtahuangarin ñucanchi Apunchi Jesucristomanda quishpirinata japichunmi agllarca .
52005010	Causashpapash , huañushpapash paihuan causachunmi , Jesucristoca ñucanchimanda huañurca .
52005011	Ashtahuan aliguta catingapajmi , cangunaca caishuj chaishuj aliguta yarichirina canguichi . Chaitaca ñami ruranajunguichi .
52005012	Huauquicuna , panicuna , canguna purapi yachachijcunaman imagutapash cushpa alicachipanguichi nishpami ninanda mañapanchi . Paicunaca , Apunchi Jesusmandami , cangunataca shinlli tacurishpa cuidanajun .
52005013	Paicuna imagutalla rurashcamandaca , ninanda alicachishpa , ninanda juyashpa charipanguichi nipanimi . Canguna purapash , casilla ali causaigutami charina canguichi .
52005014	Huauquicuna , panicuna , yanga yanga causangapaj munajcunataca , shinlli tacurichunmi ninanda mañapanchi . Shinallata na catinayanllu nijcunatapash ayudapanguichi . Nara ali shinlli crijcunatapash yachachipanguichi . Pitapash ama ñapash fiñashpa yachachipaichi nipanchimi .
52005015	Cangunata nalita rurashcamanda , maijambash ama chashnallata tigrachijuchun ricurianami canguichi . Ashtahuangarin caishuj chaishuj , tucuicunaman alitalla rurashpami catina canguichi .
52005016	Punllandimi ninanda cushijushpa causana canguichi .
52005017	Taita Diosta mañanataca , na saquinachu canguichi .
52005018	Imamandapash Taita Diostaca , pashi ninajunallami canguichi . Cangunataca , Cristo Jesusmandami Taita Diosca , chashna causachun munan .
52005019	Diospaj Espíritu imata nijujtapash , pactara jarcanguichiman .
52005020	Pactarallapash Dios ima nishcata villajcunata , yangapi churanguichiman .
52005021	Ali cajta , nali cajta tucuita aliguta yarishpa uyapanguichi . Imatapash aliguta yachachishcatallami chasquina canguichi .
52005022	Tucui ima nalimandapash , jarcarinami canguichi .
52005023	Casilla ali causaiguta caraj Taita Diosllata paipajlla causanatapash carachun . Cangunapaj tucui causaita , espirituta , almata , cuerpotapash ama juchachi tucushca cachun , ñucanchi Apunchi Jesucristo tigramuna punllacaman alichishpa charichun .
52005024	Cangunata juyashpa cayaj Diosca , tucuita pactachij cashpami , cashna nishcataca tucuillata ruranga .
52005025	Huauquicuna , panicuna , ñucanchimanda Diosta mañapanguichi .
52005026	Tucui crijcunatami , ima nalitapash na yarishpa muchashpa , alillachu capangui nina canguichi .
52005027	Cai cartataca , Diospajlla causanajuj tucui crijcunapash uyachun leyipaichi nishpami , Apunchi Jesuspaj shutipi cangunata juramentuchini .
52005028	Ñucanchi Apunchi Jesucristopaj ninan juyaipash cangunahuan cachunmi munani . Shina cachun .
53001001	Caitaca Pablohuan , Silvanohuan , Timoteohuanmi , Tesalónica pueblopi tandanajuj crijcunaman escribinchi . Cangunaca , Taita Dioshuan , Apunchi Jesucristohuanmi canguichi .
53001002	Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munanchi .
53001003	Huauquicuna , panicuna , cangunamandaca punllandi Taita Diosta pashi ninapacha cajpimi , chashna mañanajunchilla . Cangunaca , ashtahuan crishpa , caishuj chaishuj ninan juyaita charishpa , shujcunatapash juyanajujpimi , shina mañanajunchilla .
53001004	Cangunaca , catiriashpa llaquichijpipash , na ñapash fiñarishpa , alipacha crishpa , ali shunguhuanmi jatun llaquicunata apanajunguichi . Chaitaca , Taita Diospajlla tandanajuj crijcunaman villashpami , cangunamandaca cushijunchi .
53001005	Shina llaquita apashpami , chai llaquichijcunataca Taita Diosca na yangamanda llaquichina cajta ricuchinguichi . Taita Dios mandajuj llactaguman rinalla cangapajmi , llaquitaca apanajunguichi .
53001006	Taita Diosca , imatapash cashcatapacha ruraj cashcamandami , cangunata llaquichijcunataca , imashna ninanda llaquichishcashnallata paicunatapash tigrashpa llaquichinga .
53001007	Cunambi canguna jatun llaquita apashcamandaca , ñucanchindimi Diosca samachinga . Apunchi Jesús jahua pachamanda paipaj ninan ushaita charij angelcunandi , tigramujpimi , chaica pactanga .
53001008	Punchapamba nina chaupipi pai tigramushpami , Taita Diosta na rijsijcunataca llaquichinga . Shinallata ñucanchi Apunchi Jesucristomanda ali villaita na cazujcunatapashmi llaquichinga .
53001009	Paicunaca , Apunchi Jesús ninan ushaihuan punchapamba tiajuj ñaupajmandami , caruta shitai tucushpa , chingaita chingashpa llaquita apanajunga .
53001010	Pai shamui punllapica , paipajlla causanajuj tucui crijcunami , punchapamba shamujujta ricushpa , paitaca punchapambagumi cangui ninajunga . ( Cangunapash , chashnapachami nishpa ñucanchi villajpi crishcamandami , chaipica tandanajushca canguichi ) .
53001011	Ñucanchi Taita Dios cangunata cayashca cajpimi , pai munashcashna causachun cangunamandaca , punllandi mañarianajunchilla . Shinallata paipaj ushaihuan paita crishpa , imatapash aliguta rurashpa pactachinajuchunmi , cangunamanda Diostaca mañanajunchi .
53001012	Ñucanchi Taita Diospash , Apunchi Jesucristopash ninanda juyajpimi aliguta causashpa , Apunchi Jesucristotaca punchapambagumi cangui ninajunguichi . Shinallata Jesucristota crij cajpimi , cangunataca ninanda alicachinga .
53002001	Huauquicuna , panicuna , ñucanchica ñucanchi Apunchi Jesucristo shamujpi , paihuan tandanajungapaj rinatami shuyanajunchi . Shina cashpami , cashna nipanchi :
53002002	Canguna aliguta yarinajushcataca , na ñapash cunganachu canguichi . Diospaj Espituhuanmi villajuni nijpipash , imata parlashca shimita uyashpapash , ñucanchi cachamujpishna cartata cachamujpipash , na pandarinachu canguichi . Apunchi Jesús shamuna punlla chayamujunmi nijpipash , na pandarinachu canguichi .
53002003	Cangunataca , pipash imashnallapash ama umachijuchun , Jesús shamuna punlla nara chayamujpillatami , Diosta crinata saquishpa , fiñashpa causanajunga . Shinallata chingaita chingangapaj rinapachami ni tucushca , juchatalla ruraj runapashmi punda shamunga .
53002004	Chai runami , Taita Diostapash , Diosta mañangapaj ima tiajcunatapash , na ricunayachishpa ninanda fiñanga . Chashna rurashpaca , Taita Diosmi cani nishpami , Taita Dios tucushpa , Taita Diospaj huasipi tiaringa .
53002005	Cangunahuan cashpa ñuca chashna villashcataca , ¿ nachu yaringuichi ?
53002006	Cunanga , chai runata ima jarcariajujtapash , ñami yachanguichi . Pai shamuna punlla chayajpica , shamungallami .
53002007	Pacalla tiajuj chai nalita rurachijujca , ñami nalita rurachijun . Ashtahuangarin cunambi paita jarcariajujta anchuchingacamanmi , chashna shuyajun .
53002008	Shina anchuchishca jipami , chai jatun nalita ruraj runaca ricurimunga . Chai runataca , Apunchi Jesusmi paipaj shimimanda llujshijuj Espirituhuan huañuchinga . Punchapamba pai shamushpami tucuchinga .
53002009	Chai jatun nalita ruraj runaca , Satanás cachamujpimi shamunga . Chai runaca , ninan ushaita charishpami , pipash na rurai ushanallacunata rurashpa ricuchinga , jatun manllarinacunatapash llullashpami rurajunga .
53002010	Umachishpami paica , imatapash nalitalla rurashpa ricuchinga . Chingaita chingangapaj rinajuj gentecunatami crichinga . Na llullashpa , juyaimanda villajuj Shimitaca , paicuna quishpirichun villajpipash , na chasquishcamandami , chashnaca tucunga .
53002011	Shinamandami Taita Diosca , llullatara crichun , umashpa crichina ushaita cachamunga .
53002012	Na llullashpa villajuj Shimita na crishcamanda ninanda llaquichi tucuchunmi , chashna cachamunga . Paicunaca , imatapash cashcatapacha na rurashpami , cushijushpa causanajurca .
53002013	Apunchi Jesús juyashca crijcuna , cangunamandaca Taita Diosta punllandi pashi ninajunallami canchi . Taita Diosmi , cai pachata nara rurashpallata , cangunata quishpichingapaj agllarca . Cangunataca , Diospaj Espiritullata Diospajlla causachun rurashcamanda , na llullashpa villajuj Shimita crishcamandami , shina agllarca .
53002014	Ali villaita ñucanchi villajpimi , ñucanchi Apunchi Jesucristo punchapamba tiajuj llactapi canguna causagrichunga , Dios cayarca .
53002015	Huauquicuna , panicuna , shinamandami cangunaman villashpa , na cashpaca cartapi escribishpa , ñucanchi imata yachachishcatapash na cungashpa , aliguta shinllipacha catina canguichi .
53002016	Ñucanchi Apunchi Jesucristopash , ñucanchi Taita Diospash , ninanda juyashpami , causaita causaicaman cushijushpa causanataca aliguta yariashpa shuyanajuchun , ñucanchiman carashca .
53002017	Imata parlashpapash aliguta parlashpa , imata cashpapash aliguta rurashpa catichunmi , Diostaca cangunapaj shungupi aligutapacha yarichipai nishpa mañanajunchi .
53003001	Huauquicuna , panicuna , caigutapash nipanchimi : Apunchi Jesusmanda villajuj Shimita canguna chasquishcashnallata , maipi cashpapash alicachishpa ucha chasquichun , ñucanchimanda Diosta mañapanguichi .
53003002	Jesustaca , na tucuicuna cringapaj munanllu . Chai jatun nalita ruraj , nali runacunapaj maquimanda Dios ñucanchita cacharichumbash mañapanguichi .
53003003	Ashtahuangarin Apunchi Jesusca , pai imata rurasha nishcataca pactachij cashpami , shinllitapacha cangunaman ushaita carashpa , ima nalimandapash huacaichishpa charinga .
53003004	Ñucanchi imata mandashcatapash , Apunchi Jesusta yariashpami , aliguta ruranajunguichi . Chashna rurashpa canguna catinataca yachanchimi .
53003005	Taita Dios juyajujtaca , Apunchi Jesucristo cangunapj shungupi yarichijuchunmi munanchi . Shinallata paishnalla na ñapash fiñarishpa causachumbash , ushaita carachunmi munanchi .
53003006	Huauquicuna , panicuna , ñucanchi Apunchi Jesucristopaj shutipimi , cashna mandanchi : Ñucanchi yachachishcata na cazushpa , imatapash na rurashpa purinajuj crijcunahuanga , na tandanajunachu canguichi .
53003007	Ñucanchi imata rurashpa causashcatapash yaringuichimi . Cangunapash , shinallatami rurashpa catina canguichi . Ñucanchica cangunahuan cashpaca , na yanga maitapash purishpami , imatapash aliguta rurarcanchi .
53003008	Shinallata pipaj micunatapash na yanga micushpa purishcachu canchi . Ashtahuangarin cangunapajpi ama yanga micungapaj , pitapash ama mañangapajmi , tutapash punllapash na samashpa imagutapash rurarcanchi .
53003009	Cangunaca , ñucanchimanmi carana carcanguichi . Ashtahuangarin canguna ñucanchita shina rurajta ricushpa shinallata catichunmi , shina causarcanchi .
53003010	Cangunahuan cashpaca , cashnatami mandarcanchi : Maijambash imata ruranatapash na munashpaca , micuitapash ama micuchun nircanchimi .
53003011	Canguna puramanda huaquingunaca , yachachishcata na cazushpa , imata rurangapajpash na munashpami , shujcunapaj huasicunapi chayaj tucushpalla purinajun nijtami uyanchi .
53003012	Shina purijcunataca , cangunallata cushijuihuan imagutapash rurashpami micuna canguichi nishpami , Apunchi Jesucristopaj shutipi aliguta yarichishpa mandanchi .
53003013	Huauquicuna , panicuna , cangunaca ima aliguta ruranatapash na saquinachu canguichi .
53003014	Cangunaman cashna nishpa escribimushcata , maijambash na cazungapaj munajtaca ricuchipanguichi . Paihuanga , pai pingai tucushpa llaquirichunmi , na tandanajuna canguichi .
53003015	Ashtahuangarin paitaca na fiñashpami , crijtashnalla shinlli tacurishpa yarichina canguichi .
53003016	Ali casilla causaita caraj Apunchi Jesusca , tucui causaipi casilla ali causaiguta cangunaman carajuchunmi munanchi . Apunchi Jesusca , tucui cangunahuan causachun ninchimi .
53003017	Ñucaca Pablomi cani . Ñuca quiquin maquihuambacha cashna escribishpami , cangunataca alillachu capanguichi nishpa cachamuni . Tucui cartacunapillatami , rijsinallatapacha escribishpa cachani . Cashnami escribipani .
53003018	Ñucanchi Apunchi Jesucristopaj ninan juyaipash , tucui cangunahuan cachun ninmi . Shina cachun .
54001001	Ñucanchita Quishpichij Taita Dios mandajpi , ñucanchi shuyanajushca Apunchi Jesucristo villachun cachashca Pablo cashpami , Jesucristomanda villajuni .
54001002	Can Timoteoca , Jesusta crishcamandaca , ñuca huahuashnapachami cangui . Shinamandami caita escribini . Ñucanchi Taita Diospash , ñucanchi Apunchi Cristo Jesuspash ninan juyaita , ninanda llaquinata , casilla ali causaiguta canman carachunmi munani .
54001003	Macedonia llactaman ñuca rijushpaca , candaca Efeso pueblopillata quedapailla . Chaipica , llullashpa yachachijcunataca , na chashna yachachinachu canguichi nishpa rimangui nircanimi .
54001004	Yanga parlocunatapash , ñaupa taitacunapaj na tucurinalla shuticunamanda parlocunatapash uyangapajllapash na munanachu canguichi . Chai parlocunaca , fiñanajuipimi churan . Shinallata Taita Dios mandashcata rurangapaca , napacha alichu . Ashtahuangarin pai mandashcataca , paita crishpallami pactachi ushanchi . Chashna yachachinatami cunanga , canda mandani .
54001005	Cashnataca , na mapa shunguhuan aliguta yarishpa , na nij tucushpalla aligutapacha crishpa , shungumandapacha juyarinajuchunmi mandani .
54001006	Huaquingunaca pandarishpami , chashna juyaihuan causanamanda anchurishpa , yanga parlocunatara parlangapaj tigrashca .
54001007	Paicunaca , mandashca shimicunata yachajcuna cangapajmi munarca . Imata yachachinajushpapash , paicunallata napash yachashpatami , chashna cangapaj munanajurca .
54001008	Ashtahuangarin mandashca shimicunapi , imata nijujta aliguta yachashpa yachachinaca aligupacha cajtami yachanchi .
54001009	Imatapash cashcatapacha rurajcunapaj ali cachunga , mandashca shimicunataca na paica cushcachu . Chaitapash yachanchimi . Ashtahuangarin na uyanayachijcuna , na cazungapaj munajcuna , Diostapash na manllajcuna , juchata rurajcuna , taitata cashpa , mamata cashpapash huañuchijcuna , pitapash huañuchijcuna cazuchunmi cushca .
54001010	Shinallata huainayajcuna , jari purallata puñuj sodomita nishcacuna , genteta shuhuajcuna , llullajcuna , na llullanichu nishpapash llullajcuna , ali shimicunata yachachijujtapash na cazunayachijcuna cazuchunmi cushca .
54001011	Ninanda alicachi tucujuj Taita Diosmanda juyailla ali villaita villajuj shimicunami , chashna yachachijun . Chaitami ñucaman mingahuarca .
54001012	Ñucanchi Apunchi Cristo Jesustaca , ñucata shinllichishcamandami pashi nijuni . Paita ali cazuj cajpimi , paipajta rurashpa causachun churahuarca .
54001013	Pundaca paitaca , ninanda nalicachishpami , catiriashpa llaquichishpa , nali shimicunata rimashpa causarcani . Ashtahuangarin nara crishpami , na yachaimanda chashna rurajushcani . Ashtahuangarin Diosca llaquishpami , ñucataca chasquihuashca .
54001014	Ñuca chashna nali cajpipash , ñucanchi Apunchi Jesusmi ñucataca , ninandapacha juyahuarca . Cristo Jesushuan shujlla tucujpimi , crishpa , juyashpa causachumbash ushaita carahuarca .
54001015	Juchata rurajcunata quishpichingapajmi , Cristo Jesusca cai pachaman shamurca . Chashna nishca shimicunataca pactachinapacha cajpimi , tucuicuna crishpa alicachina . Ñucami , juchata ruraj gentecunatapash ashtahuan yali juchayu cani .
54001016	Shinamandami Diosca , ñucataca llaquishpa chasquihuarca . Jesucristoca , na ñapash fiñarij cajta ñucapi ricuchingapajmi , chashna chasquihuarca . Shinallata causaita causagrinata charingapaj , Jesucristota jipalla crijcunaman ricuchijuchunmi , ñucataca chasquihuarca .
54001017	Causaita causaicaman Jatun Mandaj , huañuitapash na huañuj , pipaj ñavipipash na ricurij , imata cashpapash tucuita yachaj , shujlla Diostaca , causaita causaicaman juyaillagumari cangui nishpa , ninanda alicachishunchi . Shina cachun .
54001018	Timoteo , canga ñuca huahuashna cajpimi , ali macanajuj soldadoshna , Diospajta rurangui nishpa mingani . Dios yarichijpimi , shuj huauquicunaca ña pundata shinallata villashca .
54001019	Aliguta crishpa , ali yuyaihuan causashpa catingui . Huaquingunaca crishcatapash cungashpami , yacupi huashajunshna chingashca . Chashna tucunataca , yangapi churashpa catingui .
54001020	Himeneo shuti , Alejandro shuti runacunami shina tucushca . Paicunataca , Taita Diosta ama ashtahuan nali shimicunata rimashpa purichunmi , Satanasman cushpa saquircani .
54002001	Tucuimanda yalica , caitami aliguta yarichini : Tucui gentecunamanda ninanda mañachun , Diosta mañachun , pashi nichun , ayudapai nishpa mañachunmi yarichini .
54002002	Jatun mandajcunamanda , shuj mandajcunamandapash , tucuicunamanda Diosta mañachunmi yarichini . Shina mañashpami , casilla aliguta , chulunlla causashpa , Diosta yarishpa , tucuipi aliguta causai ushashunchi .
54002003	Shina mañanaca alipachami . Shina mañachunmi , ñucanchita Quishpichij Taita Diospash munan .
54002004	Paica , tucuicuna quishpirichunmi munan . Paimanda na llullashpa villajuj Shimitapash yachachunmi munan .
54002005	Shujlla Taita Diosmi tian . Taita Diosmanda gentecunahuan , gentecunamanda Taita Dioshuan rimajpash , shujllami tian . Paica , aichayu tucushca Jesucristomi .
54002006	Paica , tucuicunata quishpichingapajmi , paillata japi tucushpa huañurca . Chaitaca , ña ricuchina punllacunapimi ricuchimurca .
54002007	Chaita tucuicunaman villaj cachun , yachachij cachunmi , Diosca ñucataca churahuarca . Shina cashpami , na llullashpa villajuj shimitaca , na israelcunapash crichun yachachijuni . ( Cristota crij cashpami , na llullashpa shinapachami nishpa villajuni ) .
54002008	Shinamandami tucui jaricunataca , maipi cashpapash , Diosta cashna mañachun nini : Maquita vichai churashpa , na fiñanajushpa , ama imatapash nirinajushpa , Diospajlla causashpa mañachun ninimi .
54002009	Shinallata huarmicunapash , ama munanayaita , ama pinganayaita churajunataca churajuchun ninimi . Umatapash na yapata alichirinachu . Shinallata orota rurashca imatapash , perlascunatapash , ninan valishca churajunacunatapash , na churajunachu ninimi .
54002010	Ashtahuangarin Diosta yarishpa causaj huarmicunashnallata causangapaca , imatapash aliguta rurashpa causachun ninimi .
54002011	Huarmica , upalla yachajushpa , imapipash cazuchun ninimi .
54002012	Huarmitaca , jarita yachachijuchumbash , mandajuchumbash na saquinichu . Ashtahuangarin upalla tiachun ninimi .
54002013	Diosca , Adán runatami punda rurashca . Chai jipami , Evatapash rurashca .
54002014	Adanga , na umai tucurcachu . Ashtahuangarin huarmimi umai tucushpa , Dios mandashcataca na cazurca .
54002015	Shina cajpipash huarmica , huahuacunata charishpa , aliguta crishpa , juyaita charishpa , Diospajlla causashpa catijushpaca quishpiringami .
54003001	Crijcunata maijambash ricushpa yachachingapaj munashpaca , aligutami rurangapaj munan . Cashna nishca shimicunaca , pactachij shimicunami .
54003002	Crijcunata ricushpa yachachijca , pipash na juchachijpi causajmi cana . Shujlla huarmihuan causaj , pitapash na pugllarij , aligutapacha yarishpa purij , pipash alicachijpi causajmi cana . Mingachishpapash cushijushpa mingachij , yachachitapash aliguta yachachijmi cana .
54003003	Na machaj , na pihuambash fiñanajuj , culquita munaimandalla imatapash nalitaca na ruraj , ashtahuangarin pitapash llaquij , fiñanajui tiajpipash alichij , charijyanatapash na munaj runami cana .
54003004	Paipaj huasipi causajcunatapash , aliguta mandaj cachun , paipaj huahuacunatapash , imapipash aliguta causachun , yachachishpa cazuchij cachun .
54003005	( Maijambash paipaj huasipi causajcunatallata nali mandai ushashpaca , Taita Diospaj tandanajuj crijcunatacarin , imashnata mandai ushangayari ) .
54003006	Ama chairalla crij cachun . Chashna cashpaca , ninanda jariyashpara , diablo urmashpa llaquichi tucujunshnallata , llaquichi tucungapaj urmanman .
54003007	Shinallata yachachij runaca , nara crijcunapash alicachijpi causajmi cana . Nalicachishpa rimai tucunapi , diablopaj lazupi ama urmangapajmi , chashna cana .
54003008	Crijcunata ayudajcunaca , alicachijpi causaj , imata parlashcatapash na shujman yalichij , na machaj , culquita munaimandalla imatapash nalitaca na ruraj cachun .
54003009	Pipash na yachashca crinata Dios caramushcataca , ali yuyaihuambacha yariashpa causachun ninimi .
54003010	Paicunatapash pundaca , imashna causajta , aliguta ricunarami . Chai jipaca , imamanda na jarcanapash na tiajpica , crijcunata ayudangapaj yaicui ushangami .
54003011	Shinallata huarmicunapash , imatapash aliguta rurashpa causaj , pitapash na caita chaita parlashpa causaj , ashtahuangarin aliguta yarishpa , tucuita pactachijcuna cachun .
54003012	Crijcunata ayudajcunaca , shujlla huarmihuan causaj cachun . Shinallata paipaj huahuacunata , paipaj huasi ucupi causajcunatapash , aliguta ricushpa yachachijcuna cachun .
54003013	Crijcunata ayudaj aliguta pactachishpaca , ninanda alicachi tucunatami japin . Shinallata Cristo Jesustapash , ninanda crishpami yarianajun .
54003014	Canda ricungapaj ucha rinatapacha yariajushpapash , caigutarami escribini .
54003015	Ñuca na ucha chayajpipash , Taita Diospaj huasipi , tandanajuj crijcunaman imashna causanata yachachinata can yachachunmi , caitaca cachamuni . Paicunaca , causajujlla Taita Diospaj tandanajuj crijcunami . Shina cashpami , na llullashpa villajuj shimitaca , pilarshna shinlli tucushpa villanajun .
54003016	Diosta yarishpa causanaca , pipash na yachashca ninan juyaillagumi . Chaitaca , pipash na imata ni ushangachu :
54004001	Diospaj Espiritumi , aligutapacha cashna nishpa tucuita villajun : Tucurimui punllacunapica , huaquingunaca crishcatapash saquingami . Chaicunaca , umachij ayacuna , pandata yachachij ayacuna yarichijpi yachachishcatarami uyanajunga .
54004002	Imatapash nij tucushpalla llullashpa villajcuna cashpami , paicunapaj yuyaica naliman tigranga .
54004003	Shina cashpami , cazaranatapash jarcanga . Taita Dios churashca micunatapash huaquindaca na micunachu nishpami yachachinga . Na llullashpa villajuj Shimita crishpa catijcuna cashpami , Taita Dios caramujujtaca , pashi nishpa micunchilla .
54004004	Taita Dios rurashcacunaca , tucui aligumi . Shina cajpimi , Diosta pashi nishpa chasquishpaca , imata millanayachinapash na tian .
54004005	Diospaj Shimita ricushpa paita mañajpimi , ima micunapash paipajlla tucun .
54004006	Crijcunaman cai shimicunata yachachishpaca , Jesucristopajta alipacha rurajmi cangui . Crinamanda yachachijuj juyailla shimicunata catijushcamandaca , alipacha micushcashnami cungui .
54004007	Diosta yangapi churaj parlocunata , paya huarmicunapaj parlocunataca , uyaitapash na uyanachu cangui . Diosta yarishpa causanatallami yarina cangui .
54004008	Cuerpo shinlliyachun pugllanaca , ashapajllami ali . Ashtahuangarin Diosta yarishpa causanaca tucuipajmi ali . Shina causashpami , cai causaipaj , jipa causaipajpash carashapacha nishcataca japinata charin .
54004009	Cai shimicunaca , na llulla cajpimi , tucuicuna alicachishpa chasquinalla .
54004010	Shina cajpimi nalicachishpa rimajujpipash , llaquita apashpa imata ruranatapash ruranajunchilla . Causajujlla Taita Diosta shuyanajushpami , chashna ruranajunchi . Paica , tucui gentecunata Quishpichijmi , ashtahuambachaca paita crijcunatami quishpichin .
54004011	Cai ñuca imata nishcata mandapangui , yachachipangui .
54004012	Pipash candaca , chairalla viñai cajpilla nalicachinman . Ashtahuangarin crijcuna canda ricushpa catichunmi , aliguta parlaj , aliguta causaj , juyaita charij , Diospaj Espirituhuan causaj , alipacha crij , ima nalitapash na yarij cana cangui .
54004013	Ñuca shamungacaman canga , Diospaj Shimitaca leyijungui , aliguta yarichishpa rimangui , yachachingui .
54004014	Can rurai ushanata Dios canman carashcataca , na cunganachu rurajunguilla . Chaitaca , Profetacuna villashcashnallatami , crijcunata mandaj rucucuna cambaj uma jahuapi maquita churajpi caramurca .
54004015	Ñuca imata nishcacunata rurangui . Diospajta can yachajushca ali cashcata tucuicuna ricuchunmi , chaicunata yariajlla causashpa rurajunalla cangui .
54004016	Imashna causanatapash , imata yachachinatapash , aligutapacha canllata yaringui . Shina aliguta rurajushpallami , cambash quishpiringui , can villajujta uyajcunapash quishpiringa .
54005001	Ruculla taitacunataca , ama yapata rimanguichu . Ashtahuangarin cambaj taitatashna , aliguta yarichishpa rimangui . Chairalla huambracunataca , cambaj huauquitashna ,
54005002	paya mamagucunatapash , cambaj mamatashna , chairalla cuitsacunatapash nalitaca ama yarishpa , cambaj panitashna aliguta yarichishpa rimangui .
54005003	Sapalla mamagucunatapash , pailla causajujpica alicachipangui .
54005004	Ashtahuangarin huaquin sapalla mamaguca , huahuacunata , nietocunata charinmi . Chai huahuacunara llaquishpa caranata , punda yachajuchun ninimi . Paicunapaj taita mamata , pashi nishpa chashna carachun . Shina caranaca alipachami . Shina carachunmi , Taita Diospash munan .
54005005	Sapalla causajuj mamaguca , paigulla cashpami tutapash , punllapash Taita Diosta mañanataca na cungashpa , yariajlla causajun .
54005006	Ashtahuangarin huaquin sapalla huarmicunaca , paicuna munashcata rurashpami , cushijushpa purin . Chaicunaca causashpapash , ña huañushcashnami .
54005007	Paicuna ama juchachi tucushpa causachunga , cai shimicunata yachachishpa mandangui .
54005008	Maijan cashpapash , pai purapillata imagutapash na carashpa , paipaj huasipipacha causajcunamambash na carashpaca , crij cashcata saquishcatami ricuchinajun . Chaicunaca , na crijcunatapash ashtahuan yali nalicunami .
54005009	Sapalla huarmicunapaj shutitaca , sucta chunga yali huatata charijpajtallami churana cangui . Shujlla cusahuan causashca cajpimi , chashnaca churana cangui .
54005010	Imata ruranapipash , aliguta rurashpa ricuchij cashca cachun . Huahuacunata aliguta viñachij , cushijushpa mingachij , Diospajlla causajcunapaj chaquitapash maillachij , llaquita apajcunata llaquishpa aliguta ruraj cashca cachun .
54005011	Sapalla cajpipash chairalla huarmicunapaj shutitaca , na churanachu cangui . Chaicunaca , paicunapaj nali munai mishajpimi , Cristota fiñashpa na cazushpa , cazarangapaj munan .
54005012	Shina rurashpaca , punda crishcata na pactachishpami , ninan llaquiman rinajun .
54005013	Shinallata imata rurangapajpash na munashpami , huasin huasin purinatalla yachajunajun . Imata rurangapajpash na munajcunallapash , na canllu . Ashtahuangarin shujcuna imata parlashcatapash cutin shujcunaman parlajcuna , imapipash satirishpa purijcuna tucushpami , napash parlana shimicunata parlashpa purinajun .
54005014	Shinamandami chairalla sapalla huarmicunataca , cazarachun munani . Huahuacunata aliguta viñachishpa , huasipipash aliguta mandashpa causachunmi munani . Shina causajpimi , na ricunayachij gentecunapash ninanda nalicachitaca , na ushanga .
54005015	Huaquin sapalla huarmicunaca , Cristota catinata saquishpami , Satanastara catinajun .
54005016	Crij huauqui cashpa , pani cashpapash , sapalla mamaguta charishpaca , ricushpa caranatami charin . Tandanajuj crijcunara ama carachunmi , caranata charin . Crijcunaca , imagupash illaj sapalla mamagucunamanmi ricushpa , imagutapash caranatapacha charin .
54005017	Crijcunata mandaj rucucuna aligutapacha mandashpaca , ashtahuan alicachi tucunatami charin . Villashpa , yachachishpa trabajajcunacarin , ashtahuambachami alicachi tucunata charin .
54005018	Dios escribichishca Shimipica , cashnami nijun : “ Trillajuj huagrataca , ama shimita huatanguichu ” nijunmi . Shinallata : “ Imagutapash ruraj runaca , culquita japinataca charinllatami ” nijunmi .
54005019	Crijcunata mandaj rucuta , shujlla juchachij tiajpica , na crinachu cangui . Ishcai cashpa , quimsa cashpa ricushcata villaj tiajpillami , crina cangui .
54005020	Maijambash cutin cutin juchata rurashpa purijujpica , caishujcunapash manllarichunmi , tucuicunapaj ñaupajpi nalitami rurajungui nishpa , jarcashpa shinllita rimana cangui .
54005021	Taita Diospash , Apunchi Jesucristopash , pai agllashca angelcunapash ricunajujpimi , cashna nishpa canman mingani : Cai ñuca nijujtaca pactachingui . Ama shujtalla alicachishpa , tucuicunatami chashnallata ricushpa , imagutapash rurana cangui .
54005022	Diospajta rurachun maijandapash agllashpaca , nara ali ricushpallataca , na ñapash paipaj uma jahuapi , maquita churanallachu cangui . Pactarallapash shujcuna juchacunata rurashcapi , cambash chapuringuiman . Canga , ima mapapash illaj causangui .
54005023	Vijsata nanachishpa , cutin cutin huañujujpimi candaca , ama ashtahuan yacuta ufiashpa , asha vinota ufiangui nini .
54005024	Huaquingunapaj juchacunaca , pipash nara imata nijpillata ricurinllami . Cutin shujcunapaj juchacunaca , jipamanmi ricurimun .
54005025	Imata aliguta rurashcapash , shinallata ricurinllami . Imashnalla rurashca cashpapash , na pacalla tiajungallachu .
54006001	Huatashcashna causaj tucui gañangunaca , paicunapaj amocunata tucuipi imapipash alicachishpa cazuchun ninimi . Shina cazujta ricushpami , Taita Diostapash , ñucanchi imata yachachijtapash , nalicachishpa rimaitaca , pipash na ushanga .
54006002	Crij amocunata charij gañangunaca , ama huauquillami nishpa , na cazunayanllu nichun ninimi . Ashtahuangarin amo crij cajpica , gañangunaca ashtahuan aliguta servichun ninimi . Paicuna aliguta servishcatapash chasquij , juyashca crijcuna cajpimi , shina rurachun nini . Cai ñuca imata nishcataca yachachishpa , aliguta yarichishpa rimangui ninimi .
54006003	Ñucanchi Apunchi Jesucristo juyailla shimicunata yachachishcatapash , Diosta aliguta yarichun yachachishcatapash , crishpami catinajunchi . Chaita na catishpa , pandachishpa yachachishpaca ,
54006004	jariyashpami , imatapash na yachashpa , imatapash caita chaita nirinajushpa , fiñanajunata yariashpalla causanajun . Chashna cashpami , shujcunashna tucungapaj munan . Shinallata fiñanajushpa , nali shimicunata rimashpami , shujcunatapash nalicachinajun .
54006005	Chashnacunaca , na llullashpa villajuj shimitapash saquishpami , runacuna imatapash huaglita villashcatalla yarinajun . Chashna cashpami , fiñanajushpa rimanatalla yariashpa causanajun . Chashnacunaca , charijyangapaj munashpallami , Diosta catinchimi nij tucunajun . Chaicunahuanga , ama tandanajunguichu ninimi .
54006006	Ashtahuangarin imaguta charishpapash , Diosta yariashpa causashpaca , ninanda charijyashcashnami causanchi .
54006007	Cai pachapica , imagutapash na charishpami huacharinchi . Shinallata cai pachamandaca , imatapash na apai ushashunllu .
54006008	Shina cashcamandaca micunaguta , churajunaguta charishpallata , cushijushpa causashunchi .
54006009	Ashtahuangarin charijyangapaj munajcunaca , imatapash nalita yarichijuj nali munaicuna urmachingapaj shamujpimi , lazupishna urmashpa imatapash nalitara ruranajun . Shinamandami shinlli shungu tucushpa , ninandapacha culquita munai huaglichishpa , gentecunataca ninanda llaquichishpa , chingaita chinganaman apajun .
54006010	Culquita juyashpa causanami , imatapash nalitalla ruranataca sapishna callarichin . Huaquingunaca , ninanda culquita munashpami , crishpa catijushcatapash saquin . Shinamandami , ninan llaquicunata apanajun .
54006011	Ashtahuangarin Taita Diospajta ruraj runa , canga shina nalicunata ruranamandaca anchuringui . Imatapash cashcatapacha rurashpa , Diosta aliguta yarishpa , crishpa catingui . Juyaihuan , na ñapash fiñarishpa , na jariyashpa causanata catingui .
54006012	Causaita causagrinata japigrichunmi , Diosca candaca agllarca . Chaitaca yariashpami , macanajushpa mishanshna can crishcataca , aliguta catina cangui . Ñami ashtacacunapaj ñaupajpica , tucui shunguhuan crinipachami nircangui .
54006013	Tucuicunaman causaita caraj Taita Diospaj , Jesucristopaj ñaupajpimi , cai shimicunata aliguta pactachinajuchun mandani . Jesucristoca , Poncio Pilatopaj ñaupajpica , aliguta villashpami alipi ricurirca .
54006014	Cai ñuca mandashcataca , ñucanchi Apunchi Jesucristo tigramungacaman , imatapash nalitaca na rurashpa , na juchachi tucushpa aliguta pactachingui ninimi .
54006015	Paica ninan cushijuihuanmi , pailla tucuita Mandaj cajta , jatun mandajcunatapash Jatun Mandaj cajta , amocunapajpash jatun Amo cajta ricuchina punllapillata ricuchimunga .
54006016	Pailla huañuitapash na huañushpa causajujta , pipash na chayai ushanalla michapi tiajujtami ricuchimunga . Paitaca , pipash gentecunaca na ricushcachu , na ricui ushanllu . Paillami , ninanda alicachi tucushpa , causaita causaicaman tucuita mandangapaj ushaita charin . Shina cachun .
54006017	Cai pachapi ninanda charijyashpa causajcunata , imata churashpapash ama chaillahuan jariyashpa causanajuchun yachachingui . Paicuna imata charishcacunatallapash , ama yariashpa causanajuchun yachachingui . Chaicunaca tucurinallami . Ashtahuangarin ñucanchi cushijushpa causachun , imagutapash ninanda caramujuj , causajujlla Taita Diosta yariashpa causachun yachachingui .
54006018	Imatapash aliguta rurashpa , chai rurashcacunahuan ninanda charijyashcashna cachun yachachingui . Shujcunamambash imaguta carashpa ayudaj cachun yachachingui .
54006019	Shina aliguta causashpaca , jipa punllacunapi charij cangapajmi alichinajun . Shina aliguta huasichingapaj callarinshna rurashpaca , causaita causanatami japinga .
54006020	Juyashca Timoteo , canman ñuca mingashcataca aliguta pactachingui . Diosta yangapi churashpa , yanga parlocunata aligutapacha yachajunami nishpa , llullashpa yachachijcunataca , na uyanachu cangui .
54006021	Huaquingunaca chashna yachachishpami , crishcatapash saquishpa , pandashpa causanajun . Diospaj ninan juyaica , canhuan cachunmi munani . Shina cachun .
55001001	Taita Dios munajpi , Jesucristo villachun cachashca Pablomi cani . Cristo Jesusmanda Diosca , causaita carashapacha nishcata villajmi cani .
55001002	Timoteo canga , ñuca juyashca churishnami cangui . Taita Diospash , ñucanchi Apunchi Jesucristopash ninan juyaita , llaquishpa causanata , casilla ali causaiguta canman carachunmi munani .
55001003	Taita Diostami pashi nijuni . Paitaca , ñaupa ñuca taitacunashnallatami , ali yuyaihuan servijuni . Tutapash , punllapash Diosta mañajushpaca , na cungashpami canmandaca mañajunilla .
55001004	Can huacajushcata yarishpami candaca , ñavi ñavi ricushpa , ninanda cushijungapaj munani .
55001005	Canga , na nij tucushpalla aliguta crishpa catijushcatami yarijuni . Loida shuti cambaj abuelarami punda aliguta catijurca . Eunice shuti cambaj mamapashmi , alipacha crij carca . Shinallata cambash , alipacha crij cajtami yachani .
55001006	Chaimandami , Taita Dios carashca nina rupajunshna cambi tiajujtaca , causachinshna charina cangui . Chaitaca , ñuca maquita cambaj jahuapi churajpimi chasquircangui .
55001007	Taita Diosca paipaj Espiritutaca , manllashpa causachunga na carashcachu . Ashtahuangarin ushaita charishpa , juyaita charishpa , nali munaicunatapash mishashpa causachunmi cararca .
55001008	Shinamandami , ñucanchi Apunchi Jesusmandaca , na pinganayachishpa villana cangui . Shinallata paimanda ñuca villajushpa prezu tiajujpipash , na pingai tucunachu cangui . Ashtahuangarin ali villaita villajushcamandaca , Taita Dios ushaita carashcashna llaquicunataca apajuilla .
55001009	Paimi , ñucanchitaca paipajlla causachun agllashpa quishpichirca . Ñucanchi imatapash aliguta rurashcamandaca , na quishpichircachu . Ashtahuangarin Diosca , pai munashcashna cashcamandaca quishpichirca . Shinallata cai pachatapash nara rurashpallata , Cristo Jesusmanda ñucanchita pundallata ña juyajushpami quishpichirca .
55001010	Shina cashpami juyajushcataca cunambica , ñucanchita Quishpichij Jesucristo shamujpi ricuchimurca . Paimi , ali villaita villajushcamandaca , huañuita tucuchirca . Shinallata tucuritapash , na tucurina causaigutapashmi , michaman llujchimurca .
55001011	Chaimandami , na israelcunaman Jesusmanda villajpash , paillata villachun cachashcapash , yachachijpash cangapaj churai tucushca cani .
55001012	Chaimandami , chashnallata cai llaquitaca apajuni . Shina cashpapash , Jesusta ñuca crishcata yachashpami , na pinganayachini . Pai ñucaman mingashcataca , tigramuna punllacaman paipaj ushaihuan alichishpa charijujtaca yachanipachami .
55001013	Canman ñuca yachachishca ali shimicunataca , ama cungashpa catijunguilla . Cristo Jesushuan shujlla tucushcamanda , paitaca crishpa , juyaita charishpa causangui .
55001014	Dios alita mingashcataca , ñucanchi shungupi causajuj Diospaj jucha illaj Espiritupaj ushaihuan aliguta pactachingui .
55001015	Asia llactamanda shamushca , Figelo shuti , Hermógenes shuti runacuna ñucatalla saquishpa , tucuilla rishcataca canllata yachanguimi .
55001016	Onesíforo shuti huauquitaca , paipaj huasipi causajcunandi , Apunchi Jesús llaquishpa charipachunmi munani . Paillami , ñucata ricungapaj shamuriashpa cushichihuarca . Cadenahuan huatai tucushca ñuca tiajujpipash , na pinganayachircachu .
55001017	Ashtahuangarin Roma puebloman shamushpaca , taringacamanmi mascahuarca .
55001018	Efeso pueblopi cajpi , ñucanchita pai ninanda ayudajushcataca , canga alipachami yachangui . Shina cajpimi , Apunchi Jesús shamui punllapica , Jatun Dios paitaca llaquishpa charipachun munani .
55002001	Canga , ñuca huahuashnami cangui . Cristo Jesusmanda caramushca juyaihuan shinlli tucungui .
55002002	Ñuca yachachijujtaca , ashtacacunapaj ñaupajpimi uyarcangui . Chaitaca , ali pactachijcunaman , shujcunamambash yachachi ushana crijcunaman yachachishpa mingapangui ninimi .
55002003	Canga , Jesucristopaj alipacha soldadoshna llaquicunata apajuilla .
55002004	Pipash soldado tucushpaca , na cai causaipajlla imatapash ruranacunahuan huatarinshna pandarinllu . Soldado cachun paita agllajta cushichingapajmi , na chashna causan .
55002005	Shinallata calpangapaj munajpash , calpachun mandashcashna na aligutapacha calpashpaca , na coronata japi ushanllu .
55002006	Shinallata tarpuj runapash , granota japingapaca , alpatarami punda alichinata charin .
55002007	Ñuca nishcataca aliguta yaringui . Apunchi Jesús candaca , tucuita entendichijuchun .
55002008	Jesucristotaca yariangui . Paica , ñaupa taita Davidpaj mirai purami . Ali villaita villajuj shimipi ñuca nijushcashnallatami paica , huañushcacunapaj chaupimanda causarirca .
55002009	Cai ali villaita villajuimandami , huañuchij nali runashna llaquicunata apashpa prezu tiajuni . Shina cajpipash Diospaj Shimica , na prezu tiajunllu .
55002010	Chaimandami Dios agllashca gentecunamandaca , llaquita apajuni . Paicunapash quishpirishpa juyailla causaita causagrinata charichunmi , shina llaquicunata apajuni .
55002011	Napacha llulla shimicunaca , caicunami :
55002014	Cashna nishcataca yarichingui . Fiñanajushpa rimarijcunataca , Apunchi Jesuspaj ñaupajpi aliguta yarichishpa rimangui . Chai rimarinacunaca , imapajpash nalichu . Ashtahuangarin uyajcunataca , chingana llaquipimi churan .
55002015	Na llullashpa villajuj shimitaca , aliguta yachachishpa pactachishpami , imata cashpapash ucha rurana cangui . Shina causashpa na pingai tucujpimi , Taita Diosca candaca alicachinga .
55002016	Ashtahuangarin Diosta yangapi churaj , yanga parlocunataca ama uyanguichu . Chai nali parlocunaca , ashtahuan ashtahuanmi naliman pushanga .
55002017	Chai nali parlocunaca , ismuchij ung : uishnami mirashpa catinga . Himeneo shuti , Fileto shuti runacunapashmi chashna tucushca .
55002018	Paicunaca , na llullashpa villajuj Shimita catinata saquishpami : “ Ñami cutin causarircanchi ” nishpa , tauca crijcunata pandachishpa purinajun .
55002019	Ashtahuangarin huasichi callaringapaj Taita Dios churashca mulun rumica , shinllipachami tiajun . Chaica , cashna nishpa sellashcami tiajun : “ Apunchi Jesucristoca , paipaj tucushcacunataca rijsinmi ” nijunmi . Shinallata : “ Cristopaj shutipi mañajcunaca , nalita ruranamanda tucuicuna anchurichi ” nijunmi .
55002020	Shuj jatun huasipica orotalla , culquitalla rurashcacunaca na tianllu . Ashtahuangarin alpata , caspita rurashcacunapashmi tian . Chai rurashcacunamanda huaquinga , alicachingapajllami tian . Cutin shuj huaquingunaca , nalipajllami tian .
55002021	Shina cajpimi , tucui cai nalicunata saquijcunaca alicachi tucungapaj , Diospajlla causanajun . Shinallata Apunchi Jesús mingashcata rurangapaj , imata cashpapash alitaca ucha ruranallacunami causanajun .
55002022	Chairalla viñaicuna nalita ruranajujmandaca , anchurinami cangui . Ashtahuangarin shungupi ima nalitapash na yarishpa , Apunchi Jesusta mañajcunahuan tandanajushpami , imatapash cashcatapacha ruranata , alipacha crinata , juyaita charinata , casilla ali causanata catina cangui .
55002023	Shinlli shungu cashpa , muspayachij parlocunataca , na uyanachu cangui . Chai nali parlocuna fiñanajuchijtaca yachanguimi .
55002024	Apunchi Jesusta servishpa causajca , pihuambash na fiñanajushpami , aliguta causana . Ashtahuangarin tucuicunahuan ali cachun , yachachina munaitapash charij cachun , llaquitapash apajlla cachun ninimi .
55002025	Villajujpi na cazujcunatapash , ali shunguhuambacha yachachij cachun . Shina yachachijpica , Taita Dios yarichijpi llaquirishpa , na llullashpa villajuj Shimita crishpa , paicunapash aliguta yachajunmambashchari .
55002026	Shina yachajushpaca , diablo munashcata rurachun charijuj tugllamandaca llujshinmambashchari .
55003001	Caicunatapash yachanami cangui : Tucurimui punllacunapica , jatun llaquicunami shamunga .
55003002	Chai punllacunapica , paicunalla ali cangapaj munajcuna , charijyangapaj munajcuna , pitapash yalimi canchi nijcuna , jariyashpa jatun tucujcuna , Diostapash nali shimicunata rimajcunami tianga . Taitata , mamatapash na cazujcuna , na pashi nijcuna , Diostapash na manllajcunami tianga .
55003003	Pitapash na juyajcuna , ninanda fiñarishcamanda ali tucungapaj na munajcuna , yangata juchachijcuna , ima munashcata rurajcuna , llaquitapash na llaquijcuna , ima alitapash na ricunayachijcunami tianga .
55003004	Umachishpa japichijcuna , na shuyashpa imatapash ñapash rurangapaj munajcuna , imamandapash ninanda jariyajcuna , Taita Diostapash na juyashpa , yanga cushijushpa causanatalla juyajcunami tianga .
55003005	Ñavi ricuipica , Diosta juyanshnallami ricuringa . Shina cashpapash , Diospaj ushaitaca na charingachu . Chashnacunamandaca anchuringui .
55003006	Chashna puracunami , huasicunaman yaicushpa , juchatalla rurashpa llashachinshna causanajuj nali huarmicunata prezu japinshna charinajun . Chai huarmicunaca , nali munaicunatalla rurangapajmi yariashpa causanajun .
55003007	Chai huarmicunaca , ninanda yachajunajushpapash , na llullashpa villajuj Shimitaca , napacha yachajui ushanllu .
55003008	Imashnami Janes shuti , Jambres shuti runacunaca , Moisesta na cazurca . Shinallatami runacunaca huagli yuyaita charishpa , na llullashpa villajuj shimitaca , na cazunajun . Chashnacunaca , nalitalla yarij cashpami , critapash napacha ushanga .
55003009	Ashtahuangarin paicunaca , na unaicaman pandachishpa causangachu . Paicuna juizu illajcuna cajtaca , tucuicunami yachanga . Shinallatami , Moisesta na cazujcunapash tucushca .
55003010	Ashtahuangarin canga , ñuca yachachijujtami catishcangui . Aliguta causanata yarishpa , crishpa causanata , ali shungupacha canata , juyashpa , na fiñarishpa causanatami catijungui .
55003011	Antioquía , Iconio , Listra shuti pueblocunapica , ñucata fiñashpa ninanda llaquichijpimi , llaquicunata apajurcani . Chai tucui llaquicunamandaca , Apunchi Jesusmi cacharichihuarca . Chashna llaquicunatallatami , cambash apajushcangui .
55003012	Shinallatami Cristo Jesushuan shujlla tucushpa , paita yariashpa causangapaj munajcunaca , tucuicuna llaquita apanga .
55003013	Ashtahuangarin nalitalla rurashpa , shujcunata pandachijcunaca ashtahuan ashtahuanmi naliman tigranga . Shujcunatapash pandachishpami , paicunallatapash pandarinajunga .
55003014	Ashtahuangarin can crishpa yachajushcataca , aliguta catijunguilla . Canga maijan yachachishcatapash , ali yachashpami chashna catijungui .
55003015	Dios escribichishca jucha illaj Shimicunataca , huahuamandapachami yachajushcangui . Chai shimicunami , Cristo Jesusta crishcamanda quishpichingapaj , canda alipacha yachajta rurangapaj ushaita charin .
55003016	Dios escribichishca tucui Shimicunaca , paillata yarichishpa escribishcami . Chai Shimicunaca yachachingapaj , nalicuna ali purichun rimangapaj , shinallata imatapash cashcatapacha rurashpa causanatapash yachachingapajmi ali .
55003017	Chaita yachajushpaca , Taita Diospajta ruraj runaca , ima pandatapash na rurashpa , tucui imata cashpapash aliguta rurangapajmi , aligutapacha alichirishcalla canga .
55004001	Causajcunaman , huañushcacunamambash , imata paicuna rurashpa causashcata ricuchingapajmi , Apunchi Jesucristoca shamushpa tucuita mandajunga . Taita Diospash , Apunchi Jesucristopash ricujujpimi , caitaca canman mingani .
55004002	Diospaj Shimita villachunmi mingani . Uyanayachijpi , na uyanayachijpipash , villajunguilla ninimi . Ama fiñarishpa , ali shunguhuambacha yachachishpa , aliguta yarichishpa , jarcashpa rimashpa , ama chashna ruraichu nishpa yachachingui .
55004003	Aliguta yachachijuj shimicunataca , na uyanayachina punllacunami chayamunga . Chaicunaca nali cashpami , imatapash nalitalla uyangapaj munashpa , tauca yachachijcunata tandachinga .
55004004	Chaicunaca , na llullashpa villajuj Shimita na uyanayachishpami , yanga parlocunatara uyashpa catinajunga .
55004005	Ashtahuangarin canga , aligutapacha yarishpa puringui , llaquicunatapash apajunguilla . Ali villaita villashpa puringui . Diospajta ruranataca pactachingui .
55004006	Ñucaca , ñami Diosman carashpa huañuchi tucunalla cani . Ñuca rina punllapash , ñami chayamujun .
55004007	Alipacha jatun macanajuitami misharcani . Calpanshna rijunatami ña tucuchircani . Alipacha crishpami catijurcani .
55004008	Imatapash cashcatapacha rurashpa causajushcamandami , coronataca ñucaman carangapaj alichishpa charijun . Chaitaca , imatapash cashcatapacha ruraj Apunchi Jesusmi , pai shamuna punllapi carahuanga . Chaitaca , na ñucamanlla carahuangachu . Ashtahuangarin pai shamunata juyashpa , tucui shuyajcunamambashmi caranga .
55004009	Ñucata ricungapaca , uchalla shamupanguiyari .
55004010	Demas shuti runaca , ñucataca saquishpami , cai pachapi tiajtalla munashpa , Tesalónica puebloman rirca . Crescente shuti runaca , Galacia llactamanmi rirca . Titopash , Dalmacia shuti llactamanmi rirca .
55004011	Lucas runagullami ñucahuan . Marcosta pushashpa shamupangui . Paica , Diospajta ñucahuan rurangapaj alimi capan .
55004012	Tíquico shuti huauquitaca , Efeso pueblomanmi cachamurcani .
55004013	Troas shuti pueblopi causajuj Carpo shuti huauquipaj huasipimi ruanata mingashpa shamurcani . Chaitaca librocunandi apamupangui . Escribingapaj alichishca caracunatacarin , ama cungashpa apamupangui .
55004014	Jirruta imamambash tigrachishpa ruraj Alejandro runami , ñucataca ninandapacha llaquichihuarca . Pai imashna nalita rurashcashnami , Apunchi Jesusca tigrachinga .
55004015	Chai runamandaca cuidaringui . Chai runaca , ñucanchi villanajuj Shimitaca nalicachishpami , na uyanayachirca .
55004016	Cacharihuachun yashpa , mandajcunapaj ñaupajpi punda rimajujpica , shujllapash na ñucata ayudahuarcachu . Ashtahuangarin tucuillami , ñucata saquishpa rirca . Chaitaca , Diosca ama yaripachun ninimi .
55004017	Ashtahuangarin Apunchi Jesusmi , ñucahuan carca . Paimi , villanata ñuca pactachijuchun ninan ushaita carahuarca . Chaimandami , na israelcunapash tucuicuna uyachun villajurcani . Chashnami ñucaca , leonbaj shimimanda cacharichi tucurcani .
55004018	Apunchi Jesusllatami , tucui nalita ruranamandapash cacharichihuanga . Shinami , jahua pachapi pai mandashpa tiajuj llactaman alichishpa pushahuanga . Paitaca , causaita causaicaman ninanda alicachishunchi . Shina cachun .
55004019	Prisca shuti huarmitapash , Aquila shuti runatapash , Onesíforo shuti huauquipaj huasipi causajcunatapash , alillachu capanguichi nishcami nipangui .
55004020	Erasto shuti huauquica , Corinto pueblopimi quedarca . Trófimo shuti huauquitaca huañujujpimi , Mileto pueblopi saquircani .
55004021	Tamia quillacuna nara chayajpillata , ucha shamupangui . Eubulo , Pudente , Lino , Claudia shuti crijcunapash , shuj crijcunapash , tucuillami candaca alillachu capangui ninajun .
55004022	Apunchi Jesucristoca , cambaj espirituhuan cachunmi munani . Diospaj ninan juyaipash , cangunahuan cachunmi munani . Shina cachun .
56001001	Taita Diosta servij Pablomi cani . Jesucristo villachun cachashcapashmi cani . Taita Dios agllashcacuna crichunmi villajuni . Diosta yarishpa causajcunata yachachij , na llullaj Shimitami villajuni .
56001002	Causaita causagrinata shuyashpa causachunmi villajuni . Na llullaj Taita Diosmi , cai pachata nara rurashpallata , causaita causagrinataca carashapachami nishca .
56001003	Diosca , pai shina nishcata pactachina punllacunapimi ricuchimushca . Chaita villachunga , ñucanchita Quishpichij Taita Dios mandashpami mingahuarca .
56001004	Caitaca , can Titomanmi escribimuni . Canga , ñucashnallata crij cashpami , ñuca huahuashnapacha cangui . Taita Diospash , ñucanchita Quishpichij Jesucristopash ninan juyaita , ninanda llaquinata , casilla ali causaiguta canman carachunmi munani .
56001005	Creta shuti llactapi causanajuj , cada pueblopi tandanajuj crijcunapi nara ñuca alichishcataca , can alichijuchunmi saquircani . Paicunata cuidashpa ricuchun mandaj rucucunata agllashpa churapangui nishpami , canman mingarcani .
56001006	Chai rucucunaca , shujlla huarmihuan pipash na juchachijpi causachun . Paipaj huahuacunapash crijcuna cachun , imatapash nalitaca na rurashpa , na cazunllu nishpaca , ama juchachi tucushca cachun ninimi .
56001007	Crijcunata ricushpa yachachijca , Taita Dios mingashcata rurashpa , na juchachi tucushpami , aligutapacha causana . Shinallata na jariyaj , na ñapash fiñarij , na machaj , na pihuambash fiñanajuj , culquimandalla imatapash nalitaca na ruraj cashpami ali .
56001008	Ashtahuangarin cushijushpa mingachij , imatapash aliguta ruraj , na machaj , imatapash cashcatapacha ruraj cachun . Diospajlla causashpa , ima nalitapash jarcarij cachun .
56001009	Diospaj Shimica na llullaj cajta paiman yachachishcataca , aliguta yarishpa causaj cachun . Shina causajcunami , na chashnachu nishpa rimajcunataca mishashpa , ali shimiguta yachachishpa , aliguta yarichi ushanga .
56001010	Ashtacacunami na cazunayachishpa , yanga parlocunatalla parlashpa , pandachishpa purijcuna tian . Ashtahuambachaca , circuncisión nishcata rurashca puracunami chashnacuna tian .
56001011	Chashnacunataca , upallayajta rimashpa tigrachinapachami . Chashnacunaca , napash yachachinacunata yachachishpami , huasi ucu puratapash pandachishpa , culquimandalla imatapash nalicunata ruranajun .
56001012	Paicuna puramanda shuj villaj runaca , cashnami nishca : “ Cai Creta llactapi causajcunaca , llullashpallami causan . Shinallata millai animalcunashna , na trabajashpami , micunatalla yariashpa causan ” nishcami .
56001013	Shina nishcapash , na llullachu . Shina cashcamandaca paicunataca , alipacha crishpa catichun , shinllitapacha ninanda rimashpa yachachingui .
56001014	Judá llactamanda runacuna llujchishca parlocunatalla parlanajujtaca , uyaitapash na uyanachu cangui . Runacunalla mandashca shimicunatapash , na uyanachu cangui . Paicunataca , na llullashpa villajuj Shimimanda anchurishca cajpimi , chashna yachachina cangui .
56001015	Imatapash alitalla yarishpa causajcunapaca , ima cashpapash alimi . Ashtahuangarin na crishpa , imatapash huaglita rurajcunapaca , ima cashpapash nalichu . Paicunapaca shungupash , yuyaicunapash huaglitallami yarinajun .
56001016	Taita Diostaca yarinchimi nishpapash nalitalla rurashcahuanmi , Diosta na crij cashcataca ricuchinajun . Chashnacunaca millanayaicunata rurajcuna , Diostapash na cazujcunami . Imata aliguta rurangapaj munashpapash , na ushashpami causanajun .
56002001	Ashtahuangarin canga , aliguta yachachijpi yachajushcatalla villangui .
56002002	Ruculla taitacunaca , ama juizu illaj , ama pugllarijuj cachun yachachingui . Shinallata aligutapacha yarishpa causajcuna cachun , alipacha crij , pitapash juyashpa , na ñapash fiñarishpa causaj cachun yachachingui .
56002003	Shinallata payalla mamacunapash , Diostalla yariashpa causaj , pitapash na yangata parlashpa , na machashpa , aligutalla rurashpa causaj cachun yachachingui .
56002004	Shina causashpaca , chairalla huarmicunatapash , paicunapaj cusata , huahuacunata juyashpa causachun yachachijcuna cachun .
56002005	Shinallata imatapash aliguta yarishpa , juyailla causashpa , huasipipash aliguta cuidashpa causachun yachachijcuna cachun . Shujcunatapash llaquishpa , cusatapash cazushpa causanata yachachijcuna cachun . Taita Diospaj Shimitaca , pipash ama nalicachijuchunmi , chashna rurachun yachachina cangui .
56002006	Shinallata chairalla viñaicunatapash , aliguta yarishpa purichun , aliguta yachachishpa rimangui .
56002007	Shujcunapaj ñaupajpica , canllata aliguta rurashpa ricuchishpa , shinallata imata yachachishpapash aligutapacha , na nij tucushpalla yachachishpami , chashna rurana cangui .
56002008	Ama nalicachinajuchunmi , aligutalla yachachinataca aliguta yachachina cangui . Shina yachachijpimi , cangunata na ricunayachij gentecunaca pingai tucushpa , imata juchachitapash na ushanga .
56002009	Servijcunataca , amota cazushpa causachun , aliguta yarichishpa rimangui . Amotaca , tucuipi cushichishpa causachun , shinallata ama na cazushpa tigrachinajuchun yachachingui .
56002010	Amopajtaca na shuhuashpa , imatapash aliguta tucuita pactachinajuchun yachachingui . Shina aliguta rurashpami , ñucanchita Quishpichij Taita Diosmanda yachajunaca , juyailla cashcata tucuipi ricuchinajunga .
56002011	Taita Diosca , tucui gentecunata quishpichingapajmi , pai ninanda juyajushcata ricuchimurca .
56002012	Shina juyashpami Diosca , cai pacha nali munaicunata ruranata paita na manllashpa causanatapash cungachun yachachijun . Chaita yachajushpaca , cai causaipi aliguta yarishpa , imatapash cashcatapacha rurashpa , Diosta yariajlla causachunmi yachachijun .
56002013	Ñucanchi jatun Taita Dios , Quishpichij Jesucristoca punchapamba shamushapacha nishcami . Chaita ñucanchi ninanda cushijushpa shuyanajuchunmi yachachijun .
56002014	Jesucristoca , tucui nalicunata ruranajujpimi , ñucanchita quishpichingapaj paillata japi tucushpa huañurca . Paipajlla , mapa illaj causachun alitalla ruranata yariajlla causachunmi huañurca .
56002015	Cai ñuca imata nishcataca , tucui ushaihuan shinllita rimashpa , aliguta yachachingui . Pipash candaca , ama nalicachishpa rimachun ninimi .
56003001	Llactata mandajcunata , pueblopi mandajcunatapash , aliguta cazushpa causachun , crijcunataca yarichipangui . Imata cashpapash , aligutaca ruranallacuna shuyanajuchun yarichipangui .
56003002	Ama pitapash nalicachishpa , ama fiñanajushpa causachun yachachingui . Ashtahuangarin juyaita ricuchishpa , ali shunguhuambacha tucui gentecunata yachachingui .
56003003	Ñucanchipash pundaca , juizu illaj , na cazuj , chingashcami causarcanchi . Imatapash nalitalla rurachun yarichimujta gañanshna cazushpami , chaitara rurashpa cushijushpa causarcanchi . Imatapash nalita rurashpa causashpami , shujcuna imata charijtapash ñucapaj cashcanman yashpa ricurcanchi . Shinallata millanayachi tucushcacunami carcanchi , caishujhuan chaishujhuan millanayachirishpami causarcanchi .
56003004	Chashna causajpipash , ñucanchita Quishpichij Taita Diosmi , tucui gentecunata ninandapacha llaquishpa , juyajushcata ricuchimurca .
56003005	Shinami ñucanchitaca , imatapash cashcatapacha rurashpa causashcamandaca , na quishpichirca . Ashtahuangarin ñucanchita llaquishpallami quishpichirca . Paimi , ñucanchi juchacunata maillashpa , cutin huacharishcatashna rurashca . Paipaj jucha illaj Espiritumandami , mushuj causaitapash carashca .
56003006	Chai Espiritutaca , Diosmi ñucanchita Quishpichij Jesucristomanda ashtacata talinshna ñucanchiman caramushca .
56003007	Diosca , paipaj ninan juyaimandami , ñucanchitaca imatapash cashcatapacha rurashcatashna chasquirca . Shinamandami , causaita causagrinata japinataca yariajlla shuyanajunchi .
56003008	Cai shimicunaca , napacha llulla cajpimi Taita Diosta crijcunaca , shinlli tucushpa , imatapash alicunata rurashpa causachun munani . Shina causanaca , tucui gentecunapaj ali minishtirishcapachami .
56003009	Ashtahuangarin yanga parlocunata , ñaupa taitacunapaj shuticunamanda parlocunata , Moisés mandashca shimicunata parlashpa , fiñanajushpa chimbapurajcunataca na uyanachu cangui . Chaicunaca imapajpash nali , yanga parlocunami .
56003010	Crij puracunata shicanyachij runataca , shuj viajella cashpa , ishcai viajeta cashpapash , shinllita tacurijpi na cazungapaj munajpica , llujchishpa cachangui .
56003011	Paica , pandashpami jatun nali juchata rurashca . Paillata ninanda llaquichi tucungapaj , chashna nalita rurajushcata yachashpami , chashna rurana cangui .
56003012	Artemas shuti huauquita cashpapash , Tíquico shuti huauquita cashpapash , cambajman cachamushami . Pai chayamujpica , Nicópolis shuti puebloman ñucata ricungapaj ucha shamupangui . Chaipimi , tamia chiri quillacunapica quedasha yajuni .
56003013	Mandajcunahuan ñucanchimanda rimaj Zenas shuti runaman , Apolos shuti runamambash , ama imagupash illaj rinajuchun , aliguta ricushpa carapangui .
56003014	Can chashna carajta ricushpami , ñucanchipura crijcunapash imagupash illajcunaman imatapash alicunata ruranata yariajlla causanata yachajunga . Shina aliguta rurashpami , na yanga causanajunga .
56003015	Ñucahuan tiajcunapash tucuillami candaca , alillachu capangui ninajun . Ñucanchita juyaj crijcunatapash , alillachu capanguichi nipangui . Diospaj ninan juyaica , tucui cangunahuan cachunmi munanchi . Shina cachun .
57001001	Jesucristomanda villajushpa , prezu tiajuj Pablomi cani . Caitaca , huauqui Timoteondimi , can juyashca Filemonman escribimunchi . Canga , ñucanchihuan Diospajta rurajmi cangui .
57001002	Shinallata Apia shuti juyashca paniguman , ñucanchi cumba , alipacha villaj Arquipo shuti huauquiguman , cambaj huasipi tandanajuj crijcunamambashmi , caitaca escribinchi .
57001003	Ñucanchi Taita Diospash , Apunchi Jesucristopash ninan juyaita , casilla ali causaiguta cangunaman carachunmi munanchi .
57001004	Ñuca Taita Diosta mañajushpaca , canda yariashpami , pashi nijunilla .
57001005	“ Apunchi Jesustami juyajun , alipacha crijmi , Diospajlla causajcunatapash , tucuillatami juyajun ” nijtami , canmandaca uyarcani .
57001006	Can crishcata villajushcapash aliguta pactachunmi , Diosta mañajuni . Shinallata Cristo Jesusmanda imagutapash carashpa alita can rurajuchunmi mañajuni .
57001007	Cambaj juyaimandami , ñucanchipash ninandapachami cushijunajunchi . Quiquin huauquigumandami , Diospajlla causajcunapaj shungupash cushichi tucushca .
57001008	Shina ali cajta yachashpami , Cristomanda ushaita charishpa , can imatalla rurachumbash mandai ushanilla .
57001009	Ashtahuangarin candaca juyashpami yarichijupani . Ña rucuyajuj Pablomi cani . Jesucristomanda villajushpami , cunangarin prezu tiajuni .
57001010	Caipi prezu tiajujpimi , Onésimo shuti runaguca crishpa , ñuca huahuashna tucurca . Paitaca canmanmi mingapani .
57001011	Pundaca , Onésimo runaguca imapajllapash nalichu cashca . Ashtahuangarin cunanga , cambajpash , ñucapajpash ñami alipacha tucushca .
57001012	Paitami cambajman cutin cachamujuni , ñucatashnalla chasquipangui ninimi .
57001013	Ali villaita villajushcamanda ñuca prezu tiajujpi , cambaj randi ñucata servishpa quedachunmi , Onésimo runagutaca munarcani .
57001014	Ashtahuangarin can nara imatapash nijpillata , ñuca munaita rurangapaca na munarcanichu . Ñucata ayudangapaj munashpaca , ama ñuca nijpilla rurashpa , ashtahuangarin cambaj munaita rurapanguilla ninimi .
57001015	Onésimo runaguca , cambaj huasimandaca ashacamanllami llujshishpa rijushcanga . Cunan can chasquijpica , causaita causaicamanmi canhuan causanga .
57001016	Ashtahuangarin ama cambaj gañandashna charishpa , huauquitashna juyashpa charipangui . Ñucapash , paitaca ninandami juyani . Apunchi Jesusta crij cajpimi , paitaca gañandapash yalita juyana cangui .
57001017	Ñucata cambaj cumba cajta yarishpaca , ñucatashna paitaca chasquipangui .
57001018	Pai imatapash nalita rurashpa llaquichijpi , na cashpaca divita cunata charijpica , ñucaman villahuanguilla . Paimandaca ñucami ricupasha .
57001019	Pablomi , ñuca maquihuambacha caitaca escribimuni . Paimandaca , ñucami tigrachipasha . Ashtahuangarin cambash ñucaman ruranatami charingui nishpaca , na yarichinichu .
57001020	Ari huauquigu , Apunchi Jesusta crij cajpi ima alitapash canmanda japingapajmi munani . Apunchi Jesusta crij cashcamandaca , ñuca shungupi cushichihuangui nipanimi .
57001021	Ñuca nijujtaca , canga cazunapacha cajtaca yachanimi . Cai ñuca nijujtapash ashtahuan yalishpa ruranatapash yachashpami , caitaca escribimuni .
57001022	Ñucata mingachingapajpash alichijupangui . Ñucamanda canguna Diosta mañanajujta uyashpami , cangunapajman ñucata cachanata cushijushpa shuyajuni .
57001023	Cristo Jesusmanda villajushpa , ñucahuan prezu tiajuj Epafras shuti huauquipash , candaca alillachu capangui nijunmi .
57001024	Ñucahuan Diospajta ruraj Marcos , Aristarco , Demas , Lucas shuti huauquicunapash , candaca alillachu capangui ninajunmi .
57001025	Ñucanchi Apunchi Jesucristopaj ninan juyaica , cangunapaj espirituhuan cachunmi munani . Shina cachun .
58001001	Taita Diosca , punda huatacunallatami ñaupa taitacunaman Dios ima nishcata villajcunahuan cutin cutin villachishpa , shujta shujta yarichishpa villajushca .
58001002	Cunan cai tucurimui punllacunapica , Diospaj Churimandami ñucanchiman villajushca . Tucuita pailla mandajuchunmi , paipaj Churiman ushaita cushca . Diosca , paihuanmi ima tiachumbash tucuita rurashca .
58001003	Taita Dios punchapamba punchayachijujta , Diosllata imashna cajtapash paipaj Churimi , chashnapacha cajta ricuchijun . Paillatami , tucui imata cashpapash , ninan ushaihuan rimashpa cazuchishpa charijun . Chashna cashpami , ñucanchi juchacunata anchuchishpa , mapa illajta rurashca Chai jipaca , mandana ushaita charij , jahua pachapi tiajuj Diospaj ali ladopimi tiarirca .
58001004	Paica , angelcunatapash yali ushaitami charin . Chashna cashpami , angelcunapaj shutitapash yali ashtahuan juyailla shutiguta charin .
58001005	Taita Diosca , ¿ maijan angeltapash ima horallapash :
58002001	Shina cashcamandami ñucanchica , imata uyashcatapash , ashtahuan imata cashpapash ucha rurana canchi . Na chashna catishpaca pandarishunchimi .
58002002	Ñaupa punllacunapi angelcuna villashca shimicunaca , napacha llullachu carca . Chaita na cazushpa nalita rurashcamandami , cuna cashcashnallata cujpi japinajurca .
58002003	Cai juyailla quishpirinata nalicachishpa saquishpaca , ¿ imashnata ninanda llaquichi tucunamandaca , pacajui ushashun ? Imashna quishpirinatapash , Apunchi Jesusmi pundata ña villashca . Chai jipami , pai villashcata uyajcunaca , alipacha yachashpa villarca .
58002004	Taita Diosca , chashnapachami nishpa paicunahuan villajushpami imatapash juyaillaguta ricuchinacunahuan , pipash na rurai ushanallacunahuan , imatapash juyailla ruranacunahuan , paipaj jucha illaj Espiritupaj munaihuan villajurca .
58002005	Mushuj llacta shamunamandami , cunanga villanajunchi . Chai llactata mandachunga Diosca , na angelcunaman ushaita carashcachu .
58002006	Ashtahuangarin Dios escribichishca Shimipica , maijanllarimi shuj pushtupi cashna nishpa villajushca :
58002010	Ashtahuangarin ima cashpapash tucuita ruraj Diosmandallami , tucui imapash tiajun . Paica , paipaj huahuacuna tucujpi ashtacacunata , paipaj punchapamba llactaman Jesucristo pushachunmi munan . Jesucristoca , llaquicunata apashpa aliguta pactachishpami , pailla quishpichingapaj callarishca .
58002011	Diospajlla causachun rurajpash , Diospajlla causajcunapash , shujlla Taitapajmi canchi . Chaimandami Jesusca , ñucanchita huauquicuna , panicuna ningapaca , na pinganayachin .
58002012	Paillatami cashna nijushca :
58002014	Chai huahuacunaca aichatapash , yahuartapash charinmi . Shinallatami Jesuspash aichayu , yahuaryu tucurca . Huañuita mandana ushaita charij diablota , Jesús huañushpa tucuchingapajmi , chashna tucurca .
58002015	Shinallata huañunata manllashpa , tucui causaipi huatai tucushcashna causajcunata cacharingapajmi , chashna tucurca .
58002016	Paica , angelcunataca napacha ayudarcachu . Ashtahuangarin taita Abrahambaj miraicunatami ayudarca .
58002017	Chaipajmi Jesusca , imapi cashpapash , paita crijcunashnallata tucuna carca . Shina tucushpami , Taita Diospajta rurashpa , ninanda llaquij cashpa , tucuita pactachij cashpa , curacunata jatun mandaj tucurca . Shina tucushpami , gentecunapaj juchacunatapash anchuchirca .
58002018	Jesusllatapashmi pandachingapaj munaj llaquicunata japirca . Shinamandami , pandachi tucugrijujta ayudangapaca , paica ninan ushaita charin .
58003001	Shina cashcamanda Diospajlla tucushca huauquicuna , panicuna . Cangunaca , jahua pachapi causagringapajmi , cayai tucushcacuna canguichi . Chaimandami Cristo Jesustaca , villaj cajta , curacunata mandaj cajta crishpa , na cungashpa catina canguichi .
58003002	Taita Diospaj huasipica , tucuitami aliguta Moisesca pactachishca . Shinallatami Jesuspash , Dios mingashcataca , tucuita aliguta pactachijun .
58003003	Maijan huasichijpash , chai huasita yalimi alicachi tucun . Shinallata Jesuspash , Moisesta yalimi alicachi tucunata charin .
58003004	Huasicunaca , pipash huasichijpillami tian . Ashtahuangarin tucui caicunata rurashpa churajca , Taita Diosmi .
58003005	Moisesca , Taita Diospaj huasipica , tucuipimi aligutapacha servishpa pactachijushca . Jipa punllacunapi , imata villachinatapash villanapacha cajtami , Moisesca ricuchijushca .
58003006	Ashtahuangarin Cristoca , Diospaj Churi cashpami , Diospaj huasitaca aligutapacha mandajun . Ñucanchica , cushijushpa shuyajushcamanda , tucurimui punllacaman paita aliguta crishpa shinllipacha shuyajushpaca , Dios causajuj huasishnami canchi .
58003007	Shinamandami , Diospaj jucha illaj Espirituca , cashna nijun :
58003012	Ricuichi huauquicuna , panicuna . Canguna purapica , nali shungu tucushpa , causajujlla Taita Diostapash na crishpa anchurijcunaca , maijanllapash ama tiachun .
58003013	Ashtahuangarin cunan causajushpallata , punllandi caishuj chaishuj aliguta yarichirishpa causaichi . Juchata rurana yuyai pandachij shamujpipash , canguna purapica pipash ama shinlli shungu tucungapajmi , chashna causana canguichi .
58003014	Cristota crishca punllamandapacha , tucurimui punllacaman paita aliguta catishpaca , Cristo japijushcashnallata ñucanchipash japigrinatami charinchi .
58003015	Dios escribichishca Shimipica , cashnami nijun :
58004001	Taita Diosca , ñucanchi paihuan samachun pushashapacha nijunrami . Shina cajpipash canguna puramanda maijanga , chai samangapaj rinata na japigrinashnalla causanajujpimi , manllashpa catina canchi .
58004002	Ñucanchimambashmi , paicunamanshnallata ali villaiguta villajushca . Shina cajpipash chai shimita uyashpapash na crishpa , na chasquishcamandami , paicunapajllata imapajpash na ali cashca .
58004003	Ashtahuangarin paita crishcacunallami , paihuan samangapaca yaicunchi . Shinamandami cashna nishca :
58004012	Taita Diospaj Shimica causaj cashpami , ninan ushaita charin . Ishcandi ladoman filo filo tucui espadatapash yali cuchui ushaj cashpami almata , espirituta , mucucunata , ñutujutapash chaupirijta tujsinshna yarichijun . Shinallata yuyaicunatapash , shungu imata yarijujtapash , tucuitami rijsichijun .
58004013	Dios imata rurashcapash , paipaj ñaupajmandaca napacha pacajui ushanllu . Ashtahuangarin paica , ima tiajtapash tucuitami , aligutapacha ricujun . Ñucanchi imata rurashcatapash , paiman villagrinatami charinchi .
58004014	Chaimandami Jesusca , Taita Diospaj Churi cashpa , curacunata mandaj ñucanchipaj jatun cura . Paica , jahua pachata yalishpa rishcamandami , paita crishcataca aligutapacha catina canchi .
58004015	Ñucanchica , ñucanchi imata na rurai ushajpipash , curacunata mandaj , ñucanchita llaquij curatami charinchi . Ashtahuangarin ñucanchitashna pandachingapaj munajpipash , na juchata ruraj curatami charinchi .
58004016	Ñucanchica , ninanda juyashpa mandashpa tiajujpaj ñaupajman , paita yariashpapacha quimirishunchi . Ñucanchi ima llaquihuan cajpipash , ninanda llaquishpa juyashpa ayudachunmi , chashna quimirina canchi .
58005001	Curacunata tucui mandajcunata runacunapaj chaupimanda Dios agllashpaca , gentecunapaj alipajllami agllashpa churan . Paicuna Taita Diosman carashcacunata Diosman cuchun , juchacunamanda animalcunata paiman cushpa huañuchinajuchunmi agllashpa churan .
58005002	Imatapash na yachaj , chingashca causaj gentecunata na ñapash fiñajlla cajta ricuchingapajmi , chashna agllashpa churan . Chai curapash , nali munaicuna muyundi japi tucunallami causajun .
58005003	Chashnamandami paipaj juchacunamandapash , chaishuj gentecunapaj juchacunamandapash , animalcunata Diosman cushpa rupachinata charin .
58005004	Maijambash na paillata cashna ninanda alicachi tucunata japi ushanllu . Ashtahuangarin Aarón curatashna Taita Dios agllajpillami , chaitaca japi ushan .
58005005	Shinallata Cristopash , paillata alicachirishpaca , na curacunata mandaj tucurcachu . Ashtahuangarin :
58005011	Cai yachajunataca , ashtacatapacha yachachinatami charinchi . Ashtahuangarin na yachachi ushanalla cajpimi , cangunapash na ashtahuan uyangapaj munanguichi .
58005012	Cai tucui huatacunapica , ñami yachachijcuna tucuna carcanguichi . Ashtahuangarin Taita Diospaj Shimitaca , maijanda cashpapash , callarimanda cutin yachachichun minishtinguichirami . Shinlli micunataca , na micui ushashpa , huahuacuna lechetalla munanshnami causangapaj tigrashcanguichi .
58005013	Huahuacunaca , lechetallami munan . Huahuacuna lechetalla munanshna causajcunaca , imatapash cashcatapacha rurashpa causachun yachachijuj Diospaj Shimitaca , tucuicunami na yachajui ushan .
58005014	Ashtahuangarin shinlli micunataca , rucucunallami micui ushan . Paicunaca , ali yuyaicunata charishpa aliguta yachajushca cashpami alita , nalitapash yachai ushajcuna tucushca .
58006001	Shina cashcamandaca , Cristomanda punda yachachi callarijpi fangalla yachajushcataca saquishpa , ima pandatapash na rurashpa causangapaj ñaupajman rishunchi . Huañushcashna causanajushpa nalita ruranajushcamanda , ninanda llaquirishpa Taita Diosta crishpa yachajui callarishcamanllataca , ama cutin tigrashpa ñaupajman rishunchi .
58006002	Shinallata bautizarinamanda , crijcunapaj uma jahuapi maquita churanamanda , huañushcacuna causarinamanda , causaita causaicaman ninanda llaquichi tucunamandaca , chaitallata tigrashpaca na yachajunachu canchi .
58006003	Taita Diospaj munaipacha cajpica , caitami yachajushpa catishunchi .
58006004	Huashaman tigrashpa cutin Diospajman tigranataca , napacha ushanallachu . Ima horas ña crishpaca , paicunapaj shunguta Dios punchayachijpimi , jahua pachamanda caramushcata alicachishpa chasquinajurca . Shinallata Diospaj jucha illaj Espiritupash japijpimi causanajurca .
58006005	Shinallata Taita Diospaj juyailla Shimitapash , shamui punllacunapaj ninan ushaitapash alicachishpami chasquinajurca .
58006006	Chai tucuita chaquishca jahua , huashaman tigrashpaca , cutin ninanda llaquirishpa Diospajman tigraitaca , napacha ushangachu . Paicunaca , Taita Diospaj Churita cutin chacatanshna nalicachishpa rimachingapajmi , chashna ruranajun .
58006007	Tarpujcuna micuchunga , cutin cutin tamiajpimi , alpaca yacuta chupashpa aligutapacha viñachimun . Shina viñachimujpimi tarpujcunaca , Taita Dios bendiciajpi fucushcata japin .
58006008	Ashtahuangarin cashacunalla , nali jihuacunalla jundashca alpaca nalichu . Shina cashpami chai alpaca , ña ninanda nalicachi tucunalla tiajun . Tucurimui punllapica , rupashpami tucuringa .
58006009	Juyashca crijcuna , cangunamanda parlashpaca , ña quishpirishcatami yachanchi . Shina parlajushpapash Diosca , aliguta caranatapachami yachanchi .
58006010	Taita Diosca , imatapash cashcatapacha ruraj cashpami , canguna imatalla ruranajushcataca na cungan . Paipaj shutita juyaimanda , Diospajlla causajcunaman cunangaman canguna chashna rurashpa catinajushcamandami , na cungan .
58006011	Ashtahuangarin cangunaca , tucurimui punllacaman chashnallata aliguta catichunmi , ninanda munanchi . Canguna shuyanajushcataca , Dios tucuita pactachingacamambacha catichunmi munanchi .
58006012	Na quillanayachinachu canguichi . Ashtahuangarin Dios carashapacha nishcacunata crishpa , na ñapash fiñarishpa shuyashpa japijcunata ricushpa , cangunapash paicunashnallata catichunmi munanchi .
58006013	Taita Diosca , Abrahamman carashapacha nijushpaca , Diosta yali jatunga pipash na tiajpimi , paipaj shutipillata juramentushca .
58006014	Paica , cashna nishpami juramentushca : “ Candaca ninandapacha bendiciashpami , canmandaca ninanda mirachisha ” nishcami .
58006015	Abrahamga , na ñapash fiñarishpa shuyashpami , Dios carashapacha nijushcataca japirca .
58006016	Gentecuna juramentushpaca , paicunata yali jatumbaj shutipimi juramentun . Paicuna parlanajushcata ama cutin tigrashpa parlangapajmi juramentun .
58006017	Shinallatami , Taita Diospash pai carashapachami nishcata japijcunaman carashpa pactachinapacha cashcata ricuchingapaca juramentun .
58006018	Taita Diosca , cai ishcai shimita rimashcataca , napacha chashna nircanichu nishpa llullaitaca na ushanllu . Pai carashapacha nishcata japigringapaj yariajlla shuyajcunaca , ninandapacha cushijushunchi .
58006019	Chashna shuyanami , barcota jirru charijunshna ñucanchi almataca , shinllitapacha charijun . Shinallata telahuan quilpashca tiajuj ucumambashmi yaicuchun ushaita cujun .
58006020	Chai ucumanmi Jesusca , ñucanchi yaicuna ñanda pascashpa yaicushca . Paica , Melquisedec curashnami causaita causaicaman , curacunata mandaj tucurca .
58007001	Cai Melquisedec shuti runagumi , Salem llactata jatun mandajpash , jahua pachapi tiajuj Taita Diospaj curapash cashca . Llactacunata jatun mandajcunahuan , Abraham macanajushpa mishashpa tigramujujpimi , Melquisedec runaguca tuparingapaj rishpa bendiciarca .
58007002	Abrahambash , Melquisedec runagumanmi chungamanda shujgutaca , tucuimanda cun carca . Melquisedec shutica , pundaca : “ Imatapash cashcatapacha ruraj Jatun Mandajmi ” nishpami , shina nijun . Shinallata : “ Salem llactata Jatun Mandajmi ” nishpapash : “ Casilla ali causaiguta charij Jatun Mandajmi ” nishpapashmi , shina nijun .
58007003	Melquisedec runagupaj taita mamatapash , paipaj ñaupa taitacuna maijanlla cashcatapash , pipash na yachanllu . Pai huacharishcatapash , pai huañushcatapash , pipash na villanllu . Shina cashpami , Taita Diospaj Churishnalla causaita causajujlla cura tucushca .
58007004	Melquisedec runaguca , jatumbachamari cashca . Chaitaca yarinami canguichi . Ñucanchipaj ñaupa taita cashpapashmi , Abrahamga macanajushpa pai quichumushcamandaca , chungamanda shujguta Melquisedec runaguman cujushca .
58007005	Leví shuti runapaj mirai puramanda curacuna tucushpaca , mandashcapi nijunshnallatami Abrahambaj miraicuna chungamanda shujgutaca , israelcunamandallata japinatapacha charin . Paicunaca , Abrahambajllata huahuacuna cashpapash , paicunapaj huauquicunamandallatami japinata charin .
58007006	Ashtahuangarin Melquisedec shuti runaguca , na Levipaj mirai cashpapashmi , Abraham imatalla macanajushpa quichumushcataca , chungamanda shujguta japijurca . Shina japishpami Melquisedec runaguca , Dios carashapacha nishcata japinata charij Abrahamdaca bendiciashca .
58007007	Jatunyachi tucushca runami , yangalla runaguta bendiciashca . Chaitaca yachanchipachami .
58007008	Caipica cunambica , huañuna runacunallami chungamanda shujguta cushcata japinajun . Ashtahuangarin chai punllacunapica , causajujlla shuj runagu tiajta ricuchijuj shuj runagumi japijurca .
58007009	Shinamandami , cashna ni ushanchi : ‘ Chungamanda shujguta japijuj Leví shuti runagupaj miraicunapash Abrahammanmi , chungamanda shujguta curca ’ ni ushanchimi .
58007010	Melquisedec runagu , Abrahamda tuparingapaj rishca punllapica , Abrahambaj mirai Leví runaguca , nara huacharircachu .
58007011	( Leví runapaj mirai curacunamandami israelcunaca , mandashca shimicunata japinajushca ) . Curacuna , Diospaj ñaupajman pushai ushana cajpica , Melquisedec curashna na shuj cura shamunmanllu carca . Paica , Aaronshnalla cura tucungapaca , na shamushcachu .
58007012	Curatapash mushujta churashpami , mandashca shimicunatapash mushujta tigrachi usharin .
58007013	Chashna nishpaca , Apunchi Jesusmandami shina nijun . Paica , shuj aillupaj miraimi cashca . Cai aillumandaca , shujllapash na altarpi servircachu .
58007014	Ñucanchi Apunchi Jesusca , Judá aillupaj miraimandami shamushca . Chaitaca yachai ushanallami . Chai aillupaj miraicunamanda cura tucunataca , Moisesca imatallapash na villashcachu .
58007015	Caitami paica , ashtahuan yalita ricuchishca . Melquisedec curashnalla cashpapash paica , paita ashtahuan yali ali cura cajtami ricuchishca .
58007016	Cai miraimanda chai miraimandami cura tucunga nishpa mandashcamandaca , na cura tucushcachu . Ashtahuangarin na tucuri causaipaj ushaita charishpami , cura tucushca .
58007017	Paipaj causaimanda villashpaca , cashnami nin :
58007020	Jesusta cura cachun churanataca , juramentushpami chashna churarca .
58007021	Chaishuj curacunataca , napacha juramentushpa churashcachu . Ashtahuangarin Jesusca , Dios juramentushcamandami cura tucurca . Chai juramentushcapica , cashnami nijun :
58007026	Curacunata mandaj chashna curami , ñucanchipaca minishtirishcapacha carca . Paica , jucha illaj , ima nalita ruranatapash na yachaj , ima mapapash illaj , juchata ruraj gentecunapaj chaupimandapash anchurishcami . Paica , jahua pacha jahuaman churai tucushcami .
58007027	Paica , curacunata mandaj curacunashna punllandi paicunapaj juchacunamandara , chai jipaca gentecunapaj juchacunamandapash , animalcunata Diosman cushpa huañuchinataca na minishtinllu . Ashtahuangarin paica , paillata Diosman cararishpami , causaita causaipaj shuj viajella huañurca .
58007028	Mandashca shimicunaca , curacunata mandaj tucuchunga , imatapash na rurai ushaj runacunata churachunmi mandajun . Ashtahuangarin mandashca jipaman Dios juramentushpaca , curacunata mandaj cachunga , paipaj Churita churanatami juramentushca . Paitaca , causaita causaicaman ima pandatapash na rurajtami , Diosca rurashca .
58008001	Cunanga , curacunata mandaj curata charishcatami , ashtahuambachaca villashpa catimushcanchi . Paica , jahua pachapi mandana ushaita charij Dios mandashpa tiarina ali ladomanmi tiarirca .
58008002	Paica , Diospajlla huasipimi Diospajta rurajun . Chai jatun carpataca , runacunaca na shayachishcachu , ashtahuangarin Jatun Diosmi shayachishca .
58008003	Curacunata mandaj tucui curacunaca , imagutapash Diosman carangapaj animalcunata Diosman cushpa huañuchingapajllami churai tucushca . Shinamandami Jesuspash , Diosman imagutallapash caranata charin .
58008004	Paica , cai pachapilla causajushpaca , curallapash na tucunmanllu carca . Mandashcapi nijunshna , Diosman imagutapash cungapaca , caipipash curacuna tianmi .
58008005	Paicunaca , jahua pachapi tiajcunata llandushna ricuchijcunatami servinajun . Chai huasita Moisés ruragrijujpica , chashna canata villashpami , Diosca cashna nirca : “ Ricui , canman urcu jahuapi ñuca ricuchishcashna , tucuita aliguta rurangui ” nircami .
58008006	Ashtahuangarin cunanga Jesusca , chai curacunatapash yali ashtahuan alitami , Diospajta ruranata charin . Dios ashtahuan alipacha ari nishcataca , Jesusmi Diosta gentecunamanda mañashpa pactachijun .
58008007	Dios punda ari nishcapi ima huaglipash illajpica , napacha shuj mushujta rurangapaj , ari ninmanllu carca .
58008008	Diosca , jarcashpa rimashpami cashna nirca :
58009001	Shina cajpipash , punda ari nishpapash , Diosta mañashpa paipajta mañanatami mandashca . Shinallata cai pachapipashmi , Diospajlla huasita charishca .
58009002	Diospaj jatun carpataca , cashnami rurashca cashca : Punda ucuca , Diospajlla ucumi cashca . Chaipica , candelero nishcapash , Diosman shicanyachishca tandacunata churana mezapashmi tiajushca .
58009003	Chaipaj cati , telahuan quilpashca huasha ucupica , jatun carpapillatami , Diospajlla shicanyachishca ucu tiashca .
58009004	Chai ucupica , inciensota cushnichina oro altarpash , Dioshuan ari ninajushpa escribishcata alichina , muyundita orohuan quilpashca arcapashmi tiajushca . Chai arcapica , maná shuti micunata alichishca tiajuj oro mangapash , Aarón charishca cutin verdella viñashca varapash , Dioshuan ari ninajushcata escribishca tabla rumicunapashmi tianajushca .
58009005	Chai arca jahuapica , punchapamba querubín nishcacunami , juchacunata Dios anchuchijujta ricuchishpa , alascunahuan quilpashca tianajushca . Chaicunamandaca cunambica na callarishpa , tucuita parlanata charinichu .
58009006	Diospaj jatun carpa callari ucupi chashna tucuita alichishca tiajujpimi curacunaca , Diosta yaringapaj punllandi imatalla ruranacunata rurangapaj yaicunajun .
58009007	Ashtahuangarin curacunata mandaj curallami , huatapi shuj viajella cati ucuman yaicuita ushan . Chaimanmi , paipaj juchacunamandapash , gentecuna na yachaimanda rurashca juchacunamandapash , animalcunapaj yahuarta Diosman cungapaj apashpa yaicun .
58009008	Chaicunahuanga , Diospaj jatun carpapica , punda ucuman yaicushpa imata rurangapajpash , Diospajlla shicanyachishca ucuman yaicunataca , nara ricuchishcatami , Diospaj jucha illaj Espirituca yachachijun .
58009009	Chaicunaca , cunambi chimbapurashpa yachajunatami ricuchijun . Diosman imatapash carashpa , Diosman animalcunatapash carashpami huañuchinajun . Diosta mañashpa imata rurashcapash , paicunapaj shungu alitalla yarichunga , napacha alichi ushanllu .
58009010	Chai mandashcacunaca imata micunata , ufianata , imashnalla mapa illaj tucunata , cuerpopi mapayashca cashpa , imacunatalla rurachun mandanacunatallami villajun . Chaicunata ruranataca , Dios mushujta pactachina punllacamanllami charirca .
58009011	Ashtahuangarin Cristoca , ñamari shamushca . Paimi , curacunata mandaj cashpa , imatapash aliguta carangapaj apamushca . Diospaj jatun carpaca , punda tiashcatapash yali ashtahuan jatunmi , ashtahuan juyaillagumi . Chai carpataca , na runacuna rurashca cajpimi , na cai pachapi tiajun .
58009012	Cristoca , causaita causaicaman quishpichinata japishpami , Diospajlla shicanyachishca ucuman shuj viajella yaicurca . Paica , na jari chivocunapaj , shicucunapaj yahuarta apashpa yaicurcachu . Ashtahuangarin paipaj yahuarhuambachami yaicurca .
58009013	Jari huagracunapaj , jari chivocunapaj yahuartapash , huarmi shicuta rupachishca uchufatapash , mapata ruraj gentecunapajpimi tsirapachinajun . Shina rurashpaca , cuerpopi mapatalla anchuchishpami , Diospajlla cachun ruranajun .
58009014	Cristopaj yahuarca , ¿ nachu chaitaca yali ushaita charin ? Causaita causajuj Diospaj Espiritumandami Cristoca , ima mapapash illaj cashpa , paillata Taita Diosman cararishpa huañurca . ¿ Nachu chai yahuarca , causajujlla Taita Diosta servinajuchunga , huañuiman apajuj nali munaicunata rurashcamanda , nali yuyaicunata charishcata anchuchi ushan ?
58009015	Shina cashpami , gentecunahuan mushujta rurangapaj Dios ari nishcataca , paica pactachijun . Pai huañushpami , punda ari nishcata na cazushcataca anchuchirca . Dios agllashcacunaca , causaita causanata chasquichunmi , chashna huañurca .
58009016	Imatapash carashami nishpa escribishca tiajpica , chai carashami nishpa escribij runa huañunapachami .
58009017	Carashami nij runa huañujpillami , japi ushan . Chai carashami nishpa escribij runa causajujpica , imapash na alichu .
58009018	Shinallata punda ari nishcapash , animalcunapaj yahuarhuanllatami callarishca .
58009019	Mandashca shimicunapi imata nijujtapash , Moisesca tucuicunaman villashca jipallami shicucunapaj , jari chivocunapaj yahuarta yacundi japishpa , hisopo nishca yura malquipi , puca milmata huatashpa mutiyachishca . Shina mutiyachishpami , pai charijuj libropipash , tucui gentecunapipash tsirapachishca .
58009020	Moisesca cashnami nishca : “ Ñucanchihuan Taita Dios ari nishcataca , cai yahuarmi ricuchijun ” nishcami .
58009021	Chashna rurashca jipapashmi Moisesca , Diospaj jatun carpapipash , Diospajta rurangapaj chai ucupi ima tiashcacunapipash tsirapachishca .
58009022	Mandashca shimipi nishcashna yahuarta tsirapachijpimi , ashamandalla na tucuilla mapa illaj tucun . Yahuarta na jichashca cashpaca Diosca , juchacunataca na anchuchinmanllu .
58009023	Jahua pachapi ima tiajujcunaman rijchajta caipi rurashcacuna mapa illaj cachunmi , animalcunapaj yahuarta jichanapacha carca . Ashtahuangarin jahua pachapi imalla tiajujcunaca , animalcunapaj yahuartapash yali alipacha yahuartami minishtin .
58009024	Cristoca , na runacuna rurashca , Diospajlla huasiman yaicurcachu . Ashtahuangarin jahua pachapi tiajuj Taita Diospaj ñaupajmanmi , ñucanchimanda cararingapaj yaicurca . Chai carpaca , jahua pachapi Diospaj huasi tiajujtapachami ricuchijushca .
58009025	Animalpaj yahuarta apashpa , huatapi huatapi Diospajlla shicanyachishca ucuman , curacunata mandaj cura yaicunashnaca na yaicurcachu . Ashtahuangarin Cristoca , cutin cutin Diosman cararishpa huañungapaca , na yaicurcachu .
58009026	Shina cashpaca , cai pachata rurai punllamandapacha , cutin cutin huañunatami charinman carca . Ashtahuangarin cunan tucurimui punllacunapimi Cristoca , shuj viajella shamushpa , gentecunapaj juchacunataca anchuchingapaj , Diosman cararishpa huañurca .
58009027	Shinallatami gentecunatapash , tucuicuna shuj viajella huañuchun churashca . Chai jipaca , llaquichi tucuchunmi churashca .
58009028	Shinallatami Cristoca , ashtacacunapaj juchacunata anchuchingapaj , Diosman paillata shuj viajella cararishpa huañurca . Paica , juchacunata anchuchingapaca na shamungachu . Ashtahuangarin pai shamunata shuyajcunata quishpichingapajmi shamunga .
58010001	Mandashca shimicunaca , jipa punllacunapi Dios aliguta caramunata llandushnalla ricuchijllami cashca . Shina cajpimi , imata carashca nishcapachaca nara pactashca . Chai mandashca shimicunata catishpa , Diospajman quimirijcunaca huatapi huatapi animalcunata cushpapash , paipaj ñaupajpica nara ali tucunllu .
58010002	Chai cushcacuna juchata shuj viajella maillai ushajpica , na ashtahuan chashna cushpa alicachinajunmanllu carca . Shinallata juchayu cashcatapash , na ashtahuan yarinajunmanllu carca .
58010003	Ashtahuangarin animalcunata Diosman cushpa huañuchinajushpaca , cada huatami paicunapaj juchacunata yarinajun .
58010004	Ashtahuangarin jari huagracunapaj , jari chivocunapaj yahuarca , napacha juchacunata anchuchi ushanllu .
58010005	Shina cajpimi , cai pachaman Cristo shamushpaca , Diosta cashna nirca :
58010011	Diosta servij curacunaca , tucuicunami punllandi animalcunata huañuchishpa , Diosman cutin cutin chashnatallata cunajun . Chaicunaca , napacha juchacunataca anchuchi ushanllu .
58010012	Ashtahuangarin Cristoca , tucuicunapaj juchacunamanda causaita causaicaman Diosman cararishpa , shuj viajella huañushpami cunanga , Taita Diospaj ali ladopi tiajun .
58010013	Chaimandapacha cunangamanmi , paita fiñajcunata , paipaj chaqui sarunapi Dios churangacaman shuyajun .
58010014	Paica , shuj viajella Diosman cararishpa huañushpami , Diospajlla causajcunataca causaita causaicaman ima pandatapash na rurajcuna cachun rurarca .
58010015	Shinallatami Diospaj jucha illaj Espiritupash , ñucanchiman aliguta villashca jipaca , cashna nijurca :
58010019	Shina cajpica huauquicuna , panicuna , Jesucristopaj yahuarhuan cacharichishcamandaca , Diospajlla shicanyachishca ucuman yaicunallami canchi .
58010020	Pai huañushpami , quilpashca huarcuriajuj telatapash pascashpa , causaita causagrina mushuj ñandaca , ñucanchiman ricuchirca . Chai telataca , paipaj cuerpotami nijun .
58010021	Taita Diospaj huasipica , Jesustami ñucanchipaj jatun curata charinchi .
58010022	Cunanga , na nij tucushpalla tucui shunguhuambacha crishpa , Diospajman quimirishunchi . Nali yuyaicunamanda ñucanchi shunguta mapa illajta rurashpa , ñucanchi cuerpotapash mapa illaj yacuhuan armashpa quimirishunchi .
58010023	Diosca , pai carashami nishcataca pactachimungapachami . Paita crishpa cushijushpa shuyajushcataca na cungashpa , shinllitapacha catishunchi .
58010024	Shinallata caishujhuan , chaishujhuan ashtahuan juyarishpa , imata cashpapash alita ruranacunata yarichirishunchi .
58010025	Tandanajunataca , na saquinachu canchi . Shujcunaca , tandanajunata saquijllacunami tian . Ashtahuangarin caishujmanda chaishujmanda aliguta yarichirishpami causana canchi . Jesús tigramuna punlla ña chayamujujta yachashpacarin , ashtahuanmi yarichirina canchi .
58010026	Na llullashpa villajuj shimita yachashca jahua , quiquin munaihuambacha cutinllata juchata rurajpica , cutin chai juchacunamanda huañungapaca , na ashtahuan tianllu .
58010027	Ashtahuangarin Dios ninandapacha llaquichinatallami shuyana . Shinallata Diosta fiñajcunataca , ninanda rupajuj manllanayai ninapashmi langanshna tucuchijunga .
58010028	Moisés mandashca shimicunata na cazunajujta , ishcai cashpa , quimsa cashpapash imashna cashcata ricushpa villajpica , llaquitapash na llaquishpami huañuchin .
58010029	Taita Diospaj Churita sarunshna nalicachishpa , paipaj yahuartapash mapatashna yangapi churashpacarin , ¿ nachu ashtahuan ninandapacha llaquichi tucunataca yaringuichi ? Dioshuan ari nishcata pactachijujtaca , chai yahuarmi mapara cajta ricuchijun . Chai yahuarllatami , Diospajllata rurashca carca . Ninanda juyaj Diospaj Espirituta nalicachishpa rimajcunaca , ninandapachami llaquichi tucunga .
58010030	“ Ñucami , pai llaquichishcashnallata llaquichisha . Ñucami , cuna cashcataca cusha ” nijuj Jatun Diostaca rijsinchimi . Shinallata cutinmi , cashna nishca carca : “ Jatun Diosca , pai agllashcacuna nalita rurajpica , llaquichingami ” nishcami carca .
58010031	Causajujlla Taita Diospaj maquipi urmashpaca , ¡ aij jatun manllanayaimari !
58010032	Punda punllacunapi , cangunapaj shunguta Dios punchayachijpi , ima tucushcatapash yarichiyari . Chai punllacunapica , ninan llaquicunata apashpapash , mishajmi carcanguichi .
58010033	Canguna puramanda huaquingunaca , ninandapacha nalicachi tucushpami , gentecunapaj ñaupajpipash , jatun llaquita aparcanguichi . Huaquingunaca , paicunashnallata llaquichi tucushpami , paicunapaj cumbacuna tucurcanguichi .
58010034	Prezu tiajcunamandapash , ninandami llaquirircanguichi . Imata charishcacunatapash quichujpimi , llaquita aparcanguichi . Chai charishcacunatapash yali , na tucurinallata jahua pachapi japigrinata yachashpami , ninanda cushijurcanguichi .
58010035	Ninan alita japigrina tiajta yariajlla causanataca , napacha cunganachu canguichi .
58010036	Chaita japigringapaca , na ñapash fiñarishpa Taita Dios munashcatalla rurashpami , ali shunguhuambacha causana canguichi . Chashna causashpami , pai carashami nishcataca japigringuichi .
58010037	Escribishcapica cashnami nijun :
58011001	Imata japigrinata crishcatapash , chaitaca japigrishapacha yashpami shuyanajunchi . Crishcamandami , na ricushpapash japigrinataca aligutapacha yachanchi .
58011002	Chashna crishcamandami ñaupa taitacunaca , ninanda alicachi tucushca .
58011003	Ima tiachumbash Taita Diosca , paipaj Shimihuan rimashpalla churashcataca , crishcamandallami yachanchi . Cunambi ricunajunchi , chaitaca imapash na ricurijmandami , Diosca churarca .
58011004	Abel shuti runaguca crishpallami , Caín shuti runatapash yali aligutapacha Taita Diosman animalta carashpa huañuchirca . Crishpa carashcamanda , imatapash cashcatapacha ruraj runagu cajtami , tucuicuna rijsishca . Pai carashcataca , Taita Dios chasquishpa ricuchijpimi , Abel runagu huañushca cajpipash , chai crishcamandaca cunangaman villajun .
58011005	Enoc shuti runagutapash , crishcamandallami ama huañuchun causajtallata aparca . Taita Dios apajpimi , paitaca mascashpapash na tarirca . Enoc shuti runaguca , nara apai tucushpallatami , Taita Diosta cushichishpa causajujtaca ricuchijurca .
58011006	Ashtahuangarin crishpallami , Taita Diostaca cushichin . Taita Diospajman quimiringapaj pipash munashpaca , pai tiajtaca crinapachami . Paita mascashpa causajcunaman aliguta caranatapash crinapachami .
58011007	Crishcamandallami Noé shuti runagupash , Taita Dios imata mandashcatapash cazurca . Imahuan llaquichinata na ricushpapash manllashpami , paipaj huasipi causajcunandi quishpiringapaj , huambuna huasita rurarca . Noé shuti runaguca , chashna crishcamandami , cai pachapi causajcunaca ninanda llaquichi tucunapacha cajta ricuchirca . Alipacha crij cashpami Diosca , imatapash cashcatapacha rurachun Dios carashcata chasquirca .
58011008	Abraham runagupash crishcamandallami , Dios cayashcata cazushpa paiman carashapachami nishca llactata japingapaj rirca . Maiman rinatapash na yachashpatami llujshirca .
58011009	Abraham runaguca crishpallami , Dios carashapacha nishca llactapica , caru llactamanda shamushca runashna shujcunapaj llactapi causajurca . Isaacpash , Jacobopash chai llactapimi , Abraham causashcashnallata carpacunapi causanajurca . Dios carashapacha nishca llactata japishun yashpami , chashnaca causajurca .
58011010	Abraham runaguca , shinllitapacha churashca pueblopi causagrinatami shuyajurca . Chai pueblotaca , Taita Diosllata aligutapacha callarichishpa , shinllita huasichishcami .
58011011	Shinallata Abrahambaj huarmi Sarapash crishcamandallami , huahuata tarinata na yachashpapash , vijsayu tucuna ushaita japirca . Payagupacha cashpapash , shuj jari huahuagutami ungurca . Huahuata carashami nishpa villaj Diosca , pactachingapachami yashpa crishpami tarirca .
58011012	Shinamandami shujmandalla , Abraham ña huañunalla cajpipash , paimandaca ninanda mirarca . Paicunami , jahua pacha luzerocunashna , mama cucha manñapi tiaj t'iyu alpashna , na cuentai ushanalla mirarca .
58011013	Chai ñaupa taitacunaca crishpallami , Dios carashapachami nishcacunatapash , nara japishpallata huañunajurca . Paicunaca , alipacha crij cashpami alicachishpa , jipaman Dios imata pactachinatapash , carumandalla ricunshna crishpa cushijurca . Shinallata : “ Caru llactamanda shamushpa purinajunshnami , cai pachapica purinajunchi ” nishpami villanajurca .
58011014	Shina villashpaca , shuj llactapi causangapaj mascashpa purinajujtami aligutapacha yachachirca .
58011015	Paicuna saquishpa llujshishca llactaman cutin tigranata yarinajushca cashpaca , tigranataca charircapachami .
58011016	Ashtahuangarin paicunaca , ashtahuan juyailla llactatami munanajurca . Chaica , jahua pachapimi tiajun . Shinamandami Taita Diosca , paicunapaj Taita Diosmi cani ningapaca na pinganayachin . Paillatami , shuj juyailla pueblotapash paicunaman alichishca .
58011017	Abraham runaguca , ali crij cajta Dios ricungapaj munajpipash crishpallami , Isaactaca Diosman carashpa huañuchingapaj aparca . Dios carasha nishcata chasquishca cashpapash , paipaj shujlla churitaca cararcallami .
58011018	Paitaca : “ Isaacmanda miraicunatami charingui ” nishcami carca .
58011019	“ Huañuchijpipash , Taita Dios causachingapaj ushaita charinmi ” yashpami , Abrahamga chashna carajurca . Shina crishcamandami , cutin causachijpishna Abrahamga , paipaj churitaca cutin japirca .
58011020	Isaac runagupash cashpallami , Jacobotapash , Esautapash , Dios jipaman imatapash aliguta carachun nishpa bendiciarca .
58011021	Shinallata alipacha crij cashpami Jacobopash , ña huañugrijushpaca , Josepaj tucuilla churicunata bendiciajurca . Josepaj taunapi marcarishpami , Diosta ninanda alicachijurca .
58011022	Josepash crishpallami , ña huañugrijushpaca , israelcuna Egiptomanda llujshinata villajushca . Paipaj tullucunatapash apashpa richunmi mandashca .
58011023	Moisespaj taita mamapash crishpallami , huahua Moisestaca , quimsa quillacaman pacashpa charishca . Chai huahuaguca juyaillagu cajpimi , huahuacunata huañuchinajuchun , chai llactata jatun mandaj mandashca cajpipash , paicunaca na manllashca .
58011024	Moisespash ña viñashpaca , crishpallami : “ Faraonbaj ushipaj churimi cangui ” ni tucungapaca na munashca .
58011025	Paica , juchata rurashpa ashacamanlla ninanda cushijushpa causangapaca , na munashcachu . Ashtahuangarin Taita Diospaj gentecunahuan ninanda llaquichi tucunatami ashtahuan munashca .
58011026	Moiseca , Egiptopi ninanda charijyangapaca na munashcachu . Ashtahuangarin ninanda nalicachishpa Cristo rimai tucushcashna , jahua pachapi charijyangapajmi munashca . Dios carajpi japinata yariajlla cashpami , shina causashca .
58011027	Moisesca crishpallami , Egipto llactata jatun mandaj fiñanatapash na manllashpa , chai llactataca saquishpa rishca . Pipaj ñavipipash na ricurij Diostaca ricujunshna yarijushpami , aligutapacha catishca .
58011028	Moisesca crishpallami , pascua fiestata rurachun callarichishca . Paica , pungu jahuacunapi llamapaj yahuarta javichunmi mandashca . Chaitaca , paicunapaj punda huacharishca jari huahuacunata huañuchij ama tacarichunmi shina mandashca .
58011029	Israelcunapash crishpallami , Puca Cuchataca , chaquishca pambatashna yalinajushca . Paicuna ña yalijpimi , Egiptomanda soldadocunapash , paicunashnallata yalingapaj munashpa catinajushca . Paicunataca , yacu ñapash shamushpami pambashca .
58011030	Israelcunaca crishpallami , Jericó shuti pueblota canchiscaman muyushca jipaca , chai pueblo muyundi patacuna urmashca .
58011031	Culquimanda huainayashpa causaj Rahab shuti huarmipash crishcamandallami , Diosta na cazujcunahuanga na huañushca . Paimi , chai llactata ricuchun cachashca israelcunataca , aliguta mingachishpa pacashca .
58011032	¿ Imatata ashtahuanga villasha ? Gedeón , Barac , Sansón , Jefté , David , Samuel shuti runacunamanda , Dios ima nishcata shuj villajcunamandapash villangapaca , na pactanichu .
58011033	Paicunapash crishcamandallami , llactacunata jatun mandajcunatapash macanajushpa misharca . Imatapash cashcatapacha rurashpami , Dios carashapacha nishcataca japinajurca . Leongunapaj shimicunatapashmi vicharca .
58011034	Paicunaca , ninanda rupajuj ninatapash huañuchircallami . Filo espadahuan huañuchi tucunamandapash quishpirircallami . Ushaita na charishpapash , macanajuicunapica ninanda shinlli tucurcallami . Shuj llactamanda soldadocunataca , mishashpa calpachircallami .
58011035	Huañushcacunata causachijpi , cutin chasquij huarmicunapashmi tiarca . Ashtahuangarin shujcunaca , ninanda llaquichi tucushpami huañurca . Paicunaca , Dios causachijpi , ashtahuan ali causaita japingapaj munashpami , cacharishunmi nijpipash na munashpa huañurca .
58011036	Shujcunaca ninanda nalicachishpa rimai tucushpami , angucunahuan asti tucurca . Chai jahuapash huatai tucushpami , prezuna huasicunapi churai tucurca .
58011037	Paicunaca , rumicunahuanmi huañuchi tucunajurca . Shinallata sierrahuan cuchui tucushpami huañunajurca . Paicunaca , alipacha crij cajta ricuchingapajmi llaquichinajushca , espadahuambash huañuchi tucurcalla . Llama carata , chivo caratami churajushpa , caiman chaiman purinajurca . Imagupash illaj , manllaihuan , ninanda llaquichi tucushpami purinajurca .
58011038	Cai pachaca , chai ali gentecuna causangapaca na ali carcachu . Paicunaca , jichushca pambacunapi chingashca , urucucunapi , huaicucunapi , utujucunapimi pacajushpa causanajurca .
58011039	Cai tucuilla alipacha crijcunaca , crishcamandami ninanda alicachi tucurca . Ashtahuangarin Dios carashapacha nishcataca , na japishpallatami paicunaca huañurca .
58011040	Taita Diosca , ñucanchipaj ali cachunmi , shuj ashtahuan juyaillagutapacha caramushca . Ama paicunalla ima pandatapash na rurajcuna cachunmi alichishca .
58012001	Shinamandami ñucanchi muyundipica , Diosta alipacha crishcata ashtacacuna ricuchishca tian . Ñucanchipi quipishna urmachingapaj munajuj juchata ruranataca , tucuitami saquina canchi . Shina saquishpami , ñucanchi chayagrinaman na ñapash fiñarishpa ninanda rijunshna ali shunguhuambacha calpana canchi .
58012002	Jesusta ricujunshna catishunchi . Paimi , ñucanchi crichun callarichishpa , aligutapacha crishpa causachun pactachijun . Cushijushpa causagrinata yachashpami , paica cruzpi llaquinayaita chacatai tucushpapash , nalicachishpa rimanajujpipash na pinganayachishpa huañurca . Cunanga , Taita Dios mandashpa tiajuj ali ladomanmi tiajun .
58012003	Juchayu runacuna ninanda llaquichijpi , ninan llaquita apaj Jesustami yarina canguichi . Na shaijushpa na cungashpa , cushijuita japishpami catina canguichi .
58012004	Cangunaca , juchata na rurangapaj macanajunajushpapash , huañuchi tucungacaman llaquitaca , nara apashcachu canguichi .
58012005	Diosca , paipaj huahuacuna cajpimi , cangunataca aliguta yarichishca . Chaitaca , na cunganachu canguichi . Diosca cashnami nijurca :
58012012	Shinamandami cangunapaj shaijushca maquitapash , na cuyurij cunguritapash shinlliyachina canguichi .
58012013	Canguna purina chaqui ñangunataca , alichinami canguichi . Jangacuna ñanmanda ama llujshishpa ali tucuchunmi , chashna rurana canguichi .
58012014	Tucuicunahuan casilla aliguta causanata Diospajlla causanata catishpa causaichi . Pipash na chashna causashpaca , Jatun Diostaca napacha ricungachu .
58012015	Aligutapacha ricushpa catinguichi , Maijan cashpapash pactara Taita Dios ninanda juyashpa caramujujta japinata saquinman . Chashna rurashpara , jayaj jihuapaj sapi llujshimunshna cangunataca muspachijunman . Chaihuanra ashtacacuna mapayanajunman .
58012016	Pactara canguna purapi maijambash huainayaj , na cashpaca Esaú shuti runashna Diosta yangapi churashpa causajra tianman . Esaú runaca punda churi cashpa , ashtacata japinata charishcataca , shuj asha micunapajllami jatushca .
58012017	Chai jipaca , taitapaj bendicionda japingapaj munajpipash , na cushcachu . Chaita japingapaj ninanda llaquirishpa huacajujpipash , na cutin tigrachi ushashcachu . Chaitaca yachanguichimi .
58012018	Israelcuna chayashpa tacarinalla urcumambash , cangunaca na chayashcachu canguichi . Chai urcuca , nina rupajuj , ninanda yanayajuj , ninan huairahuan tamiajuj urcumi carca .
58012019	Chaipimi , trompeta huacajpash , Dios rimajpash , ninanda uyarijurca . Shina uyarijpi na uyai ushashpami , ama ashtahuan rimachun ninanda mañanajurca .
58012020	“ Ima animalpash , cai urcuman chayamujpica , rumihuan cashpa , flechahuan cashpapash huañuchinami ” nishpami , Diosca mandajurca . Chaita na uyai ushashpami , shina ninajurca .
58012021	Paicuna ricujujca ashtahuan ninan manllanayai cajpimi , Moisesca : “ Ninanda manllashpami chujchujuni ” nijurca .
58012022	Ashtahuangarin cangunaca , Sion shuti urcumambash , causajuj Taita Diospaj jahua pachapi tiajuj Jerusalenmambash , huaranga huaranga angelcuna tianajujpaj ñaupajmambash chayashcami canguichi .
58012023	Jahua pachapi tiaj libropi shuticunata escribichishca , Diospajlla tandanajushca , punda huacharishca huahuacunapajmambash chayashcami canguichi . Tucuicuna imata rurashcata ricuchij Taita Diospajmambash , imatapash cashcatapacha rurashpa , ima pandapash illajcunapaj almacunapajmambash chayashcami canguichi .
58012024	Dios mushujta rurangapaj ari nishcataca pactachij Jesuspaj ñaupajmambash , pai ñucanchimanda jichashca yahuarmambashmi chayashcanguichi . Paipaj yahuarmi , Abel shuti runapaj yahuartapash yali ushaita charin .
58012025	Cangunata rimajta ama yangapi churangapaca , aliguta yarinami canguichi . Cai pachapi shinlli tacurijujta yangapi churajcunapash , ninanda llaquichi tucunamandaca na pacajui usharcachu . Jahua pachamanda shinlli tacurijujta yangapi churashpacarin , ñucanchica napacha pacajui ushashunllu .
58012026	Ñaupa punllacunaca , alpa mamapash cuyujtami Diosca rimarca . Cunangarin cashnami nirca : “ Cutin cuyuchisharami . Na cai pachatalla cuyuchishachu , ashtahuangarin jahua pachandimi cuyuchisha ” nircami .
58012027	“ Cutin cuyuchishami ” nishpaca , Dios rurashca cuyurinalla tiajcunataca anchuchinatami shina nijun . Shina anchuchijpipash , na cuyurinallacunaca chashnallatami canga .
58012028	Dios mandajuj , na cuyurinalla llactatami japinchi . Shinamandami Diosta pashi nishpa , tucui shunguhuan manllashpa , alicachishpa causana canchi .
58012029	Ñucanchi Taita Diosca , ninashna rupachishpa tucuchijmi .
58013001	Caishuj chaishuj juyarishpa causanaca , cangunamandaca ama anchurishca cachun .
58013002	Mingachinatapash , na cunganachu canguichi . Huaquingunaca , maijan cajta na rijsishpapash , cushijushpa mingachishpami , angelcunata mingachishca .
58013003	Prezu tiajcunatapash , canguna paicunahuan prezu tiajunshnallatami yarina canguichi . Ninanda llaquichi tucujcunatapash , canguna llaquita apanajunshnallatami yarina canguichi .
58013004	Cazaraipash tucuipi alicachi tucushca cachun . Ama mapayashpallata cazarachun . Nara cazarashpallata huainayashpa causajcunata , cazarashca jahua shujhuan causajcunataca , Taita Diosmi ninanda llaquichinga .
58013005	Shinamandami , imata cashpapash charijyanata munashcamandalla na rurana canguichi . Cunan imaguta charishpapash , chaihuanlla cushijushpa causanguichi . Diosca cashnami nirca : “ Candaca na jichushachu , na saquishachu ” nircami .
58013006	Shinamandami cushijushpa , cashna ni ushanchi :
58013007	Cangunata michijcuna , Diospaj Shimita cangunaman villanajushcataca yariashpa causaichi . Paicuna crishpa causanajushpa imashna catijta aliguta ricuichi . Shina ricushpaca , paicuna causanajunshnallata causaichi .
58013008	Jesucristoca pundacunapash , cunambash , causaita causaicamambash paillatami .
58013009	Na uyashca shimicunata , shuj shuj yachajunacunata yachachishpa cangunata umachinajuchunga , na saquinachu canguichi . Diospaj ninan juyaihuan cangunapaj shunguta shinlliyachinaca alipachami . Imapash micunamanda yachachishcatalla catishpa shinlliyachinaca , napacha alichu . Chaitalla ricushpa catijcunapaca , chaica imapajpash na alichu .
58013010	Ñucanchica , shuj altartami charinchi . Diospaj jatun carpapi paita servij curacunapash , chai altarmanda japishpa micuitaca na ushanllu .
58013011	Ashtahuangarin animalcunapaj aichataca , gentecuna causanajuj carpacunamanda llujchishpami carupi rupachinajun . Chai animalcunapaj yahuartaca , curacunata mandaj curami , Diospajlla shicanyachishca ucuman apashpa , gentecunapaj juchamandaca Diosman cujun .
58013012	Shinallatami Jesuspash , gentecunata Diospajlla cachun rurangapaca , pueblo ucumanda canllaman llujchi tucushpa , paipaj yahuarhuan maillangapaj , ninanda llaquichi tucushpa huañurca .
58013013	Ñucanchipash , gentecuna causanajushcamanda llujshishpa , Jesús nalicachi tucushpa rimai tucushcashnallata , llaquichi tucushunchilla .
58013014	Cai pachapica , na causaita causana llactata charishcamandami , shuj juyailla llactapi causanata shuyanajunchi .
58013015	Shina cashpaca , Diosman animalta cushpa huañuchinshna , Jesusmandaca Taita Diosta punllandi alicachishunchi . Shina nishpaca , grano fucujunshna paipaj shutita ñucanchi shimihuan villanatami ninchi .
58013016	Shinallata caishujman , chaishujman imagutapash carashpa aliguta ruranataca , na cunganachu canguichi . Shina rurashcatami , Taita Diosman carashpa rupachijpishna paica cushijun .
58013017	Cangunata michijcunataca , cazushpa causaichi . Paicuna mandajpi causaichi . Paicunami , imata rurashcatapash Diosman villanata charishpa , cangunapaj almacunamandaca na puñunshna causanajun . Cushijuihuan na llaquirishpa , imatapash rurachunmi cazuna canguichi . Paicuna canguna llaquichijpi llaquirishpa chashna ruranajushpaca , cangunapaca napacha alichu .
58013018	Ñucanchimandapash Diosta mañapanguichi . Ñucanchipash ali yuyaihuan , tucuita aliguta rurangapaj munashpami , chaita ruranata yariajlla causanajunchi .
58013019	Ashtahuambachaca caimanda cangunapajman ñuca ucha tigrangapajmi , chashna ninanda mañapanguichi nipani .
58013020	Casilla ali causaiguta caraj Taita Diosmi , ñucanchi Apunchi Jesucristotaca , huañushcacunapaj chaupimanda causachirca . Jesucristoca , llamacunatashna ñucanchita jatun Michijmi . Diosca , Jesucristo yahuarta jichashpa huañujpimi , causaita causaicaman pai pactachirca .
58013021	Diosllata , pai munashcashna canguna imagutapash tucuita aliguta rurai ushachun yachachijuchun , shinallata Jesucristomanda , pai munashcashna ñucanchi imatapash rurachun , yachachijuchun ninimi . Jesucristotaca , causaita causaicaman ninanda alicachishunchi . Shina cachun .
58013022	Huauquicuna , panicuna , cangunata aliguta yarichishpa , cai asha shimicunatalla ucha escribimushcataca , ali shunguhuambacha uyapanguichi nipanimi .
58013023	Ñucanchi huauqui Timoteotaca , ñami prezumanda cacharishca . Chaitaca yachachunmi munani . Pai uchalla shamujpica , cangunata ricungapaj shamushami .
58013024	Cangunata michijcunatapash , Diospajlla causajcunatapash , tucuicunata alillachu capanguichi nijunmi nishpa villapaichi . Italia llactapi causanajuj crijcunapashmi , cangunataca alillachu capanguichi ninajun .
58013025	Taita Diospaj ninan juyaica , tucui cangunahuan cachunmi munani . Shina cachun .
59001001	Taita Diosta , Apunchi Jesucristota servij Santiagomi cani . Caiman chaiman rishca causanajuj chunga ishcai Israel aillucunatami , alillachu capanguichi nini .
59001002	Ñuca juyashca huauquicuna , panicuna , shuj shuj llaquicunata japishpapash , ninanda cushijushpa causanguichi .
59001003	Crij cashpa llaquicunata apanaca , na ñapash fiñarishpa causanatami yachachijun . Chaitaca yachanguichimi .
59001004	Ashtahuangarin na ñapash fiñarishpa causanami , tucuita aligutapacha yachachijun . Shina causashpami ima pandatapash na rurashpa , alipacha crij , imagupash na illajpi , tucuita charinguichi .
59001005	Canguna purapi ali yachaita maijambash na charishpaca , Taita Diostami mañana canguichi . Paica carangapachami . Pimambash na mitsashpa , ashtacata caramunga .
59001006	Ashtahuangarin na ishcai shungu tucushpa , alipacha crishpa mañachun . Ishcai shungu tucushpa mañajcunaca , mama cucha yacuta huaira caiman chaiman shitajunshnami .
59001007	Maijambash chashna mañashpaca , Jatun Dios imagutapash carajpi chasquinataca ama yajuchun ninimi .
59001008	Ishcai shungu tucushpa mañaj runaca , imata rurashpapash , aliguta causaitaca na ushanllu .
59001009	Na jariyashpa purij crijcunaca , Dios jatumbi churajpi cushijuchun ninimi .
59001010	Ashtahuangarin ninanda charij cajpi Dios quichujpica , cushijuchun . Ninan charij runaca , jihua sisa chaquinshnami tucuringa .
59001011	Indi llujshimushpa ninanda rupajpica , jihuaca chaquinllami . Shinallata sisa urmajpica , chai juyailla tiajushcapash tucurinllami . Shinallatami ninanda charij runapash , pai tucuita rurajushcatapash saquishpa tucuringa .
59001012	Nali munai shamujpipash na chaita ruraj runaca , ninandami cushijun . Nali munaita shinlli tucushpa mishashpaca , causaita causagrinata ricuchij coronatami japigringa . Chaitaca , paita juyajcunamanllami Taita Diosca carashapacha nijushca .
59001013	Nali munai maijandapash japijpica , ama caitaca Taita Diosmi carahuan yajuchun ninimi . Taita Diosca , nali munaitaca na charishpami , nali munaitaca pimambash na cujun .
59001014	Ashtahuangarin nali munaica , gentecunapaj shungupimi tiajun . Shina cashpami pita cashpapash , nalita rurachun yarichishpa urmachijun .
59001015	Chai nali munaita rurajpimi , juchaca ninanda miran . Chai juchata ashtahuan rurajpi mirashpami , huañuiman apajun .
59001016	Ñuca juyashca huauquicuna , na pandarinachu canguichi .
59001017	Taita Diosca , jahua pachamandami juyailla aliguta imatapash na pandashpa rurachun caramujun . Paica , jahuapi punchayachijcunata ruraj Taitami . Paica , na shuj tucushpa chashnallatami . Paitaca , ima llandupash na yanayachi ushanllu .
59001018	Diosca , pai munashpami , na llullashpa villajuj Shimimanda mushujta huacharinata ñucanchiman caramurca . Shinamandami , pai rurashcacunapaj punda ñucanchi tiagrichun munashca .
59001019	Shina cashcamanda ñuca juyashca huauquicuna , panicuna , imaguta cashpapash tucuicunallatami aliguta uyajcuna , aliguta yarishpara rimajcuna , na ñapash fiñarijcuna cana canguichi .
59001020	Pipash fiñarishpaca , imatapash cashcatapacha rurachun Taita Dios munashcatami na pactachijun .
59001021	Shinamandami mapata ruranatapash , nalitalla ruranatapash , tucuilla jichuna canguichi . Shina jichushpami , Diospaj Shimita cangunapaj shungupi tarpushcashna tiajujtaca , ali shunguhuambacha chasquina canguichi . Chai Shimimi , cangunapaj almataca quishpichi ushan .
59001022	Ashtahuangarin Diospaj Shimitaca pactachijcuna caichi , na yanga uyashpalla purijcunachu cana canguichi . Uyashpalla purinajushpaca , cangunallatami umachirinajunguichi .
59001023	Diospaj Shimita uyashpapash na pactachijushpaca , paipaj ñavita espejopi ricurij runashnami .
59001024	Paica , paipaj ñavita imashna cajta ricurishpaca rinllami . Chai jipaca , imashna cashcatapash cunganllami .
59001025	Ashtahuangarin huatashcashna causanajujmanda cacharichij Diospaj na pandashpa mandashca Shimita uyashcata shungupi alicachishpaca , na cungashpami pactachinga . Shina pactachishpaca , imata rurashpapash ninandami cushijunga .
59001026	Canguna purapi maijambash ali crijmi cani nirijushpapash , pai rimajuj jallutapash na jarcai ushashpaca , paipaj shungupillatami umachirijun . Shina crijmi cani nijushcapash , yanga yangami .
59001027	Taita Diospaj ñaupajpi tucui shunguhuambacha ima mapapash illaj crij canaca , cashnami : Taita mama illaj huahuagucuna , sapalla huarmigucuna jatun llaquipi cajpica ricugrinami . Cai pachapi imapash nalihuan mapayanamandaca , cuidarishpami causana .
59002001	Ñuca juyashca huauquicuna , panicuna , punchapamba ñucanchi Apunchi Jesucristota crijcuna cashcamandami , na ñavita ricushpalla na chasquina canguichi .
59002002	Canguna tandanajushpa tianajuj ucumanmi , oro surtijasta , punchapamba churajunata churajushca , ninan charij runa yaicun . Shinallata mauca churajunata churajushca , imagutapash na charij runagupashmi yaicun .
59002003	Shina yaicujpica , punchapamba churajushca chai runataca : “ Canga , ali pushtupi tiaripai ” nishpami , cushijushpa tiachinguichi . Ashtahuangarin imagutapash na charij runataca : “ Canga , chaipi shayajuilla , na cashpaca ñuca ura chaquiman tiari ” ninguichimi .
59002004	Chashna rurashpaca , ¿ nachu canguna purapillata ñavita ricushpalla chasquishpa , nali yuyaicunata charij juezcunashna tucushcanguichi ?
59002005	Ñuca juyashca huauquicuna , panicuna , caita uyapaichi : ¿ Nachu Taita Diosca , cai pachapi causanajuj imagutapash na charijcunatara agllashca ? Paita ninanda crishpa charijyashpa , paita juyajcunaman pai mandajuj llactaguta carashapacha nishcata japigrichunmi agllashca .
59002006	Ashtahuangarin cangunaca , imagutapash na charijcunatamari rimashpa pingaichishcanguichi . ¿ Nachu ninan charijcunaca , cangunata llaquichishpa charinajun ? ¿ Nachu paicunallata cangunataca , juezcunapajman aisashpa apanajun ?
59002007	¿ Nachu chai charij runacunallata , cangunamanda mañashca juyailla shutiguta nali shimicunahuan rimanajun ?
59002008	Diosca , pai escribichishca Shimipimi , cashna nishpa tucuita yali mandajun : “ Cumba runagutaca , canllata juyarinshnallatami juyana cangui ” nijunmi . Cashna mandashcata pactachijushpaca , aligutamari ruranajunguichi .
59002009	Ashtahuangarin ñavita ricushpalla chasquishpaca , juchatami ruranajunguichi . Chaimandami canguna nalita ruranajujtaca , mandashca shimillata ricuchinga .
59002010	Mandashca shimicunata tucuita pactachijushpapash , shujguta na pactachishpallatami , mandashca shimicunataca tucuillata na pactachijuj ricuringui .
59002011	“ Cazarashca jahua , na shujhuan causanachu cangui ” nijuj Diosllatami : “ Ama huañuchinguichu ” nishca . Canga , cazarashca jahua na shujhuan causashpapash huañuchishpaca , mandashca shimicunatami na cazushcangui .
59002012	Huatashcashna causanajujmanda cacharichij mandashca shimimi , canguna imata rurashpa causashcatapash ricuchimunga . Shinamandami aliguta rimashpa , aliguta rurashpa causana canguichi .
59002013	Shujcunata na llaquijcunataca , Diospash na llaquishpami llaquichijunga . Ashtahuangarin llaquishpa causanami , llaquichi tucunatapash mishajun .
59002014	Ñuca juyashca huauquicuna . Crijmi cani nijushpapash , alita ruranacunata na rurajushpaca , ¿ imapajllapash alichu canga ? ¿ Crishcamandalla quishpiringachu ?
59002015	Crij huauqui cashpa , pani cashpapash churajuna , micunagu illaj causajujta ricushpapash ,
59002016	canguna puramanda maijanga , cashnami ninguichi : “ Aliguta ripanguichi . Aliguta churajupanguichi , micuitapash aliguta micunguichi ” ninguichimi . Cashna nijushpapash , cuerpopaj imagu illashcata na carashpaca , ¿ alichu canga ?
59002017	Shinallatami crij cashcapash , alita ruranacunata na rurashcamanda , pai crishcapash huañushcashna tucushca .
59002018	Maijan cashpapash : “ Canga crishpallami purijungui , ñucami alita rurashpa pactachijuni ” ninguichimanmi . Shina nijcunataca , alita ruranacunata na rurajushpapash , crij cajta ricuchihuai ninimi . Ñuca crij cajtaca , alita ruranacunata rurajushcahuanmi ricuchisha .
59002019	Cambash , shujlla Taita Dios tiajtaca cringuimi , chaica alimi . Ayacunapash , shinallatami crishpa chujchunajun .
59002020	Upashnamari cangui . ¿ Alita ruranacunata na rurajujpica , can crishcapash huañushcashna cajta yachangapaj munanguichu ?
59002021	Ñucanchi ñaupa taita Abrahamdaca , ¿ nachu paipaj churi Isaacta altarpi Diosman carajpi , imatapash cashcatapacha rurashcatashna ricushpa chasquirca ?
59002022	Abrahamga , chai ruranacunata rurashpami , pai crij cajtaca ricuchishca . Chai ruranacunata rurashcamanda , pai crishcapash ashtahuan alipacha tucushcataca , ¿ nachu ricungui ?
59002023	“ Taita Diosta Abraham crijpimi , imatapash cashcatapacha rurashcatashna ricushpa chasquirca ” nijunmi . Shinallata Taita Diospaj ali cumbagumi ni tucushcapashmi carca . Shina cajpimi , escribishcapi villajushcapash pactarca .
59002024	Alita ruranacunata rurashcamandapash Diosca , imatapash cashcatapacha rurashcatashna chasquinllami . Ashtahuangarin na crijllapi chasquijtami , ña ricunguichi .
59002025	Culquimanda huainayaj Rahab shuti huarmica , paipaj llactata ricungapaj rinajuj runacunataca mingachishpa , shuj ñanda ricuchishpami cachashca . ¿ Nachu shina alita ruranacunata rurajpi , Diosca imatapash cashcatapacha rurashcatashna chasquishca ?
59002026	Imashnami cuerpoca , alma illajpi ña huañun , chashnallatami crishcapash alita ruranacunata na pactachijpica , huañushcashna yanga tucun .
59003001	Ñuca juyashca huauquicuna . Yachachij cashpata imatapash nalita rurajpica , shujcunatapash yalitami Diosca ñucanchita llaquichinga . Chaita yachashpami , na taucapura yachachijcuna tiana canguichi .
59003002	Tucuicunami , imatapash pandata nishpa llaquichinchilla . Maijan runapash na pandata parlashpa na llaquichij cashpaca , ima pandatapash na ruraj cashpami , paipaj cuerpotapash jarcari ushan .
59003003	Caballocunapaj shimitaca , ñucanchita cazuchunmi huatanchi . Shina rurashpami , maita ñucanchi ringapaj munashcaman tigrachinchi .
59003004	Barcocunata ricushpami , yarina canguichi : Jatun cajpipash , ninanda huairajushpaca , maimambash apanllami . Shina cajpipash barcota purichij runaca , shuj uchilla caspihuanmi , maiman ringapaj munashpapash tigrachin .
59003005	Shinallatami ñucanchi cuerpopipash , uchilla jallu tiajun . Shina cashpapash , ninanda jariyashpa cacharishcata rimanllami . ¡ Yarichi , shuj uchilla ninapash shuj jatun sachataca tucuchinllami !
59003006	Shinallatami jallupash , ninashna tiajun . Jatun nalipajmi tiajun . Jallumi , ñucanchi cuerpopi tianajuj puramandaca imatapash nalitara rimashpa , tucui cuerpota mapayachijun . Jalluca , ucu pacha nina japichishcashna cashpami , ñucanchitaca cai causaipillata rupachinshna huaglichijun .
59003007	Runaca , tucui tiashca millai animalcunata , alasyu animalcunata , culebracunata , mama cuchapi tiaj animalcunata mansoyachita ushanmi . Chaicunaca , ñami mansoyachi tucushca .
59003008	Shina rurashpapash jallutaca , pipash na mansoyachi ushanllu . Jallutaca , huañuchijlla venenohuan jundashna cashpa yapa nali cajpimi , pipash na jarcai ushan .
59003009	Chai jalluhuanmi , Taita Diostaca ninanda alicachinchi . Chai jalluhuanllatami , Taita Diosman rijchajta rurashca gentecunatapash , ima llaquipash japishpami ali canman ninajunchi .
59003010	Chai shimimandallatami bendicianapash , ima llaquipash japishpami ali canman ninapash llujshijun . Ñuca juyashca crijcuna , canguna chashna rimanaca , napacha alichu .
59003011	Shujlla pugyumandaca , ¿ mishquilla yacupash , jayaj yacupash llujshi ushanllu ?
59003012	Ñuca juyashca huauquicuna . ¿ Jigos yurapica , aceituna nishcacunaca fucunllachu ? ¿ Uvas yurapipash , jigosca fucunllachu ? Shinallata shujlla pugyumandaca cachi yacundi , mishqui yacundica napacha llujshi ushanllu .
59003013	Canguna purapica , aligutapacha yachajushca , ali yuyaita charijcunaca , ¿ maijanda tianguichi ? Maijambash tiashpaca , aliguta rurashpa ali shunguhuan causajushcata ricuchijuchun .
59003014	Ashtahuangarin cangunapaj shungupi ninanda fiñarishca llaquilla cashpata , imatapash cangunapaj ali cachunlla ruraj cashpata , ñucami ali yachani nishpaca , na jariyanachu canguichi . Llullashpallapash , na chashna ninachu canguichi .
59003015	Chai yuyaica , Diosmandaca na shamunllu . Ashtahuangarin chai yuyaica , cai pacha , nali munaimi , diablomi chaitaca yarichijun .
59003016	Maipimi ninandapacha fiñanajushpa , imatapash paipajlla ali cachun ruranajun . Chaipimi musparinapash , jatun nalita ruranapash tian .
59003017	Ashtahuangarin jahua pachamanda shamujuj ali yachaica , ashtahuambacha pundaca ima mapapash illaj canatami yarichimun . Chai jipaca , casilla ali causaita , ali shunguta , juyaita , llaquinata , imatapash aliguta ruranatami yarichimun . Na llulla cashpami , na nij tucushpalla causanata yarichimun .
59003018	Casilla ali causajcunaca , imatapash cashcatapacha rurashpami , tarpushcata tandachinshna casilla aliguta causanajun .
59004001	Canguna purallata , ninanda macanajushpa , fiñanajushpa causanaca , ¿ maimandata shamun ? ¿ Nachu nali munaicunatara cangunapaj cuerpopi charishpa , chashnaca causanajunguichi ?
59004002	Ninandapacha imata munashpapash , na tari ushashcami canguichi . Shujcunapajta ñucapaj cashcanman yashpa , chaitalla ninanda yariashpami huañuchishpapash , napacha tari ushanguichi . Ninanda fiñashpa macanajushpapash , Diosta na mañashcamandami , imata munashpapash na charinguichi .
59004003	Nalita ruranapi cushijushpa tucuchingapajllami mañanguichi . Shinamandami , maijambash na japinguichi .
59004004	¡ Cangunaca , huainayashpalla causajpaj almatashnami charinguichi ! Cai pachapi imapash tiajcunatalla munajcunaca , Taita Diostamari fiñashpa causanajun . ¿ Chaitaca nachu yachanguichi ? Cai pachapi imapash tiajcunatalla munashpaca , Taita Diostami na ricunayachishpa causanajun .
59004005	“ Ñucanchi shungupi causachun Dios caramushca Espirituca , paipajlla causachunmi munan ” nishpami , Dios escribichishca Shimipica villajun . Shina nijujtaca , ¿ yanga nijujtachu yanguichi ?
59004006	Ashtahuangarin ñucanchitaca , Taita Diosca ninandami juyajun . Shinamandami Diospaj Shimipica , cashna nijun : “ Taita Diosca , jatun tucushpa jariyashcacunahuanga , shinllitami macanajujun . Ashtahuangarin na jariyashpa causajcunataca , ninandami juyajun ” nijunmi .
59004007	Taita Diostalla cazushpa causashpa , diablohuanga shinllita macanajuichi . Chashna causajpimi , cangunamandaca diabloca anchuringa .
59004008	Taita Diospajman quimirichi . Shina quimirijpica , paipash cangunapajman quimiringami . Juchata rurashpa causajcuna , cangunaca maquita maillanshnami chaitaca saquina canguichi . Ishcai yuyaihuan causajcuna , cangunapaj shungutapash mapa illajtashna ruraichi .
59004009	Ninanda llaquirishpa , aij nishpa huacaichi . Asinataca saquishpa huacaichi . Cushijunatapash saquishpa , llaqui llaqui tucuichi .
59004010	Jatun Diospaj ñaupajpica , pingai tucushpa urai cumurichi . Shina rurajpimi , cangunataca jatunyachinga .
59004011	Huauquicuna , na caishujmanda chaishujmanda nalicachirishpa rimarinachu canguichi . Crij puracuna fiñashpa nalicachirishpa , shuj crijta juchachishpaca , Dios mandashcata nalicachishpa fiñashpami , chai mandashcatapash nalipi churan . Can chai mandashcatapash nalipi churajushpaca , chai mandashcataca na cazujushpami , canra juez tucujungui .
59004012	Shujlla Diosmi , mandashca shimicunataca curca . Paillatami quishpichitapash , na cashpaca chingachitapash ushan . Shina cajpica , imatalla rurashcata shujta can juchachingapaca , ¿ pita canguiyari ?
59004013	“ ¡ Cunan cashpa , caya cashpapash , shuj huatacaman randishpa , jatushpa culquita mirachingapaj cai llactaman , chai llactaman jacuchi ” nishpa purijcuna , cunan uyahuaichi !
59004014	Caya punlla ima tucunatapash , napacha yachashpami causanguichi . ¿ Ñucanchipaj causaica imatayari ? Ashatalla fuyu ricurishpa , ñapash tucurinashnami causanajunchi .
59004015	Chashna ningapaj randica : “ Jatun Dios munajpica , causanajushunmi . Shina cajpimi , imatapash cashna chashna rurashunchi ” nina canguichi .
59004016	Ashtahuangarin cunanga , jariyashpa jatun tucushpamari , imata cashpapash parlanajunguichi . Chashna jariyashpa imatapash rimanaca nalichu .
59004017	Aliguta ruranata yachashpapash na rurajpica , paipaca juchami tucun .
59005001	¡ Ninan charijcuna , cunanga uyahuaichiyari ! Jatun llaquicuna cangunata japij shamunamandaca , caparishpa huacaichiyari .
59005002	Canguna ninanda charishcacunapash , ñamari ismushca . Cangunapaj churajunatapash , polilla jurucuna micushcamari .
59005003	Canguna orota , culquita charishcapash , ñamari jirrumbrashca . Chai jirrumbrashcami , canguna nali cajtaca ricuchimunga . Chaillatami , cangunapaj cuerpotapash , ninashna rupachishpa tucuchinga . Cai tucurimui punllacunapi ninanda charingapajmi , imapash ninan valishcacunata tandachishcanguichi .
59005004	Uyahuaichi , cangunapaj chagracunata tandachijcunaca , canguna umashpa , na culquita cushcamandami caparinajun . Shinamandami , cangunapaj granota tandachijcuna caparinajujca , tucuita mandaj Jatun Diospaj rinriman uyarishca .
59005005	Cai pachapica , imamandapash na jarcarishpa , nalita ruranapi cushijushpami causanajunguichi . Huañuchina punllapishnami , cangunapaj shungupi racuyashcanguichi .
59005006	Imatapash cashcatapacha rurajtami , huañuchi tucunapachami ninajunguichi . Paitaca , huañunapachami cangui nijpipash na mitsarijpimi , cangunaca huañuchircanguichi .
59005007	Chashnamandami huauquicuna , panicuna , Apunchi Jesús shamungacaman , na ñapash fiñarishpa shuyana canguichi . Tarpuj runata ricushpa yaringuichi : Paica , juyailla granoguta japingapaca , punda tamia , jipa tamia shamushpa fucuchingacamanmi , na ñapash fiñarishpa shuyajunlla .
59005008	Shinallatami cangunapash na ñapash fiñarishpa , cangunapaj shungutapash shinllichishpa causana canguichi . Apunchi Jesús tigramuna punllapash , ñami chayamujun .
59005009	Huauquicuna , panicuna , cangunata Dios ama llaquichijuchunmi , shujmanda shujmanda na fiñanajushpa , imatapash na nirinajuna canguichi . Uyaichi , juezca pungu ñaupajpimi shayajun .
59005010	Ñuca juyashca huauquicuna , panicuna , Jatun Diospaj shutipi , pai ima nishcata villajcunaca llaquichi tucushpapash , na ñapash fiñarishpami causanajushca . Paicunashnallatami , cangunapash causana canguichi .
59005011	Ricuichi , llaquita apajcunaca , ninanda cushijushcatami yachanchi . Job shuti runaguca , na ñapash fiñarishpa causashcataca uyashcanguichimi . Chai jipaca , paiman Jatun Dios carashcatapashmi yachanguichi . Jatun Diosca ninanda llaquishpa , juyaj cajtami ricuchijun .
59005012	Ñuca juyashca huauquicuna , panicuna , tucuimanda yalica imamandapash na : “ Jahua pacha , cai pacha ” nishpa juramentunachu canguichi . Ashtahuangarin cangunata Dios ama ninanda llaquichijuchunmi , imatapash : “ Ari ” nina cajpica , “ Ari ” nina canguichi . Shinallata : “ Na ” nina cajpica : “ Na ” ninami canguichi .
59005013	¿ Maijambash canguna purapi llaquilla causajuj tianllu ? Diosta mañaichi . Maijambash cushijuihuan causajushpaca , cushijushpa candachun .
59005014	Canguna purapi maijambash huañujuj tiajpica , tandanajuj crijcunata mandaj rucucunata cayachun . Paicunami , chai huañujujmandaca , Apunchi Jesuspaj shutipi aceiteta talishpa , Diosta mañanga .
59005015	Alipacha crishpa mañajpimi Apunchi Jesusca , chai huañujujta alichishpa jatarichinga . Ima juchata rurashcatapash , Diosca anchuchingami .
59005016	Dios alichijuchunmi , imatapash pandata nishpa llaquichishcatapash , shujmanda shujmanda villarina canguichi . Shinallata caishujmanda chaishujmandami , Diosta mañana canguichi . Imatapash cashcatapacha ruraj runa mañajpica , pactachingapachami .
59005017	Eliaspash , munaicunata charij ñucanchishnallata runami cashca . Shina cashpapash ama tamiachun , Diosta ninandapacha mañajpica , quimsa huata chaupicamanmi cai pachamanga na tamiamushca .
59005018	Tamiachimupai nishpa mañajpica , Diosca cutinmi tamiachishca . Shina tamiajpimi , alpapica cutin imagupash fucushca .
59005019	Huauquicuna , panicuna , na llullashpa villajuj Shimita cungashpa , maijambash canguna purapi pandashpa causaj tiajpica , Diospajman tigrarichun aliguta villanguichi .
59005020	Shina villajpimi , pandashpa causaj juchata rurajpaj almagutaca , huañugrinamanda quishpichinguichi . Shinallata chai tucui juchacunatapashmi anchuchinga . Chaitaca yachanguichimi .
60001001	Jesucristo villachun cachashca Pedromi cani . Llactamanda llujchishpa cachai tucushpa , caita chaita rishpa Ponto , Galacia , Capadocia , Asia , Bitinia shuti llactacunapi causanajuj crijcunamanmi , caitaca escribini .
60001002	Cangunaca , Taita Dios munashcashna , pundamandapacha agllai tucushcacunami canguichi . Diosta cazushpa , Jesucristopaj yahuarhuan maillashca cachunmi , paipaj Espirituhuan jucha illaj causanata carashpa agllashca . Diospaj ninan juyaitapash , casilla ali causaigutapash , cangunapi ashtahuan mirachijuchunmi munani .
60001003	Ñucanchi Apunchi Jesucristopaj Taita Diosca , aligumari cangui ni tucushca cachun . Paica , huañushcacunapaj chaupimanda Jesucristota causachishpami , ñucanchitaca pai ninanda llaquijunshnallata , causaita causagrinata shuyachun , mushujta huacharishpa causanajuchun rurarca .
60001004	Cangunaman carangapaj jahua pachapi alichishca tiajujta japigrichunmi , chashna rurarca . Chai caranaca , na ismunalla na mapayanalla na tucurinallachu .
60001005	Taita Diosca , paita crishcamandami , paipaj ushaihuan cangunataca alichishpa charijun . Pai quishpichishcata alichishpa charijushcataca , tucurimui punllapi ricuchishpa carajpimi , japinguichi .
60001006	Chaita yarishpami , cunambi ashacamanlla ima llaquicunata apanapacha cajpipash , shuj shuj llaquicunata apashpa , ninanda cushijunajunguichi .
60001007	Canguna crishcapash ashtahuan ali orotapash yali juyaillagu cajpimi , chashna cushijunguichi . Chai orotaca , tucurinalla cajpipash ninapi rupachishpami , ali oro cajta ricun . Jesucristo shamushpami , chashna crishpa causanajujta japij shamushpami , alicachishpa , cushijushpa , ninanda alicachinga .
60001008	Jesucristotaca , na ricushca cashpapash , ninandami juyanguichi . Cunambi na ricushpapash , paita crishpa juyailla na villai ushanalla , jatun cushijuita charishpami cushijushpa causanajunguichi .
60001009	Jesusta crishcamanda , cangunapaj alma quishpirinata charishpami cushijunajunguichi .
60001010	Dios ima nishcata villajcunaca , imashna Dios cangunata ninanda juyashpa quishpichinata yachangapajmi , aliguta tapunajushca . Shina yachashpami , cai quishpirinamandaca paicunallata villanajushca .
60001011	Paicunapaj shungupi causajuj Cristopaj Espíritu chashna yarichijujtaca , maijan runapi , ima punllacunapi chashna tucunata aligutapacha ricushpa yachashpami villanajushca . Chai Espiritumi , Cristo ninan llaquicunata apanata , chai jipa ninanda alicachi tucunataca , chai punllacuna nara pactajpillata villanajushca .
60001012	Diosca , chai villajcunamanmi paicuna villanajushca shimicunaca , na paicunapaj cashpa , ashtahuangarin ñucanchiman aliguta alichijushcata ricuchishca . Chaitaca , jahua pachamanda cachamushca Diospaj jucha illaj Espíritu yarichijpimi , quishpirinamanda villajcunaca cunan punllacunapi cangunaman villanajun . Chaitaca , angelcunapash ninandami ricungapaj munan .
60001013	Shina cajpimi cinturasta chumbilirinshna , ali yuyaihuambacha causana canguichi . Imata rurashpapash , aligutapacha rurashpa causaichi . Jesucristo tigramujpi cangunata ninanda juyashpa caranataca , tucui shunguhuan yariashpa shuyaichi .
60001014	Ali cazuj huahuacuna cashcamandami , Diosta nara rijsimanda , imatapash nalita munashpa punda rurashcashnaca , na ashtahuan rurana canguichi .
60001015	Ashtahuangarin cangunata agllaj Diosca , jucha illajmi . Shina cajpimi , cangunapash tucui causaipi jucha illaj causana canguichi .
60001016	Escribishcapica cashnami nijun : “ Ñucaca , jucha illajmi cani . Shinamandami cangunapash , jucha illaj causana canguichi ” nijunmi .
60001017	Diostaca : “ Taitami cangui ” nishpa mañajushpapash , cai pachapi llactan llactan purishpa causanajushpaca , ima horapash paitallami manllana canguichi . Paica , na shujtalla agllashpaca , imatapash rurashcata ricujunllu . Ashtahuangarin tucuicunatami , imata rurashpa causashcatapash ricujun .
60001018	Yanga , nali causaimanda quishpichi tucushcataca yachanguichimi . Chai causaitaca , cangunapaj taitacunamandami chasquircanguichi . Tucurinalla orohuan , culquihuanga na quishpichi tucushcachu canguichi .
60001019	Ashtahuangarin Cristopaj juyailla yahuarguhuanmi , cangunataca quishpichirca . Paica na mapayashca , imapash na tucushca llamagushnami carca .
60001020	Paitaca , Diosca cai pachata nara rurashpallatami , huañuchun churashca carca . Shina cajpipash cunan cai tucurimui huatacunapimi , cangunata juyaimanda Cristoca shamurca .
60001021	Paimandami , Taita Diostaca cringuichi . Canguna Taita Diosta crishpa paita yariashpa , cushijuihuan shuyashpa causachunmi Cristotaca , huañushcacunapaj chaupimanda causachirca . Shina causachishpami , punchapambagu causanata paiman curca .
60001022	Diospaj Espíritu yarichijujpimi , na llullashpa villajuj Shimita cazushpa , cangunapaj almatapash ña mapa illajta rurashcanguichi . Chashna rurashpami , na nij tucushpalla , crij purapash huauqui purashna juyarishpa causanajunguichi . Shinamandami cunanga , ima nalitapash na yarishpa , tucui shunguhuambacha caishuj chaishuj juyarishpa causanajunguichi .
60001023	Cangunaca , huañunalla taitamandaca na cutin huacharishcachu canguichi . Ashtahuangarin causaita causaicaman na tucurishpa , causajujlla Taita Diospaj Shimimandami cutin huacharishcanguichi .
60001024	Chai Shimipica , cashnami nijun :
60002001	Shinamandami tucui nalita ruranatapash , pitapash umachinatapash , mishqui shimi jayaj shungu canatapash , shujcuna charishcata ñucapaj cashcanman yashpa munanatapash , pitapash nalicachishpa parlanatapash , tucuita saquina canguichi .
60002002	Chairalla huacharishca huahuacuna lechetalla munanshna causaichiyari . Diospajtalla yachajunataca , na chapushca lechetalla munanshna caichiyari . Shina causashpami , quishpirinata japingapaj viñanajunguichi .
60002003	Apunchi Jesús juyajujta chasquishca cashpaca , chashnami causanguichi .
60002004	Causaita caraj rumishna cajpimi , Jesustaca catina canguichi . Runacuna napacha ricunayachishpa shitashca cajpipash , Taita Diospaca agllashca , juyailla rumigushnami .
60002005	Cangunapash causaj rumicunashna cashcamandaca , cangunapaj shungupash Diospaj Espíritu causajuj huasishna cashpa , Diospajlla curacuna caichi . Cangunapaj causaitaca , animalta Diosman cushpa huañuchinshna cashpami , chashna cana canguichi . Shina cajpimi Taita Diosca , Jesucristomanda cangunataca chasquinga .
60002006	Chaimandami , Dios escribichishca Shimipipash cashna nijun :
60002007	Cristota crishpa causajcunapaca , paica juyaillagumari . Ashtahuangarin paita na crijcunapaca , Dios escribichishca Shimipi nishcashnami pactajun :
60002009	Ashtahuangarin cangunaca , Dios agllashca miraicuna , jatun Mandajpaj curacuna , jucha illaj llacta cachun , Taita Dios randishcacunami canguichi . Taita Dios juyailla rurashcacunata villachun alicachishpa agllashcacunami canguichi . Paillatami cangunataca , yanapi causanajushcamanda paipaj juyailla michaman llujshichun cayarca .
60002010	Cangunaca pundaca , na Diospaj huahuacunachu carcanguichi . Ashtahuangarin cunanga , Taita Diospaj huahuacunamari canguichi . Pundaca , Diospash na llaquijpimi causarcanguichi . Ashtahuangarin cunanga , Dios ninanda llaquijpimi causanguichi .
60002011	Juyashca crijcuna , cangunataca shuj llactamanda shamushpa causajcunatashna , na rijsishca llactapi purijcunatashnami , cashna mañapani : Cangunapaj almahuan , nali munaicunahuan macanajunajujmandaca , chai munaicunamanda anchurichunmi mañapani .
60002012	Na israelcunapaj chaupipipash , aliguta causapanguichi . Huañuchij runatashna nalicachishpa rimanajujcunapash , Taita Dios shamui punllapica , canguna rurashcacunaca ali cashcata yachashpa , Diostaca punchapambagumi cangui ninajuchunmi , chashna causana canguichi .
60002013	Apunchi Jesusta cazujcuna cashpami , cai pachapi churashca mandajcunataca , jatun mandajta cashpa , alicachi tucushcacunata cashpapash , tucuicunata cazuna canguichi .
60002014	Llactata mandajta cashpapash , paicuna cachamushca runacunata cashpapash cazunguichilla . Paicunatami , nalita rurajcunataca llaquinajuchun , ashtahuangarin alita rurajcunataca alicachinajuchun cachamun .
60002015	Taita Diosca , cashna rurachunmi munan : Na entendij , juizu illaj runacunataca , canguna imatapash aliguta rurashcahuan upallayachijuchunmi munan .
60002016	Cangunaca , huatashcashna causanajujmandami cacharichi tucushcanguichi . Ña cacharishcami cani nishpalla , cutin imatapash nalita rurajcunashnaca , na canachu canguichi . Ashtahuangarin Taita Diosta servijcunami cana canguichi .
60002017	Tucuicunatami alicachina canguichi . Crij purapash , juyarinami canguichi . Taita Diosta manllanami canguichi , jatun mandajtapash alicachinami canguichi .
60002018	Servijcunaca , amo imata mandajpipash , alicachishpa cazunguichi . Na aliguta entendij amo cajpilla cazunachu canguichi . Ashtahuangarin millai cajpipash , amotaca cazunguichi .
60002019	Taita Diospaj ñaupajpi ali yuyaihuan causajujpipash , yangamanda ninanda llaquichi tucushpa , chai llaquicunata apashpa causajllami , Dios alicachishpa chasquijpi causajun .
60002020	Juchata rurashcamanda huactai tucushpa , llaquita apashpaca , ¿ ima alicachi tucuita canga ? Ashtahuangarin aliguta rurashcamanda ninanda llaquichi tucushpa , chai llaquita apashpa causashpallami , Taita Dios alicachishpa chasquijpi causan .
60002021	Cangunaca , chaipajllatami cayai tucurcanguichi . Cristopash chashnallatami , ñucanchimanda llaquita apashpa huañurca . Ñucanchipash paishnalla llaquita apashpa paita catichunmi , chashna huañurca .
60002022	Cristoca , ima juchatapash na rurarcachu . Paipaj shimihuanga , umachinatapash na yacharcachu .
60002023	Ima llaquipash japishpaca alimi canman nijpipash , paica chashnallataca na tigrachircachu . Llaquichi tucujushpapash , paica ñucapash llaquichishami nishpaca na tigrachircachu . Ashtahuangarin imatapash cashcatapacha ruraj Diosmanmi , tucuita mingarca .
60002024	Cristomi , ñucanchipaj juchacunataca paipaj cuerpopi apashpa , caspipi chacatai tucurca . Ñucanchi ima juchata rurangapajpash ña huañushcashna cashpa , imatapash cashcatapacha rurashpa causachunmi , chashna huañurca . Paita chugrichishcamandami , alichi tucurcanguichi .
60002025	Cangunaca , chingashca llamacunashnami carcanguichi . Ashtahuangarin cunanga cangunata Michij , cangunapaj almatapash alichishpa Charijujpajmanmi tigrashcanguichi .
60003001	Shinallata huarmicunapash , cangunapaj cusataca cazunami canguichi . Shina cazujujta ricushpami , Diospaj Shimita na crij cusapash , canguna na villajpillata crij tucunga .
60003002	Canguna aliguta causashpa cazujujta ricushpami , cusapash cringa .
60003003	Canguna alicachirishpapash , ama jahualla aligu ricuringapajlla , umatapash yapata alichirishpa , orota rurashca imacunahuambash alichirina juyailla punchapamba churajunata churajushpa purinachu canguichi .
60003004	Ashtahuangarin cangunapaj shungu ucupimi , na huaglita yarinata , cushijushpa juyailla causanata alichirina canguichi . Shina causanatami Taita Diosca , ninanda alicachin .
60003005	Shinallatami Diospajlla causanajuj huarmicunapash , ñaupa punllacunaca alichirishpa causashca . Paicunaca , Taita Diosta yariashpa causashpami , cusacunatapash cazunajushca .
60003006	Sara shuti huarmica , paipaj cusa Abrahamda aliguta cazuj cashpami : “ Ñucata mandajmari cangui ” nijushca . Cangunata llaquichishami nijujpipash , na manllashpa aliguta rurashpa causashpaca , Sara shuti huarmishnami canguichi .
60003007	Shinallata cusacunapash , aliguta yarishpami cangunapaj huarmicunahuanga causana canguichi . Canguna Diosta mañanapi ama nali yuyaicuna jarcachunga , huarmicunataca faquirinalla vasogutashnami alicachina canguichi . Dios ninanda juyashpa , causaita causagrinata caramujujtaca , paicunapash japigrinata yachashpami , chashna alicachina canguichi .
60003008	Ashtahuangarin tucuicunallata shujllashnalla yarishpa causaichi . Caishujhuan chaishujhuan llaquirishpa , huauqui purashna juyarishpa , pihuambash cushilla parlashpa causaichi .
60003009	Nalita rurajpipash , na chashnallata tigrachinachu canguichi . Ima llaquipash japishpaca alimi canman nijpipash , na chashnallata tigrachinachu canguichi . Ashtahuangarin cangunaca , bendiciai tucungapaj cayai tucushcata yachashcamandaca , paicunatapash bendiciaichi .
60003010	Escribishcapica cashnami nijun :
60003013	Canguna aliguta rurashpa causajpica , ¿ pita cangunataca llaquichi ushangayari ?
60003014	Ashtahuangarin imatapash cashcatapacha rurashpa causanajushcamanda llaquichi tucushpaca , ninandami cushijunguichi . Shina cashcamanda , na paicunata manllaimandalla chujchunachu canguichi , llaquillapash na purijunachu canguichi .
60003015	Ashtahuangarin cangunapaj shungupica , Mandaj Taita Diostaca jucha illajmi cangui ninami canguichi . Cangunaca , juyaillaguta japigrinata yachashpami , cushijushpa shuyanajunguichi . Chaita pipash tapuchijpi , ama jariyashpa ali shunguhuan tigrachingapaca , ña ali yachajushcallami purina canguichi .
60003016	Ali yuyaihuanmi causana canguichi . Cristota catishpa alita rurashpa causanajujpipash , huañuchij runatashna cangunata yangata juchachishpa , nalicachishpa parlajcuna pingai tucuchunmi , chashna causana canguichi .
60003017	Nalita rurashpa llaquita apangapaj randica , Taita Dios munajpica aliguta rurashcamanda , llaquita apanami ashtahuan ali .
60003018	Cristoca , ñucanchipaj juchacunamandami shuj viajella huañurca . Ñucanchi imatapash cashcatapacha na ruraj cajpipash , paica imatapash cashcatapacha ruraj cashpami , ñucanchita Taita Diospajman pushangapaj huañurca . Paica , aichapi huañushcapacha cashpapash , Diospaj Espiritupica causachi tucurcami .
60003019	Cristoca chai Espirituhuanmi , vichai tucushca tianajuj almacunamambash villagrirca .
60003020	Chai almacunaca , Noé villajui punllacunapi Diosta na cazujcunami cashca . Huambuna huasita Noé rurashpa tucuchingacamanmi Taita Diosca , paicunata llaquishpa shuyajushca . Chai huambuj huasita yacu huambuchijpimi , pusaj puracunalla chaipica quishpirishca .
60003021	Chai yacuca cunambi bautizarinchi , chaitami ricuchijun . Chaimandami cunanga , Jesucristo causarishcamandaca quishpirinchi . ( Bautizarijpica , cuerpomanda mapataca na anchuchinllu . Ashtahuangarin ñucanchi yuyai alitalla yarichun alichihuai nishpa , Taita Diosta mañashcashnami ) .
60003022	Cristoca , jahua pachaman rishpami , Taita Diospaj ali ladoman tiajun . Chaipimi angelcunapash , mandajcunapash , ushaita charijcunapash paita cazunajun .
60004001	Cristoca , ñucanchimandami paipaj cuerpopi llaquita aparca . Shinallatami cangunapash , llaquita apanata yariajlla causana canguichi . Maijambash paipaj cuerpopi llaquita apashpaca , juchata ruranatami saquishca .
60004002	Cai pachapi causai tiashca punllacunallapash , ama gentecunapaj munaita rurashpa , ashtahuangarin Taita Diospaj munaita rurashpami causana canguichi .
60004003	Cangunaca , tauca huatacunatami na israelcuna cushijushpa nalita rurashpa causashcashnallata rurashcanguichi . Canguna ima munashcata rurashpa , nalita ruranata munashpa , machashpalla purishpa , amingacaman fiestata rurashpa , ufiashpallami causarcanguichi . Shinallata millanayai , dioscunata mañashpami causarcanguichi .
60004004	Shinamandami cunanga , paicunashna imapash cachun nalita ruranata saquishcata ricushpaca manllarishpa , cangunataca rimashpa llaquichinajun .
60004005	Ashtahuangarin paicunapashmi causajcuna , huañushcacuna imatalla rurashcata ricuchingapaj shuyajuj Diosman villagrinata charin .
60004006	Shinamandami huañushcacunamambash , ali villaitaca villagrishca . Paicunapash , runacuna cashcamandaca cuerpopi llaquichi tucuchun , ashtahuangarin paicunapaj almaca Taita Dios munashcashna causagrichunmi , chashna villagrirca .
60004007	Ashtahuangarin ima tiashcapash , tucuilla tucurina punllami ña chayamujun . Shinamandami aliguta yariashpa rijcharianshna , Diosta mañanajunalla canguichi .
60004008	Tucuimanda yalica , caishuj chaishuj ninanda juyarishpami causana canguichi . Chai juyaimi , ashtaca juchacunataca pacashpa anchuchinga .
60004009	Caishuj chaishuj na huasha parlashpallami , mingachirina canguichi .
60004010	Taita Dios cangunata ninanda juyashpa , shican shican imagutapash rurai ushachun cangunaman carashcashnallatami , shujcunamambash aliguta rurana canguichi . Shina rurashpami , Diospajta ali rurajcuna canguichi .
60004011	Maijan villaj cashpapash , Taita Diospaj Shimi nishcatalla villachun . Maijambash imatapash alita rurajushpaca , Taita Dios caramujuj ushaihuan rurachun ninimi . Taita Diostaca , Jesucristomanda punchapambagumi cangui ninajuchunmi , imata cashpapash tucuita rurana canguichi . Causaita causaicaman punchapambagumi cangui ni tucunapash , tucuita imata mandajunapash paipajmi . Shina cachun .
60004012	Juyashca crijcuna , cangunataca ali crij cajta ricungapajmi , ninan llaqui japijun . Chashna llaquitaca nara apashcanichu nishpaca , na manllarinachu canguichi .
60004013	Ashtahuangarin ninanda cushijuichi . Canguna chashna llaquicunata apashpaca , Cristo llaquita apashcashnami apanajunguichi . Cangunapash , Cristo punchapambagu juyailla ricurimui punllapica ninanda cushijungapajmi , chashna causanajunguichi .
60004014	Cristota catishcamanda nalicachishpa rimai tucujushpaca , ninandami cushijunguichi . Cangunapaj shungupica , punchapamba Diospaj Espiritumi causajun . Cangunata rimajcunaca , chai Espiritutapachami nali shimicunata rimanajun . Ashtahuangarin cangunaca , punchapambagumi cangui ninajunguichimi .
60004015	Shinamandami , canguna puramandaca huañuchishpa , shuhuashpa , nalita rurashpa , shujcuna imatapash ninajujpi satirishpa , llaquichi tucujcunaca , na cana canguichi .
60004016	Ashtahuangarin maijan cashpapash Cristota crishcamanda llaquita apajushpaca , na pingai tucunachu canguichi . Ashtahuangarin chai llaquita apajushcamandaca , Taita Diostami punchapambagumi cangui nina canguichi .
60004017	Shinamandami Taita Dios llaquichina punllacunaca , paipaj huahuacunata llaquichishpa callarina punllacunara chayamushca . Cunanga , ñucanchitarami llaquichi callarijun . Tucurimui punllapicarin , Taita Diosmanda ali villaita na cazujcunaca , ¿ imashi tucunga ?
60005001	Canguna purapi tiaj mandaj rucucunatami , cunanga yarichipani : Ñucapash , paicunashnallata mandaj rucumi cani . Llaquicunata Cristo apajujtaca , ñucapacha ricushca cashpami villajuni . Pai punchapambagu ricurimui punllapica cangunapash , ñucapashmi punchapambagu ricurishun .
60005002	Canguna purapi Taita Diospaj tandanajushca llamagucunataca ricuriashpa michipaichi . Na pipash mandajpillatami , cangunapaj munaillata ricuriana canguichi . Imatapash culquimandalla nalitaca na rurashpami , ashtahuangarin cushijushpa , uchalla rurana canguichi .
60005003	Aliguta ricuchun cangunaman mingashca , tandanajushca llamagucunataca , na yapata mandanachu canguichi . Ashtahuangarin cangunata ricushpa catichunmi , aliguta causana canguichi .
60005004	Shina causashpaca , michijcunata jatun Michij shamujpimi , na tucurinalla juyailla coronata japinguichi .
60005005	Shinallata chairalla viñaicunapash , chai rucucunataca aliguta cazunami canguichi . Tucuicunallata na jariyashpami , caishuj chaishuj cazurina canguichi .
60005008	Cangunata fiñaj diabloca , león huacashpa , pitapash micungapaj mascajunshnami muyuriajun . Shina cajpimi rijchariashpa , aligutapacha yarishpa causana canguichi .
60005009	Canguna crishcahuanmi , chai diablotaca mishana canguichi . Tucui cai pachapi causanajuj crijcunapash , cangunashnallata llaquicunata apanajujta yachashpami , chashna mishana canguichi .
60005010	Ashtahuangarin ninan juyaita charij Taita Diosca , Jesucristohuan shujlla tucujpimi ñucanchitaca , paipaj punchapamba llactapi causaita causagrichun agllarca . Caipica , ashacamanllami llaquita apanajunguichi . Chai jipami Taita Diosca , cangunataca ima pandatapash ama rurachun shinlliyachishpa , ninan ushaitapash carashpa , pipash na anchuchinallapi churanga .
60005011	Paica , causaita causaicaman punchapambagumi . Paica , mandana ushaitapashmi charin . Shina cachun .
60005012	Silvano shuti alipacha crij huauquimanmi , cai asha escribishcapica , cangunata shinlli tacurishpa cachamuni . Ninanda juyashpa Taita Dios caramujujta canguna chasquinajujca , napacha llulla cajtapash villashpami , escribishpa cachamuni .
60005013	Babilonia pueblopi tandanajuj , cangunatashnalla Dios agllashca crijcunapash , ñuca huahuashna causajuj Marcospashmi cangunataca , alillachu capanguichi nijun .
60005014	Caishuj chaishuj ninanda juyarishpa muchashpami , alillachu capangui nina canguichi . Jesucristohuan shujlla tucushcamandaca , tucuilla cangunapi casilla ali causaigu tiachun ninimi . Shina cachun
61001001	Jesucristo villachun cachashca , paita servij Simón Pedromi cani . Imatapash cashcatapacha ruraj ñucanchi Dios Quishpichij Jesucristomandami , juyailla crinataca ñucanchishnallata japircanguichi . Shina cajpimi , cangunaman escribini .
61001002	Taita Diostapash , ñucanchi Apunchi Jesustapash aliguta rijsishcamandaca , ninan juyaitapash , casilla ali causaigutapash , cangunapi ashtahuan mirachijuchunmi munani .
61001003	Causaipaj tucui ima ali canatapash , llaquishpa causanatapash , ninan ushaita charij Diosmi ñucanchiman caramurca . Chaitaca , pai punchapambagu cashpa , alicachi tucushca cashpa , ñucanchita cayajpi paita rijsishcamandami , shina caramurca .
61001004	Chaicunata caramushpami Diosca , imatapash juyailla ninandami carasha nishcata pactachirca . Cai pachapica , nalita munashcamandami ima huaglicunapash tian . Chai huaglicunata saquishpa , Diosman rijchaj canata japigrichunmi , chashna ricuchirca .
61001005	Shinamandami canguna ña crij cashcamandaca , ashtahuan tucuipi ali cana canguichi . Shina tucuipi ali cashpami , yachajunataca ashtahuan yariana canguichi .
61001006	Shina yachajushpami , nali munaicunataca cangunallata saquina canguichi . Nali munaicunata cangunallata saquishpami , na ñapash fiñarishpa causana canguichi . Shina na ñapash fiñarishpa causashpami , Diosta yariashpa causana canguichi .
61001007	Diosta yariashpa causashpami , crij purapash juyarishpa causana canguichi . Shina huauqui purashna juyarishpa causajpimi , juyaica tian .
61001008	Chashna causana cangunapi tiajpica , ñucanchi Apunchi Jesucristota rijsishcamandaca , grano fucujunshnami na quillanayachishpa , ashtahuan yachajunguichi .
61001009	Ashtahuangarin chashna causanata na charishpaca , caruta ricuita na ushaj runashnami causan . Pai punda rurashca juchacunata anchuchishcatapash cungashpami , ñausashna causan .
61001010	Huauquicuna , panicuna , chaimandami cangunata Dios cayashpa agllashcata yariajlla causashpa , ashtahuan shinlli tucuna canguichi . Caicunata pactachishpa causashpami , ima horapash na urmashpa causanguichi .
61001011	Shina causajpimi , ñucanchita Mandaj , Quishpichij Jesucristo causaita causaicaman mandajuj llactaman yaicuchun saquinga . Paica na jarcashpa , cushijuihuanmi yaicuchun saquinga .
61001012	Chaimandami , na llullashpa villajuj shimitaca canguna ña yachashpa , ali shinllicuna cajpipash , cutin cutin caicunata yarichijunataca na saquisha .
61001013	Causajushpallata cangunata shinllita tacurishpa rijchachijunshna yarichijushpaca , imatapash cashcatapachami rurajuni yanimi .
61001014	Ñucanchi Apunchi Jesucristo , ñuca ñalla huañunata villajpi yachashpami , caicunataca yarichijuni .
61001015	Ñuca huañushca jipapash , cai villashcataca ama cungashpa yarianajuchunmi , tucui shunguhuan ucha yarichijuni .
61001016	Ñucanchi Apunchi Jesucristo ninan ushaihuan shamunataca , na yanga runacuna umachishca parlocunata catishpalla yacharcanchichu . Ashtahuangarin mandana ushaita pai charijta , ñucanchi ñavihuambacha ricushpami yacharcanchi .
61001017	“ Caimi , ñuca juyashca Churigu . Paimandami , ninanda cushijuni ” nishpami , Taita Diosca juyailla punchapamba chaupimanda rimarca . Paita ninanda alicachishpami , punchapambagumi cangui nirca .
61001018	Jahua pachamanda chashna rimamujtaca , Diospajlla urcu jahuapi Jesushuan cashpami uyarcanchi .
61001019	Profetacuna villashca Shimitapash charinchimi . Chai Shimimi yanata micha punchayachinshna , aliguta villajun . Punllayajujpi llujshimuj luzeroshna , cangunapaj shungu punchayachun , chai Shimita uyashpaca , aligutami ruranajunguichi .
61001020	Caitarami punda yachajuna canguichi : Dios escribichishca Shimipi Dios villashcacuna imata nijujtaca , pipash na paillata yachai ushangachu .
61001021	Dios villashcataca , ima horallapash na gentepaj munailla villashcachu . Ashtahuangarin Taita Diospajlla causanajuj runacuna cashpami , Diospaj jucha illaj Espíritu yarichijpi villanajushca .
61002001	Israel puracunapi lullashpa villajcuna tiashcashnallatami , canguna purapipash llullashpa yachachijcuna tianga . Paicunaca , tucuchi tucunaman richunmi , pandata pacalla yachachinga . Apunchi Jesús paicunata quishpichishca cajpipash , paitaca na rijsinichu ninajujpimi , paicunataca ñapash ninan llaqui japishpa tucuchinga .
61002002	Paicuna nalita rurashpa causanajujta ricushpami , ashtacacuna chai nalita ruranata catinajunga . Paicunamandami , na llullashpa villajuj Shimita catinataca nalicachishpa , nali shimicunata rimanajunga .
61002003	Paicunaca , charijyanatalla munashpami , randishpa jatunshna paicuna llujchishca parlocunatalla yachachinajunga . Paicunapaca , pundamandapacha ninanda llaquichi tucunapacha nishcami ña chayamujun . Chingaita chingachinapash chapariajunmi .
61002004	Taita Diosca , angelcuna juchata rurashcatapash na cungashcachu . Ashtahuangarin ucu pachaman shitamushpami , llaquichina punllacaman yana yana ucupi vichai tucushca tiachun churarca .
61002005	Cai pachapi ñaupa punllacunapi gentecuna Diosta na manllashpa , juchata ruranajushcatapash , Diosca na cungarcachu . Paica , cai pachataca ninan tamiahuanmi , tucuillata tucuchishca . Imatapash cashcatapacha rurashpa causanata villaj Noé runagutallami , canchispura gentecunandi quishpichishca .
61002006	Shinallata Sodoma shuti , Gomorra shuti pueblocunapi causajcunatapash , Diosca ninanda llaquichishpami , uchufa tucungacaman rupachishpa , tucuillata tucuchishca . Diosta cunambi na manllashpa causajcunaman ricuchingapajmi , chashna tucuchishca .
61002007	Ashtahuangarin imatapash cashcatapacha ruraj Lot shuti runagutallami quishpichishca . Paica , nali gentecuna millanayaita causanajujta ricushpami , ninanda llaquirishpa causajushca .
61002008	( Imatapash cashcatapacha ruraj Lot runaguca , chai gentecunapaj chaupipimi causajushca . Paicuna nalita rurashpa causanajujta ricushpa uyashpami , paipaj ali almaguhuan punllandi ninanda llaquirijushca ) .
61002009	Jatun Diosca , paita yariashpa causajcunataca , imatapash nalita rurana munaicunamanda cacharichinmi . Ashtahuangarin imatapash cashcatapacha na rurajcunataca , ninanda llaquichina punllapi llaquichi tucuchunmi , alichishca shuyajun .
61002010	Dios mandajujtapash yangapi churashpa , quiquin munaitalla catishpa , nali munaicunata rurashpa , millanayaita rurashpa causajcunataca ashtahuanmi llaquichinga . Paicunaca , ninanda jariyashpa , na cazushpami , mandana ushaita charijcunatapash , na manllashpa nalita rimanajun .
61002011	Paicunatapash ashtahuan yali ushaita charij angelcunapash , chai mandajcunataca , Jatun Diospaj ñaupajpi paicunata ninanda nalicachishpa llaquichi tucungapachami nishpaca , na rimanllu .
61002012	Ashtahuangarin cai yachachijcunaca , animalcunashna yuyaitapash na charishpa na entendishpa , nalitalla parlajcuna cashpami , japi tucushpa huañuchi tucungapajlla huacharishca . Paicunaca , animalcunashna huañushpami chingaita chingagringa .
61002013	Imatapash cashcatapacha na rurashcamandami , paicunaca japina cashcatallata japinga . Punllandimi nali munaicunata rurashpa , ninanda cushijunajun . Cangunahuan tandanajushpa micunajushpapash , paicunapaj pandarishcahuanmi cushijunajun . Chashnata ruranacunaca , tinirishcashna mapayashcami .
61002014	Paicunapaj ñavihuan ricushpapash , huainayana munaihuanllami ricunajun . Juchata ruranatapash , na aminllu . Chairalla yachajujcunatapash , nalitara yachachishpami pandachinajun . Paicunapaj shungupipash , shujcuna charishcata munashpallami causan . Paicunaca , ninanda nalicachi tucushcacunami .
61002015	Ali causana ñandapash saquishpa , naliman tigrashpami , Beor shuti runapaj churi Balaam shuti runa nalita rurashcatara catishpa , chingashca purinajun . Balaam runaca , nalita rurashpa culquita japingapajmi ninanda munashca .
61002016	Nalita rurangapaj juizu illanshna rijujpimi , na rimaj burroca , genteshna rimashca . Shina rimashpami , Profeta runataca jarcashca .
61002017	Chai yachachijcunaca , chaquishca pugyucunashnami . Fuyuta ninan huaira maimambash apashcashnami . Paicunapaca , yana yanapi causaita causangapaj rinami alichishca shuyajun .
61002018	Paicunaca , ninanda jariyashpami , cacharishcata rimanajun . Shinallata pandata causanajuj puramanda ali causaitapacha mascashpa llujshishca gentecunatapash , quiquin causaipi nali munaicunahuanmi pandachinajun .
61002019	Huatashcashna causajcunata cacharishunmi nishpapash , paicunallatami huaglita rurashpa gañanshna causanajun . Pipash mishai tucushpaca , paita mishajpaj gañanmi tucun .
61002020	Mandaj Quishpichij Jesucristota rijsishpami , cai pachapi mapayashcamandapash , paicunaca ña anchurishca . Shina anchurishca cashpapash , cutin nalitallata rurangapaj tigrashpaca , mishai tucunmi . Chashna cashpami , punda causashcatapash ashtahuan yali nali causanajun .
61002021	Paicunaca , imatapash cashcatapacha rurashpa causana ñanda na rijsishca cashpachari , ashtahuan ali canman carca . Mandashpa yachachishca , jucha illaj Shimita yachashca jahua , nalita rurangapaj tigranallata cashpaca , na yachashpachari ashtahuan ali canman carca .
61002022	Ashtahuangarin paicuna chashna tucujpimi , na llullashpa cashna yarichij shimica pactajun : “ Alcumi , shungu tigrachishpalla cutinllata tigrashpa micunlla . Chairalla armashca cuchipash , turupi cutin shitarinllami ” .
61003001	Juyashca crijcuna , cai cartahuanga ña ishcai viajetami , cangunaman escribini . Cai ishcandi cartapimi , mapa illaj cangunapaj yuyaita rijchachinshna aliguta yarichijuni .
61003002	Diospajlla causanajuj , Profetacuna imata villashcatapash , Quishpichij Apunchi Jesús villachun cachashcacuna , pai mandajpi villashcatapash cangunapaj yuyaipi charichunmi yarichijuni .
61003003	Caitara pundaca yachaichi : Tucurimui punllacunapica , paicunapaj munai nalita rurajcuna , asishpa ricuj runacunami shamunga .
61003004	Chaicunaca , cashnami ninga : “ Cristo tigramushami nishcapash , ¿ maita pactanyari ? Taitacuna huañushca punllamandapacha imapash chashnallata tiajunllami . Shinallata tucui ima tiachumbash Dios churashca punllamandapacha cunangaman chashnallatami ” ninajungami .
61003005	Pundallatami jahua pachatapash , cai pachatapash Taita Diosca , shimihuan rimashpalla rurashca . Chaitaca , paicunapaj munaillatami na imatapash yachan . Alpaca , yacumandami llujshimushca , chaicunaca yacumandallami tian .
61003006	Shinamandami ñaupa punllacunapica , cai pachapi ima tiashcapash , yacupi huashajushpa tucurishca .
61003007	Ashtahuangarin cunambi tiajuj cai pachapash , jahua pachapash , Dios tiachun nishca punllacamanllami tianajun . Chaicunataca , pai rimashpalla ninahuan tucuchingapajmi , paita na manllaj runacunandi , Dios ricuchishpa llaquichina punllacaman alichishca tianajun .
61003008	Juyashca crijcuna , caitaca yachanapachami canguichi : Jatun Diospaca , shuj punllallami huaranga huatashnalla , huaranga huataca shuj punllashnallami .
61003009	Huaquingunaca : “ Apunchi Jesusca , na ucha shamunllu ” ninajunmi . Shina cajpipash pai tigramushami nishcataca , uchami pactachinga . Ashtahuangarin shujllapash ama chingaita chingagrichunmi , na ñapash fiñarishpa , ñucanchita llaquimandalla nara shamun . Ninanda llaquirishpa , tucuicuna Diospajman tigrarichunmi shuyajun .
61003010	Ashtahuangarin tuta shuhua shamunshnami , Apunchi Jesusca cungashcapi shamunga . Chai punllapimi jahua pachaca , ninanda culunlla cuyushpa , tucui ima tiashcapash rupashpa tucuringa . Cai pachapash , chaipi tucui tiashcacunandimi rupachi tucunga .
61003011	Chashna tucui ima tiashcatapash tucuchina cajpimi , ¡ Taita Diostalla tucui shunguhuan yariashpa , paipajlla causana canguichi !
61003012	¡ Taita Dios shamuna punlla ucha chayamuchun yashpami , chapariana canguichi ! Chai punllapimi , jahua pachatapash ninahuan rupachishpa tucuchinga . Shinallata tucui ima tiashcacunapash , rupashpami yacuyanga .
61003013	Ashtahuangarin ñucanchica , jahua pachatapash , cai pachatapash mushujtami rurasha nishcatami shuyanajunchi . Chaipimi , imatapash cashcatapacha ruranaca causajun .
61003014	Juyashca crijcuna , shinamandami cangunaca chashna tucunacunata shuyashpa , imata cashpapash ucha rurana canguichi . Na mapayashca , na juchachi tucushpa , casilla ali causaita charijta Dios japij shamunatami yariana canguichi .
61003015	Pitapash quishpichingapaj munashpami , ñucanchi Apunchi Jesusca , nara shamushpa shuyajun . Chaitaca yachanami canguichi . Shina cajpimi , ñucanchi juyashca huauqui Pablopash , Dios imashna paiman alipacha yachachishcashnallata , cangunaman escribishca .
61003016	Pabloca , pai escribishca cartacunapica , caicunamandaca ashamandallami na tucuilla cartacunapi yachachishca . Chai carta puracunapi huaquingunataca , na yachai ushanallami tian . Chaicunatapash , Dios escribichishca shuj Shimicunatapash , chaira yachajuj na ali crijcunaca , pandatami yachachinajun . Shina cashpami , chingaita chingagringa .
61003017	Juyashca crijcuna , shinamandami canguna pundata ña yachashcamandaca , aligutapacha cuidarina canguichi . Nalita rurajcuna pandata yachachijpira canguna shinllita catinajushcataca saquinguichiman .
61003018	Ashtahuangarin viñanshnami Diospaj ninan juyaimanda , ñucanchita Quishpichij , Apunchi Jesucristomanda ashtahuan yachashpa catina canguichi . Paitaca cunambash , causaita causaicamambash punchapambami cangui ninami canchi . Shina cachun .
62001001	Callaripillata ña tiashcata , ñucanchi uyashcata , ñucanchi ñavihuambacha ricushcata , pai causajujta ali ricushpa , ñucanchi maquihuan tacarishcatami villanchi . Paica , causaita caraj Shimimi .
62001002	( Causaita ricuchimujpimi , chai causaitaca ricurcanchi . Shinamandami , causaita causanata ricushcapacha cashpa , cangunaman villanajunchi . Paica Taitahuanmi carca . Shina cashpapash , ñucanchimanmi ricurimurca ) .
62001003	Ñucanchi ricushcata , ñucanchi uyashcatami , chaitapacha villanajunchi . Cangunapash ñucanchihuan shujlla tucuchunmi , chashna villanajunchi . Ñucanchipash Taita Dioshuan , paipaj Churi Jesucristohuan shujlla tucushcapachami canchi .
62001004	Cangunapash , ninanda cushijushpa causachunmi , caitaca escribinchi .
62001005	Jesucristo ñucanchiman yachachishca shimicunatami , cangunaman cashna villanajunchi : Taita Diosca , punchapamba micha cajpimi , paipica yana yana tutashnaca na tian .
62001006	“ Paihuan shujlla tucushcami canchi ” nishpapash , yana yana tutapishna causanajushpaca , na llullashpa villajuj Shimitami , na pactachishpa llullanajunchi .
62001007	Ashtahuangarin Dios michapi causajunshna , ñucanchipash michapi causanajushpaca , caishujhuan chaishujhuan shujlla tucushcami canchi . Shina cajpimi , paipaj Churi Jesucristopaj yahuarca , ñucanchipaj juchacunataca tucuillata maillan .
62001008	“ Jucha illajmi canchi ” ninajushpaca , quiquinllata umachirishpami , na llullashpa villajuj Shimitapash na ñucanchihuan charinchi .
62001009	Ñucanchipaj juchacunata Taita Diosman villajpica , paimi imatapash cashcatapacha rurashpa pactachijlla cashpa , ñucanchipaj juchacunataca anchuchinga . Shinallata ñucanchi imata nalita rurashcatapash , tucuillatami maillanga .
62001010	“ Jucha illajmi canchi ” ninajushpaca , Diostami llullapi churanchi . Shinamandami , paipaj Shimitapash na ñucanchipi charinchi .
62002001	Ñuca juyashca huahuacuna , canguna ama ashtahuan juchata rurashpa causachunmi , cai shimicunataca villanajunchi . Ashtahuangarin juchata maijambash rurashca cashpaca , Taitahuan ñucanchimanda rimajtami charinchi . Paica , imatapash cashcatapacha ruraj Jesucristomi .
62002002	Paimi , ñucanchipaj juchacunata anchuchingapaj huañurca . Na ñucanchipaj juchacunatalla anchuchingapaj huañurcachu . Ashtahuangarin cai pachapi causanajuj tucuilla gentecunapaj juchacunatapash , anchuchingapajmi huañurca .
62002003	Dios mandashca shimicunata cazushpallami , paita ñucanchi rijsishcataca yachanchi .
62002004	Maijan cashpapash : “ Diosta rijsinipachami ” nijushpapash , mandashca shimicunata na cazushpaca , paica llullapachami . Shinamandami , na llullashpa villajuj Shimitapash na paipi charin .
62002005	Ashtahuangarin Diospaj Shimita maijambash alipacha cazujushpaca , Taita Diostami tucui shunguhuan aligutapacha ninanda juyajun . Shina juyashpallami ñucanchica , ima pandatapash na rurashpa paihuan shujlla tucushcata yachanchi .
62002006	“ Dioshuan shujlla tucushcami cani ” nijushpaca , Jesucristo causashcashna causachun ninimi .
62002007	Huauquicuna , panicuna , cangunaman nara mandashca mushujtaca , na escribimunichu . Ashtahuangarin canguna cri callarishca punllamandapacha yachashca , punda mandashcatami escribimuni . Cai punda mandashca shimita villajujtaca , cri callarimandapachami uyarcanguichi .
62002008	Shina cajpipash , mushuj mandashcatami cangunaman escribimunchi . Cai mandashca na llulla shimitaca , Jesucristomi ricuchijun . Cangunapash , chashnallatami ricuchinguichi . Yana yanapi causana tucurishpa yalijujpimi , michapacha ña punchayachij shamun .
62002009	“ Ña michapimi causajuni ” nijushpapash , shuj crijtallata millanayachishpaca , yana yana tutapishnami causajun .
62002010	Crij purata juyajushpallami , michapica causajun . Paica , shujcuna pandarichun imatapash nalitaca na ruranllu .
62002011	Ashtahuangarin crijtallata millanayachishpami , yana yana tutapishna causajun . Yana yana tutapishna causashpami , paillata imata rurajujtapash na yachan . Yana yana tutallata ñausatashna charijpimi , chashna na yachan .
62002012	Juyashca huahuacuna , cangunapaj juchacunataca Jesucristopaj shutipimi anchuchirca . Shinamandami caitaca , cangunaman escribimuni .
62002013	Callaripillata causajuj Diosta rijsijpimi , can taitacunaman caitaca escribimuni . Chairalla viñaicuna , cangunaca diablota mishashcacuna cajpimi , caitaca escribimuni . Juyashca huahuacuna , cangunaca Taitata rijsijpimi , caitaca escribimuni .
62002014	Callaripillata ña causajuj Diosta ña rijsijpimi , can taitacunaman caitaca escribimuni . Chairalla viñaicuna , cangunaca alipacha catishpa , Diospaj Shimitapash shungupi alichishpa , diablota mishashca cajpimi , caitaca escribimuni .
62002015	Cai pachata , cai pachapi ima tiajtapash , na juyanachu canguichi . Pipash cai pachatara juyashpaca , Taita Diospaj juyaica na paipi causajunllu .
62002016	Cai pachapi tucui imalla tiashcapash , quiquin munaipajlla , imatapash ricushcandi munangapajlla , yangata jariyashpa causanallami tian . Chaicunataca , na Taita Dios yarichijunllu . Ashtahuangarin cai pachami , chashna yarichijun .
62002017	Cai pachaca , tucui imapash nali munaicunandimi tucurijun . Ashtahuangarin Taita Dios munashcata rurajcunaca , causaitami causanga .
62002018	Juyashca huahuacuna , ñamari tucurimui punllacunaca pactamujun . “ Cristota fiñaj runa shamungami ” nishcataca , ñami uyarcanguichi . Shina nishcashna Cristota fiñaj runacunaca , cunambica ñami taucacuna ñucanchi puramanda llujshirca .
62002019	Paicunaca , napacha ñucanchipura cashpami , ñucanchi puramandallata llujshirca . Ñucanchipura cashpaca , ñucanchihuanllata catinajunmanmi carca . Ashtahuangarin na tucuilla ñucanchipura cashcata ricuchingapajmi llujshinajurca .
62002020	Ashtahuangarin cangunaca , aceiteta talishpa javijpishnami , Diospaj jucha illaj Espirituta charinguichi . Shina charishpami , imatapash tucuita yachanguichi .
62002021	Na llullashpa villajuj Shimita na yachashcashna canguna causanajushcamandaca , na escribinichu . Ashtahuangarin yachajpipachami escribini . Na llullashpa villajuj Shimimandaca , ima llullapash na llujshinllu .
62002022	¿ Maijanda llullapacha canga ? Jesusca , Quishpichij Cristo cajta na crijmi llullapacha . Chaimi , Cristota fiñaj runa cashpa Taitapash , Churipash na tianllu nin .
62002023	Maijambash : “ Jesusca , na Diospaj Churichu ” nishpa nalicachishpaca Taita Diostaca , na shungupi charinllu . “ Jesusca , Diospaj Churimi ” nijushpaca , Taitatapashmi shungupi charin .
62002024	Canguna cri callarishca punllamandapacha imata villajta uyashcataca , cangunapaj shungupimi alichina canguichi . Cri callarimandapacha imata uyashcatapash cangunapaj shungupi alichinajushpaca , Taita Dioshuambash , paipaj Churihuambash shujlla tucushcami canguichi .
62002025	Cristoca , causaita causagrinata carashapachami nijurcami .
62002026	Llullashpa pandachijcuna cangunata ama pandachinajuchunmi , caitaca escribimuni .
62002027	Ashtahuangarin aceiteta talishpa javinshna , Diospaj Espirituta Cristo carajpi canguna chasquijpimi , cangunapi causajun . Shina cashpami , pitapash na yachachihuai ninguichi . Diospaj Espirituca , na llullashpami , imatapash tucuita aliguta yachachijun . Pai yachachijushcashnallatami , Cristohuan shujlla tucushpa catinajunguichilla .
62002028	Cunanga , juyashca huahuacuna , cangunaca Cristohuan shujlla cashpami , catinajunalla canguichi . Shina catishpami , paita yariajlla shuyashpa , pai tigramushpa ricurijpica , paipaj ñaupajmandaca na pingai tucushpa anchurishunchi .
62002029	Cristotaca , imatapash cashcatapacha ruraj cajta yachanguichimi . Shinallata imatapash cashcatapacha rurajcunaca , tucuicunami Diospajlla huacharishca huahuacuna tucushca . Chaitapash yachanami canguichi .
62003001	Ricuichi , Taita Diosca ñucanchita ninandapacha juyashpami ñucanchitaca : “ Ñuca huahuacunami canguichi ” nirca . Shina cajpimi , cai pachapajtalla rurashpa causajcunaca , Diosta na rijsimanda , ñucanchi paipajlla cajtapash na rijsin .
62003002	Juyashca crijcuna , cunanga ñami Taita Diospaj huahuacuna canchi . Tucurimui punllapi ñucanchi imashna canatapash , nara ricuchimunllu . Ashtahuangarin Cristo ricurimujpimi , paishnallapacha cashun . Paitapash imashnapacha cajtami ricushun .
62003003	Cristoca , jucha illajmi . Shina cajpimi , paita ricungapaj shuyajcunapash , tucuilla paishnalla jucha illaj causangapaj aliguta yariashpa causanajun .
62003004	Juchata rurashpa tucui causajcunaca , Dios mandashca shimitami na cazunajun . Pai mandashcata na cazushpaca , juchatami ruranajun .
62003005	Cristoca , ñucanchipaj juchacunata anchuchingapajmi shamurca . Paica , jucha illaj cajtaca yachanguichimi .
62003006	Maijambash paihuan shujlla tucushpaca , na ashtahuan juchata rurashpa causanllu . Juchata rurashpa maijambash causashpaca , Diostaca nara ricushcachu , nara rijsishcachu .
62003007	Juyashca huahuacuna , cangunataca pactara pipash pandachinman . Imatapash cashcatapacha rurashpa causajca , Cristoshnallata imatapash cashcatapacha rurajmi .
62003008	Juchata rurashpa causajcunaca , tucuillami diablopaj . Cai pacha callarimandapachami diabloca , juchata rurajun . Taita Diospaj Churica , diablo imata rurajujta tucuchingapajmi shamurca .
62003009	Maijan cashpapash Taita Diospajlla huacharishca huahua tucushpaca , Taita Diosllata carashca causaita charishpami , na ashtahuan juchata rurashpa causan . Taita Diospajlla huacharishca huahuapacha tucushca cashpami , juchata rurashpa causaitaca na ushan .
62003010	Maijanlla Taita Diospaj huahuacuna cajtapash , shinallata diablopaj huahuacuna cajtapash rijsinallami : Maijambash imatapash cashcatapacha na rurajcunapash , crijcunata na juyashpa causajcunapash , napacha Taita Diospaj huahuacunachu .
62003011	“ Caishujhuan chaishujhuan juyarishpami causana canchi ” nishpa villashcataca , cri callarishca punllallatami uyarcanguichi .
62003012	Ñucanchica , Caín shuti runashnaca , na causanachu canchi . Paica , diablopaj cashpami , paipaj huauquitaca huañuchishca . ¿ Imamandata paipaj huauquitaca huañuchishcanga ? Caín shuti runaca , imatapash nalitalla ruraj cashpami , paipaj huauqui imatapash cashcatapacha rurajujta ricushpaca huañuchishca .
62003013	Ñuca juyashca huauquicuna , panicuna , cai pachapajtalla rurashpa causajcuna , cangunata millanayachijpica , na manllarinachu canguichi .
62003014	Ñucanchica , huañushcashna causanata saquishpami , causaita causagrinaman yalishcanchi . Chaitaca , crij puracuna juyarishpa causashpami yachanchi . Crijcunata maijambash na juyashpaca , huañushcashnami causajun .
62003015	Shuj crijta millanayachijcunaca , maijan cashpapash genteta huañuchij runashnami . Maijan huañuchijpash , causaita causagrinataca napacha paipaj shungupi charinllu . Chaitaca yachanguichimi .
62003016	Cristoca , ñucanchimanda huañushpami , imashna juyarinatapash ricuchimurca . Shinallatami ñucanchipash crijcunata juyashpaca , ñucanchi causaita cuna canchi .
62003017	Maijan cashpapash ninan charij cashpa , imagupash illaj crijta ricuita ricushpaca , paipaj shungupimi ninanda mitsajun . Chashna causajushpaca , ¿ imashnata Taita Diospaj juyaitaca charingayari ?
62003018	Ñuca juyashca huahuacuna , ñucanchica na shimillahuan , na rimashcallahuan juyanimi ninachu canchi . Ashtahuangarin imagutapash rurashpami , juyajpacha cashcataca ricuchina canchi .
62003019	Shina causashpami ñucanchica , na llullaj Diospaj cajta yachanchi . Shina cashpami , paipaj ñaupajpica tucui shunguhuan cushijushpa causanchi .
62003020	Ñucanchi shungullata nalimari cangui nijujpica , Taita Dioscarin ñucanchi shungutaca yalitami yachan . Paica , imatapash tucuitami yachan .
62003021	Juyashca crijcuna , ñucanchi shungullata na juchachijpica , Taita Diosta yariajlla cushijushpami causanchi .
62003022	Dios mandashca shimicunata cazushpami , pai munashcataca rurashpa causanchi . Pai imata munashcatapash rurashpami , paita imaguta mañashpapash , japishpa causanchi .
62003023	Diosca cashnatami mandarca : Paipaj Churi Jesucristota crichun , caishujhuan chaishujhuan juyarishpa causachunmi mandarca . Pai mandashcashna , juyarishpa causashunchi .
62003024	Taita Dios mandashca shimicunata cazujllami , paihuanga causajun . Shinallata Taita Diospash , paipaj shungupimi causajun . Paillata paipaj Espirituta ñucanchiman carajpimi , ñucanchipaj shungupi Dios causajujta yachanchi .
62004001	Juyashca crijcuna , espirituta charinchimi nishpa villajcunataca , na tucuicunata crinallachu canguichi . Ashtahuangarin Taita Diospaj Espirituta charijta , na charijtapash , alipacha rijsinarami canguichi . Cai pachapica , llullashpa villajcunaca , ashtacacunami purinajun .
62004002	Taita Diospaj Espíritu yarichijpi villajcunaca : “ Jesucristoca , runa aichayu tucushpami shamurca ” ninajunmi . Chashna nishpa villajpillami , Taita Diospaj cajtaca , yachai ushanguichi .
62004003	“ Jesucristoca , na runa aichayu tucushpa shamushcachu ” nishpa villajcunaca , napacha Taita Diospajchu . Ashtahuangarin Cristota fiñaj runapaj espíritu yuyaita cujpimi , chashna villanajun . Chashnacuna shamunajujtaca , cangunallata uyashcanguichimi . Cunanga , ñamari cai pachapi purinajun .
62004004	Juyashca huahuacuna , cangunaca Taita Diospaj cashpami , paicunataca mishai ushashcanguichi . Cangunapi causajuj Diosca , cai pachapajtalla rurachishpa mandajuj diablota yali ushaita charijpimi , chashna mishashcanguichi .
62004005	Chaicunaca , cai pachamandallami . Shinamandami , cai pachapi imapash tiajmandalla villanajun . Paicunataca , cai pachapajtalla rurashpa causajcunallami uyan .
62004006	Ñucanchica , Taita Diospajmi canchi . Taita Diosta maijambash rijsishpaca , ñucanchi villajujta uyanmi . Na Taita Diospaj cashpaca , ñucanchi villajujtaca na uyanayachinllu . Shinamandami , Diospaj Espíritu yuyaita cujpi na llullashpa villajtapash , pandachishpa villachijuj espirituta charijtapash yachanchi .
62004007	Juyashca crijcuna , caishujhuan chaishujhuan ninanda juyarishpa causashunchi . Juyarishpa tucui causanaca , Taita Diospajmi . Juyarishpa causajcunaca tucuillami , Taita Diospajlla huacharishca huahuacuna tucushca . Paicunaca , Taita Diostapash rijsinmi .
62004008	Na juyashpa causashpaca , Taita Diostaca na rijsinllu . Taita Diosca , ninandapacha juyajmi .
62004009	Causaita causagrinata ñucanchi japigrichunmi Taita Diosca , paipaj shujlla Churita cai pachaman cachamushpa , ñucanchita juyajushcata ricuchirca .
62004010	Ñucanchica , Taita Diosta na juyashpami causarcanchi . Ashtahuangarin pairami ñucanchita juyarca . Paillatami , paipaj Churita ñucanchi juchacunata anchuchingapaj huañuchun cachamurca . Shina cachamushpami , ñucanchita juyajushcataca ricuchijun .
62004011	Juyashca crijcuna , ñucanchitaca Taita Diosmi ninanda juyajushca . Shinamandami ñucanchipash , caishujhuan chaishujhuan ninanda juyarishpa causana canchi .
62004012	Taita Diosca , pipaj ñavipipash ima horapash na ricurishcachu . Ashtahuangarin caishujhuan chaishujhuan juyarishpallami , Taita Dios ñucanchi shungupi causajujtaca yachanchi . Shina causajpimi Diospaj juyaica , ashtahuan ashtahuan ñucanchipi aliguta ricuriajun .
62004013	Dios paipaj Espirituta ñucanchiman cujpimi , Dioshuan ñucanchica causajushcata , paipash ñucanchi shungupi causajujtaca yachanchi .
62004014	Taita Diosca , cai pachapi causajcunata Quishpichij cachunmi , paipaj Churitaca cachamurca . Chaitaca , ñucanchillata ricushcapacha cashpami villanajunchi .
62004015	“ Jesusca , Taita Diospaj Churimi ” nishpa , tucui villajcunapaj shungupillami , Taita Diosca causajun . Paicunapash , Taita Dioshuanmi causanajun .
62004016	Taita Dios ñucanchita juyajujtaca yachanchimi . Taita Diosca , ñucanchita ninandapacha juyajujtami crishcanchi . Taita Diosca juyajpachami . Maijambash juyaita charishpaca , Taita Dioshuan shujlla tucushpami causajun , Taita Diospash paipaj shungupimi causan .
62004017	Aligutapacha juyarishpa causashpallami , gentecuna imata rurashpa causashcata Cristo ricuchijui punllapica , na manllashpa cushijushun . Ñucanchipash cai pachapica , Jesucristo causajunshnami causanajunchi .
62004018	Dios juyajpi causajcunaca , imatapash na manllanllu . Ñucanchi ama manllashpa causachunmi , paica ninandapacha juyajun . Manllashpa causajushpaca , llaquichi tucunatami charin . Maijambash manllaihuan cashpaca , juyaita nara aligutapacha charishcachu .
62004019	Diosra ñucanchita juyajujpimi , ñucanchipash paitaca juyanchi .
62004020	“ Taita Diosta juyanimi ” nijushpapash , shuj crijta millanayachishpaca , llullajunmi . Chai crijta ñavihuan ricujushpapash , na juyashpaca , ñavipi na ricurij Taita Diostacarin , ¿ imashnata juyai ushangayari ?
62004021	“ Taita Diosta juyaj cashpaca , shuj crijtapash juyanguichi ” nishpami , Cristoca ñucanchita mandarca .
62005001	Jesusta , Quishpichij Cristo cajta tucui crijcunaca , Taita Diospajlla huacharishca huahuacunami tucushca . Maijan cashpapash taitata juyajushpaca , chai taitapaj huahuacunatapashmi juyan .
62005002	Taita Diosta juyanajushcataca , pai mandashca shimicunata pactachinajushpa , paipaj huahua purapipash juyarinajushpami ricuchinajunchi .
62005003	Taita Dios mandashca shimicunata pactachishpa causanajushpallami , paita juyanajushcataca yachanchi . Pai mandashca shimicunaca , pactachi ushanallami .
62005004	Shinamandami , Taita Diospajlla huacharishca huahuacuna tucushpaca , cai pachapi ima nali tiajtapash , tucuita mishanchi . Jesusta crijpimi , cai pachapi ima nali tiajtapash mishachunga , ñucanchiman ushaita caramujun .
62005005	Cai pachapi imapash nali tiajtaca , ¿ pita mishai ushan ? Maijambash : “ Jesusca , Taita Diospaj Churimi ” nishpa crijllami mishai ushan .
62005006	Jesucristo shamushpaca , yacupimi bautizarirca . Shinallata yahuarta jichashpami huañurca . Pai shamushcataca , na yaculla ricuchircachu . Ashtahuangarin yacupash , yahuarpashmi ricuchirca . Chaitaca , Diospaj Espiritupash villajunmi . Diospaj Espirituca , na llullanllu .
62005007	Chaita ricushpa villajcunaca , quimsandimi jahua pachapi tian : Taitapash , Shimi shutipash , Diospaj jucha illaj Espiritupashmi tian . Paicunaca quimsa cashpapash , shujllami .
62005008	Cai pachapipash , shinallata quimsa villajcunami tian : Diospaj Espiritupash , yacupash , yahuarpash . Chai quimsandimi , chaimandallata villanajun .
62005009	Runacuna ricushpa villashcatapash crinchimi . Shina cashpami , Taita Dios villashcataca ashtahuan crina canchi . Taita Diosca , paipaj Churimandami cashna nishpa villarca :
62005010	Taita Diospaj Churita pipash crishpaca , paipaj shungupimi shuj villajta charin . Ashtahuangarin Taita Diosta na crishpaca , paipaj Churimanda Taita Dios villashcatapash , na crinllu . Shina cashpami Taita Diostaca , llullapi churan .
62005011	Taita Diosca , cashna nishpami villajun : Causaita causanataca , Taita Diosmi ñucanchiman caramushca . Chai causaitaca , paipaj Churimandallami caramushca .
62005012	Diospaj Churihuan shujlla tucushpa causanajujllami , chai causaitaca charin . Taita Diospaj Churihuan na shujlla tucushpaca , pipash chai causaitaca na charinllu .
62005013	Taita Diospaj Churita crishcamanda , causaita causanata charishcata aliguta yachachunmi , caicunataca escribini . Shinallata Taita Diospaj Churipaj shutita crishpa catichunmi escribini .
62005014	Pai munashcashna ñucanchi imaguta mañajujtapash , Diosca uyanllami . Chaita yachashpami , paita crishpa cushijunchi .
62005015	Ñucanchi imaguta mañajpipash , Dios uyajuj cashcataca yachanchimi . Chaimandami imaguta ñucanchi mañashpapash , Dios caramujujtaca ña yachanchi .
62005016	Maijan crij cashpapash , na huañuiman apajuj juchata rurajujta ricushpaca , paimanda Diosta mañachun ninimi . Shina mañajpimi Taita Diosca , paiman causaita caranga . Huañuiman na apajuj juchata rurajcunamandami , shina mañachun nini . Huañuiman apajuj juchapash tianmi . Chai juchata rurajcunamandaca , na mañanachu canguichi ninimi .
62005017	Imatapash cashcatapacha na ruranaca , juchami . Shina cajpipash , na huañuiman apajuj juchapash tianmi .
62005018	Maijambash Taita Diospajlla huacharishca huahuacuna tucushpaca , juchata na ashtahuan rurashpa causajtami yachanchi . Paitaca , Taita Diospaj Churi cuidajujpimi , diabloca napacha tacari ushan .
62005019	Ñucanchica , Taita Diospajllami causanajunchi . Ashtahuangarin cai pachapajtalla rurashpa causajcunataca , diablomi tucuicunata mandajun . Chashna cajtaca yachanchimi .
62005020	Shinallata Taita Diospaj Churi shamushcatapash yachanchimi . Paimi , na llullaj Diosta ñucanchi rijsichun yachachirca . Shinamandami na llullaj Dioshuambash , paipaj Churi Jesucristohuambash , shujlla tucushpa causanajunchi . Paica , na llullaj Dios cashpami , causaita causagrinataca ñucanchiman caramujun .
62005021	Juyashca huahuacuna , yanga dioscunamandapash anchurinami canguichi nipanimi . Shina cachun .
63001001	Crijcunata mandaj rucu cashpami , Dios agllashca paniguman , cambaj huahuacunamambash escribimuni . Ñucami , tucui shunguhuambacha cangunataca juyani . Na ñucalla juyanichu . Ashtahuangarin na llullashpa villajuj Shimita yachajushca crijcunapash , tucuicunami juyanajun .
63001002	Na llullashpa villajuj Shimica , ñucanchipi causaita causaicaman ñucanchihuanmi canga .
63001003	Taita Diospash , Taita Diospaj Churi Apunchi Jesucristopash ninan juyaita , llaquinata , casilla ali causaiguta cangunaman carachunmi munani . Na llullashpa villajuj Shimipi nijunshna , juyarishpa causanata carachun .
63001004	Cambaj huahua puracunamanda huaquingunataca , Taita Dios mandashcashna , na llullashpa villajuj Shimita catishpa causanajujtami ricurcani . Shinamandami , ninandapacha cushijurcani .
63001005	Panigu , cunanga caigutallami ningapaj munani : “ Caishujhuan chaishujhuan juyarinami canchi ” nishpaca , nara mandashca shuj mushuj shimitaca na escribimunichu . Ashtahuangarin cri callari punllamandapacha , caitaca ña yachanchimi .
63001006	“ Juyarishpami causana canguichi ” nishpa , Dios mandashca shimicunataca , pactachinami canchi . “ Juyarishpami causana canguichi ” nishcataca , cri callarishca punllamandapacha ña uyashcanguichimi .
63001007	Llullashpa yachachijcunaca , ashtacacunami cai pachapica purinajun . Paicunaca : “ Jesucristoca , na runa aichayu tucushpa shamurcachu ” ninajunmi . Chashna nishpa llullashpa yachachijmi , Cristota fiñaj runa .
63001008	Granota fucuchinshna canguna imatalla rurashcata ama chingachingapaca , aliguta yarishpa causanguichi . Ashtahuangarin Dios caranataca , tucuillatapacha japigrinata ashtahuan yaringuichi .
63001009	Cristo yachachishcata na catishpa , miraihuan yachachij runaca , napacha Taita Dioshuanllu . Ashtahuangarin Cristo yachachishcata catij runami , Taita Dioshuambash , paipaj Churihuambash .
63001010	Pipash cangunapajman cai yachachishcata na yachachingapaj shamujpica , huasipipash na chasquinachu canguichi . “ ¿ Alillachu shamupangui ? ” nitallapash , na nininachu canguichi .
63001011	Maijambash : “ ¿ Alillachu shamupangui ? ” nishpaca , paishnallatami nalicunata rurajun .
63001012	Cangunaman escribinataca , ashtacatami charini . Papelpi , tintahuan escribishpalla yachachingapaca na munanichu . Ashtahuangarin cangunapajman rishpa , ñavi ñavi chimbapura parlanatami yariajuni . Cangunahuan ninanda cushijungapajmi , shina ringapaj munani .
63001013	Dios agllashca cambaj ñañapaj huahuacunapash , candaca alillachu capangui ninajunmi . Shina cachun .
64001001	Crijcunata mandaj rucu cashpami , ñuca juyashca Gayo shuti huauquiguman , caitaca escribini . Candaca , tucui shunguhuanmi juyajuni .
64001002	Juyashca huauquigu , canga tucui shunguhuanmi Diosta catijungui . Shinallata tucui ima ruranapipash , cambaj cuerpopash , ali cachunmi munapani .
64001003	“ Na llullashpa villajuj shimita crishpami , aliguta causajun ” nishpami , caishuj huaquingunaca ñucapajman shamushpa , canmanda villahuarca . Shina villajpimi , ninanda cushijurcani .
64001004	“ Na llullashpa villajuj Shimita ñuca huahuacunashna causanajushpa , aliguta catinajun ” nijta uyashpami , ninandapacha cushijuni .
64001005	Juyashca huauquigu , canga crijcunata servishpami , aliguta rurajungui . Na rijsishca crijcunamangarin , ashtahuan aligutami rurajungui .
64001006	Paicunami , can imashna juyashcataca , caipi tandanajushca crijcunaman villarca . Taita Diosta servijcuna cajpimi , pai munashcashna ashtahuan purichun , imagupaj illajpipash ricushpa carashpa cachapangui nini .
64001007	Cristota juyaimanda villashpa purijcuna cashpami , na crijcunapaj maquimandaca , imatallapash na japinajun .
64001008	Shina cajpimi ñucanchica , paicunaman imagutapash caranata charinchi . Shina carashpami , na llullashpa villajuj Shimita ashtahuan villachun ayudanchi .
64001009	Tandanajuj crijcunamanmi , ña escribimurcani . Ashtahuangarin Diótrefes shuti runaca , paicunata mandangapaj yaicushapacha nishpami , ñucanchi rimashcataca na cazujun .
64001010	Chashna cajpimi ñuca rishpaca , ñucanchita llullashpa nali shimita huasha parlashcata tapuchingapaj , paita cayachun cachasha . Paica , na chaitalla rurajunllu . Ashtahuangarin shuj crijcuna chayajpipash , na mingachinllu . Maijan mingachingapaj munajcunatapash , napacha mingachinachu nishpami , tandanajuj crijcunamandapash llujchishpa cachajun .
64001011	Juyashca huauquigu , imatapash nalita ruranataca ama catishpa , ashtahuangarin aliguta rurashcata catingui . Maijan cashpapash aliguta rurashpa causajushpaca , Taita Diospajmi . Ashtahuangarin maijan cashpapash nalita rurashpa causajujca , Taita Diosta na ricushcachu .
64001012	Demetrio shuti runataca , tucuicunami alicachishpa parlanajun . Na llullashpa villajuj Shimita catishpami , paica aliguta causajun . Ñucanchipash , paitaca alicachinchimi . Ñucanchi villashca shimipash , na llulla cajtaca , cangunallata yachanguichimi .
64001013	Canman escribinataca , ashtacatami charini . Tintahuan , plumahuan escribishpalla yachachingapaca na munanichu .
64001014	Ashtahuangarin canda ricungapajmi , uchalla ringapaj munani . Chaipimi , chimbapura ñavi ñavi ricushpa parlanajushun .
64001015	Casilla ali causaita charichunmi munani . Canda alipacha rijsijcunapash , alillachu capangui ninajunmi . Ñucanchipaj alipacha rijsijcunatapash , alillachu capanguichi ninajunmi nipangui .
65001001	Jesucristota servij Judasmi cani . Jacobopaj huauquimi cani . Taita Diosmi cangunataca , paipajlla causachun cayarca . Jesucristomandami , cangunataca Diosca alichishpa charijun . Cangunamanmi caitaca escribini .
65001002	Cangunapica , ninanda llaquinatapash , casilla ali causaigutapash , juyaitapash ashtahuan mirachijuchunmi munani .
65001003	Juyashca crijcuna , cangunatapash , ñucatapash Dios quishpichishcata yachanchimi . Shina cajpimi escribinata ninanda yarijushpallata , cangunaman escribini . Diosmi crinataca , paipajlla causajcunaman shuj viajella caramushca . Chaita ashtahuan shinlli catichunmi , aliguta yarichishpa escribini .
65001004	Huaquin runacunaca , ñucanchi purapi ñamari pacalla yaicunajushca . Diosta na manllaj , pundamandapacha ninan llaquiman rinapachami nishca runacunami yaicunajushca . Paicunaca imashna causajpipash , Taita Diosca juyanllami ninajunmi . Shinallata shujlla mandaj Taita Diospash , ñucanchi Apunchi Jesucristopash na tianllu ninanajunmi .
65001005	Ña yachajpipash , caitami cangunaman cutin yarichingapaj munani : Jatun Diosca , pai agllashcacunata Egiptomanda llujchishpa quishpichishpapash , paita na crijcunataca tucuchishcallami .
65001006	Shinallata angelcunapash , paicuna alicachi tucushcata na alichishpami , ashtahuangarin paicuna causashca pushtutapash saquinajurca . Chaimandami paicunataca , ninanda llaquichina punlla chayangacaman , yana yana ucupi causaita causaicaman prezu charijun .
65001007	Sodoma shuti , Gomorra shuti pueblocunapi causajcunapash , chai ladolla shuj pueblocunapi causajcunapash , chai angelcunashnami , paicuna purallata huainayashpa na rurana jatun nalicunata ruranajushca . Shinamandami , causaita causaicaman rupajuj ninahuan ninanda llaquichi tucurca . Cunambi ama chashna causachun ricuchingapajmi , chashna tucushca .
65001008	Chai gentecunashnallatami , cunambi muscujcunapash , paicunapaj cuerpotaca mapayachinajun . Mandana ushaita charij Jesustapash na cazushpami , jahua pachapi tiaj mandajcunatapash nali shimicunata rimanajun .
65001009	Angelcunata mandaj ángel Miguelca , Moisés huañushca cuerpogutami , diablohuan quichurishpa fiñanajushca . Chashna quichurinajushpapash , diablota ninan llaquiman cachangapaj , ima nalitapash na rimarcachu . Ashtahuangarin : “ Jatun Dios candaca , jarcashpa rimachun ” nircami .
65001010	Ashtahuangarin chai yachachijcunaca , paillata na rijsishca imacunatapashmi , nali shimicunata rimanajun . Paicunaca , imatapash yachana cashcamanda yachashpami , juizu illaj animalcunashna huaglita rurashpa causanajun .
65001011	¡ Aij , paicunaca imachari tucunga ! Caín shuti runapaj ñandamari catinajun . Balaam shuti runashnamari , culquita munaimanda pandanajun . Na cazushpa huañuchi tucushca Coré shuti runashnami , chingaita chingagrinajun .
65001012	Chai runacunaca , crij puralla juyarishpa tandanajushcapimi , pinganayaita purinajun . Canguna tandanajushcapica , paicunallata michirinshnami , pitapash na pinganayachishpa micunajun . Paicunaca , yacu illaj fuyuta caiman chaiman huaira apajpishnami purinajun . Fucui punllacuna chayajpi na fucuj quiruta , ishcai viajeta chaquijpi sapindi llujchishpa shitashcashnami .
65001013	Paicunapaj pinganayai rurashcacunaca , mama cucha yacuta huaira ninanda shitajujpi , yacu putsujuyajushcashnami . Paicunaca , caita chaita pandashpa purinajuj luzerocunashnami . Paicunapaca , yana yana tutapi causaita causangapaj richun alichishcallami ña tiajun .
65001014	Enoc shuti runaca , Adán runapaj mirai sucta taitacunapaj jipa taitami cashca . Dios villashcata villashpami , yachachijcunamandapash cashna nishca : “ Ricuichi , paipajlla causaj huaranga huaranga angelcunahuan , Mandaj Dios shamujujtami ricurcani .
65001015	Paica , tucuicunata llaquichingapajmi shamurca . Diosta na manllaj runacuna , Diosta na manllashpa tucui nalita ruranajujta ricuchingapajmi shamurca . Juchata rurashpa causaj , Diosta na manllaj gentecuna shimi cacharishcata , paita fiñashpa rimanajushcata ricuchingapajmi shamunga ” nishcami .
65001016	Chai yachachijcunaca , huasha parlashpami nalicachishpa rimarinajun . Paicunapaj munaitalla rurashpami purinajun . Ninanda jariyashpami , cacharishcata rimanajun . Imatapash aliguta japingapajllami , pitapash cushi cushi rimanajun .
65001017	Juyashca crijcuna , cangunaca ñucanchi Apunchi Jesucristo villachun cachashca runacuna punda villashca shimicunataca yaripanguichi .
65001018	Paicunami , cangunaman cashna villanajurca : “ Tucurimui punllacunapica , nalicachishpa asishpa ricujcunami tianga . Paicunaca , paicunapaj nali munaicunatalla rurashpami causanajunga ” ninajurcami .
65001019	Paicunami , crijcunataca shicanyachinajun . Imatapash nalitalla yarishpa causashpami , Diospaj Espiritutaca na charin .
65001020	Ashtahuangarin juyashca crijcuna , cangunaman juyailla crinata Dios caramushcataca , ashtahuan aliguta catipanguichi . Diospaj jucha illaj Espirituhuan causashpami , Diosta mañana canguichi .
65001021	Taita Diospaj juyaitaca , na cunganachu canguichi . Causaita causagrinata ñucanchi Apunchi Jesucristo llaquishpa carana punllacaman shuyashpa causaichi .
65001022	Ishcai shungu tucushpa purijcunamambash , aliguta cringacaman yachachipaichi .
65001023	Ninapi rupangapaj rinajujcunataca , aisashpa ninamanda llujchipaichi . Shujcunatapash , manllaihuan llaquishpa charipaichi . Paicuna nali munaicunata rurashpa churajunata mapayachishcataca , millanayachinami canguichi .
65001024	Diosca ninan ushaitami charin . Paimi , ñucanchitaca ima nalipi urmachumbash , na saquishpa cuidajun . Shinami ñucanchitaca , ima mapapash illajta , pai punchapamba tiajuj ñaupajman ninanda cushijushpa pushanga .
65001025	Taita Diosca , ñucanchita Quishpichij , tucuita yachaj , shujlla Diosmi . Paitami cunambash , causaita causaicamambash punchapambagumi cangui . Mandana ushaita charij , tucuita rurai ushaj , tucuita mandajmari cangui ninami canchi . Shina cachun .
66001001	Taita Diosca , ñalla ima tucunata , paita servijcunaman ricuchingapajmi , chai ricuchinataca Jesucristoman curca . Chaitaca , paipaj angelta cachamushpami , paita servij Juanman villachirca .
66001002	Juanmi , Taita Diospaj Shimitapash , Jesucristo imata villashcatapash , imata ricushcatapash , aligutapacha villajun .
66001003	Cashna villashca shimicunata leyishpa , ima tucunatapash caipi escribishca villajujta uyajcunaca , ninanda cushijuichi . Shinallata caipi escribishca shimicuna ima nijujtapash cazujcunaca , ninanda cushijuichi . Punllacunaca ñami pactamujun .
66001004	Juan ñucami , Asia llactapi tiaj canchis pueblocunapi tandanajuj crijcunaman escribimuni . Diosca ninan juyaita , casilla ali causaiguta cangunaman carachunmi munani . Paica , cunambash paillatami causajun , pundapash paillatami causajurca , paillatami shamunga . Shinallata pai mandangapaj tiarina ñaupajpi tiajuj canchis espiritucunapash , ninan juyaita , casilla ali causaiguta cangunaman carachunmi munani .
66001005	Chaicunataca , Jesucristopash cangunaman carachunmi munani . Paica , villachun mingashcatapash aliguta pactachijmi . Paimi , huañushcacunapaj chaupimandapash punda causarirca . Shinallata , cai pachapi tiaj jatun mandajcunatapash Mandajmi . Paica , ñucanchita juyashpami , ñucanchi juchacunataca , paipaj yahuarhuan maillarca .
66001006	Paimi ñucanchitaca , paipaj Taita Diosta servij , jatun mandajcuna , curacuna cachun rurarca . Paimanmi , causaita causaicaman tucuita mandajmi cangui , punchapambagumi cangui ni tucushca cachun . Shina cachun .
66001007	Ricuichi , Cristoca fuyupimi shamunga . Paitaca , tucuicunami ricunga . Paita chugrichishpa huañuchijcunapash ricungami . Cai pachapi miraicunaca , tucuicunami paita ricushpa ninanda llaquirishpa huacanajunga . Ari , shinapachami canga .
66001008	“ Ñucami , A letrashna tucuita callarichijpash , Zeta letrashna tucuchimujpash cani ” nijunmi Apunchi Jesusca . Tucui Ushaita Charij Dios cashpami causajunlla , pundapash paillatami causajurca , paillatami shamunga .
66001009	Ñucami , cangunapaj huauqui Juan cani . Cangunashnallatami , llaquita apajuni . Dios mandajuj llactapipash , cangunahuanmi causagrisha . Na ñapash fiñarinatapash Jesucristo carajpimi causani . Taita Diospaj Shimita , Jesucristo imata villashcatapash villajushcamandami , mama cucha chaupipi tiajuj Patmos shuti llactapi prezu tiajurcani .
66001010	Chai llactapica , Apunchi Jesusta yarina punllapimi , Diospaj Espíritu junda carcani . Ñuca huashapica trompetata huacanshna , shinllita rimajtami uyarcani .
66001011	Cashnami nihuarca : “ Ñucami , A letrashna tucuita callarichijpash , Zeta letrashna tucuchimujpash cani . Can imata ricushcatapash , libropi escribingui . Chaitaca , Asia llactapi tianajuj Efeso , Esmirna , Pérgamo , Tiatira , Sardis , Filadelfia , Laodicea shuti canchis pueblocunapi tandanajuj tucui crijcunaman cachangui ” nihuarcami .
66001012	Shina nijpimi , pita ñucahuan rimajun yashpa , tigrarishpa ricurcani . Shina tigrarishpaca , orota rurashca canchis candelerocunatami ricurcani .
66001013	Chai canchis candeleropaj chaupipica , Runa Aichayu tucushcaman rijchajtami ricurcani . Paica , chaqui pundacaman churajushcami , oro chumbita pechopi huatarishca shayajurca .
66001014	Paipaj uma ajchapash yuraj milmashna , rasushna yuraj yurajmi carca . Paipaj ñavipash , nina rupajunshnami carca .
66001015	Paipaj chaquipash , ninapi bronceta rupachishpa punchayachinshnami carca . Pai rimajujpipash , ashtaca yacu huacajunshnami uyarijurca .
66001016	Paipaj ali lado maquipica , canchis luzerocunatami charijurca . Paipaj shimimandaca , ishcandi ladoman filo filo shuj espadami llujshijurca . Paipaj ñavipash , indi ninandapacha rupajunshnami , punchapamba shitamurca .
66001017	Paita ricushpaca , huañushcashnami paipaj chaqui ladopi shitarircani . Shina shitarijpimi , paipaj ali lado maquita ñuca jahuapi churashpa , cashna nihuarca : “ Ama manllarichu . Ñucami callarijpash , tucuchijpash cani .
66001018	Ñucami huañushpapash , cutin causajuni . Cunanga , causaita causaicamanmi causajuni . Chashnapachami cani . Huañuipajpash , Hades nishcapajpash llavecunata charijunimi .
66001019	Imata ricushcatapash , cunambi imashna cajtapash , caicunapaj jipa ima tucunatapash escribingui .
66001020	Ñuca ali lado maquipi charijuj , pipash na yachashca canchis luzerocunatapash , orota rurashca canchis candelerocunatapashmi ricurcangui . Chaicunataca , pipash na yachashcatami villajuni . Chai canchis luzeroca , canchis pueblopi tandanajuj crijcunapaj angelcunami . Can ricujushca canchis candeleroca , canchis pueblopi tandanajuj crijcunami .
66002001	Efeso pueblopi tandanajuj crijcunapaj angelmanmi , cashnatapacha escribingui nini : ‘ Canchis luzerota ali lado maquipi charijuj , orota rurashca canchis candelerocunapaj chaupipi purijuj ñucami , cashna nini :
66002002	Shinllitapacha can imata rurajujtapash , na ñapash fiñarijtapash ricujunimi . Canga , nalicunataca na ricunayachij cajtapash ricunimi . Paicunaca , villachun cachashcacunami canchi ninajujpipash , na chashnacuna cajta yacharcanguimi . Paicuna llullacuna cajtami ricurcangui .
66002003	Ninan llaquita apajushpapash , na ñapash fiñarishpami , imata cashpapash na saquishpa , ñucata juyaimanda shinllitapacha rurajushcangui .
66002004	Ashtahuangarin cashnamandami , candaca nalicachini : Cambaj punda juyaitaca saquishcanguimi .
66002005	Shinamanda punda ali cashcata saquishcataca yarishpa , chaita saquishcamandapash ninanda llaquirishpa , punda rurajushcashnallata cunambash rurangui . Can na chashna rurajpica , cambajman ñapash shamushpami , cambaj candelero tiajujtapash quichushpa anchuchisha .
66002006	Ashtahuangarin nicolaíta nishcacuna nalita ruranajujta millanayachishpaca , alitamari rurajungui . Paicuna rurajtaca , ñucapash millanayachinimi .
66002007	Maijambash rinrita charijca , tandanajuj crijcunaman Diospaj Espíritu villajujta uyanguichi : Nalita mishajmanmi , causaita caraj quirupi fucushcata carasha . Chaica , Taita Dios causajuj juyailla llacta chaupipimi tiajun ’ nishpa escribingui .
66002008	Esmirna shuti pueblopi tandanajuj crijcunapaj angelmambash , cashna nishpa escribingui ninimi : ‘ Callaripash , tucuripash ñucallatami cani . Huañushpapash cutin causajunimi . Ñucami cashna nijuni :
66002009	Can imata rurashpa llaquita apajujta , imagupash illajtapash ricujunimi . ( Shina cashpapash , ninanda charijmi cangui ) . Judea llactamandami canchi nishpa , canda nali shimicunata rimanajujtapash uyanimi . Paicunaca , napacha Judea llactamandachu , ashtahuangarin Satanasta yaringapaj tandanajujcunami .
66002010	Llaquichi tucushpapash , na manllanachu cangui . Canguna purataca , ali crij cashcata ricungapajmi diablo , huaquingunataca prezuna huasipi churachinga . Chunga punllacamanmi , llaquitaca apanguichi . Ashtahuangarin huañungacaman aliguta cazushpa catihuanguilla . Shina catijujpica , causaita causanata ricuchij coronatami carasha .
66002011	Maijambash rinrita charijca , tandanajuj crijcunaman Diospaj Espíritu villajujta uyanguichi : Ima nalitapash mishajtami , jipa huañuica na llaquichi ushanga ’ nishpa escribingui .
66002012	Pérgamo shuti pueblopi tandanajuj crijcunapaj angelcunamambash , cashna nishpa escribingui ninimi : ‘ Ishcandi ladoman filo filo espadatami charijuni . Ñucami , cashna nini :
66002013	Can imata rurajujtapash , maipi causajujta Satanás tiajunatapash ricujunimi . Ashtahuangarin canga , ñucata crishcataca na cungashpami villajungui . Ñucamanda villajuj , ali cazuj Antipas shuti runataca , Satanás mandajpi causanajuj canguna purapimi huañuchirca . Chai punllacunapipash , na saquishcanguichu .
66002014	Shina cajpipash can rurajushcataca , ashata nalicachinichu : Balaam shuti runa yachachishcata na saquingapaj munajcunatami , chaipica charingui . Chai Balaam runaca , israelcuna pandanajuchunmi , Balac shuti runaman yachachishca carca . Chaimandami , yanga dioscunaman imata carashcatapash micushpa huainayanajurca .
66002015	Shinallata nicolaíta nishca runacuna yachachishcataca , na saquingapaj munajcunatapashmi charingui . Paicuna yachachinajujtaca , ninandami millanayachini .
66002016	Chaitara saquishpa ninanda llaquirishpa , ali tucungui . Can na ali tucujpica , ñapashmi cambajman shamusha . Ñuca shimimanda llujshijuj espadahuanmi paicunahuanga macanajusha .
66002017	Maijambash rinrita charijca , tandanajuj crijcunaman Diospaj Espíritu villajujta uyanguichi : Nalita mishajmanmi , pacashca tiajuj maná nishca micunata carasha . Yuraj rumigutapashmi carasha . Chai rumigupica , pipash na yachashca mushuj shutita churashcami canga . Chai shutitaca , chai rumiguta japijllami yachanga ’ nishpa escribingui .
66002018	Tiatira shuti pueblopi tandanajuj crijcunapaj angelmambash , cashna nishpa escribingui ninimi : ‘ Taita Diospaj Churi ñucaca , nina rupajunshna ñavi , rupachishpa punchayachishca broncetashna chaquitami charini . Ñucami cashna nini :
66002019	Ñucata juyashpami , ñucata crij cashpa , ali servishpa , alitalla rurashpa , ali shunguhuambacha causajungui . Cri callarijushpa rurajushcataca , ashtahuan yalimi cunambica rurajungui . Chaitaca ricujunimi .
66002020	Shina cajpipash can imata rurajujtaca , ashata nalicachinichu : Jezabel shuti huarmi nalita yachachijpipash , imatapash na nishpami saquingui . Chai huarmica , Dios ima nishcata villajmi cani nishpami , ñucata servijcunataca huainayachun yachachishpa urmachijun . Yanga dioscunaman imata carajtapash micunallami nishpapashmi yachachijun .
66002021	Ñucami , chai huarmitaca ninanda llaquirishpa Diospajman tigrarichun shuyajurcani . Ashtahuangarin huainayanata saquishpa llaquiringapaj na munanllu .
66002022	Ricui , jatun ung : uita paiman ñuca cujpimi , paica camapi sirijunga . Chai huarmihuan huainayashpa paishnalla nalita rurashpa , Diospajman na tigrarijpica , ninan llaquitami cachamusha .
66002023	Chai huarmipaj huahuacunatapash huañuchishami . Shina rurajpimi , yuyaipi , shungupi imata yarinajujta tucuita ñuca yachajtaca , tandanajuj tucui crijcunapash yachanga . Shinallata canguna imatalla rurashcatapash ricushpami , tucuicunaman carasha .
66002024	Tiatira shuti pueblopi causajcuna canguna puramanda huaquingunaca , chashna pandachishpa yachachijtaca , na catishcachu canguichi . Satanaspajtaca alipachami yachajuna nijpipash , cangunaca na catishpami alita ruranguichi . Shinamandami na shuj llashachinata , cangunaman mingani .
66002025	Ashtahuangarin imata aliguta catinajushcataca , ñuca tigramungacaman aliguta charinguichilla .
66002026	Tucurimui punllacaman ñuca munashcatalla rurashpa , imatapash nalita mishajmanmi , llactacunata mandai ushachun carasha .
66002027	Ñuca mandajuchun Taita Dios ñucaman ushaita carashcashnallatami , chai mishajpash llactacunapi causajcunataca , alpa mangata jirru varahuan ñutunshna mandanga .
66002028	Shinallata tutamanda llujshimuj luzerotapash , paimanmi carasha .
66002029	Maijambash rinrita charijca , tandanajuj crijcunaman Diospaj Espíritu villajujta uyanguichi ’ nishpa escribingui .
66003001	Sardis shuti pueblopi tandanajuj crijcunapaj angelmambash , cashna nishpa escribingui ninimi : ‘ Ñucami , Taita Diospaj canchis espiritucunata , canchis luzerocunatapash charijushpa , cashna nini : Ñucami , can imatalla rurajujtapash ricujuni . Causajunmi ni tucushca cashpapash , huañushcashnami cangui .
66003002	Ali cuidanshnami cana cangui . Can alitalla rurajushcataca , nara huañushcashna cajllapita alichinami cangui . Can rurajushcacunaca , Taita Diospaj ñaupajpi nara alipacha cajtami ricujuni .
66003003	Imata yachachijujpi uyashcatapash , aligutami yarina cangui . Chai yachachishcataca , nali causajushcamanda llaquirishpami , aliguta pactachina cangui . Na rijcharianshna cajpica , shuhuashnami cungashcapi cambajman shamusha .
66003004	Ashtahuangarin Sardis shuti pueblopi causanajuj canguna purapica , huaquingunaca churajunata na mapayachishcami tianguichi . Canguna alicuna cashpami , yuraj churajunata churajushpa , ñucahuan purinajunguichi .
66003005	Nalita mishajca , yuraj churajunatami churachi tucunga . Paipaj shutitaca , causaita causanata villajuj libromandaca , na anchuchishachu . Ñuca Taitamambash , paipaj angelcunamambash , caicunaca ñucapajmi nishpami villasha .
66003006	Maijambash rinrita charijca , tandanajuj crijcunaman , Diospaj Espíritu villajujta uyanguichi ’ nishpa escribingui .
66003007	Filadelfia shuti pueblopi tandanajuj crijcunapaj angelmambash , cashna nishpa escribingui ninimi : ‘ Jucha illaj cashpami , na llullashpa villajuni . Davidpaj llavehuan ñuca pascashcataca , pipash na vichai ushangachu . Vichashcatapash , na pascai ushangachu . Ñucami cashna nini :
66003008	Can imata rurajujtapash ricujunimi . Ricui , can villajuchunga , cambaj ñaupajpi punguta pascanshnami saquishcani . Chaitaca , pipash na vichai ushangachu . Na yapa ushaita charishpapash , ñuca villajushca shimicunataca , aligutami pactachijungui . Ñucataca na rijsinichu nishpaca , na nishcanguichu .
66003009	Ricui , Satanasta yaringapaj tandanajujcunatami , cambajman cachamusha . Paicunaca , Judea llactamanda na cashpapash , Judea llactamandami canchi nishpami llullanajun . Ricui , candaca ñuca juyajujtaca yachachunmi , cambaj ñaupajman pushamushpa , paicunataca cungurichisha .
66003010	Na ñapash fiñarishpami causana nishpa ñuca mandashcataca , aligutami pactachijungui . Shinamandami cai pachapi tucui causajcunata imashna causanajujta ricungapaj ninan llaquicuna japimuna horamandapash , candaca alichisha .
66003011	Ricui , ñucami ñapash shamusha . Can japina coronata pipash ama quichui ushachunga , can ña charijushcataca aliguta charijunallami cangui .
66003012	Nalicunata mishajtaca , ñucami ñuca Taita Diospaj huasipi pilartashna churana cani . Chaimandaca , cutinga na llujshingachu . Paipica , ñuca Taita Diospaj shutita , ñuca Taita Diospaj pueblopaj shutitapashmi escribisha . Chai puebloca , mushuj Jerusalenmi canga . Jahua pachapi tiajuj ñuca Taita Diospajmanda uriajumuna mushuj Jerusalenmi canga . Ñuca mushuj shutipashmi canga .
66003013	Maijambash rinrita charijca , tandanajuj crijcunaman Diospaj Espíritu villajujta uyanguichi ’ nishpa escribingui .
66003014	Laodicea shuti pueblopi tandanajuj crijcunapaj angelmambash , cashna nishpa escribingui ninimi : ‘ Ricui , imapash chashnapacha cajpimi , ñuca ricushcatapacha imashna cajtapacha na llullashpa villajuni . Taita Diosca callaripica ñucahuanmi , ima tiachumbash tucuita rurarca . Shina cajpimi , cashna nini :
66003015	Can imatalla rurajujtapash , ñucami ricujuni . Canga chiripash , rupajpash na canguichu . ¡ Canga chiri cashpa , na cashpaca rupaj cashpachari ali canguiman !
66003016	Cunujllalla cashpa na yapa chiri , na yapa rupaj cajpimi , candaca shungu tigrachisha .
66003017	Canga , charij cashpami , ñucallatami ninanda charijyashcani , na imapash illanichu nijungui . Canga , llaquilla causaj , llaquinayai , imagutapash na charij , ñausa , lluchulla cashcataca na yachanguichu .
66003018	Chaimandami candaca , can ninanda charijyangapaj munashpaca , ninapi rupachishca juyailla ñuca orota randihuai nishpa , ali yuyaita cuni . Churajunatapash , yuraj churajunata randihuai ninimi . Chaihuanmi cambaj pinganayai , lluchulla cuerpotapash quilparingui . Shinallata ñavi ali ricuchunga , colirio nishca jambitami churaringui .
66003019	Ñuca juyashcacunataca , tucuicunatami jarcashpa , ninanda llaquichishpa yachachini . Cunanga , ñucatalla juyashpa , nalita rurashcamanda ninanda llaquirishpa , ñucapajman tigraringui .
66003020	Ricui , ñucami punguta huactachinshna , mingachihuai nishpa cayajuni . Pipash ñuca rimajujta uyashpa punguta pascajpica , paipajman shamushpa , paihuanmi micusha . Paipash ñucahuanmi micujunga .
66003021	Nalicunata mishajmanmi , ñuca mandashpa tiarinapi ñucahuan tiajuchun carasha . Ñucapash nalicunata mishashpami , ñuca Taitahuan pai mandashpa tiarinapi tiajuni .
66003022	Maijambash rinrita charijca , tandanajuj crijcunaman Diospaj Espíritu villajujta uyanguichi ’ nishpa escribingui ” nihuarcami .
66004001	Chai jipami , jahua pachapi pungu pascariajta ñapash ricurcani . Punda ñucaman villajuj shimica , trompeta huacanshnami uyarimurca . Paica ñucahuan parlashpami , cashna nihuarca : “ Caiman vichai shamui . Can caicunata ricujushcacunaca , jipamanmi chashna tucunga . Chaicuna imashna tucunatami , canman ricuchisha ” nihuarcami .
66004002	Shina nijpica ñapashmi , Diospaj Espíritu junda carcani . Shina cajpimi jahua pachapica , mandangapaj tiarina tiajujta ñapash ricurcani . Chai mandangapaj tiarinapica , shujmi tiajurca .
66004003	Chai tiajujca , jaspe shuti , cornalina shuti juyailla rumicunashna punchapambami ricurijurca . Pai tiajuj tiarina muyundipica , shuj cuichijmi punchapamba shitajuj esmeralda shuti rumishna muyushca tiajurca .
66004004	Chai mandangapaj tiarina muyundipimi , ishcai chunga chuscu tiarinacunatapash ricurcani . Chai tiarinacunapica , ishcai chunga chuscu rucucunami , yuraj churajunacunata churajushca , umapipash , oro coronata churajushcacuna tianajurca .
66004005	Mandangapaj tiarinamandaca , punchapamba shitamujpash , culun nijujcunapash , caparishcacunapashmi uyarirca . Chai jatun tiarina ñaupajpica , canchis lamparacunami michata japichishca rupajurca . Chaicunaca , Taita Diospaj canchis espiritucunami .
66004006	Chai jatun tiarina ñaupajpica , mama cuchapash espejoshnami cristalman rijchaj tiajurca . Shinallata mandangapaj tiarina ladomambash , chai tiarina muyundipipash , causaita charij chuscu animalcunami huashamambash , ñaupamambash ñavi lulungunalla junda tianajurca .
66004007	Causaita charij chai punda animalca , leonman richajmi carca , shujpaj catica maltun shicushnami carca . Ishcaipaj catica , gente ñavishna ricujujmi carca . Quimsapaj catica , calpajuj jatun angashnami carca .
66004008	Causaita charij chai chuscu animalcunaca , tucuillami sucta alasta charirca . Chai alascunapica jahuallapash , ucumambash , ñavi lulungunalla jundami carca . Paicunaca punllapash , tutapash na samashpami , cashna ninajurca : “ Jucha illaj , jucha illaj , jucha illaj , Tucui Ushaita Charij Jatun Taita Dios . Canga , pundapash canllatami causajurcangui , cunambash canllatami causajungui , jipamambash canllatami shamungui ” ninajurcami .
66004009	Causaita charij chai chuscu animalcunaca , mandangapaj tiarinapi causaita causaicaman tiajujtami ninanda alicachishpa , jatunyachishpa pashi ninajurca .
66004010	Shina ninajujpimi , chai ishcai chunga chuscu rucucunapash , jatun tiarinapi tiajujpaj ñaupajpi cungurishpa , causaita causaicaman tiajujtaca mañanajurca . Shinallata paicunapaj coronacunatapash llujchishpami , mandangapaj tiarina ñaupajpi churashpa , cashna ninajurca :
66004011	“ Jatun Dioslla , canmi tucui imatapash rurashcangui . Can munashcamanda rurashcami , tucui ima cashpapash tian . Chaimandami canga , ninan punchapamba tiajunata , ninanda alicachi tucunata , ninan ushaihuan tiajunata chasquinapacha cangui ” ninajurcami .
66005001	Mandangapaj tiarinapi tiajuj ali lado maquipica , ucumambash , jahuallapash escribishca librota charijujtami ricurcani . Chai libroca , canchis sellocunahuan sellashcami carca .
66005002	Shinallata shuj ninan shinlli ángel ninanda caparishpa , cashna tapujujtami ricurcani : “ Chai sellashcacunata fitishpa , librota pascangapaca , ¿ pita ali tianga ? ” nijurcami .
66005003	Ashtahuangarin jahua pachapi , cai pachapi , alpa ucupi tiajcunapash , chai librota pascai ushangapaca , pillapash na tiarcachu . Chaita ricungapajllapash , na tiarcachu .
66005004	Chai librota pascashpa , chaipi escribishcata leyingapajpash , ricungapajllapash pipash alica na tiajpimi , ninanda huacajurcani .
66005005	Shina huacajujpimi , chai rucucunamanda shujca , cashna nihuarca : “ Ama huacaichu . Ricui , Judá aillumanda Leonga , Davidpaj mirai Churimi . Paica , ima nalitapash misharcami . Chashna cashpami chai librotaca , canchispi sellashcata fitishpa pascai ushan ” nihuarcami .
66005006	Shina ricujushpami , mandangapaj tiarina chaupipi , shinallata causaita charij chuscu animalcunapaj chaupipi , rucucunapaj chaupipipash , huañuchi tucushcaman rijchaj shuj Llama shayajujtami ricurcani . Chai Llamaca , canchis cachucunata , canchis ñavi lulundapashmi charirca . Chai canchis ñavi lulungunaca , tucui cai pachaman cachamushca Diospaj canchis espiritucunami .
66005007	Chai Llamami , mandangapaj tiarinapi tiajujpajman shamushpa , paipaj ali lado maquipi charijuj librotaca japirca .
66005008	Chai librota japijpimi , causaita charij chai chuscu animalcunapash , ishcai chunga chuscu rucucunapash , chai Llamapaj ñaupajpi cungurirca . Chaicunaca , tucuillami arpacunatapash , oro copacunatapash , inciensohuan jundata charinajurca . Chai inciensoca , Diospajlla causajcuna paita mañashcacunami carca .
66005009	Paicunaca shuj mushuj candanatami , cashna nishpa candanajurca : “ Canllamari , librota japishpa , sellashcacunatapash pascaitaca ushangui . Canga , huañuchi tucushpami , cambaj yahuarhuan ñucanchitaca tucui aillu puracunamanda , shuj shuj shimita rimaj puracunamanda , gente puracunamanda , llactacunamandapash , Taita Diospaj causachun randircangui .
66005010	Shina randishpami , ñucanchi Taita Diospajta rurachun , jatun mandajcuna cachun , curacuna cachumbash rurashcangui . Shina cashpami , cai pachapi causajcunataca tucuicunata mandanajushun ” ninajurcami .
66005011	Chai jipa ricujpica , mandangapaj tiarinatapash , animalcunatapash , rucucunatapash , chaupipi churashpa ashtaca angelcuna rimanajujtami uyarcani . Chai angelcunaca , ashtaca millón millonmi carca .
66005012	Paicunaca , shinllitapachami cashna ninajurca : “ Diosman huañuchi tucushca Llama cashpami canga , ninan ushaita charinatapash , ninan charij canatapash , ali yachaitapash , ninan shinlli canatapash , ninanda alicachi tucunatapash , punchapambagumi cangui ni tucunatapash , alicachi tucunatapash chasquinapacha cangui ” ninajurcami .
66005013	Shinallata jahua pachapi , cai pachapi , alpa ucupi , mama cuchapi ima tiachumbash rurashcacuna . Chaicunapi tucui tiajcunapash , cashna ninajujtami uyarcani : “ Mandangapaj tiarinapi tiajujpash , Llamapash , causaita causaicaman alipachamari cangui nishpa , jatunyachishpa , ninanda alicachi tucunatami charin . Shinallata tucui ushaitapash charinmi ” ninajurcami .
66005014	Shina ninajujpimi , causaita charij chai chuscu animalcunaca : “ Shina cachun ” ninajurca . Shinallata ishcai chunga chuscu rucucunapash , causaita causaicaman causajujtami , alpaman chayajta urai cungurishpa ninanda alicachinajurca .
66006001	Canchis sellocunahuan librota sellashcataca , shuj sellashcata chai Llama fitijtami ricurcani . Shina fitijpimi , causaita charij chai chuscu animal puracunamandaca , shuj animalca culun ninshna caparishpa : “ Shamui , ricungui ” nihuarca .
66006002	Shina nijpimi , ñapash shuj yuraj caballota ricurcani . Chai caballopi tiajujca , shuj flechatami charijurca . Paimanmi , shuj coronatapash curca . Paica , ña mishashcami carca . Ashtahuan mishangapajmi llujshijurca .
66006003	Cati sellashcata fitijpica , causaita charij cati animalpashmi : “ Shamui , ricungui ” nijta uyarcani .
66006004	Chaipica , pucayajuj caballomi llujshirca . Chai caballopi tiajujmanmi , cai pachapi causajcuna casilla ali causaita quichuna ushaita curca . Shinallata caishujhuan chaishujhuan huañuchirinajuchunmi , shuj jatun espadatapash paiman curca .
66006005	Ishcaipaj cati sellashcata chai Llama fitijpica , causaita charij chai ishcai animalpaj cati animalpash : “ Shamui , ricungui ” nijtami uyarcani . Shina nijpimi , ñapash shuj yana caballota ricurcani . Chai caballopi tiajujca , balanzatami maquipi chariajurca .
66006006	Causaita charij chuscu animalcunapaj chaupimandaca , cashna nijujtami uyarcani : “ Ishcai libra trigoca , shuj denario culquimi valijunga . Sucta libra cebadapash , shuj denariollatami valijunga . Ashtahuangarin aceiteta , vinotaca , na huaglichinachu cangui ” nijurcami .
66006007	Quimsapaj cati sellashcata chai Llama fitijpica , quimsa animalpaj cati animalpash : “ Shamui , ricungui ” nijtami uyarcani .
66006008	Shina nijpimi , ñapash shuj quillu caballota ricurcani . Chai caballopi tiajujca , Huañuchina nishca shutitami charirca . Shinallata Hades nishcami , paipi catiriaj llujshimurca . Cai pachata chuscupi chaupishpami , chai chuscumanda shuj chaupipi causaj gentecunataca espadahuan , ninan yarjaihuan , jatun ung : uihuan , cai pachapi tiaj millai animalcunahuambash huañuchina ushaita curca .
66006009	Chuscupaj cati sellashcata chai Llama fitijpica , altar ucupi Taita Diospaj Shimita chashnapachami nishpa aliguta villanajushcamanda huañuchi tucushca almacuna , altar ucupi tianajujtami ricurcani .
66006010	Paicunami , cashna nishpa ninanda caparinajurca : “ Jatun Dioslla , canga jucha illaj , na llullajmi cangui . Alpapi causajcuna yahuarta jichashpa ñucanchita huañuchishcamandaca , ¿ ima horacamanda paicunatapash , shinallata llaquichigripangui ? ” ninajurcami .
66006011	Shina ninajujpimi , paicunaman yuraj churajunacunata carashpa , cashna ninajurca : “ Asha huatacaman shuyanarami canguichi . Cristota servinajuj crijcunapash , cangunashnallata huañuchi tucunarami . Diosca , pai cuentashca pactangacamanmi shuyajun . Chaicamanmi shuyana canguichi ” ninajurcami .
66006012	Pichapaj cati sellashcata chai Llama fitijpica , ñapash alpa mama ninanda cuyushpa tucuchijujtami ricurcani . Indipash yana yana , cañamu telashnami tucurca . Shinallata lunapash , yahuarshna puca pucami tucurca .
66006013	Ninanda huairashpa jigos yurata cuyuchijpi jigoscuna urmanshnami , jahua pachamanda luzerocunapash , cai pachaman urmamurca .
66006014	Jahua pachapash , papel pillurinshnami tucurirca . Tucuilla urcucunapash , mama cucha chaupipi tiaj llactacunapash , paicuna tiajuj pushtumandaca anchurircami .
66006015	Shinallata cai pachapi jatun mandajcuna , jatunguna , ninan charijcuna , soldadocunata mandajcuna , ushaita charijcuna , tucui gañanguna , na gañangunapash , tucuillami jatun utujucunapi , urcucunapi tiaj huaicucunapi pacajunajurca .
66006016	Paicunaca , chai urcucunata , huaicucunatami cashna ninajurca : “ Mandangapaj tiarinapi tiajuj ñucanchita ricujujpi , quilpashpa pacahuaichiyari . Shinallata Llamapash ninanda fiñashpami , ñucanchitaca llaquichijun .
66006017	Cunanga , paicuna ninanda fiñashpa llaquichimui punllamari pactamushca . Cashnapacha llaquipica , ¿ pita shayari ushangayari ? ” ninajurcami .
66007001	Chaicunata ricushca jipami , cashnatapash ricurcani : Cai pachapi tiaj chuscundi manña tigranacunapimi , angelcunaca shuj shujlla shayanajurca . Paicunaca alpamambash , mama cuchamambash , quirucunamambash huaira ama shamuchunmi , huaira shamunata chuscundi manña tigranacunapi jarcashpa shayanajurca .
66007002	Shinallata indi llujshimuj ladomanda shuj ángel vichai shamujujtapashmi ricurcani . Chai angelca , causajuj Taita Diospaj sellotami charirca . Paica alpatapash , mama cuchatapash huaglichingapaj , ushaita charij caishuj chuscu angelcunatami , cashna nishpa ninanda caparijurca :
66007003	“ Alpatapash , mama cuchatapash , quirucunatapash nara huaglichinachu canguichi . Ñucanchi Taita Diosta servijcunapaj frentecunapi , sellanarami canchi ” nijurcami .
66007004	Chai jipaca , sellashcacunapaj numerocunatapashmi uyarcani : “ Tucuilla Israel aillu puramandaca , patsaj chuscu chunga chuscu huarangatami ña sellashca ” nijurcami .
66007005	Judá aillumandaca , chunga ishcai huarangatami sellashca carca . Rubén aillumandapash , chunga ishcai huarangatami sellashca carca . Gad shuti aillumandapash , chunga ishcai huarangatami sellashca carca .
66007006	Aser aillumandapash , chunga ishcai huarangatami sellashca carca . Neftalí aillumandapash , chunga ishcai huarangatami sellashca carca . Manasés aillumandapash , chunga ishcai huarangatami sellashca carca .
66007007	Simeón aillumandapash , chunga ishcai huarangatami sellashca carca . Leví aillumandapash , chunga ishcai huarangatami sellashca carca .
66007008	Zabulón aillumandapash , chunga ishcai huarangatami sellashca carca . José aillumandapash , chunga ishcai huarangatami sellashca carca . Benjamín aillumandapash , chunga ishcai huarangatami sellashca carca .
66007009	Chaita ricushca jipami , pipash na cuentai ushanalla , ashtaca gentecunata ñapash ricurcani . Paicunaca , cai pachapi tiaj tucui llactacunamanda , aillu puracunamanda , gente puracunamanda , shuj shuj shimita parlajcunamandapash shamushcami carca . Paicunami , mandangapaj tiarinapi tiajujpaj ñaupajpi , Llamapaj ñaupajpipash shayanajurca . Paicunaca , yurajta churajushcami , ramostapash chariaj shayanajurca .
66007010	Paicunaca , cashna nishpami ninanda caparinajurca : “ Quishpichinaca , mandangapaj tiarinapi tiajuj ñucanchi Taita Diospaj , maltun Llamapajpashmi ” ninajurcami .
66007011	Mandangapaj tiarinatapash , rucucunatapash , causaita charij chai chuscu animalcunatapash , chaupipi churashpami , tucuilla angelcuna muyundi shayanajurca . Paicunaca , mandangapaj tiarina ñaupajpi alpaman chayajta urai cumurishpami , Taita Diostaca ninanda alicachishpa ,
66007012	cashna ninajurca : “ Shina cachun . Ñucanchi Taita Diosca , causaita causaicaman aligumi cangui nishpa , punchapambagumi cangui , ali yachaitami charingui nishpami pashi ninajurca . Shinallata ninanda alicachi tucushcami cangui , ninan ushaitami charingui , ninan shinllimi cangui . Shina cachun ” ninajurcami .
66007013	Shina ninajujpimi , chai rucu puracunamanda shujca , cashna nihuarca : “ ¿ Chai yuraj churajunata churajushcacunaca maijangunata , maimandata shamushca ? ” nihuarcami .
66007014	Shina nijpimi ñucaca : “ Canmari yachapangui , taitalla ” nircani . Shina nijpica , cashnami nihuarca : “ Paicunaca , ninanda llaquichijujmanda shamushcacunami . Churajunatapash tajshashpami , Llamapaj yahuarpi yurajyachishca .
66007015	Shina cashpami tutapash , punllapash paicunaca , mandangapaj tiarinapi tiajuj Taita Diospaj ñaupajpi , Diospaj huasipi paita servinajun . Paicunataca , mandangapaj tiarinapi tiajujmi , paipaj ñaupajpi alichishpa charijunga .
66007016	Paicunaca , ña na ashtahuan yacunayachingachu , na ashtahuan yarjachingachu . Indipash , na ashtahuan rupachingachu . Ima rupaillapash , na rupachingachu .
66007017	Mandangapaj tiarina chaupipi tiajuj Llamami , paicunataca michijunga . Paillatami , causaita caraj yacu tugyajuj pugyucunapi ufiachumbash pushanga . Paicunapaj ñavi viquitapash , Taita Diosmi tucuilla fichanga ” nihuarcami .
66008001	Suctapaj cati sellashcata Llama fitijpica , chaupi horastashnami jahua pachapica chulunlla quedarca .
66008002	Chai jipallami , canchis angelcuna Taita Diospaj ñaupajpi shayanajujta ricurcani . Paicunamanmi , canchis trompetacunata curca .
66008003	Chai jipa shuj ángel shamushpaca , inciensota cushnichina oro copata apashpami , altar ñaupajpi shayarirca . Diospajlla causajcuna tucuicuna mañashcacunahuan mirachishpa , oro altar jahuapi cushnijuchun churachunmi , ashtaca inciensotapash chai angelman curca . Chai altarca , mandangapaj tiarina ñaupajpimi carca .
66008004	Chai angelpaj maquimanda incienso cushnijuj cushni llujshishpaca , Diospajlla causajcuna mañashcacunahuan chapurishpami , Taita Diospaj ñaupajman vichai rirca .
66008005	Chai angelca , inciensota cushnichij copata japishpami , altarpi rupajuj ninata jundachishpa , cai pachaman shitamurca . Shina shitamujpimi , ninanda culun nijpash , caparinajujpash uyarirca . Shinallata punchapamba shitajcunapashmi ricurirca . Alpa mamapash , ninanda cuyushpami tucuchijurca .
66008006	Chai canchis angelcunaca , paicuna charinajuj trompetata huacachingapajmi alichirinajurca .
66008007	Punda ángel trompetata huacachijpica runduhuan , ninahuan , yahuarhuan chapurishpami , ninaman tigrarca . Chaita cai pachaman shitamujpimi , cai pachata quimsapi chaupishpa churashca chai quimsamanda shuj chaupi cai pacha alpapi tiaj quirucunapash , verdella jihuacunapash tucuilla rupajurca .
66008008	Jipa ángel trompetata huacachijpica , jatun urcuman rijchaj rupajuj ninatami , mama cuchaman shitamurca . Shina shitamujpimi , quimsapi shicanyachishca mama cuchaca , yahuarman tigrarca .
66008009	Shina tucujpimi , quimsapi shicanyachishca caishuj mama cuchapi causanajuj animalcuna huañurca . Shinallatami quimsapi shicanyachishca chaishuj mama cuchapi purinajuj barcocunapash faquirishpa tucurirca .
66008010	Ishcaipaj cati ángel trompetata huacachijpica , jahua pachamandami michun rupajunshna , jatun luzero urmamurca . Chai luzeromi , quimsapi shicanyachishca jatun yacucunapipash , pugyu yacu jahuacunapipash urmarca .
66008011	Chai luzeroca , Jayaj shuti cashpami , quimsapi shicanyachishca caishuj yacucunata jayajyachirca . Chashna jayaj yacuta ufiashpami , ashtaca gentecuna huañurca .
66008012	Quimsapaj cati ángel trompetata huacachijpica , quimsapi shicanyachishca indita , lunata , luzerocunatapashmi yanayachun huaglichirca . Shinamandami , quimsapi shicanyachishca chaupi punllapash , tutapash yana yana tucurca .
66008013	Chai jipallami , shuj ángel jahuata rishpa , jahua pacha chaupita rijujta ricurcani . Chai angelca , cashna nishpami caparijurca : “ ¡ Aij , aij , aij , cai pachapi causajcunaca , imachari tucunga ! Caishuj quimsa angelcuna trompetata huacachijpica , ninan llaqui tiangarami ” nijtami uyarcani .
66009001	Chuscupaj cati ángel trompetata huacachijpica , jahua pachamanda cai pachaman , shuj luzero urmamujtami ricurcani . Chai luzeromanmi , manllanayai ucu ucu utujupaj llaveta curca .
66009002	Shina cujpimi , chai manllanayai ucu ucu utujuta pascajpi , jatun jornomanda cushni llujshimunshna cushni llujshijurca . Chai utujumanda llujshimuj cushnimi , inditapash , huairatapash yanayachirca .
66009003	Chai cushnimandami , langosta jurucuna llujshishpa , alpapi purinajurca . Chai jurucunamanmi , cai alpapi tiaj alacrangunashna canichun , ushaita curca .
66009004	Paicunataca , cashnami nirca : “ Cai alpapi tiaj jihuacunata , imapash verdellacunata , ima quirucunatapash , na huaglichinachu canguichi . Ashtahuangarin frentepi Taita Diospaj sellota na charij gentecunatalla llaquichinguichi ” nishpami mandarca .
66009005	Chai gentecunataca , na huañuchishpa , ashtahuangarin picha quillacamanmi canishpalla llaquichinajuchun ushaita curca . Langostacuna canijpica , genteta alacrán canijpi nanachinshnallatami nanachinajurca .
66009006	Chai punllacunapi causanajuj gentecunaca , huañushcaiman yanajushpapash , na huañui ushangachu . Paicuna huañungapaj ninanda munajpipash , huañuica na japishpami anchuringa .
66009007	Chai langostacunaca , jatun macanajuiman ringapaj alichishca caballocunashnami ricurirca . Umacunapica , oro coronatashnami churajushca carca . Paicunapaj ñavica , gentepaj ñavishnami carca .
66009008	Paicunaca , huarmipaj ajchatashnami charirca . Quirucunapash , leonbaj quirushnami carca .
66009009	Paicunaca , jirru churajunata churajushcashnami carca . Paicunapaj alascunapash , ashtaca caballocuna carretacunata aisashpa , jatun macanajuiman rijunshnami , huajlla huacanajurca .
66009010	Chupacunapash , alacranbaj chupashna tujsinallami carca . Paicunapaj chupacunapica , gentecunata picha quillacaman llaquichina ushaitapashmi charirca .
66009011	Chaicunataca , manllanayai ucu ucu utujuta mandaj angelmi mandajurca . Chai angelpaj shutica , hebreo rimaipica , Abadón nishca shutimi . Griego rimaipica , Apolión nijunmi .
66009012	Punda llaqui tucurijpipash , caipaj cati ishcai llaqui tianrami .
66009013	Chai pichapaj cati ángel trompetata huacachijpica , Taita Diospaj ñaupajpi oro altarpaj chuscundi lado cachu chaupimanda rimajtami uyarcani .
66009014	Chai rimajujca , trompetata charijuj pichapaj cati angelmanmi , cashna nirca : “ Eufrates shuti jatun yacu ladopi huatai tucushca shayanajuj chuscu angelcunata cachagriri ” nircami .
66009015	Shina nijpimi , chai chuscu angelcunataca cacharigrirca . Paicunami , cai pachata quimsapi shicanyachishca gentecunata huañuchingapaj ushaita charirca . Paicunaca chai horas , chai quilla , chai huata pactajpi ringapajmi shuyanajurca .
66009016	“ Caballopi tiarishca soldadocunaca , ishcai patsaj millonmi tian ” nijtami uyarcani .
66009017	Chai caballocunata , caballopi tianajujcunatapash , muscuipishnami ricurcani . Paicunaca puca , azul , quillu jirrucunata churajushcami tianajurca . Chai caballocunapaj umapash , leonbaj umacunashnami carca . Paicunapaj shimimandaca ninandi , cushnindi , azufrendimi llujshijurca .
66009018	Chai caballocunapaj shimimanda ninandi , cushnindi , azufrendi llujshinajuj , chai quimsa llaquichinacunahuanmi , cai pachapi causaj , quimsapi chaupishpa churashca chai quimsamanda shuj chaupi gentecunataca huañuchinajurca .
66009019	Chai caballocunaca , chashna huañuchina ushaitaca shimipipash , chupapipashmi charirca . Chupacunapash , culebrapaj umashnami ricurirca . Chaicunahuanmi ninanda llaquichinajurca .
66009020	Shina llaquichijujpipash , na huañushpa puchushca gentecunaca , paicuna nalita rurashcamandapash na llaquirishpa , Diospajman na tigrarircachu . Ashtahuangarin orota , culquita , bronceta , rumita , caspita rurashca dioscunata , ayacunata mañanatapash napacha saquircachu . Chai dioscunaca ñausacunami . Rinripash na uyaj , puritapash na purijcunami .
66009021	Chai gentecunaca huañuchishpa , brujurishpa , huainayashpa , shuhuashpa causanatapash napacha saquishpami , Diospajman na tigrarirca .
66010001	Chai jipaca , cashnatapashmi ricurcani . Shuj ninan shinlli angelmi , jahua pachamanda fuyupi pillurishca uriajumurca . Paipaj uma jahuapica , shuj cuichijmi ricurirca . Ñavipash , indishna punchapambami carca . Chaquipash , rupajuj ninashnami carca .
66010002	Chai angelmi , uchilla libroguta pascashca charijurca . Ali lado chaquihuanga , mama cucha jahuapi , lluqui lado chaquihuanga , alpa jahuapimi shayajurca .
66010003	Shina shayajushpami , león huacanshna ninanda caparijurca . Shina caparijujpimi , culun ninshna rimashcacuna canchiscaman uyarirca .
66010004	Shina culun ninshna chai rimashcacuna canchiscaman uyarijpimi , escribingapaj munarcani . Ashtahuangarin jahua pachamandaca : “ Chai canchiscaman culun ninshna rimashca uyarishcataca pacashpa , na escribinachu cangui ” nijtami uyarcani .
66010005	Shuj chaquihuanga , mama cucha jahuapi , shuj chaquihuanga , alpa jahuapi shayajujtami , angeltaca ricurcani . Chai angelmi , paipaj ali lado maquitaca , jahua pachaman ñapash vichai alsarca .
66010006	Jahua pachata , cai pachata , mama cuchatapash , chaicunapi ima tiachumbash ruraj , causaita causaicaman causajuj Diospaj shutipimi , chai angelca juramentushpa , cashna nirca : “ Cunanga , ña na ashtahuan shuyangachu .
66010007	Ashtahuangarin suctapaj cati ángel trompetata huacachi callarijpimi , Taita Diosca chai pipash na yachanataca pactachinga . Chaitaca , paita servij , pai ima nishcata villajcunaman villashcashnallatami pactachinga ” nircami .
66010008	Jahua pachamanda rimajta ñuca uyashcallatami , cutin ñucata cashna nihuarca : “ Ricui , chai mama cucha jahuapi , alpa jahuapi shayajuj ángel pascashca charijuj uchilla libroguta japingapaj ri ” nihuarcami .
66010009	Shina nijpi , angelpajman rishpaca : “ Chai uchilla libroguta carahuai ” nishpami mañarcani . Chashna nijpimi chai angelca , cashna nihuarca : “ Jaica , micuilla . Cambaj shimipica , balun mishquishna mishqui mishquimi canga . Ashtahuangarin vijsapica , jayaj jayajmi tucunga ” nihuarcami .
66010010	Shina nijpimi chai angelpaj maquimandaca , uchilla libroguta japishpa micurcani . Ñuca shimipica balun mishquishna , mishqui mishquimi carca . Micushca jipa ñuca vijsapica , jayaj jayajmi tucurca .
66010011	Chai jipami chai angelca , cashna nihuarca : “ Ashtaca gentecuna , ashtaca llactacuna , shuj shuj shimita parlajcuna , jatun mandajcuna ima tucunatapash Dios villashcataca , cutin villagrinapachami cangui ” nihuarcami .
66011001	Chai jipaca , medina varashnalla sucusta cushpami , cashna nihuarca : “ Jatari , Taita Diospaj huasitapash , altartapash medigri . Shinallata Diospaj huasipi mañajcunatapash cuentangui .
66011002	Ashtahuangarin Diospaj huasi canlla patiotaca , na medinachu . Chaitaca , na israelcunaman cushcami . Na israelcunami , Diospajlla pueblotaca , chuscu chunga ishcai quillacaman llaquichishpa purinajunga .
66011003	Ñucamanda ishcai villajcunatami , huaranga ishcai patsaj sucta chunga punllacaman , cañamuta churajushpa , ima tucunatapash villanajunga ” nihuarcami .
66011004	Chai ishcai villajcunaca , cai pachata mandaj Taita Diospaj ñaupajpi shayanajuj ishcai olivos quirucuna , ishcai candelerocunami .
66011005	Paicunata maijambash llaquichingapaj munajtaca , paicunapaj shimimanda nina llujshishpami , rupachishpa huañuchinga . Maijambash paicunata llaquichingapaj munaj runaca , chashnallatami huañunga .
66011006	Dios ima nishcata paicuna villanajui punllacunapi , ama tamiachunmi jahua pachata vichangapajpash ushaita charin . Shinallata yacucunata yahuarman tigrachitapash ushanmi . Cai pachatapash , shuj shuj llaquicunahuan , mashna viajecaman munashpapash , llaquichi ushanmi .
66011007	Paicuna villaita tucuchijpimi , manllanayai animalca , manllanayai ucu ucu utujumanda llujshishpa , paicunahuan macanajunga . Shina macanajushpami , chai villajcunataca mishashpa huañuchinga .
66011008	Shina huañuchijpimi , jatun pueblopi tiaj plazapi sirinajunga . Ñucanchi Apunchi Jesustapash , chai pueblopillatami chacatashpa huañuchirca . Jatun pueblo nishpaca , Sodoma shuti , Egipto shuti llactacunatami chashna nijun .
66011009	Shuj gentecuna , shuj aillucuna , shuj rimaicunata rimajcuna , shuj llactacunapi causajcunami , paicuna huañushcataca , quimsa punlla chaupicaman sirinajujta ricunga . Shina ricushpapash , pambachunga na saquingachu .
66011010	Cai pachapi causajcuna paicunata ricushpaca , ninandami cushijunga . Profeta chai ishcai runacunaca , cai pachapi causajcunatami ninanda llaquichirca nishpami , ninanda cushijushpa ima caranacunatapash , caishuj chaishuj cachanajunga .
66011011	Ashtahuangarin quimsa punlla chaupi tucujpimi , Taita Diosca causaita caraj espirituta paicunapi churajpi , cutin jatarishpa shayarinajurca . Shina causarijta ricushpami , chai ricunajushca gentecunaca ninandapacha manllarinajurca .
66011012	Chai ishcai villajcunaca , jahua pachamandami : “ Jahuaman vichai shamuichi ” nijta uyarca . Shina uyashpaca , fuyupi jahua pachaman rircallami . Shina rijtaca , paicunata na ricunayachij gentecunapashmi ricurca .
66011013	Paicuna rinajujpillata alpa mama ninanda cuyushpami , chai pueblopi huasicunataca , chunga parteta urmachishpa , canchis huaranga gentecunata huañuchirca . Na chaipi huañujcunaca , ninandapacha manllarishpami , jahua pacha Taita Diosta ninanda alicachinajurca .
66011014	Ña ishcai llaquicunaca yalirca . Ashtahuangarin quimsa llaquicunami , ña shamugrin .
66011015	Suctapaj cati ángel trompetata huacachijpica , jahua pachapi cashna nishpa , ninanda caparinajujtami uyarcani : “ Ñucanchipaj Jatun Diospash , pai cachamushca Quishpichij Cristopash , cai pachapi tiaj tucui llactacunata mandajuna punllami pactashca . Paimi , causaita causaicaman mandajunga ” ninajurcami .
66011016	Taita Diospaj ñaupajpi paicuna mandangapaj tiarinapi tianajuj , ishcai chunga chuscu rucucunaca cungurishpa , alpaman chayajta cumurishpami , Taita Diosta mañashpa ,
66011017	cashna ninajurca : “ Tucui Ushaita Charij , Mandaj Taita Dios , candami pashi ninajunchi . Canga , cunambash canllatami causajungui , pundapash canllatami causajurcangui , canllatami shamungui . Ninan ushaita charishpami , tucuita mandai callarishcangui .
66011018	Llactacunapi causajcuna canda fiñashpa causanajujpimi , cunanga cambash ninanda fiñashpa llaquichina punlla pactamushca . Causanajushpa imata rurashcatapash , huañushcacunaman can ricuchina punllacunami pactamushca . Shinallata canda servishpa , can ima nishcata villajcunaman , cambajlla causajcunaman , canda manllaj uchillacunaman , jatungunamambash , aligutami carajungui . Ashtahuangarin cai pachata tucuchijcunata , can tucuchinami pactamushca ” ninajurcami .
66011019	Chai jipallami , jahua pachapi tiajuj Taita Diospaj huasi pascarij ricurirca . Chai huasi ucupica , Dios ari nishpa escribishcata alichishca arcami ricurirca . Shina ricurishpami punchapamba shitajcunapash , rimanajuicunapash , ninanda culun nishcapashmi uyarirca . Alpa mamapash cuyushpami tucuchijurca , ninandami rundujurca .
66012001	Chai jipallami , jahua pachapica shuj juyaillagupacha ricurirca : Indita churajushca huarmimi , lunata sarushpa shayajurca . Umapipash , chunga ishcai luzerocunahuan coronata churajushcami carca .
66012002	Chai huarmica , vijsayu cashpa unguna pactajpi ña ungugrijushpami , nanaihuan ninanda caparijurca .
66012003	Shinallata shuj ricuchinapashmi , jahua pachapica ricurirca : Dragón nishca yana puca , canchis umata , chunga cachuta charij , jatun animaltami ñapash ricurcani . Chai umacunapica , canchis diadema nishcata churajushcami carca .
66012004	Chai dragonga , quimsata chaupishpa churashca chai quimsamanda shuj chaupi luzerocunatami , paipaj chupahuan aisashpa , jahua pachamanda cai pachaman urmachirca . Chai dragonga , huahuata ungujhuan micungapajmi , ungunalla huarmipaj ñaupajpi shayajurca .
66012005	Chai huarmica , jari huahuatami ungurca . Chai huahuami , cai pachapi tucui causajcunataca , jirru varahuan mandajunga . Chai huahuataca , mandangapaj tiarinapi tiajuj Taita Diospajmanmi aparca .
66012006	Chai huarmica , Taita Dios alichishca charijuj jichushca pambapi pacajungapajmi rirca . Chaipimi , shuj huaranga ishcai patsaj sucta punllacaman micunata carana carca .
66012007	Chai jipallami , jahua pachapica jatun macanajui tiarca . Miguel shuti angelca , paipaj angelcunadimi , dragonhuan macanajurca . Shinallatami dragonbash , paipaj angelcunandi macanajurca .
66012008	Shina macanajushpapash , chai dragonga na unaicaman macanajui usharcachu . Jahua pachapipash , paicuna causanaca na tiarcachu .
66012009	Chai dragonga , jahua pachamandami shitai tucurca . Paica , pundamandapacha causajuj culebrami . Paillatami , diablo shutipash , Satanás shutipash . Paica , tucui cai pachapi causajcunatami umachin . Paica , paipaj angelcunandimi , alpaman shitai tucurca .
66012010	Chai jipami , cashna nishpa jahua pachapi ninanda caparijta uyarcani : “ Cunanmari , ñucanchita quishpichina punlla chayamushca . Ñucanchi Taita Diosca , ninan ushaita charishpa , mandajushcatami ricuchimushca . Pai caramushca Quishpichij Cristo mandajujtapash , ñamari ricuchimushca . Ñucanchi Taita Diospaj ñaupajpi tutapash , punllapash ñucanchi huauquicunata juchachijca , jahua pachamandami shitai tucurca .
66012011	Chai huauquicunaca , yahuarta Llama jichashpa huañushcamanda , Diospaj Shimita villashcamandami , diablotaca mishashca . Huañuchina cajpipash , huañunataca na manllarcachu .
66012012	Chaimandami jahua pachapash , chaipi causajcunapash , cushijuna canguichi . Alpapi causajcuna , mama cuchapi causajcunapash , ¡ aij imachari tucunguichi ! Diabloca , punllacuna tucurijujta yachashpami , ninanda fiñarishpa cangunapajman uriajumurca ” ninajujtami uyarcani .
66012013	Chai dragonga , alpaman ña shitai tucushca cashpami , jari huahuata ungushca huarmitaca huañuchingapaj catijurca .
66012014	Shina catijujpimi , jatun angapaj ishcai alasta chai huarmiman curca . Chai alascunata cujpimi , chai culebrapaj ladomandaca , paipaj pushtu jichushca pambaman rirca . Chai pambapimi , quimsa huata chaupicaman micunata Dios carajpi , chai huarmica causajurca .
66012015	Chai culebrami , paipaj shimimandaca , chai huarmita apachun jatun larca yacutashna shitarca .
66012016	Ashtahuangarin chai dragonbaj shimimanda shitashca yacutaca , alpa pascarishpami langarca . Shina langashpami , chai huarmitaca quishpichirca .
66012017	Chaimandami dragonga , chai huarmitaca ninanda fiñarca . Chashna fiñashpami , chai huarmipaj miraipura quedashca gentecunahuan macanajugrirca . Paicunaca , Taita Dios mandashca shimicunata aliguta cazuj , Jesucristo villashcatapash , aligutami catinajun .
66013001	Mama cucha t'iyu alpapimi shayarircani . Chaipi shayajushpaca , canchis umata , chunga cachuta charij , manllanayai animal mama cuchamanda llujshijujtami ricurcani . Chai cachucunapica , chunga diadema nishcacunatami charirca . Chai umacunapica , Diosta nali shimicunata rimashca shutita churashcami carca .
66013002	Ñuca ricushca manllanayai animalca , leopardoman rijchajmi carca . Chaquica , osopaj chaquishnami carca . Shimica , leonbaj shimishnami carca . Paimanmi dragonga , paipaj ushaitapash , pai mandashpa tiarinatapash , ninanda mandai ushanatapash curca .
66013003	Chai manllanayai animalpaj shuj umataca , huañunatashna chugrichishcatami ricurcani . Ashtahuangarin huañunatashna chugrichishcapash , ali tucurcallami . Chaita ricushpami , cai pachapi tucui causajcunaca , ninanda manllarishpa , chai animaltaca catinajurca .
66013004	Chai catijcunaca , manllanayai animalman mandai ushanata cuj dragondapash , chai manllanayai animaltapashmi , cashna nishpa ninanda alicachinajurca : “ Manllanayai animalshnaca , ¿ pita tiangayari ? Paihuan macanajuitaca , ¿ pita ushangayari ? ” ninajurcami .
66013005	Chai manllanayai animalmanmi , jatun nali shimicunata rimachun , Diosta nali shimicunata rimai ushachumbash , ushaita curca . Shinallata chuscu chunga ishcai quillacaman , mandai ushachumbashmi curca .
66013006	Chai ushaita cujpimi Taita Diosta , paipaj shutita , paipaj carpa huasita , jahua pachapi causajcunatapash fiñashpa , nali shimicunata rimajurca .
66013007	Diospajlla causajcunahuan macanajushpa , mishana ushaitapashmi curca . Shinallata tucui aillucunata , gentecunata , shuj shuj rimaita parlajcunata , llactacunata mandana ushaitapashmi curca .
66013008	Cai pachapi causajcunaca , tucuicunami chai animalta mañanajurca . Paicunapaj shuticunataca , cai pachata churai punllamandapacha , causaita causanata villajuj , huañuchi tucushca Llamapaj libropica , na escribishcachu carca .
66013009	Maijambash rinrita charishpaca , caita uyanguichi .
66013010	Shujcunata prezu apajca , paipash prezu apai tucungami . Maijambash espadahuan huañuchishpaca , paipash espadahuanllatami huañuchi tucunga . Chaimandami Diospajlla causajcunaca , na ñapash fiñarishpa , aliguta crishpa causana .
66013011	Chai jipallami , alpa ucumanda manllanayai shuj animal llujshijtapash ricurcani . Chai animalca , llama cachuman rijchaj ishcai cachucunatami charirca . Ashtahuangarin dragonshnallatami rimajurca .
66013012	Paipash , manllanayai chai punda animalshnallatami , paipaj ñaupajpi tucuita mandajurca . Paica , cai pachapash , cai pachapi causajcunapash , huañunatashna chugrichi tucushca , chai punda manllanayai animalta mañachunmi mandajurca .
66013013	Shinallata ninan manllarinacunatami , imatapash rurajurca . Chai animalca , gentecunapaj ñaupajpimi , jahua pachamanda ninata cachamushpa ricuchijurca .
66013014	Punda shamuj animalpaj ñaupajpi , chashna rurashpa ricuchi ushachunmi saquirca . Chashna rurashpami , cai pachapi causajcunata umachishpa cashna nirca : “ Chugrichi tucushpapash , na huañuj manllanayai animalman rijchajta rurashpa churanguichi ” nishpami , cai pachapi causajcunata mandajurca .
66013015	Shinallata chai manllanayai animalman rijchajta rurashca causaita charichunga , jipa animal samaita carachumbashmi , Diosca saquirca . Shina carajpimi , chai animalman rijchajca rimai ushashpa , paita na alicachijcunataca , tucuillata huañuchinajuchun mandajurca .
66013016	Shinallata ali lado maquipi cashpa , frentepi cashpapash , tucuicunapi shuj ricuchinata churachunmi mandarca . Chaitaca , uchillacunapi , jatungunapi , charijcunapi , imagutapash na charij gentecunapi , na gañangunapi , gañangunapipashmi churachun mandarca .
66013017	Chai ricuchinata na charishpaca jatuitapash , randitapash na usharcachu . Chai manllanayai animalpaj shutita , na cashpaca chai animalpaj numerota charijllami jatuitapash , randitapash usharca .
66013018	Cai nishcataca , ali yachaita charijcunallami entendi ushan . Maijambash ali yuyaita charishpaca , animalpaj número mashna cashcata cuentachun . Chai animalpaj numeroca , sucta patsaj sucta chunga suctami . Chai numeroca , shuj runapaj shutimi .
66014001	Chaita ricushca jipami , Sion shuti urcu jahuapi Llama shayajujta ñapash ricurcani . Paihuanga , patsaj chuscu chunga chuscu huaranga gentecunami chaipi carca . Paicunaca , maltun Llamapaj shutita , paipaj Taitapaj shutitapash , frentepi escribishcami carca .
66014002	Chai jipallami , jahua pachamandaca ashtaca yacu huaj nijunshna , ninanda culun nijunshnapash rimaj uyarimurca . Chai rimaj uyarijujca , arpata tocajcuna tocanajunshnami uyarimurca .
66014003	Paicunaca , mandangapaj tiarinapaj ñaupajpi , chuscu animalcunapaj ñaupajpi , rucucunapaj ñaupajpimi , shuj mushuj candanata candanajurca . Chai candotaca , pipash na yachajui ushashcachu carca . Cai pachamanda , patsaj chuscu chunga huaranga quishpichi tucushcacunallami , yachajui usharca .
66014004	Paicunaca , huarmicunapi na tacarishca , na mapayashcacunami . Llama maita rijpipash , paita catishpami purin . Paicunaca , tucui gente puracunamanda quishpichishca cashpa , Taita Diosmambash , Llamamambash punda carai tucushcacunami .
66014005	Paicunapaj shimipica , ima llullapash na tianllu . Ima nalitapash na rurashca cashpami , Taita Dios mandangapaj tiarina ñaupajpi tianajun .
66014006	Chai jipallami , jahua pacha chaupita cutin shuj ángel rijujta ricurcani . Chai angelca , cai pachapi causajcuna , tucui llactacunapi causajcuna , aillucuna , shuj rimaita parlajcuna , shuj shuj gentecunapash , causaita causaicaman quishpirichun villajungapajmi shamushca carca .
66014007	Chai angelmi , cashna nishpa ninanda caparijurca : “ Taita Diosta manllashpami , punchapambagumi cangui nina canguichi . Pai llaquichina punllacunami ña pactamushca . Chaimandami , jahua pachata , cai pachata , mama cuchata , pugyu yacucunata ruraj Diostaca , ninanda alicachina canguichi ” nircami .
66014008	Chai angelta cutin shuj ángel catishpami , cashna nirca : “ Babilonia shuti jatun puebloca , ñamari urmashca , ñamari urmashca . Paica , tucui llactacunapi causajcunahuan vinota ufiachinshna ninandapacha huainayashcamandami , chashna tucurishca ” nircami .
66014009	Chai ishcaipaj cati angelca , cashna nishpami ninanda caparijurca : “ Chai manllanayai animalta , paiman rijchajta rurashcatapash ninanda alicachijcunaca , shuj ricuchinatami frentepi cashpa , na cashpaca maquipi cashpapash japinga .
66014010	Paicunaca , Taita Dios ninanda fiñashpa cachamushca llaquitami , vinota ufianshna apanajunga . Diosllatami , pai ninanda fiñarishpa , imahuambash na chapushca vinota copapi talinshna , llaquita cachamushca . Paicunaca , Diospajlla angelcunapaj ñaupajpi , maltun Llamapaj ñaupajpimi , azufrehuan rupajuj ninahuan ninanda llaquichi tucunajunga .
66014011	Chai llaquichi tucunajuj ucumanda cushnica , causaita causaicamanmi llujshijunga . Chai manllanayai animalta , shinallata paiman rijchaj animalta rurashcata ninanda alicachijcunapash , chai animalpaj shutita ricuchinata churai tucushcacunami canga . Shina churashcacunami tutapash , punllapash na samashpa , ninanda llaquichi tucunajunga .
66014012	Shinamandami , paipajlla causajcunaca Taita Dios mandashca shimicunata cazushpa , na ñapash fiñarishpa , Jesusta aligutapacha crishpa causanajun ” nijurcami .
66014013	Chai jipallami ñucataca , jahua pachamanda cashna nijujta uyarcani : “ Cashna nijujtaca escribingui : ‘ Apunchi Jesusta crij huañujcunaca , cunanmandapacha ninanda cushijunguichi ’ . Ari , Diospaj Epiritupash cashnami nijun : ‘ Paicuna imatalla rurashcamandapash samangami . Imatalla paicuna rurashcapash , paicunahuanllatami canga ’ nijunmi ” nihuarcami .
66014014	Ricujushpallatami , ñapash shuj yuraj fuyuta ricurcani . Chai fuyu jahuapimi , Runa Aichayu tucushcaman rijchaj tiajurca . Paica oro coronata umapi churajushca , maquipipash , filo filo hocesta chaririajmi carca .
66014015	Shinallata Diospaj huasimanda shuj ángel llujshimushpaca , chai fuyu jahuapi tiajujtami , cashna nishpa ninanda caparirca : “ Hoceshuan cuchushpa tandachilla . Cozechana punllapash ñami pactamushca . Cai pachapi tiaj granocunaca , ñami fucushca ” nircami .
66014016	Shina nijpimi , chai fuyu jahuapi tiajujca , cai pachapi fucushcataca , paipaj hoceshuan cuchujpi , cai pachaca cozechai tucurca .
66014017	Shinallata jahua pachapi tiajuj Diospaj huasimandami , shuj angelpash llujshimurca . Chai angelca , filo filo hocestami charijurca .
66014018	Shinallata ninata mandangapaj ushaita charij shuj angelpash , altar ucumanda llujshimushpami , chai filo filo hocesta charijuj angeltaca , cashna nishpa ninanda caparirca : “ Cai pachapi fucushca uvastaca , cambaj filo filo hoceshuan cuchushpa tandachilla . Uvasca ñamari fucushca ” nircami .
66014019	Shina nijpimi chai angelca , paipaj hocestaca cai pachaman shitamurca . Chaihuanmi , cai pachapi fucushca uvastaca tandachirca . Chai uvastaca , uvasta cutana pushtupimi churarca . Chaitaca , Taita Dios ninanda fiñashpa llaquichijujtami ricuchijun .
66014020	Chai uvastaca , pueblomanda shuj ladomanmi , uvasta cutana pushtupi sarunajurca . Chai cutana pushtumanda yahuar llujshishpaca , quimsa patsaj kilometrocaman yacu rijunshnami , caballocunapaj shimi altocaman jundajurca .
66015001	Jahua pachapica , shuj jatun manllarinatami ricurcani . Chaipica , jipalla canchis llaquichinacunatami , canchis angelcuna shuj shujlla charinajurca . Chaicunahuanmi , Taita Dios ninanda fiñashpa llaquichishcapash tucurirca .
66015002	Shinallata ninahuan chapushca espejoshna , punchapamba mama cuchatapashmi ricurcani . Chai espejoshna mama cucha jahuapica , manllanayai animaltapash , paiman rijchajta rurashcatapash , macanajushpa mishashcacunami shayanajurca . Chai animalpaj ricuchinatapash , paipaj shutipaj numerotapash , na churai tucushcachu carca . Paicunaca , Diospaj arpacunata chaririajmi shayanajurca .
66015003	Taita Diosta servij Moisés rurashca candanatapash , Llamapaj candanatapashmi , cashna nishpami candanajurca : “ Tucui Ushaita Charij , Mandaj Taita Dios , can rurashcacunaca manllarishpa juyailla ricunayaimi . Imatapash cashcatapacha ruraj , na llullajmi cangui . Canllami , cambajlla causajcunataca , Jatun Mandaj cangui .
66015004	Jatun Dioslla , ¿ pita candaca na manllashpa , cambaj shutitapash na jatunyachingayari ? Canllami , jucha illaj cangui . Chaimandami tucui llactacunamanda shamushpa , candaca ninanda alicachinga . Can llaquichina punllapash , ñamari chayamushca ” nishpami candanajurca .
66015005	Chaicunata ricushca jipallami , jahua pachapi Diospaj huasi ñapash pascarijta ricurcani . Diospajlla tiajuj chai ucupimi , pai mandashca shimicunaca alichishca tiajun .
66015006	Diospaj huasi ucumandaca , canchis llaquichinacunata apashpami , canchis angelcuna llujshinajurca . Paicunaca , punchapamba yurajlla lino churajunata churajushca , pechopipash oro chumbita chumbilishcami carca .
66015007	Chai canchis angelcunamanmi , causaita charij chuscu animal puramanda shuj animalca , canchis oro copacunata curca . Chai copacunapica , causaita causajuj Taita Dios ninanda fiñashpa llaquichinacunata jundachishcami carca .
66015008	Punchapamba , ninan ushaita charij Taita Diospajmanda shamujuj cushnica , Diospaj huasi ucupimi jundajurca . Chai canchis angelcuna , canchis llaquichinacunahuan tucuchingacamanmi , Diospaj huasi ucuman yaicuitaca , pipash na usharca .
66016001	Chai jipami , Diospaj huasi ucumandaca , chai canchis angelcunataca , cashna nishpa ninanda caparijta uyarcani : “ Taita Dios ninanda fiñashpa cachamushca canchis copacunapi tiaj llaquicunata , alpaman talingapaj richi ” nircami .
66016002	Punda ángel llujshimushpaca , paipaj copamandaca , cai pachamanmi talimurca . Shina talimujpimi , ismuchij ung : ui japishpa , ninanda nanachij chupucuna gentecunapica llujshirca . Chai ung : uica , manllanayai animalpaj ricuchinata charijta , shinallata chai animalman rijchajta mañajcunatapashmi japirca .
66016003	Cati angelpash , paipaj copamandaca , mama cuchamanmi talimurca . Shina talimujpimi , chai cucha yacuca , huañushcapaj yahuarshna tigrarca . Shinamandami mama cuchapi causajcunaca , tucuilla huañurca .
66016004	Ishcaipaj cati angelpash , paipaj copamandaca , jatun yacucunapi , pugyucunapimi talimurca . Shina talimujpimi , chai yacucunapash yahuarman tigrarca .
66016005	Shinamandami , yacucunata mandaj angelpash , cashna nijujta uyarcani : “ Jatun Dioslla . Canga , imatapash cashcatapacha rurajmi cangui . Canga , cunambash canllatami causajungui , pundapash canllatami causajurcangui . Canga , Jucha Illaj cashpami , caicunataca llaquichircangui .
66016006	Cambajlla causajcunata , can ima nishcata villajcunatami , yahuarta jichashpa huañuchinajurca . Chaimandami , paicunamambash yahuarta ufiachijungui . Paicunapash , chashna llaquichi tucunapachami carca ” nircami .
66016007	Shinallata shujpash altarmanda cashna nijujtami uyarcani : “ Tucui Ushaita Charij , Mandaj Taita Dioslla . Canga , na llullaj cashpa , imatapash cashcatapacha ruraj cashpami , llaquichinapacha cajpi llaquichijungui ” nircami .
66016008	Quimsapaj cati angelpash , paipaj copamandaca indipimi talimurca . Shina talimushpami , gentecunataca ninahuan rupachijuchun saquirca .
66016009	Shinamandami , ninan rupaihuan gentecunataca rupachirca . Chashna llaquichingapaj ushaita charij Taita Diospaj shutitaca , nali shimicunatami rimanajurca . Paicunaca , Diosta punchapambagumi cangui ningapaca na munarcachu . Juchata rurajcuna cashpapash , na llaquirircachu .
66016010	Chuscupaj cati angelca , manllanayai animal mandangapaj tiarina jahuapimi , paipaj copamandaca talimurca . Shina talimujpimi , chai animal mandajuj llactaca , yana yana tucurca . Chaimandami gentecunaca , nanaihuan jalluta canirinajurca .
66016011	Ninanda nanachishpa chupu ung : uihuan huañunajushpapash , jahua pachapi tiajuj Taita Diostaca , nali shimicunatami rimanajurca . Paicunaca , nalita ruranataca na saquishpa , na llaquirirca .
66016012	Pichapaj cati angelca , Eufrates jatun yacupimi paipaj copamanda talimurca . Shina talimushpa yacu chaquijpica , indi llujshimuj ladomanda jatun mandajcuna yalina ñan tucuchunmi , shina chaquichirca .
66016013	Chai jipallami , dragonbaj shimimanda , manllanayai animalpaj shimimanda , llullashpa villajpaj shimimandapash , saposhna mapayachij quimsa ayacuna llujshijta ricurcani .
66016014	Chaicunaca , diablopaj ayacuna cashpami , jatun manllarinacunata rurashpa ricuchinajurca . Chai ayacunaca , tucui cai pachapi causaj jatun mandajcunapajman rishpami , Tucui Ushaita Charij Taita Dios ninanda llaquichimui punllapi macanajugrichun tandachigrirca .
66016015	“ Ricunguichi , ñucaca cungashcapimi shuhuashna shamusha . Ñuca shamunataca , na puñushpa chapariashpa , lluchulla purijpi , paipaj pinganayaita ama ricuchun , churajunata cuidajca , ninandami cushijunga ” .
66016016	Chai ayacunami , jatun mandajcunataca , hebreo rimaipica , Armagedón shuti pambaman tandachirca .
66016017	Suctapaj cati angelca , huairapimi paipaj copamandaca talimurca . Shina talimujpimi , jahua pachapi tiajuj Dios mandangapaj tiarinamandaca : “ Ñami tucuchirca ” nishpa , ninanda caparij uyarirca .
66016018	Chai jipami , punchapamba shitamujcunapash ricurirca . Shinallata huaj nijuj , culun nijujpashmi uyarijurca . Alpa mamapash , ninanda cuyushpami tucuchijurca . Cai pachapi gentecuna causai callarishcamandapacha , ima horaspash chashnapacha alpa mama cuyushpaca , na tucuchishcachu carca .
66016019	Shina cuyupimi , chai jatun puebloca , quimsapi chaupirirca . Shinallata cai pachapi tiaj pueblocunapash urmashpa tucurircami . Shinallata Babilonia jatun pueblotaca , Taita Dios ninandapacha fiñashpami , jayaj vinota ufiachinshna , llaquichingapaj yarijurca .
66016020	Shina tucuchijpimi , mama cucha chaupipi tiaj tucui llactacunaca anchurirca , urcucunapashmi chingarca .
66016021	Jahua pachamandaca , gentecunapaj jahuapimi manllanayaita rundu urmamurca . Chai runduca , quimsa arrobashna llasha llashami carca . Chai rundu ninandapacha llaquichijujpimi gentecunaca , Taita Diosta nali shimicunata rimanajurca .
66017001	Chai jipami , canchis copacunata charinajushca canchis ángel puracunamanda , shuj ángel shamushpa , cashna nihuarca : “ Huainayaj huarmica , ashtaca yacu jahuacunapimi tiajun . Caiman shamui . Paita llaquichinata canman ricuchisha .
66017002	Cai pachapi tiaj jatun mandajcunapash , chai huarmihuanmi huainayashpa causanajurca . Shinallata tucui llactacunapi causajcunapash , vinota ufiashpa machanshnami , chai huarmihuan huainayashpami causanajurca ” nihuarcami .
66017003	Chaita ricushca jipallami , Diospaj Espirituca , jichushca pambaman pushahuarca . Chai pambapimi , yana puca manllanayai animalpaj jahuapi , shuj huarmi tiajujta ricurcani . Chai animalpaj cuerpopica , Diosta nali shimicunata rimajuj shuticunami junda carca . Chai animalca , canchis umacunata , chunga cachucunatami charirca .
66017004	Chai huarmica morado , yana pucata churajushcami carca . Shinallata orohuan , juyailla rumicunahuan , perlascunahuan alichirishcami tiajurca . Huainayashpa causajushpami , millanayai mapataca , oro copapi jundata charijurca .
66017005	Chai huarmipaj frentepimi , pipash na yachai ushanallata , cashna escribishca tiajurca : “ BABILONIA SHUTI JATUN PUEBLO CASHPAMI , HUAINAYASHPA CAUSAJCUNAPAJ , CAI PACHAPI IMATAPASH MILLANAYAICUNATA RURAJCUNAPAJ MAMA CANI ” nishcatami charirca .
66017006	Chai huarmica , Diospajlla causajcunata Jesusmanda villajcunata huañuchishca yahuarhuan machashca tiajujtami ricurcani . Chaita ricushpaca , ninandapacha manllarishpami ricujurcani .
66017007	Shina manllarijpimi angelca , cashna nihuarca : “ ¿ Imashpata chashna manllaringui ? Canchis umacunata , chunga cachucunata charij manllanayai animal ima cashcata , chai animalpaj jahuapi tiajuj huarmi ima cashcatapash , pipash na yachanllu . Ñucami , chaitaca canman villagrini .
66017008	Can ricujushca manllanayai animalca causarcami , cunanga illanmi . Paica , chingaita chingaringapaj ringapajmi , manllanayai ucu ucu utujumandaca llujshimugrijun . Chai animalta ricushpami , cai pachapi causajcunaca , ninanda manllaringa . Paicunapaj shuticunaca , causaita causanata villajuj libropica , cai pachata rurashca punllamandapacha na escribishcachu . Chai punda causajushca animalca , cunanga illanmi , cutinmi shamugrin .
66017009	Caitaca , yuyaipi ali yachaita charijcunallami yachai ushan : Chai canchis umacunataca , canchis urcucunatami ricuchijun . Chai urcu jahuacunapimi , chai huarmica tiajun .
66017010	Shinallata chai canchis umacunaca , canchis jatun mandajcunami . Chai canchis mandaj puracunamanda pichaca urmashcami . Shujca cunambi mandajunmi , shujca nara shamunllu . Pai shamushpaca , ashatallami mandai ushanga .
66017011	Punda causajushca , cunambi illaj chai manllanayai animalca , cutinmi shamunga . Chaihuanmi , pusaj mandaj tucunga . Chashna canchis mandajpura tucushpapash , chai animalca chingaitami chingagringa .
66017012	Shinallata can ricujushca chunga cachucunaca , chunga jatun mandajcunami . Paicunaca , nara mandanataca japinllu . Paicunami , chai manllanayai animalhuan shuj horascamanlla mandai ushanga .
66017013	Chai chunga mandajcunaca , shujlla yuyai tucushpami ushaitapash , mandanatapash , chai manllanayai animalman cunga .
66017014	Chai mandajcunaca , Llamahuanmi macanajunga . Ashtahuangarin Llamami , paicunataca mishanga . Paica , amocunapaj Amomi , jatun mandajcunatapash Jatun Mandajmi . Paihuan causajcunaca , Dios cayashpa agllashcacuna cashpami , paita aliguta cazunajun ” nihuarcami .
66017015	Shinallata chai angelca , cashnatapashmi nihuarca : “ Chai huainayaj huarmitaca , yacu jahuacunapi tiajujta ricurcanguimi . Chai yacucunaca , ashtaca ashtaca gentecunata , llactacunata , shuj shuj shimita parlajcunatami ricuchijun .
66017016	Can ricushca manllanayai animalpaj chunga cachucunaca , chai huainayaj huarmita millanayachishpami , jichushpa lluchullata saquinga . Paipaj aichatapash micushpami , ninapi rupachinga .
66017017	Taita Diosca , pai munashcata rurachunmi , paicunaman yuyaita curca . Pai rimashca shimicuna pactangacamanmi , shujlla yuyai tucushpa , paicuna mandajushcataca , chai manllanayai animalman cuchun saquirca .
66017018	Can ricujushca huarmica , jatun pueblotami ricuchijun . Chai pueblomi , cai pachapi tiaj jatun mandajcunataca mandajun ” nihuarcami .
66018001	Chai jipami , jahua pachamanda shuj ángel ninan ushaihuan urai shamujta ricurcani . Chai angelca , punchapamba cashpami , cai pachatapash punchayachijurca .
66018002	Paimi , shinllitapacha cashna nishpa ninanda caparijurca : “ Babilonia jatun puebloca , ñami urmashca , ñami urmashpa tucurishca . Shina tucurishpami ayacuna , tucui nali espiritucuna causana huasi tucushca . Alasyu mapa , millanayai animalcuna tazinda rurashpa causanapashmi tucushca .
66018003	Tucui llactacunapi causajcunataca , machana vinota ufiachinshnami , ninanda huainayachishpa causarca . Cai pachapi tiaj jatun mandajcunapash , paihuanmi huainayashpa causanajurca . Paica , imatapash juyaillatami ninanda charirca . Shina cajpimi , cai pachapi randishpa jatujcunapash ninanda charijyanajurca ” nijurcami .
66018004	Chai jipami , jahua pachamanda cutin shuj rimashpa cashna nijujta uyarcani : “ Ñuca agllashcacuna , chai pueblomanda llujshimuichi . Ama paishnalla juchacunata rurashpa , paihuan llaquichi tucungapaj llujshimuichilla .
66018005	Paipaj juchacunaca , jahua pachacamanmi chayagrishca . Pai ima nalita rurashcatapash , Taita Diosca yarishcami .
66018006	Cangunaman chai huarmi imashna cushcashnallata , cangunapash chai huarmiman cunguichilla . Pai imata rurashcatapash , chaupi yalihuan tigrachinguichi . Copapi chapushpa pai ufiachishcamandaca , chashnallata chaupi yalita tigrachishpa ufiachinguichi .
66018007	Paica , pai munashcata rurashpami , ninanda cushijujurca . Shinamanda cangunapash , ninanda llaquichishpa huacachinguichi . Paipaj shungupica , cashnami yajurca : ‘ Ñucaca , jatun mandanshnami tiajuni . Na sapalla huarmichu cani , huacaitapash na huacanachu cani ’ yajurcami .
66018008	Chaimandami paitaca , shuj punllapilla jatun llaquicuna ñapash japinga : Huañuipash , huacaipash , yarjaipashmi japinga . Ninapimi rupachi tucujunga . Paita llaquichij Mandaj Taita Diosca , ninan ushaita charij Diosmi ” nijurcami .
66018009	Cai pachapi tiaj jatun mandajcunaca , chai huarmihuanmi huainayashpa , paicuna munashcata rurashpa , ninanda cushijushpa causanajurca . Chai pueblo rupashpa cushni llujshijujta ricushpaca , ninandami llaquirishpa huacanajunga .
66018010	Shina llaquichijujta ricushpa manllarishpami , carullapi shayarishpa cashna ninajunga : “ ¡ Aij , aij , ninan ushaita charij Babilonia jatun pueblolla ! Canda llaquichinaca , shuj horaspimi ñapash japimushca ” ninajungami .
66018011	Shinallata cai pachapi jatujcunapash , jatungapaj imatalla apamushcacunatapash , chai pueblopica pipash na randij tiajpimi , ninanda llaquirishpa huacanajunga .
66018012	Paicunaca orota , culquita , juyailla rumicunata , perlascunata , juyailla linota , yana puca morado seda telacunatami jatungapaj apamunajunga . Shinallata tucui tiashca mishquillagu ashnajuj caspicunata , marfilta , juyailla caspita imacunatapash rurashcacunata , cobreta , jirruta , marmol nishca rumicunata , chaicunata imamambash tigrachishpa rurashcacunatami apamunajunga .
66018013	Canelata , mishquillagu ashnajujcunata , inciensota , mirra nishcata , mishqui mishqui ashnajujcunata , vinocunata , aceiteta , cutashca ali jacuta , trigrota , huasipi charina animalcunata , llamacunata , caballocunata , carretacunata , gañangunatapashmi jatungapaj apamumajunga .
66018014	Chai pueblotami , cashna ninajunga : “ Fucushcata tucui shunguhuan can munashpa micunapash tucurishcami . Can juyailla ricurijujpash , ninanda charishcapash tucurishcami . Cunanmandaca , cutinga na imatapash japinguichu ” ninajurcami .
66018015	Chai jatujcunaca , chai pueblopi jatushpami , ninanda charijyanajurca . Paicuna chashna llaquichijujta ricushpami , manllarishpa carupi shayashpa , ninanda llaquirishpa huacanajunga .
66018016	Paicunaca cashnami ninajunga : “ ¡ Aij , aij , chai jatun pueblolla ! Juyailla linota , morado , yanalla puca churajunata churajushca huarmishnami , chai puebloca tiajurca . Shinallata orohuan , juyailla rumicunahuan , perlascunahuan , aligutapacha alichirishcami carca .
66018017	Pai juyailla ninanda charishcacunapash , shuj horaspillami ñapash tucurishca ” ninajungami . Shinallata barcocunata purichij tucui runacunapash , chai barcocunapi tucui gentecunapash , chai barcocunata purichijcunata mandajcunapash , mama cuchapi imatapash rurajcunapash , tucuillami carupi shayanajurca .
66018018	Chai pueblo rupashpa , cushni llujshijujta ricushpami : “ ¿ Maijan pueblota , cai jatun puebloshna tiarcayari ? ” nishpa , ninanda caparinajurca .
66018019	Shinallata alpata umapi churarishpa , ninanda llaquirishpa huacashpami , cashna nishpa caparinajurca : “ ¡ Aij , aij , chai jatun pueblolla ! Pai ninanda charij cajpimi , mama cuchapi barcocunata tucui charijcunapash charijyarca . ¡ Cunanga , shuj horaspillami ñapash llaquinayaita tucuchi tucushca ! ” ninajurcami .
66018020	Paita tucuchishcamandaca , jahua pachapi causajcuna , Diospajlla causajcuna , villachun cachashcacuna , Dios ima nishcata villajcunapash , ninanda cushijuichi . Cangunata llaquichij cashcamandami Taita Diosca , imatapash cashcatapacha rurashpa paitapash tucuchishca .
66018021	Chai jipallami , ninan ushaita charij angelca , molino rumishna jatun rumita japishpa , mama cuchaman cashna nishpa shitarca : “ Cashnallatami Babilonia jatun pueblopash , ucuman shitai tucunga . Shina shitajpica , cutinga na ricuringachu .
66018022	Shinallata arpata , gaitata , trompetata huacachijcunapash , candajcunapash , cambaj ñangunapica , na cutinga uyaringachu . Cambi causanajuj imata yachajushcata rurajcunapash , na ashtahuan tiangachu . Cutajujpash , cambica na ashtahuan uyaringachu .
66018023	Shinallata michata japichishcapash , candaca na ashtahuan punchayachingachu . Cazaranajuipi cushijushpa parlanapash , cambica na ashtahuan tiangachu . Cambi jatushpa causajcunaca , tucui llactacunata yalimi charijyanajurca . Canga brujushpami , tucui llactacunapi causajcunataca , llullashpa umachijurcangui ” nijurcami .
66018024	Shinallata Dios ima nishcata villajcunapaj , paipajlla causajcunapaj , cai pachapi huañuchi tucushca tucuicunapaj yahuarmi , chai pueblopica jicharirca .
66019001	Chai jipami , jahua pachapi ashtaca ashtacacuna cashna nishpa , ninanda caparinajujta uyarcani : “ ¡ Mandaj Diosta alicachinguichi ! Canmi quishpichij , alicachi tucuna , punchapambagu cangui , ushaitapash charij , ñucanchita Mandaj Taita Diosmi capangui .
66019002	Pai llaquichinacunaca , na llullaj , imatapash cashcatapacha ruranami . Culquimanda huainayaj huarmitaca , cai pachapi causajcunata huainayachishpa huaglichishcamandami llaquichijungui . Diosta servijcunatapash , chai huarmimi huañuchishpa yahuarta jicharca . Chaimandami paitapash , chashnallata tucuchirca ” ninajurcami .
66019003	Shinallata cutinmi , cashna ninajurca : “ ¡ Mandaj Diosta alicachinguichi ! Chai huarmita rupachijuj cushnica , causaita causaicaman llujshijungallami ” ninajurcami .
66019004	Shinallata ishcai chunga chuscu rucucunapash , causaita charij chai chuscu animalcunapash , mandashpa tiarinapi tiajuj Taita Diospaj ñaupajpi alpaman urai cumurishpami : “ ¡ Shina cachun ! ¡ Mandaj Diosta alicachinguichi ! ” nishpa ninanda alicachinajurca .
66019005	Chai jipami , mandashpa tiarinamandaca , cashna nijuj uyarirca : “ Ñucanchi Taita Diosta tucui servijcunapash , paita manllashpa causajcunapash , uchillacuna cashpa , jatunguna cashpa , ninandami alicachina canguichi ” nircami .
66019006	Chai jipallami , ashtaca ashtaca gentecuna rimanajujtashna , yacucuna ninanda huacajujtashna , ninanda culun nijujtashna , cashna ninajujta uyarcani : “ ¡ Mandaj Diosta alicachinguichi ! ¡ Tucui Ushaita Charij , ñucanchi Taita Diosmi tucuita mandajun !
66019007	Ninandapacha cushijushpa , paitaca ninanda alicachishunchi . Llamahuan cazarana bodami , ña chayamushca . Paipaj huarmipash , ña alichirishcami .
66019008	Paipaj huarmimanllami , juyailla linota rurashca , punchapamba yuraj churajunataca carashca ” ninajurcami . Chai juyailla linotaca , Diospajlla causajcuna imatapash cashcatapacha rurashpa causashcatami chashna nijun .
66019009	Angelca cashnami nihuarca : “ Caita escribingui : ‘ Llamahuan cazarai bodapi micungapaj cayashcacunaca , ninandami cushijunga ’ nijujtaca escribingui ” nishpami , cashnatapash nihuarca : “ Cai shimicunataca , Taita Diosllatami na llullashpa villarca ” nihuarcami .
66019010	Shina nijpica , angelta ninanda alicachingapajmi , paipaj ñaupajpi cungurircani . Ashtahuangarin paica , cashnami nihuarca : “ Ricui , na chashna ruranachu cangui . Ñucapash canshnallata , cambaj huauquicunashnallata , Diosta servijmi cani . Paicunaca , Jesús villajushca shimicunata aliguta catijcunami . Taita Diostallami ninanda alicachina cangui ” nihuarcami . Ima tucunatapash villachijuj Diospaj Espiritumi , Jesús villajushca shimicunataca villachijun .
66019011	Chai jipami , jahua pacha pascarijta ricurcani . Chaipimi , shuj yuraj caballota ñapash ricurcani . Chai caballopi tiajuj runaca , imatapash Pactachij , Na Llullaj shutitami charirca . Tucuicuna imatalla rurashcata ricuchishpami , paica imatapash cashcatapacha rurashpa macanajun .
66019012	Paipaj ñavipash , nina rupajunshnami carca . Paipaj umapipash , tauca diademacunata churajushcami carca . Pipash na yachashca , pailla yachashca shutita escribishcatami charirca .
66019013	Paipaj churajushcapash , yahuarhuan tinirishcami carca . Paipaj shutipash : “ TAITA DIOS RIMASHCA SHIMIMI ” carca .
66019014	Paitaca , jahua pachapi causanajuj soldadocunami , yuraj caballocunapi tiarishpa catinajurca . Paicunaca , ali juyailla linota rurashca , na mapayashca yuraj churajunata churajushcami carca .
66019015	Paipaj shimimandaca , shuj filo filo espadami cai pachapi causajcunata chugrichingapaj llujshijurca . Paica , jirru varahuanmi mandajunga . Shinallata uvasta cutana pushtupi cutashca vinota ufiachinshnami , paica ninanda llaquichijunga . Chaitaca , Tucui Ushaita Charij Taita Dios ninanda fiñashcatami ricuchijun .
66019016	Paipaj churajushcapipash , changapipash , cashna nishpa escribishca shutimi tiajurca : “ JATUN MANDAJCUNATA JATUN MANDAJMI , AMOCUNAPAJ AMOMI ” nishcatami charirca .
66019017	Chai jipami , shuj ángel indipi shayajujta ricurcani . Chai angelca , jahuata rij alasyu animalcunatami , cashna nishpa ninanda caparijurca : “ Shamuichi , Taita Dios ninanda carajujta micungapaj tandanajumuichi .
66019018	Jatun mandajcuna , soldadocunata mandajcuna , ninan ushaita charijcuna , caballocuna , chai caballocunapi tiarishcacuna , gañanguna , na gañanguna , uchillacuna , jatungunapash huañuchi tucushca aichacunata micungapaj shamuichi ” nijurcami .
66019019	Shinallata manllanayai animaltapash , cai pachapi jatun mandajcunatapash , paicunapaj soldadocunatapashmi ricurcani . Paicunaca , yuraj caballopi tiajuj runahuan , paipaj soldadocunahuambash macanajungapajmi tandanajushca carca .
66019020	Ashtahuangarin manllanayai animaltapash , llullashpa villajtapashmi , prezu japirca . Chai llullashpa villajmi , animalpaj ñaupajpica ricuchinacunata rurashpa ricuchijuj carca . Chai ricuchinacunahuanmi , animalpaj ricuchinata charijcunata , chai animalman rijchajta mañajcunataca , umachijurca . Manllanayai animaltapash , llullashpa villajtapash ishcanditami , azufrehuan rupajuj nina cuchaman causajtallata shitarca .
66019021	Chai soldadocunataca , yuraj caballopi tiajuj runami , paipaj shimimanda llujshijuj espadahuan huañuchirca . Chai huañuchi tucushcacunapaj aichacunataca , alasyu tucui animalcunami na munangacaman micunajurca .
66020001	Jahua pachamanda , shuj ángel urai shamujtami ricurcani . Paica , manllanayai ucu ucu utujupaj llavetapash , jatun cadenatapash apashpami shamurca .
66020002	Chai angelmi , dragón nishca , pundamandapacha causajuj culebrataca japishpa , huaranga huatacaman huatarca . Chai culebrami , diablo nishcapash , Satanás nishcapash carca .
66020003	Chai diablotaca , manllanayai ucu ucu utujuman shitashpami , pungutapash vichashpa sellashpa saquirca . Llactacunapi causajcunataca , huaranga huata pactangacaman ama ashtahuan umachijuchunmi , chashna shitarca . Huaranga huata pactashca jipami , ashacamanlla cacharishpa saquinga .
66020004	Chai jipallami , mandangapaj tiarinacuna tianajujta ricurcani . Chai tiarinacunapimi , Dios ushaita carashcacunaca ima rurashcatapash tapuchingapaj tiarinajurca . Jesusmandapash , Diospaj Shimimandapash villanajushpa , cungata fiti tucushpa huañuchi tucushcacunapaj almacunatapashmi ricurcani . Paicunaca , manllanayai animaltapash , chai animalman rijchata rurashcatapash , na mañashcachu carca . Chai animalpaj ricuchinataca , maquipi cashpa , frentepi cashpapash , na churai tucushcacunachu carca . Paicunami , huaranga huatacaman Cristohuan mandanajurca .
66020005	Paicunami , punda causarina chayajpi punda causarirca . Ashtahuangarin caishuj huañushcacunaca , huaranga huata pactangacamanmi , nara causarirca .
66020006	Punda causarina chayajpi causarinata charij , Diospajlla causajcunaca , ninanda cushijunguichi . Cangunataca , jipa huañuica na llaquichi ushangachu . Ashtahuangarin paicunaca Taita Diospajta , Cristopajta ruraj curacunami canga . Paicunami , huaranga huatacaman Cristohuan mandanajunga .
66020007	Huaranga huata pactajpica , prezu tiajuj Satanasca cachari tucungami .
66020008	Shina cacharijpica , cai pacha tucui chuscundi ladocunapi tiaj Gog nishca , Magog nishca llactacunapi causajcunata umachingapajmi llujshimunga . Chai llactacunapi causanajuj soldadocunatami , macanajugrichun tandachijunga . Chaicunaca , mama cucha manñapi tiaj t'iyu alpashna , na cuentai ushanalla ashtacacunami .
66020009	Chaicunaca , tucui ladomanda shamushpami , Diospajlla causajcuna tianajuj pambatapash , pai juyashca pueblotapash , chaupipi churashpa shayanajurca . Shina shayanajujpimi paicunataca , Taita Dios jahua pachamanda ninata cachamushpa tucuchirca .
66020010	Umachishpa causaj diablotaca , azufrehuan rupajuj nina cuchamanmi shitarca . Chaimanllatami , manllanayai animalpash , llullashpa villajpash , shitai tucushca carca . Paicunaca , chaipimi tutapash , punllapash causaita causaicaman , ninanda llaquichi tucunajunga .
66020011	Chai jipami , mandangapaj yuraj tiarinatapash , chai tiarinapi tiajujtapash ricurcani . Chai tiajujpaj ñaupamandaca , cai pachandi , jahua pachandi tucurijpimi , paicuna maipi causana pushtupash na tiarca .
66020012	Shinallata chai jipaca , huañushcacunaca jatungunapash , uchillacunapash , Taita Diospaj ñaupajpi shayanajujtami ricurcani . Librocunatapash pascashcami carca . Shinallata shuj librotapash pascashcami carca . Chai libroca , causaita causagrinata villajuj libromi carca . Causajushpallata imata rurashcatapash , chai librocunapi escribishpa churashcatami , paicuna imashna rurashcashnallata Diosca , huañushcacunaman ricuchijurca .
66020013	Shinallata mama cuchapashmi , chaipi huañushcacuna tiashcataca tigrachirca . Huañuipash , Hades nishcapash , paicunapi huañushcacuna tiashcataca tigrachircami . Tucui paicuna imatalla rurashcacunatami ricuchijurca .
66020014	Huañuitapash , Hadestapash , nina rupajuj cuchamanmi shitarca . Chaiman shitai tucunaca , jipa huañuimi .
66020015	Causaita causagrinata villajuj libropi shutita na escribishcacunaca , nina rupajuj cuchamanmi shitai tucunajurca .
66021001	Mushuj jahua pachata , mushuj cai pachatapashmi ricurcani . Ashtahuangarin punda tiashca jahua pachapash , cai pachapash illarcami . Mama cuchapash , na ashtahuan tiarcachu .
66021002	Juan ñucami , cashnatapash ricurcani : Taita Dios alichishca , paipajlla tiajuj mushuj Jerusalén puebloca , jahua pachamandami urai shamurca . Chai puebloca , cusata cazarangapaj juyailla alichirishca cuitsagushnami carca .
66021003	Shinallata jahua pachamandaca , cashna nishpa ninanda caparijtami uyarcani : “ Ricuichi , Taita Diospaj jatun carpa huasiguca , gentecunahuanmi . Paicunaca , Taita Diospaj huahuacunapachami canga . Diosca , paillata paicunapaj Taita Dios cangapajmi , paicunahuanga causajunga .
66021004	Taita Diosmi , paicunapaj ñavimandaca , tucuilla viquita fichanga . Huañuipash , huacaipash , llaquipash , nanaipash , na ashtahuan tiangachu . Punda ima tiashcapash illangami ” nircami .
66021005	Mandangapaj tiarinapi tiajujca , cashnami nijurca : “ Ricui , ñucami imatapash tucuita mushujta rurani ” nishpami , cashnatapash nihuarca : “ Cai ñuca villajushca shimicunataca na llullashpa pactachij cajpi escribingui ” nihuarcami .
66021006	Cashnatapashmi nihuarca : “ Cashna nishcataca , ña pactachircanimi . Ñucami , A letrashna tucuita callarichijpash , Zeta letrashna tucuchimujpash cani . Maijambash yacunayachijpica , ñucami causaita cuj pugyumanda yacuguta , yanga carasha .
66021007	Maijambash nalita mishashpaca , ñuca carajushcataca tucuitami japinga . Shinallata ñucami , paipaj Taita Dios casha , paipash ñuca huahuami canga .
66021008	Ashtahuangarin gentecunata manllajcuna , ñucata na crijcuna , millanayaita rurajcuna , huañuchijcuna , huainayajcuna , yumbucuna , yanga dioscunata mañajcuna , tucui llullacunapash , azufrehuan rupajuj nina cuchapi causagrinatami japinga . Chaiman rinaca , jipa huañuimi canga ” nihuarcami .
66021009	Chai jipallami , tucurimui punllapi llaquichinacunata , canchis copa jundata charinajuj canchispura angelcunamanda , shuj ángel ñucapajman shamurca . Paica : “ Caiman shamui , ñucami Llamahuan cazaragrijuj huarmiguta ricuchisha ” nihuarcami .
66021010	Shinallata Diospaj Espirituhuanmi , shuj jatun urcu jahuaman chai angelca apahuarca . Chaiman apashpami , Diospajlla Jerusalén jatun pueblotaca , jahua pachamanda urai shamujujta ricuchihuarca .
66021011	Taita Dios punchapambagu cajpimi , chai pueblopash punchapambagu ricurijurca . Paica , ninan juyailla rumishna , jaspe nishca rumishna , punchapamba espejoshnami ricurijurca .
66021012	Chai pueblota muyushca jatun pircapica , chunga ishcai pungumi tiarca . Chai pungucunapica , chunga ishcai angelcunami shuj shujlla shayanajurca . Chai pungucunapica , taita Israelpaj chunga ishcai churicunapaj shuticunatami escribishca carca .
66021013	Quimsa punguca , indi llujshimuj ladoman , shuj quimsa pungucunaca , jahua ladomanmi carca . Shinallata quimsa punguca , urai ladoman , shuj quimsa punguca , indi huashajuj ladomanmi tiarca .
66021014	Pueblota muyushca jatun pircataca , chunga ishcai mulun rumi jahuapimi shayachirca . Chai rumicunaca , Llama villachun cachashca chunga ishcaicunapaj shuticunahuanmi carca .
66021015	Ñucaman villaj angelca pueblotapash , pueblota muyushca jatun pircatapash , pungucunandi medingapajmi , shuj oro varata charijurca .
66021016	Chai puebloca , chuscundi ladomanmi chashnallata carca . Chai varahuan medijpica , ishcai huaranga ishcai patsaj kilometrotami charirca . Uraimambash , vichaimambash , jahuamambash , chashnallatami carca .
66021017	Pueblota muyushca jatun pircatapashmi medijurca . Runacuna alpata varahuan medinshnallata ángel medijujpica , sucta chunga chuscu metrotami charirca .
66021018	Chai jatun pircataca , jaspe nishca juyailla rumicunahuan rurashcami carca . Ashtahuangarin puebloca , oro cashcahuan rurashca , punchapamba shitajuj , maillashca espejoshnami carca .
66021019	Pueblota muyushca jatun pircapaj mulun rumicunaca , tucui tiashca juyailla rumicunata churashpa , juyaillaguta rurashcami carca . Chai punda mulun rumica , jaspe nishcami carca . Cati rumica , zafiro nishcami , ishcaipaj cati rumica , ágata nishcami , quimsapaj cati rumica , esmeralda nishcami carca .
66021020	Chuscupaj cati rumica , ónice nishca , pichapaj cati rumica , cornalina nishca , suctapaj cati rumica , crisólito nishca , canchispaj cati rumica , berilo nishca , pusapaj cati rumica , topacio nishca , iscumbaj cati rumica , crisopraso nishca , chungapaj cati rumica , jacinto nishca , chunga shujpaj cati rumica , amatista nishca rumicunatami churashca carca .
66021021	Chai chunga ishcai pungucunaca , chunga ishcai perlascunami carca . Chai pungucunaca , shujlla perlasta rurashcami carca . Shinallata pueblopi tiaj ñambash , ashtahuan ali orota rurashcami , punchapamba espejoshna ricurijurca .
66021022	Chai pueblopi Diospaj huasi tiajujtaca , na ricushcanichu . Ashtahuangarin Tucui Ushaita Charij , Mandaj Taita Diospash , Llamapashmi , Diospaj huasishna carca .
66021023	Chai pueblota punchayachijuchunga inditapash , lunatapash na minishtinllu . Chai pueblotaca , Taita Diospash , Llamapashmi punchapamba michashna punchayachijun .
66021024	Tucui llactacunamanda quishpirishca gentecunaca , chai pueblopaj michapimi purinajunga . Shinallata cai pachapi jatun mandajcunapash , paicuna ninanda alicachi tucushcataca , chaimanmi apashpa rinajunga .
66021025	Chaipica , tutapash na tiajpimi , ima punllapash pungucunataca , ima horaspash na vichanga .
66021026	Shinallata tucui llactacunapi causajcuna ninanda alicachi tucushcatami , chaiman apanajunga .
66021027	Ima mapapash , millanayaita rurashcapash , llullashpa causajcunapash , chai pueblopica napacha yaicungachu . Ashtahuangarin causaita causagrinata villajuj libropi paicunapaj shuticunata escribishcata charijcunallami yaicugringa . Chai librotaca , Llamami charijun .
66022001	Chai jipami , causaita cuj na mapayashca jatun yacutapash ricuchihuarca . Chai yacuca , Taita Diospash , Llamapash mandashpa tianajujmandami , espejoshna punchapamba llujshijurca .
66022002	Chai pueblopaj chaupi ñambi , jatun yacu manñapimi , causaita cuj quiruca cai ladomambash , chai ladomambash shayajurca . Chai quiruca , tucui quilla fucushpami , huatapi chunga ishcaicaman , granota fucujurca . Chai quirupaj fangapash , tucui llactacunamanda shamushcacunapaj jambimi carca .
66022003	Chaipica , Dios ninanda nalicachi tucushcacunaca , na ashtahuan tiangachu . Chaipimi Taita Diospajpash , Llamapajpash mandangapaj tiarinaca tianajunga . Paita servijcunapash , paitallami servinajunga .
66022004	Paitapash , ñavi ñavimi ricunajunga . Paipaj shutitapash , paicunapaj frentepi churashcami canga .
66022005	Chaipica , tutapash na ashtahuan tiangachu . Mandaj Taita Diosmi , paicunataca punchayachinga . Chaipica , lámpara michapash , indipash na ashtahuan punchayachingachu . Chaipimi , causaita causaicaman mandanajunga .
66022006	Chai angelca , cashnami nihuarca : “ Cai shimicunaca , na llullaj , pactachij cajpimi , Mandaj Taita Diosca pai ima nishcata villajcunaman , paipaj Espirituta carashpa villajun . Ñalla ima tucunatapash , paita servijcunaman ricuchijuchunmi , Diosca paipaj ángel cajpi , ñucata cachamurca ” nihuarcami .
66022007	“ ¡ Ricuichi , ñapashmi shamusha ! Jipaman ima tucunata Dios villachishpa cai libropi escribishca shimicunata cazujcunaca , ninanda cushijuichi ” .
66022008	Juanmi cani . Ñucami , cai tucuita uyarcani , ricurcani . Shina uyashpa ricushpaca , ñucaman cashnacunata ricuchijuj angelpaj ñaupajpimi , paita ninanda alicachingapaj cungurircani .
66022009	Ashtahuangarin paica , cashnami nihuarca : “ Ricui , na chashna ruranachu cangui . Ñucapash canshnallata , cambaj huauquicunashnallata , Dios ima nishcata villajcunashnallata , cai libropi escribishca shimicunata cazujcunashnallata , Diosta servijmi cani . Taita Diostallami alicachina cangui ” nihuarcami .
66022010	Chai angelca , cashnatapashmi nihuarca : “ Cai libropi escribichishca shimicunapi ima nijujtaca , na sellanachu cangui . Chaicuna pactana punllacunaca , ñami chayamujun .
66022011	Imatapash cashcatapacha na rurashpa causajca , imatapash cashcatapacha na rurashpa catijcunallami . Mapata rurashpa causajpash , mapata rurashpa catijcunallami . Ashtahuangarin imatapash cashcatapacha rurashpa causajca , imatapash cashcatapacha rurashpa catijcunallami . Shinallata Diospajlla causajushpaca , ashtahuan aliguta causashpa catijcunallami ” nihuarcami .
66022012	“ Ricunguichi , ñucaca ñapashmi shamusha . Tucuicuna imatalla rurashcamandapash canguna japinataca , apashpami shamusha .
66022013	Ñucami , A letrashna callarichijpash , Zeta letrashna tucuchijpash cani .
66022014	Churajunata tajshajcunaca , ninandami cushijunguichi . Cangunami , causaita caraj quirumanda micungapajpash , pueblo pungucunata yaicungapajpash , ushaita charinguichi .
66022015	Ashtahuangarin alcushna causajcuna , yumbucuna , huainayajcuna , huañuchijcuna , yanga dioscunata mañajcuna , llullanata juyashpa tucui llullajcunaca , canllamanmi quedanga .
66022016	Jesús ñucallatami , ñucata crij tandanajujcunaman cai shimicunata villajuchunga , ñuca angelta cachamurcani . Ñucami sapishna , Davidpaj miraipura cani . Tutamanda punchapamba llujshimuj luzeroshnami cani ” nircami .
66022017	Diospaj Espiritupash , Llamapaj huarmipashmi : “ Shamupailla ” ninajun . Maijambash caita uyajca : “ Shamuilla ” nichun . Maijambash yacunayachishpaca , shamuchun . Maijambash ufiangapaj munashpaca , causaita cuj yacuguta yanga ufiachun ninimi .
66022018	Jipaman ima tucunatapash , Dios cai libropi escribichishca shimicunata tucui uyajcunamanmi , cashna villajuni : Cai villashca shimicunata pipash mirachijpica , Taita Diosca cai libropi escribichishca tiajuj llaquichinacunatami , paicunapaj jahuapi cachamunga .
66022019	Shinallata jipaman ima tucunatapash , Dios cai libropi escribichishca shimicunamanda pipash anchuchijpica , causaita causagrinata villajuj libropi pai imata japigrinatami , Taita Diosca anchuchinga . Shinallata Diospajlla tiajuj pueblopi paicuna imata japigrinata , cai libropi escribishca tiajujtapashmi anchuchinga .
66022020	Cai shimicunata villajmi : “ Ari , ña shamushapachami ” nijun . Shina cachun . Ari , shamupailla , Apunchi Jesuslla .
66022021	Ñucanchi Apunchi Jesucristopaj ninan juyaipash , tucui cangunahuan cachunmi munani . Shina cachun .
