# language_name_wals:	Lango
# language_name_glotto:	Lango (Uganda)
# ISO_639-3:	laj
# year_composed:	NA
# year_published:	1979
# mode:	written
# genre_(broad):	non-fiction
# genre_(narrow):	religion
# writing_system:	Latn
# special_characters:	NA
# short_description:	Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.
# source:	http://bibles.org/laj-B79/Matt/1
# copyright_short:	© 1979 The Bible Society of Uganda
# copyright_long:	This translation, published by The Bible Society of Uganda, was first published in 1979.<br>If you are interested in obtaining a printed copy, please contact The Bible Society of Uganda at www.biblesociety-uganda.org.
# sample_type:	whole
# comments:	The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	Man buk me kwari a Yecu Kricito , akwar Daudi , akwar Iburaim .
40001002	Iburaim onywalo Icaka , Icaka onywalo Yakobo , Yakobo onywalo Juda kede omego mege ;
40001003	eka Juda kede Tamali te nywalo Perej kede Jera , Perej te nywalo Kejeron , Kejeron te nywalo Aram ;
40001004	Aram te nywalo Aminadab , Aminadab te nywalo Nacon , Nacon te nywalo Calamon ;
40001005	Calamon kede cege Rakab te nywalo Boaj , Boaj kede cege Luci te nywalo Obed , Obed te nywalo Yece ;
40001006	Yece te nywalo abaka Daudi . Daudi i dako a Uria te nywalo Culeman ;
40001007	Culeman te nywalo Rekoboam , Rekoboam te nywalo Abija , Abija te nywalo Acap ;
40001008	Acap te nywalo Yekocafati , Yekocafati te nywalo Joram , Joram te nywalo Ujia ;
40001009	Ujia te nywalo Yocam , Yocam te nywalo Akaj , Akaj te nywalo Kejekia ;
40001010	Kejekia te nywalo Manace , Manace te nywalo Amoc , Amoc te nywalo Yocia ;
40001011	Yocia te nywalo Yekonia kede omego mege i kare ame oterogi i Babulon .
40001012	Dok icennere ame doŋ oterogi oko i Babulon , Yekonia dok te nywalo Calatiel , Calatiel daŋ te nywalo Jerubabel ;
40001013	Jerubabel te nywalo Abiuda , Abiuda te nywalo Eliakim , Eliakim te nywalo Ajor ;
40001014	Ajor te nywalo Jadok , Jadok te nywalo Akim , Akim te nywalo Eliuda ;
40001015	Eliuda te nywalo Eleajar , Eleajar te nywalo Matan , Matan te nywalo Yakobo ;
40001016	Yakobo te nywalo Yucepu cwar Maliam a rik onywalo Yecu ame olwoŋo ni Kricito .
40001017	Amannono kwari luŋ ame onywalo geye i kom Iburaim ituno kede i kom Daudi , romo kwari apar wie aŋwen , dok geye i kom Daudi ituno i kare ame oterogi i Babulon romo kwari apar wie aŋwen , dok geye i kare ame oterogi i Babulon ituno kede i kom Kricito romo kwari apar wie aŋwen .
40001018	Nywalo Yecu rik obedo amane . Ame tottere Maliam pwod ocikere acika me nyomere gin i Yucepu , a mom ru gin onotte karacel , te ŋeye oko ni en ogamo yic me Cuny Acil .
40001019	Cware Yucepu nwaŋ en baŋ o a kite atir , mom omito kelo lewic i kom nyan-nu ; oparo ni ewek aweka i muŋ .
40001020	Ame onwoŋo pwod tye aparo koppono , amalaika a Rwot te nen baŋe i waŋ lek , a kun kobbe ni , “ Yucepu akwar Daudi , kur ilwor tero Maliam me wot bedo cegi , pien yic ame en tye kede-nu mea Cuny Acil gire .
40001021	En bino nywalo atin awobi , ibino cako nyiŋe Yecu , pien bino laro jo mere i kom bal megi . ”
40001022	Mano ducu otimere me wek kop a Rwot cobere kakare a yam okobo i dog odwarpiny ni ,
40001023	“ Nen , nyako a mom ru tye kede apayi mere , bino yac , bino nywalo atin awobi ; obino cako nyiŋe Emmanuel , ” te koppere ni , Obaŋa tye kedwa .
40001024	A doŋ Yucepu oco i waŋ nino , otimo i kite acalo amalaika a Rwot ocike kede ; otero dako mere baŋe ,
40001025	naka mom te notte kede , ituno ka onywalo atin ; te cako nyiŋe Yecu .
40002001	Ame doŋ onywalo Yecu i Beterekem i lobo Judaya i kare abaka Kerode , oryeko mogo te nen oko kun ya i tuŋ kide , obino i Jerucalem . Ote penyo ni ,
40002002	“ En ame onywalo me bedo abaka Ojudaya kara tye ka kwene ? Pien wan oneno acerrere tuŋ kide , obino me wore . ”
40002003	Ka abaka Kerode owinyo kop man , cunye opoto , anaka cuny jo me Jerucalem luŋ aluŋa ;
40002004	omio en te coko olamdog adoŋo kede opwony-cik me rokgi luŋ , te penyogi ni , “ Kricito obino nywale kwene ? ”
40002005	Gin te kobbe ni , “ I Beterekem i lobo Judaya , pien adwarpiny yam ocoo oko ni ,
40002006	‘ Yin Beterekem i lobo Juda , yin mom itidi wok kadi acel i akina oloc a jo Juda ; pien aloc bino ya i yin , en ame bino kwayo jo mera Icrael . ’ ”
40002007	Kerode te cwano oryeko i muŋ , gin te niaŋe kare ikome ame acer onen iye .
40002008	Eka te cwayogi i Beterekem kun kobbigi ni , “ Wun wotu , peny wunu kop i kom atin i yore i yore ; ka doŋ ityeko wunu nwoŋo , dwoggo wunu koppere baŋa , me an daŋ awot , awore . ”
40002009	A doŋ gin owinyo kop abaka , gin owoto ote neno acer a yam koŋ gin oneno i tuŋ kide otelogi , obino olirakino malo kakan ame atin-nu tye iye .
40002010	Ka gin oneno acer , oyomo yigi , ote lelo atek meicel .
40002011	Ka gin odonyo i ot , ote neno atin , kede tottere Maliam , ote ryebere piny , wore , ote gonyo jamigi me wel ame gin okelo , ote miye mot , jabu kede luban kede murra .
40002012	Obaŋa te kwenyorogi i waŋ lek ni kur odok baŋ Kerode , gin te dok turgi deke yo ocele .
40002013	A doŋ gin odok oko , amalaika a Rwok te nen baŋ Yucepu i waŋ lek kun kobbe ni , “ Ya malo , iter atin gin kede tottere , iriŋ , ilar Miciri , bed wunu kuno ituno ka abino kobbi , pien Kerode bino moyo atin wek enek oko . ”
40002014	En te ya tero at in kede tottere dyewor , te wot i Miciri ;
40002015	naka obedo kuno ituno ka Kerode doŋ oto . Man otimere me kop a Rwot cobere kakare a rik okobo i dog adwarpiny ni , “ Rik alwono woda i Miciri . ”
40002016	Kerode ka oneno ni oryeko opale , akemo omake atek ; ocwao jo , oneko itino a co luŋ ame tye i Beterekem kede kabedo ducu ame ceggi i laŋete geye i kom itino me akina mwaka aryo , dwogo kede piny , ame porre kede kare a rik oryeko oniaŋe pire .
40002017	Man te miyo kop a rik obino i dog adwarpiny Jeremia cobere kakare ni ,
40002018	“ Dwon owinyere i Rama , kumo kede koko me wi lyel ; Lakeri okoko itino mere . En okwero oko ni kur kwe cunye , pien gin doŋ omom . ”
40002019	Ame doŋ Kerode otyeko to , amalaika a Rwot te nen baŋ Yucepu i Miciri i waŋ lek ,
40002020	te kobbe ni , “ Ya malo iter atin kede tottere , idok i lobo me Icrael , pien jo a rik mito neko atin doŋ ototoa oko . ”
40002021	En oya , otero atin kede tottere , odwogo i lobo Icrael .
40002022	Ento ka en dok owinyo ni Arkelao en ame doŋ loo Judaya aka pappere Kerode , en te lworo wot kuno oko , cite ote kwenyoro en i waŋ lek , omie ewoto i lobo me Galilaya .
40002023	En owoto obedo i boma ame olwoŋo Najaret , me kop a nwaŋ obino i dog odwarpiny cobere kakare ni , “ Obino lwoŋe Anajaret . ”
40003001	I kare-nono Lakana Abatija obino kun rabo kop i tim me Judaya ,
40003002	kun kobo ni , “ Ŋut wunu , pien loc me polo doŋ onoko ceggi . ”
40003003	Pien man en baŋ o ame adwarpiny Icaya yam orabo pire ni , “ Dwon baŋ o a redo i tim ni , Ger wunu yo pi Rwot , yik wunu gudo mere cuŋ atira . ”
40003004	En Lakana rik ruko boŋo yer inaga , tweo pyere kede del , camere onwoŋo bonyo kede moo kic me tim .
40003005	Jo nwaŋ ya i Jerucalem , kede Judaya luŋ , kede lobo ducu ame tye i ŋet Jor baŋ , ciro , obino baŋe .
40003006	Gin tuco balgi , en batijagi i kulo Jordan .
40003007	Ka en oneno Oparicayo kede Ocadukayo apol bino ni batijagi , en okobbigi ni , “ Wun itino ororo , ŋa ame okwenyorowu ni mano ber iriŋ wunu akemo Obaŋa ame bino tuno ?
40003008	Nyak wunu doŋ nyig a myero me ŋut ,
40003009	kur dok icak tamo wunu ni , ‘ Otye kede kwarowa en Iburaim ’ ; pien akobbiwu ni , Obaŋa tye kede teko me miyo gweŋe magi doko ikwae Iburaim .
40003010	Aman doŋ otyeko keto lee oko me toŋo lwit yen ; yat acel acel a mom nyako nyige abeco , otoŋo , obolo i mac .
40003011	“ An abatijawu kede pii me iŋut wunu , ento tye ŋattoro ame alubo ŋea , en tek kata oko : an mom aromo mako warrere . En bino batijawu kede Cuny Acil , dok kede mac .
40003012	Odero mere tye i ciŋe , en bino yiko laro mere aber , bino nyono kallere i dero , ento cuŋe , en bino waŋo oko kede mac a mom to . ”
40003013	Yecu ocako ya oko i Galilaya , obino baŋ Lakana i dog Jordan , me Lakana batija en .
40003014	Lakana omito kwero oko , te kobo ni , “ Yin a myero ibatija an , yin dok ibino baŋa ? ”
40003015	Yecu te dokke iye ni , “ Kur ikwer amanni , pien myero ocob gin atye atir luŋ ” ; eka Lakana te ye .
40003016	A doŋ Yecu obatija , te ya i pii oyotoyot , polo te barre . Oneno Cuny Obaŋa obino calo amam , olyao piny , opoto i kome .
40003017	Dwonnoro te ya i polo kun kobo ni , “ Man en Woda ame amaro , a yia yom i kome . ”
40004001	Icennere Cuny Acil otero Yecu i tim me Catan bite .
40004002	En ofi nino pyeraŋwen dyeceŋ kede dyewor kun kanyo kec , icennere kec te neke .
40004003	Abit jo te pello , te kobbe ni , “ Ka in i Wot Obaŋa , koŋ ikobbi gweŋe magi me lokere dok kwone . ”
40004004	En te dok iye ni , “ Yam ocoo ni , ‘ Dano mom bino bedo kwo ka i kwon keken , kono ka i kop ducu ame ya i dok Obaŋa ! ’ ”
40004005	Catan dok te tere i boma acil , te cibe i wi atenni ot Obaŋa malo ,
40004006	te kobbe ni , “ Ka yin Wot Obaŋa , koŋ iŋoye , irette piny , pien yam daŋ ocoo ni , ‘ En bino ciko omalaika mere piri ’ , ‘ Gin bino joli i ciŋgi , me kur itwom tyeni kede gweŋ . ’ ”
40004007	Yecu te gamo doge ni , “ Yam daŋ ocoo ni , ‘ Kur iom yi Rwot Obaŋani . ’ ”
40004008	Catan dok otere i amiddi kidi amalo meicel , te nyutte loc luŋ me wi podo , anaka kede kwogo a tye i yigi ,
40004009	te kobbe ni , “ Magu ducu abino miyi , ka iryebere piny , iwora . ”
40004010	Yecu te gamo ni , “ Jer teŋe , Catan , pien nwaŋ ocoo ni , ‘ Wor Rwot Obaŋani , iti pi en keken . ’ ”
40004011	Icennere Catan oweke , omalaika obino okonye .
40004012	Yecu ka owinyo ni oketo Lakana i buc , en odok i Galilaya ,
40004013	te weko Najaret , te wot bedo i Kapernaum , ame tye i dog nam , i lobo Jabulon kede Naputali ,
40004014	wek kop a nwaŋ obino i dog adwarpiny Icaya cobere kakare , ni ,
40004015	“ Lobo Jabulon kede lobo Naputali , tuŋ nam , loka Jordan , Galilaya me Orok .
40004016	Rok a yam bedo i piny acol doŋ oneno lero adwoŋ , jo a yam bedo i lobo kede tipo me to , cen doŋ opello i komgi . ”
40004017	Cakere i kare-nono Yecu ogeo rabo kop kun kobo ni , “ Ŋut wunu , pien loc me polo doŋ onoko ceggi . ”
40004018	Ka Yecu ceŋ tye a be bea i dog nam Galilaya , te neno omego aryo , Cimon ame olwoŋo Petero , kede Anderiya ominnere ; otye ka ciko bwo iyi nam , pien ceŋ gin ocik rec .
40004019	En te kobbigi ni , “ Biye , iluba wunu , abino lokowu ocok jo akaka rec . ”
40004020	Oyotoyot gin oweko bwoyigi , ote lube .
40004021	Dok oya i kuno owoto anyim anonok , te neno jo aryo ocele ame gin omego , Yakobo wot a Jebedayo kede Lakana ominnere ; otye i yee karacel kede papagi Jebedayo , oropo bwoyigi . En te lwoŋogi ;
40004022	oyotoyot ote weko yee oko , anaka papagi , ote lube .
40004023	En owoto omano Galilaya luŋ , kun pwonyo i kacokeregi , dok rabo amut aber me loc Obaŋa , te caŋo too ducu kede goro luŋ i akina jo .
40004024	Rwoŋe olal i lobo Curia luŋ , ote kelo baŋe jo ducu ame komgi lit , kede jo a kwon too kede rem apapat wunogi , wegi cen areco , jo a two ekwikwiŋ , kede ame two too akwea kom ; ocaŋogi .
40004025	Lwak jo ecipan olube ame oya i Galilaya , Dekapoli , Jerucalem , Judaya kede loka Jordan .
40005001	Ka oneno lwak , en te yito oko i wi kidi . A doŋ en obedo piny , jo mere a lube te bino baŋe .
40005002	En te ero kop , opwonyogi kun kobo ni .
40005003	“ Tye kede winyo , jo ame ocan i lonyo me cuny , pien loc me polo megi .
40005004	“ Tye kede winyo , jo ame kumo , pien obino kweyo cunygi .
40005005	“ Tye kede winyo , jo ame mwol , pien lobo bino doko megi .
40005006	“ Tye kede winyo , jo ame kec kede oryo makogi me bedo jo a kitegi atir , pien gin bino yeŋ .
40005007	“ Tye kede winyo , jo ame okica , pien obino timogi kica .
40005008	“ Tye kede winyo , jo ame yigi cil , pien gin bino neno Obaŋa .
40005009	“ Tye kede winyo , jo ame kelo kuc , pien obino lwoŋogi otino Obaŋa .
40005010	“ Tye kede winyo , jo ame owunogi pi bedo jo a kitegi atira , pien loc me polo megi .
40005011	“ Itye wunu kede winyo ka jo ŋalowu , dok owunowu , ame gin kobo kop ducu areco i komwu gobagoba pira .
40005012	Lel wunu kede yomcuny adwoŋ , pien mot me pwoyowu bup i wi polo , pien odwarpiny ame ogeo nyimwu daŋ owunogi kittono .
40005013	“ Wun kado me lobo ; ento kado ka odoko abot oko , obino loko doko amit iŋo ? Konnyere doŋ mom ; myero oony oko me jo nyoni .
40005014	“ Wun ceŋ me lobo . Boma ame ogero i wi tur mom twero pono .
40005015	Dok mom ocwinyo tara ote dok wumo oko kede gulu ; ento oketo i wi akara , a mio te menyo jo ducu a tye i ot .
40005016	Ceŋ mewu oryeny i nyim jo amannono , me gin nen ticwu abeco , ote miyo kwogo baŋ Papawu ame tye i polo .
40005017	“ Kur itam wunu ni abino me weyo cik kede kop odwarpiny ; mom abino me weyogi , ento me cobogi acoba .
40005018	Ateni akobbiwu ni , ituno ka polo kede lobo bino tum oko , tunnoro acel , onyo wen nukuta moro acel me cik mom bino rwenyo , ituno ka kop luŋ ocobere kakare .
40005019	Doŋ ba , dano ame bino miyo cikkoro acel atidi doko legelege , kun pwonyo kede jo amannono , obino lwoŋe dano atidi i loc me polo ; ento dano ame gwoko , kun pwonyo kede jo , obino lwoŋe dano adwoŋ i loc me polo .
40005020	Pien akobbiwu ni , ka wun mom kitewu atira akato opwony-cik kede Oparicayo , mom ibino donyo wunu i loc me polo .
40005021	“ Doŋ iwinyo wunu kop a rik okobbi jo acon ni , ‘ Kur inek ; ŋat ame neko nek myero ŋolle kop . ’
40005022	Ento an okobbiwu ni , ŋat acel acel ame akemo omako i kom ominnere myero ŋolle kop : dano ame yeto ominnere ni , ‘ Yin ababaŋ ’ myero atera i nyim okiko , aco dano ame yeto ominnere ni , ‘ Imiŋ ’ myero abola i mac me Geena .
40005023	Pi mannono , ka ikelo motti meri i nyim keno me lam , eka ite po i kuno ni ominni tye kede kopporo i komi ,
40005024	wek motti-nono koŋ doŋ kuno i nyim keno lam , yin idok cen , ige notte wun ominni , eka ite dok wot miyo motti me lam .
40005025	Mer oyotoyot wun kede dano a mito pidi , ame pwod itye wunu kede i yo , me dano a pidi-ni kur teri i nyim aŋolkop , aŋolkop te miyi baŋ cirikale teri i buc .
40005026	Ateni akobbi ni , mom ibino ya i kuno , ituno ka iculo ducu , ame cente moro mom orem .
40005027	“ Dok iwinyo wunu kop a rik okobo ni , ‘ Kur icod cot . ’
40005028	Ento an akobbiwu ni , dano acel ame neno dannoro te gomo pire , doŋ otyeko code kede oko i cunye .
40005029	Ka waŋi tuŋ cem en amii ipoto i bal , kole oko , ibole kan abor : pien twara ka irwenyo dul me komi moro acel , kato ame kono obolo komi ducu alutu i Geena .
40005030	Ce ka ciŋi tuŋ cem en ame mii ipoto i bal , ŋole oko , ibole kan abor , twara ber ka irwenyo dul me komi moro acel , kato ame kono iwoto kede komi ducu alutu i Geena .
40005031	“ Dok yam daŋ okobo ni , ‘ Dano moro ame ryemo dako mere , ber mie waraga me keto nyom . ’
40005032	Ento an akobbiwu ni , dano acel acel ame ryemo cege , kono pi kop me coco keken , nwoŋo omie eeodo cot ; dok dano ame nyomo dako ame cware oryemo , en daŋ ocodo cot .
40005033	“ Dok daŋ yam iwinyo wunu kop a rik okobbi jo acon ni , ‘ Kur ikwoŋ kwoŋ me goba , ento cob kwoŋŋi ducu baŋ Rwot . ’
40005034	Ento an akobbiwu ni , kur ikwoŋ kwoŋoro , kede polo , pien en kom me loc Obaŋa ,
40005035	onyo kadi kede lobo , pien en ka teno tyene , onyo kede Jerucalem , pien en boma Abaka adwoŋ .
40005036	Daŋ kur ikwoŋ kede wii , pien yin mom itwero loko yerroro te doko atar aŋar acol .
40005037	Ento kop mewu myero obed ‘ Ee ta ’ onyo ‘ Pe ’ ; pien ame kato mano oko ya i baŋ Arac .
40005038	“ Doŋ iwinyo wunu kop a rik oko bo ni , ‘ Waŋ oculo i wan , lak oculo i lak . ’
40005039	Ento an akobbiwu ni , kur igeŋ dano dano arac ; dano ame obapo lemi tuŋ cem , lokke tuŋ ocele daŋ obapi ;
40005040	dano ame mito pidi me eter kanyi meri , jalle anaka kotini daŋ .
40005041	Dano ame odii ni iwot wunu kede wot me mairo acel , luny wot kede mairo aryo .
40005042	Dano ame kwai , mie ; dano ame mito koporo ginnoro me banya baŋi , kur itwonne .
40005043	“ Dok iwinyo wunu kop a rik okobo ni , ‘ Mar dano wadwu , idag akworri . ’
40005044	Ento an akobbiwu ni , mar wunu okworwu , kwa wunu Obaŋa pi jo ame wunuwu ,
40005045	me ite doko wunu itino a Papawu ame tye i polo . Pien en mio cennere donnyo baŋ areco kede o abeco daŋ , dok mio kottere cwe baŋ jo a kitegi atir , anaka baŋ jo a mom kitegi atir daŋ .
40005046	Pien ka imaro wunu jo a marowu , kara ibino nwoŋo wunu iye pwoccene ? Ora-ocoro mom daŋ timo amannono ?
40005047	Kara ka imoto wunu ka omegowu keken , ŋo aber ame doŋ itimo wunu akato jo ocele ? Orok a pe ŋeo Obaŋa mom daŋ timo amannono ?
40005048	Wun bed wunu jo ocwiny acalo Papawu a tye i polo daŋ ocwiny .
40006001	“ Gwokere wunu , kur iti wunu ticwu me kite atir i nyim jo me gin nen . Ka itimo wunu amannono , mom doŋ ibino nwoŋo wunu mottoro i baŋ Papawu a tye i palo .
40006002	“ Doŋ ba , ka ikonyo ocan , kur ikut bilo apel i nyimi oko con , acalo ogoba timo i kacokere kede i waŋa yo , me jo pakgi . Ateni akobbiwu ni , gin doŋ otyeko gamo motgi oko .
40006003	Ento yin ka ikonyo ocan , kur imi ciŋi tuŋ cam ŋe gin a ciŋi tuŋ cem atimo ,
40006004	wek ikony ocan i muŋ ; cite Pappi a neni i muŋ bino miyi mot .
40006005	“ Dok ka itye wunu ka kwayo Obaŋa , kur ibed wunu acalo ogoba , pien gin omaro kwayo Obaŋa kun ocuŋ acuŋa i kacokere kede i akara yo , me jo nengi . Ateni akobbiwu ni , gin doŋ otyeko gamo motgi oko .
40006006	Ento yin ka ikwao Obaŋa , dony i tyelo , eka ite cego doggolani oko , ite kwayo Pappi a tye i muŋ ; cite Pappi a neni i muŋ bino miyi mot .
40006007	“ Ka itye wunu ka kwayo Obaŋa , kur ibed wunu duro kop acalo Orok a pe ŋeo Obaŋa ; pien gin tamo ni Obaŋa bino winyogi pi lwak kopgi apol .
40006008	Kur itimu bala gin , pien Papawu ŋeo gin a mitte baŋwu a mom ru ikwae wunu .
40006009	Doŋ ba , kwa wunu Obaŋa kit man , ni , ‘ Papawa a tye i polo , nyiŋi bed me awora .
40006010	Myero locci doŋ bin , gin ame imito myero tiye , i lobo bala i polo .
40006011	Miwa tin cam mewa me tin ;
40006012	timwa kica pi bannyi i baŋwa , acalo wan daŋ otimo kica baŋ jo a tye kede bannyiwa .
40006013	Kur imi bitwa , ento ilarwa i baŋ Arac . [ Pien loc kede teko kede kwogo obedo meri atwal . Amen . ’ ]
40006014	Pien ka wun itimo wunu jo kica i bal megi , Papawu a tye i polo daŋ bino timowu kica ;
40006015	ento ka wun mom itimo wunu jo kica , Papawu mom daŋ bino timowu kica i balwu .
40006016	“ Ka ikanyo wunu kec , kur ibed wunu bala ogoba a waŋgi nen myemye , pien gin balo waŋgi ni jo nen ni gin otye okanyo kec . Ateni akobbiwu ni , gin doŋ otyeko gamo motgi oko .
40006017	Ento yin ka ikanyo kec , wir wii kede moo ilog waŋi daŋ ,
40006018	me kur inen baŋ jo ni ikanyo kec , kono ka baŋ Pappi me i muŋ ; cite Pappi a neni i muŋ bino miyi mot .
40006019	“ Kur ikan wunu lonyo pirwu kenwu i wi lobo , kan ame nyenye kede nyalli balo oko ni , anaka okwo turo ot te kwalo oko .
40006020	Ento kan wunu lonyowu i polo , kan ame nyenye kede nyalli mom balo , anaka okwo mom turo ot , te kwalo .
40006021	Pien kan ame lonyowu bedo iye , cunywu daŋ bedo kuno .
40006022	“ Tara me kom en waŋ ; ka waŋi tye boŋo balloro , mio komi luŋ bedo aler .
40006023	Ento ka waŋi rac , komi luŋ bedo i colpiny . Doŋ ka lero iyii odoko col , collere doŋ rom mene !
40006024	“ Mom tye dano moro a twero tiyi odoŋe aryo ; pien bino dago ŋat acel , eka te maro en ocele , onyo bino moko i kom moro acel , eka te cayo en ocele . Pe itwero wunu tic pi Obaŋa kede pi lim .
40006025	“ En omio akobbiwu ni , kur ibed wunu kede par apol pi kwowu , ni ibino camo wunu ŋo , onyo ibino mato wunu ŋo , onyo pi komwu ni ibino ruko wunu ŋo . Kwo pire mom tek kato cam ? Kede kom mom pire tek kato ruk ?
40006026	Koŋ inen wunu winy a twarre ; gin mom ocoo koti , daŋ mom okao , mom ocoko i dero , ento Papawu a tye i polo pitogi . Wun mom pirwu tek kato gin ?
40006027	Kara ŋa i akinawu ame twero medo bat acel i kom kwo mere pi bedo kede par apol ?
40006028	Doŋ piŋo ibedo wunu kede par apol pi ruk ? Tam wunu koŋ pi kalanweka me tim , kite ame gin doŋo kede . Mom owio uci , mom acweo boŋo ;
40006029	ento akobbiwu ni , kadi bed Culeman orukere kede kwogo mere ducu , en mom orukere acalo moro acel i akinagi .
40006030	Ka Obaŋa ruko lum ame tye i tim , ame bedo ka tin keken , dik i ote bolo oko i keno , en mom bino rukowu akato , wun jo ame iyeewu nok ?
40006031	Pi mannono kur ibed wunu i par apol , ni , ‘ Obino camo ŋo ? ’ onyo ‘ Obino mato ŋo ? ’ onyo ‘ Obino ruko ŋo ? ’
40006032	Pien jami magu ducu Orok a pe ŋeo Obaŋa yenyogi ; Papawu a tye i polo ŋeo ni ginnogo luŋ mitte baŋwu .
40006033	Ge wunu koŋ yenyo yo me donyo i loccere kede me nwoŋo kite atira mere , jami magu ducu obino medo baŋwu .
40006034	Kur ibed wunu kede par apol pi diki , pien ceŋ a diki bino paro pire kene . Nino acel acel cannere rome .
40007001	“ Kur iŋol wunu kop , me wun daŋ kur ŋolliwu kop ;
40007002	pien kodi kop ame iŋolo wunu obino ŋolliwu kede , dok kit gin ame ipimo wunu kede , en ame daŋ obino pimmiwu kede .
40007003	Piŋo ineno cuŋ kal ame tye i waŋ ominni , aco kono ikoŋ a tye i waŋi ikomi neno loi oko ?
40007004	Onyo itwero kobo ominni niŋo ni , ‘ Wek akwany cuŋ kal a tye i waŋi oko ’ , a kun yin twon ikoŋ tye oyimere i waŋi ?
40007005	Yin agoba , koŋ ige kwanyo ikoŋ a tye i waŋi , eka ite doŋ neno aber me kwanyo cuŋ kal a tye i waŋ ominni .
40007006	“ Kur imi wunu gin acil baŋ gwogi , daŋ pe ibolu tiggiwu me wel i nyim punni , me gin kur nyon piny i tyengi , te dok lokere , tojowu .
40007007	“ Kwa wunu , obino miyowu ; yeny wunu , ibino wunu nwoŋo ; twom wunu kika , obino yabbiwu .
40007008	Pien dano acel acel ame kwao , omie , ŋat a yenyo , nwoŋo ; ŋat a goo doggola oyabbe kika .
40007009	Kara ŋa i akinawu , ka atin okwae ogati , lunyo miye gweŋ ?
40007010	Onyo ka okwae rec lunyo miye twol ?
40007011	Ka wun jo areco iŋeo miyo itinowu mot abeco , Papawu a tye i polo mom doŋ bino kato meicel imiyo jami abeco baŋ jo a kwae ?
40007012	Doŋ ba , gin luŋ ame imito wunu ni jo timwu kede , wun daŋ tim wunugi amannono , pien man en cik a Muca kede pwony odwarpiny .
40007013	“ Dony wunu i doggola adiŋ , pien yo a woto i to lac , dok ber , jo ame lubo pol .
40007014	Pien doggola me kwo diŋ , yo a woto iye daŋ rac , jo a bea iye nok .
40007015	“ Gwokere wunu i kom odwarpiny ame ogoba , ame gin bino baŋwu kun orukere bala rommi , ento oger i yigi bala epet .
40007016	Ibino wunu ŋeyogi i kom nyiggi . Olok opwono i kom oryaŋ ? Ibuu opwono i kom ocokocok ?
40007017	Amannono yat acel acel aber nyako nyige abeco , ento yat arac nyako nyige areco .
40007018	Yat aber mom twero nyako nyige areco , dok yat arac mom twero nyako nyige abeco .
40007019	Yat acel acel a mom nyako nyige abeco , otoŋo , obolo i mac .
40007020	Pi mannono ibino wunu ŋeyogi i kom nyiggi .
40007021	“ Mom ni dano acel acel ame lwoŋa ni , ‘ Rwot , Rwot , ’ en a bino donyo i loc me polo , ento kono dano ame tio gin a Pappa a tye i polo mito .
40007022	I nino-nono jo apol bino kobba ni , ‘ Rwot , Rwot , wan yam mom orabo kop Obaŋa i nyiŋi ? Wan yam mom oryemo cen i nyiŋi ? Mom wan otio tic atek adoŋo apol kede nyiŋi ? ’
40007023	Cite i kare-nu abino kobbigi ni , ‘ Anaka cene an mom aŋeowu gira . Wot wunu teŋe i nyima , wun otim tim areco ! ’
40007024	“ Pi mannono , dano acel acel ame winyo koppa , daŋ te tiyo , bino rom aroma kede dano ame aryeko , ame agero ode i kom lela .
40007025	Doŋ ka kot ocwe , alele omol , yamo okuto , obukoro i ot-tu kede teko , naka ot mom orette , pien acakki tere onwoŋo ocibo i kom lela .
40007026	Ento dano acel acel a winyo koppa , mom te tiyo , en rom aroma kede dano ame amiŋo , a rik ogero ode i kwoo .
40007027	Doŋ ka kot ocwe , alele omol , yamo okuto , obukoro i ot-tu kede teko , ot orette , orette orwop . ”
40007028	Ame Yecu doŋ otyeko kobo kop magu luŋ , lwak owuro pwonnyere atek ,
40007029	pien opwonyogi acalo ŋat a tye kede twer , mom acalo opwony-cikgi .
40008001	A doŋ en oluŋere piny kun oya i wi kidi , lwak ecipan rik lube ,
40008002	cite nen adobo moro obino baŋe , orumo piny kun kobo ni , “ Adwoŋ , ka imito , itwero lonya . ”
40008003	Yecu te ryeyo bade , te gude , kun kobo ni , “ Ee , amito , lonyere giri . ” Cucuttono dobo mere te lony oko .
40008004	Yecu te cike ni , “ Winy ba , kur ikob i dano moro , ento wot giri , inyutte keni baŋ alamdog , imi mot a yam Muca ociko , obed anyut bangi . ”
40008005	A doŋ Yecu odonyo i Kapernaum , adwoŋ me cirikale te bino baŋe , obako doge
40008006	kun kobo ni , “ Adwoŋ , amirona tye obuto piny i ot , too akwea kom omake , ocire atek meicel . ”
40008007	En te kobbe ni , “ An awot caŋe . ”
40008008	Adwoŋ cirikale te gamo ni , “ Adwoŋ , mom oporre yin idonyo i oda ; twara ikobo ka kop keken , amirona bino can .
40008009	An daŋ a dano ame oloo aloa , daŋ atye kede cirikale ame aloogi . Ka akobbi moro ni , ‘ Woti ’ , en woto ; onyo moro ocele ni , ‘ Biye ’ , en bino ; dok ka akobo opiina ni , ‘ Ti man ’ , en tio . ”
40008010	Yecu ka owinyo kop man , owuro meicel , okobbi jo a lube ni , “ Ateni akobbiwu ni , pe ru anwoŋo iyee a rom man , baŋ dano moro i Icrael .
40008011	Akobbiwu ni jo apol bino ya i tuŋ kide kede tuŋ to , gin bino bedo piny i dog cam karacel kede Iburaim , kede Icaka , kede Yakobo i loc me polo ,
40008012	ento otino me loc en ame dok obino bolo i colpiny a tye oko ; kuno bino bedo iye koko kede kayo lak . ”
40008013	Eka Yecu te kobbi adwoŋ cirikale ni , “ Wot giri , obed baŋi acalo iyeeni tye kede . ” Amiro mere te caŋ oko i caanono ikome .
40008014	Yecu odonyo i ot a Petero , te neno maro mere obuto , kun tye kede lyeto adwoŋ i kome .
40008015	En omulo ciŋe , lyeto oket i kome , te ya malo , konyogi .
40008016	Otyeno okelo baŋe wegi cen areco ; en te ryemo cen ka i kop keken , te caŋo jo luŋ ame komgi lit ,
40008017	me kop a yam obino i dog adwarpiny Icaya cobere kakare , ni , “ En otero gorowa , oyeo toowa . ”
40008018	Ka Yecu oneno lwak jo ecipan ogure dyere , en te kobo ni , “ Owot wunu loka ca . ”
40008019	Apwony-cikkoro te bino kobbe ni , “ Apwony , an abino lubi i kan ame ibino wot iye luŋ . ”
40008020	Yecu odok iye ni , “ Ekwe tye kede gorogorogi , winy daŋ tye kede udigi , ento wot a dano mom tye kan ame epyelo iye wie . ”
40008021	Dano ocele i akina jo mere alube okwae ni , “ Rwot , koŋ iweka awot ayik pappa . ”
40008022	Yecu te gamo ni , “ Yin luba , wek jo oto yik jo oto wadgi . ”
40008023	En odonyo i yee , jo mere a lube te wopo yore .
40008024	Cutocuto pii ocako twomere atek i dye nam , omio yee te mito lwiny oko i te pii ; aco en onwoŋo onino oko .
40008025	Gin obino baŋe ote coye okobo ni , “ Rwot , larwa ; oto oko ! ”
40008026	En te kobbigi ni , “ Kara piŋo ilwor wunu , wun jo ame iyeewu nok ? ” En te ya , te juko yamo kede nam , nam te liŋ mot .
40008027	Omio jo-nu owuro kun okobo ni , “ Man kara kit dano aŋo ame yamo kede nam-gu winyonie ? ”
40008028	Ame en doŋ otuno loka ca , i lobo a jo Geraca , jo aryo ame wegi cen areco te rwatte kede , kun oya i tuŋ wi lyele , oger atek ateka , ame ŋattoro mom twero beo i yo nono .
40008029	Gin te redo ni , “ Yin Wot Obaŋa , kara ilaro ŋo kedwa ? Ibino me wunowa a kare mom ru oromo ? ”
40008030	Onwoŋo lwak puno ecipan tye a cem kan a bobor kedgi .
40008031	Cen areco te bako doggi baŋe ni , “ Ka iryemowa , cwawa i lwak puno . ”
40008032	En te kobbigi ni , “ Wot wunu . ” Gin te ya pikere iyi punni ; lwak puno luŋ obelle i nwec i kor kidi , ote poto i nam , ote mwonyere oko i pii .
40008033	Okwat te riŋo oko , otuno i boma , ote tito pi gin ducu ame otimere , anaka kede kop i kom jo a yam gin wegi cen areco .
40008034	Omio jo ducu oya i boma-nono , ociro me rwatte kede Yecu ; ka onene , ote bako doggi ni myero ya oko i lobogi .
40009001	En odonyo i yee , oŋolo loka ca , obino i paco turgi
40009002	Ote kelo baŋe dano ame two too me akwea kom , kun opyelo i wi tanda . Yecu ka oneno iyeegi , te kop kede atwo ni , “ Di cunyi , awobi ; balli doŋ oweko oko . ”
40009003	Nen , jo mogo ame gin opwony-cik , te kop i yigi ni , “ Dano man oyeto Obaŋa . ”
40009004	Yecu daŋ te ŋeyo tamgi oko , te penyogi ni , “ Piŋo itamo wunu tam arac i cunywu ?
40009005	Kara ayottere mene , ka akobo ni , ‘ Balli doŋ oweko oko , ’ onyo ni , ‘ Ya , iwoti ? ’
40009006	Ento man me miyowu ŋeyo ni , Wot a dano tye kede twer i lobo me weko bal ” , te doŋ kobbi atwo ni , “ Ya , itiŋ itandani , iwot giri paco . ”
40009007	En te ya dok paco .
40009008	Ka lwak oneno , lworo omakogi , opako Obaŋa ame omio twer a rom mano baŋ jo .
40009009	Ame Yecu doŋ oya oko i kuno , oneno lo moro a nyiŋe Matayo obedo piny i ka rayo ocoro ; okobbe ni , “ Luba . ” En oya , olube .
40009010	Ame Yecu obedo i dog cem i ot , nen , ora-ocoro apol kede obalo obino , obedo piny karacel i Yecu kede jo mere a lube .
40009011	Oparicayo tekki neno man , ote penyo jo mere a lube ni , “ Kara piŋo apwonywu cemo karacel kede oraoco-ro anaka obalo-gu ? ”
40009012	Ka Yecu owinyo , te kobo ni , “ Jo a komgi yot mom mito dakatal , kono ka jo a komgi lit .
40009013	Wot ipwonyere wunu te kop me , ‘ Amito kica , mom gin oŋolo . ’ An mom abino me cwano jo a kitegi atira , ento obalo . ”
40009014	I kare ca jo a lubo Lakana obino baŋ Yecu , te penye ni , “ Kara piŋo wan kede Oparicayo okanyo kec , aco jo a lubi mom kanyo kec ? ”
40009015	Yecu te gamo doggi ni , “ Owote a ŋat a nyom kumo a kun en anyom tye baŋgi ? Kare bino tuno ame obino kwanyo anyom oko i baŋgi , eka gin te kanyo kec .
40009016	Mom tye dano moro ame dapo dul boŋo anyen , ame pe ru olwoko , i kom en ame doŋ oti , pien dul boŋo ame odapo kede-ni lunyo telo boŋe-nu , waŋe te yec medde ameda .
40009017	Dok mom opiko koŋo anyen i ocoe acon ; ocoe yec oko , koŋo te ony , ocoe te balle oko ; ento jo piko koŋo anyen i ocoe anyen , en a mio gin aryo ducu ote bedo aber . ”
40009018	Ame Yecu tye ka kobo kop man baŋgi , adwoŋoro te tuno baŋe , te ryebere i nyime kwaye ni , “ Nyara pwod oto atoa amanni ; ento biye iket ciŋi i kome , cite kwo mere bino dwogo . ”
40009019	Yecu te ya lube , kede jo a lube .
40009020	Dako moro a nwaŋ otwo too me kwer remo mwakki apar wie aryo , te bino i tuŋ ŋee , te gudo ayayak me boŋo mere ;
40009021	pien en otamo kene i yie ni , “ Ka agudo ayayak me boŋo mere keken , abino caŋ gire . ”
40009022	Yecu olokere , te nene , te kobo ni , “ Di cunyi , nyara , iyee meri ocaŋi oko , ” Cite dano-nu te caŋ oko cakere i caa-nono .
40009023	Yecu odonyo i ot adwoŋ-ŋu , te neno jo a kuto nyamulere kede lwak ame awo , te kobo ni ,
40009024	“ Dony wunu oko ; pien nya-ni mom oto ento onino anina . ” Gin onyere meicel .
40009025	A doŋ oryemo lwak , odonyo oko , en te mako ciŋ nyan-nu , te ya oko .
40009026	Kop man rwoŋe te winyere i lobonaca luŋ .
40009027	Ame Yecu doŋ oya i kuno , jo aryo ame otowaŋ te lube , kun oredo ni , “ Timwa ber , Akwar Daudi . ”
40009028	Ka en doŋ odonyo i ot , otowaŋ-ŋu te bino baŋe , Yecu te penyogi ni , “ Wun iye wunu ni an atwero timo man ? ” Gin odok iye ni , “ Ee ta , adwoŋ . ”
40009029	En te mumulo waŋgi kun kobo ni , “ Myero timere baŋwu i kite acalo iyeewu tye . ”
40009030	Waŋgi daŋ te yabere oko . Yecu te cikogi atek ni , “ Myero inen wunu ni dano moro kur oŋeo . ”
40009031	Ento ka gin okato oko , olalo rwoŋe i lobonaca luŋ aluŋa .
40009032	Ame gin doŋ aya , awot oko , jo te kela baŋe lo moro a lebe oto , won cen arac .
40009033	A doŋ Yecu oryemo cen oko , alebeoto-nu te cako kop , omio lwak owuro , kun okobo ni , “ Anaka cene gin acalo man pe ru onen i Icrael . ”
40009034	Ento Oparicayo te kobo ni , “ En oryemo cen pi twer adwoŋ me cen . ”
40009035	Yecu owoto omano boma apapat kede akina myere luŋ , kun pwonyo i kacokere megi , kede rabo amut aber me loc Obaŋa , kede caŋo too anaka goro ducu .
40009036	Ka en oneno lwak , ocone meicel , pien otye ka wunogi , olal ata acalo rommi ame akwatgi mom .
40009037	Eka en te kobbi jo a lube ni , “ Kac bup , ento jo a kao nok
40009038	Pi mano , kwa wunu Won poto atek me cwa otic i ka kaccere . ”
40010001	Olwoŋo jo mere a lube apar wie aryo baŋe , te miyogi twer me ryemo cen areco , kede me caŋo kwon too ducu anaka goro-gu .
40010002	Nyiŋ okwena apar wie aryo-nono gin ene : me agege Cimon , ame alwoŋo ni Petero , kede Anderiya ominnere ; Yakobo wot a Jebedayo gin kede ominnere Lakana ;
40010003	Pilipo kede Bartolomayo ; Tomaci kede Matayo ara-ocoro ; Yakobo wot a Alipayo , kede Tadayo ;
40010004	Cimon me eryoŋet apyem i abumente , kede Juda me Keriot , ame cen oketo erupe i kom Yecu .
40010005	Jo apar wie aryo-nu Yecu oorogi kun cikogi atek ni , “ Kur iwot wunu iyo Orok , kur idony wunu i boma Ocamaria daŋ ;
40010006	ento wot wunu ka baŋ rommi a yam orwenyo me doggola Icrael .
40010007	Ka iwot wunu , rabu kop kun ikobo wunu ni , ‘ Loc me polo doŋ onoko ceggi . ’
40010008	Caŋ wunu otwo , cer wunu jo oto , lony wunu odobo , ryem wunu cen ; omiowu nono , wun daŋ mi wunu nono .
40010009	Kur iter wunu jabu , onyo ryal onyo mola me arwaka i del pyerwu ,
40010010	kadi icao me wot , kadi boŋŋi aryo , kadi war tyen , kadi abiro ; pien atic myero mi cammere .
40010011	I boma onyo i paco ducu ame ibino donyo wunu iye , peny wunu dano a tye iye , a kite mere ber , bed wunu baŋe ituno ka ibino ya wunu i kuno .
40010012	Ka idonyo i ot , mote wunu .
40010013	Ka ot-tu myero , kwaye wunu kuc ; ento ka mom myero , wek kucwu dwog baŋwu .
40010014	Dano a mom bino jolowu , onyo a mom winyo kopwu , a doŋ iya wunu i ot-tu onyo i boma-nu , teŋ wunu apua i tyenwu oko .
40010015	Ateni akobbiwu ni , i nino me ŋolo kop can me Codoma kede Gomora bino bedo itikatika , kato me boma-nono .
40010016	“ Nen ba , an acwaowu bala rommi i kin epet ; doŋ bed wunu i ryeko bala twol , dok aboŋo bal bala amam .
40010017	Ento gwok wunu jo : pien obino terowu i okiko , obino pwodowu i del i kacokeregi ,
40010018	obino terowu i nyim oloc kede i nyim obakki-gu pira , me kobo kop me caden baŋgi kede baŋ Orok .
40010019	Ka ce oterowu i okiko , kur ibed wunu i par apol , ni , ibino wunu dok iye i yo aŋo , onyo ibino wunu kobo niŋo ? Pien caa-nono obino miyowu kop ame ibino kobo wunu ;
40010020	pien pe wun en ibino kop wunu , ento Cuny a Papawu en ame bino kop i dogwu .
40010021	Omego bino miyo omego me aneka , apap bino miyo atinnere , otino bino twarre i kom onywalgi kun miogi me aneka .
40010022	Jo me rok luŋ bino dagowu pi nyiŋa . Ento ŋat ame kanyakino ituno i agikki , en bino larre .
40010023	Ka olibowu i boma man , riŋ wunu i boma ocele ; pien ateni akobbiwu ni , pe ibino tyeko wunu boma ducu me i Icarel ame nwoŋo Wot a dano mom ru odwogo .
40010024	“ Ŋat a pwod pwonyere apwonya mom bedo adwoŋ akato ŋat a pwonye , anaka kadi opii mom bedo adwoŋ akato adwoŋŋere ;
40010025	daŋ rom kede ŋat ame opwonyo ka odoko acalo ŋat a pwonye , dok daŋ rom opii ka odoko acalo adwoŋŋere . Ka gin olwoŋo won ot ni Beeljebul , jo paco mere obino lwoŋogi kede nyiŋ arac a rom mene ?
40010026	“ Pi mannono , kur ilworgi wunu ; pien mom tye ginnoro ame owumo a mom obino yabo kannaler , kadi gin ame okano a mom bino ŋeye .
40010027	Kop ame an akobbiwu i piny acol , kob wunu i ceŋ ; dok gin ame amuŋŋiwu i yitwu , rab wunu koppere i wi biye .
40010028	Kur ilwor wunu jo ame neko kom ento mom otwero neko tipo ; ento twora ilwor wunu Obaŋa ame tye kede twer me neko tipo kede kom i Geena .
40010029	“ Acur aryo mom ocato cente apar ? Ento mom tye moro i akinagi ame poto piny a kun Papawu mom ŋeo .
40010030	Ento wun anaka yer wiwu okwanogi iweŋ .
40010031	Doŋ kur ilwor wunu ; pirwu tek meicel akato acur apol .
40010032	“ Pi mannono , dano acel acel ame bino tuco nyiŋa i nyim jo , an daŋ abino tuco nyiŋe i nyim Pappa ame tye i polo ;
40010033	ento dano acel acel ame bino kwera i nyim jo , an daŋ abino kwere i nyim Pappa ame tye i polo .
40010034	“ Kur itam wunu ni abino me kelo kuc i lobo ; mom abino me kela kuc , ento pala me romo .
40010035	Pien an abino poko akina dano kede pappere , dok nyako kede tottere , kede ci-wod gin kede tattere .
40010036	Dok okwor a dano bino bedo jo me paco mere .
40010037	Dano ame maro pappere onyo tottere kata mom romo bedo danona ; kede dano ame maro wode onyo nyare kata , mom daŋ romo bedo danona .
40010038	Dano a mom yeo yataria mere , te lubo kede ŋea mom romo bedo danona .
40010039	Dano ame onwoŋo kwo mere , bino rwenyo kwo mere arwenya ; ento ŋat ame rwenyo kwo mere pira , bino nwoŋo .
40010040	“ Ŋat ame jolowu , nwoŋo ojolo an ; ŋat a jolo an , ojolo ŋat ame oora .
40010041	Ŋat ame jolo adwarpiny pi nyiŋ adwarpiny , bino gamo mot acalo adwarpiny ; ŋat ame jolo dano a kite atira pi nyiŋ dano a ki te atira , bino gamo mot acalo dano a kite atira .
40010042	Dok ŋattoro ame bino miyo ikopo me pii amata aŋic baŋ ŋat acel i akina jo-ni , pien en obedo dano a luba , atittiwu ateni ni , mot mom bino rwenyo i baŋe kadi acelloro . ”
40011001	Ame Yecu doŋ otyeko ciko jo mere apar wie aryo , en oya i kuno , owoto i pwony kede i rabo kop i paccigi .
40011002	Ka Lakana owinyo pi tic a Kricito a kun en tye i ot kol , eka te ooro jo mere a lube me penyo ni ,
40011003	“ Yin dano abino ca , onyo okur en ocele ? ”
40011004	Yecu odokkigi iye ni , “ Wot ikobbi wunu Lakana gin ame iwinyo wunu kede gin ame ineno wunu :
40011005	otowaŋ waŋgi oyabere , jo oŋwalo owoto , kom odobo olony , jo a yitgi odiŋ owinyo , jo oto ocerogi oko , dok orabbi ocan amut aber .
40011006	Dano a tammere mom oballe i koma nwoŋo tye kede winyo . ”
40011007	Ame gin adok oko , Yecu ocako kop kede lwak kop i kom Lakana , ni , “ Yam iwoto wunu i tim ka neno ŋo ba ? Ka neno ogada a yamo yeŋo bo ?
40011008	Kara iwoto wunu ka neno ŋo ba ? Ka neno dano ame ruko boŋi abeco ? Nenu ba , jo a ruko boŋi abeco bedo i pacci a rwode .
40011009	Kara doŋ iwoto wunu piŋo ? Ka neno adwarpiny ? Ee ta , akobbiwu ni , ŋat ame kato adwarpiny .
40011010	Man en ŋat a rik ocoo pire ni , ‘ Nen , acwao aorra i nyimi , ame bino gero yo i nyimi . ’
40011011	Atittiwu ni , i akina jo ame mon onywalo , mom tye dano moro ame kato Lakana i dit ; ento ŋat atidi meicel i loc me polo dit kato en .
40011012	Ya i kare a Lakana ituno atot onyoni , loc me polo olaro kede teko , jo atek mao gigi .
40011013	Pien odwarpiny luŋ anaka buk me cik orabo kop ituno kede naka i kom Lakana ;
40011014	cite ka itwero wunu ye , Elia a myero bin ennono ,
40011015	ŋat a tye kede yit me winyo , myero winy .
40011016	“ Kara abino poro jo me kare man kede ŋo ? Gin orom kede itino ame bedo i cuk , ame lwoŋo otino wadgi kun okobo ni ,
40011017	‘ Wan okuttiwu nyamulere , wun mom imyelo wunu ; owerriwu wer lyel , wun mom ikok wunu ’ .
40011018	Pien Lakana obino kun mom camo , mom mato daŋ , gin okobo ni , ‘ En tye kede cen ’ .
40011019	Wot a dano obino ame camo dok mato daŋ , gin dok okobo ni , ‘ Nen dano owor kede amero , awot ora-ocoro kede obalo . ’ Ento ryeko Obaŋa nen atir ni tye kakare pi ticcere . ”
40011020	Icennere Yecu te ero kop akemo i kom boma mogo kan ame etio iye ticcere atek adoŋo , pien okwero ŋut .
40011021	“ Ibino neno can , yin Korajin ! Ibino neno can , yin Betecaida ! Pien kono tic atek adoŋo ame otio baŋwu , yam otio i Turo kede Cidon , kono gin oŋut con kun obedo i boŋo cola kede buru .
40011022	Ento akobbiwu ni , can a Turo kede Cidon bino bedo itikatika i kare me ŋolo kop , katowu .
40011023	Kede yin Kapernaum , obino tiŋi malo anaka i polo bo ? Pe gire ; kom obino dwoki piny naka i Kadec . Pien kono tic atek adoŋo ame otio baŋwu yam otio i Codoma , kono ori naka tin .
40011024	Ento akobbiwu ni , can me Codoma bino bedo itikatika i nino me ŋolo kop , kato meri . ”
40011025	I kare-nono Yecu te kobo ni , “ Apwoyi Pappa , Rwot me polo kede lobo , pien ikano kop magi baŋ jo aryek a ŋeo piny , iyabo baŋ itino atino .
40011026	Eyo , Pappa , pien cunyi opwoo amannono .
40011027	Pappa otyeko jalla jami bec abeca ; mom tye ŋattoro ame ŋeo Wod , kono ka Papa keken , onyo ame ŋeo Papo kono ka Wod keken , kede dano ame Wod mito nyuto Papo baŋe .
40011028	Biye wunu baŋa jo ducu ool kede ame yee onuo , an abino weyo korwu .
40011029	Ryoŋ wunu lodina i ŋutwu , pwony wunu kitena ; pien an awor , daŋ amwol i cunya , cunywu bino nwoŋo weo .
40011030	Pien lodina yot , dok yecca mom pek . ”
40012001	I kare-nono Yecu owoto kun ŋolle i poto bel i nino me cabit . Onwoŋo kec aneko jo a lube , gin te ero rito wit bel , te mwodo .
40012002	Oparicayo ka oneno , ote kobbe ni , “ Nen , jo a lubi otimo gin ame cik okwero ni jo kur ti i ceŋ cabit ! ”
40012003	En te gamo doggi ni , “ Wun ce mom ikwano wunu gin ame nwaŋ Daudi otio ka rik kec oneke , kede jo a rik tye karacel kede ?
40012004	Kite ame en odonyo kede i ot Obaŋa , te camo ogati ame oketo i nyim Obaŋa , a yam cik kwero ni en kur cam , kadi jo ame tye karacel kede , kono ka olamdog keken ?
40012005	Kede onyo mom ikwano wunu i cik ni i ceŋ cabit olamdog i ot Obaŋa daŋ balo cabit , cite mom onwoŋo kop ?
40012006	Ento an akobbiwu ni , gin adwoŋ akato ot Obaŋa tye kano
40012007	Kono ce iŋeo wunu te kop man , ni , ‘ Amito kica , mom gin oŋolo ’ , kono mom iŋolo wunu kop oloo jo a balgi mom .
40012008	Pien Wot a dano en rwot me cabit . ”
40012009	Yecu oya i kuno obino i kacokere megi .
40012010	Kuno onwoŋo tye iye dano ame bade omito . Jo a mito pide te penye ni , “ Cik ye ni caŋ dano i cen cabit ? ”
40012011	En te penyogi ni , “ Kara ŋa i akinawu , ka tye kede romo acel , eka romo-nu te poto oko i bur i ceŋ me cabit , en mom bino mako , te wayo oko ?
40012012	Dano mom pire tek meicel akato romo ? Pi mannono cik ye ni tim gin aber i ceŋ cabit . ”
40012013	Eka en te kobbi lo-nu ni , “ Rye badi oŋ , ” En oryeo bade , te caŋ oko , te doko aber arorom i tuŋ cel .
40012014	Oparicayo te kato oko , ote poro kop i kome , kite a myero oneke kede .
40012015	Ka Yecu oŋeo , te ya oko i kuno . Jo apol te lube , daŋ en te caŋogi ducu ,
40012016	te jukogi ni , kur omi jo ŋe .
40012017	Man otimere me kop Obaŋa a rik obino i dog adwarpiny Icaya cobere kakare , ni ,
40012018	“ Nen amirona ame ayero , ame amaro , cunya yom i kome . Abino keto Cunya bed i kome , en bino tero kwena me ŋolo kop atir baŋ Orok .
40012019	En mom bino da , mom bino redo areda , mom obino winyo dwone i waŋa yo ;
40012020	en mom bino turo ogada ame okak , dok mom bino neko uci tara a pwod aduny , ituno ka en omio kop ame oŋolo atir oloo lobo ;
40012021	ento Orok bino geno gin aber pi nyiŋe . ”
40012022	Eka ote kelo atowaŋŋoro a tye kede cen arac , ame lebe oto baŋ Yecu . Ocaŋe , omio alebeoto oloko , daŋ te neno piny .
40012023	Lwak jo ecipan owuro kun okobo ni , “ Kara man mom akwar Daudi ? ”
40012024	Ento Oparicayo ka owinyo te kobo ni , “ Dano man ryemo cen pi twer a Beeljebul , adwoŋ me cen , keken . ”
40012025	Ento en oŋeo tamgi oko , te kobbigi ni , “ Kare ducu ka loc opokere yie aryo , lobo mere balle oko , dok kare ducu ka paco onyo ot opokere yie aryo , mom cuŋ .
40012026	Ka Catan ryemo Catan , en nwoŋo opokere yie aryo ; kara loccere bino cuŋ iŋo ?
40012027	Dok ka an aryemo cen pi twer a Beeljebul , kara itinowu ryemo pi twer aŋa ? Pi manno gin bino ŋolliwu kop .
40012028	Ento ka an aryemo cen pi Cuny Obaŋa , loc Obaŋa doŋ obino baŋwu .
40012029	Dano twero donyo i ot a ŋat atek niŋo , a mom koŋ ogeo tweyo dano atek-ku , eka te yako ode .
40012030	Dano a mom tye tuŋ baŋa en akworra , dok dano a mom coko karacel keda , en keto aketa .
40012031	Pi mannono , akobbiwu ni , bal acel acel a jo tio kede ayet ducu ame oyeto kede Obaŋa , obino timogi iye kica , ento ayet ame oyeto kede Cuny Acil mom obino timo iye jo kica .
40012032	Dok dano ame kobo kop arac i kom Wot a dano obino timo kica , ento dano ame kobo kop arac i kom Cuny Acil mom obino timo kica , kadi i kare man , onyo i kare a bino i nyim .
40012033	“ Myero iŋe wunu ni yat aber nyige daŋ beco , yat arac nyige daŋ reco ; pien yat ŋeye I kom nyige .
40012034	Wun itino ororo , itwero wunu kobo kop aber nino , ame kono wun jo areco ? Pien kop ame ocokere i cunyi , en ame dog daŋ kobo .
40012035	Dano aber kwanyo gin aber i akina jami abeco ame en okano dano arac kwanyo gin arac i akina jami areco ame en okano .
40012036	Akobbiwu ni kop ducu ame jo kobo aboŋo gwokere iye , obino piddigi pire i nino me ŋolo kop ;
40012037	pien kop ame ikobo bino miyo iloo kop , dok kop ame ikobo bino miyo kop loyi . ”
40012038	Jo mogo i akina opwony-cik kede Oparicayo te kobbe ni , “ Apwony , wan omito neno anyuttoro a ya i baŋi . ”
40012039	En te gamo ni , “ Lwagi jo areco kede ocod cot-ti yenyo anyut , ento mom obino miyogi anyuttoro , kono ka anyut adwarpiny Yona keken .
40012040	Pien acalo Yona rik otyeko nino adek , dyeceŋ kede dyewor , iyi rec , kite-nono Wot a dano daŋ bino tyeko nino adek , dyeceŋ kede dyewor , i lobo .
40012041	Jo Nineve bino cuŋ karacel kede lwagi jo me kare man , i kare me ŋolo kop , te miyo kop loyogi : pien gin rik oŋut pi kop a Yona orabo , cite nen , gin adwoŋ akato Yona tye kan .
40012042	Abaka a dako me tutuŋ anyarolum bino cuŋ karacel kede lwagi jo me kare man i kare me ŋolo kop , te miyo kop loyogi ; pien en otuno iya i agikki me lobo pi winyo ryeko a Culeman , koŋ inen , gin adwoŋ akato Culeman tye kan .
40012043	“ Ka cen arac oya i kom ŋattoro , en woto mano kabedo a pii mom iye kun yenyo ka weo ; naka mom onwoŋo .
40012044	En te kobo ni , ‘ Adok gira i oda kan a rik aya iye . ’ Ka otuno , en onwoŋo ŋattoro mom iye , oweo yie acil , ame oyiko aber .
40012045	En dok te wot omo cen ocele abiro a gin doŋ reco akate , gin donyo bedo kuno ; icennere dano man bedo arac akato a yam con . Bino bedo amannono daŋ baŋ lwagi jo areco me kare man . ”
40012046	Ka rik en pwod tye ka kop kede lwak , nen , tottere kede omego mere onwoŋo ocuŋ oko , kun omito kop kede .
40012047	Dano moro te kobbe ni , “ Neno , totti kede omegoni tye ocuŋ oko , omito kop kedi . ”
40012048	Ento en odok i dano-nu ni , “ Kara totta en ŋa ? Omegona gin jo mene ? ”
40012049	Te ryeyo bade tuŋ baŋ jo a lube kun kobo ni , “ Nenu ba totta kede omegona !
40012050	Dano a tio gin ame Pappa a tye i polo mito , en ominna , en aminna kede totta . ”
40013001	I nino acel-lu rik Yecu te ya oko i ot , te wot bedo piny i ŋet nam .
40013002	Lwak ecipan te cokere baŋe ; pi mannono en te yito iyi yee , te bedo iye , lwak luŋ te bedo oko i dog nam i wi tela .
40013003	En te kobbigi kop apol i carokop kun kobo ni , “ Lo moro rik owoto ka coyo koti .
40013004	Ame en doŋ tye ka coc , koti mogo te kir i dye yo , winy te bino-depo oko .
40013005	Mogo te kir kan obedo lela lela , ame lobo tye iye warawara . Cucuttono ote tu , pien lobo mom tut ;
40013006	ento ka cen oryeny ote two oko , pien lwitgi mom .
40013007	Mogo te kir i akina oku to , okuto te lot diyogi oko .
40013008	Mogo te kir gigi i lobo aber , nyiggi te cek ; mogo tyene acel acel ocek iye nyige mia acel , mogo pyerabicel , mogo pyeradek .
40013009	Ŋat a tye kede yit myero winy . ”
40013010	Jo mere a lu be obino baŋe , ote penye ni , “ Piŋo ikobo kedgi i carokop ? ”
40013011	En te gamo doggi ni , “ Wun omiowu ŋeyo muŋ me loc Obaŋa , ento jo ca mom omiogi .
40013012	Pien ŋat a mere tye obino medde te durre baŋe ; ento ŋat a mere mom obino gamo oko anaka gin a tye baŋe .
40013013	Man en gin omio akobo kedgi i carokop , pien ka gin oneno rom a mom oneno ; dok ka gin owinyo rom a mom owinyo kadi niaŋ tere .
40013014	Cite kop Obaŋa a rik adwarpiny Icaya okobo ocobere kakare i komgi ni , ‘ Me winyo , ibino winyo wunu , ento mom ibino niaŋ wunu tere ; me neno , ibino neno wunu , ento mom ibino ŋeyo wunu .
40013015	Pien rok-ki cunygi odoko nwaŋ , yitgi odiŋ oko , mom owinyo aber , waŋgi daŋ omio gigi oko ; me kur onen kede waŋgi , kadi winyo kede yitgi , kadi niaŋ i cunygi , kadi dwogo baŋa me acaŋgi . ’
40013016	Ento wun waŋwu tye kede winyo , pien oneno , yitwu daŋ tye kede winyo , pien owinyo .
40013017	Ateni , akobbiwu ni , odwarpiny apol kede jo a kitegi atira rik obedo kede keo me neno gin ame wun ineno wunu , ento naka mom oneno , kede winyo gin ame wun iwinyo wunu , ento naka daŋ mom owinyo .
40013018	“ Koŋ doŋ iwiny wunu carokop i kom acoc .
40013019	Ka dano moro owinyo kop i kom loc Obaŋa eka mom te niaŋ iye , Arac ca bino te kwanyo koti ame ocoo i cunye oko ; man en ame i dye yo .
40013020	En ame ocoo kan obedo lela lela , en dano ame ka owinyo kop , daŋ te gamo cuto kede lelo ,
40013021	ento mom tye kede lwite i yie , te ri ka anokkoro ; tekki cannoro adwoŋ obino , onyo awuna , pi koppono , en poto oko cucuttono .
40013022	En ame ocoo i okuto , en dano ame winyo kop , ento par apol me lobo man kede mito lonyo te diyo kop oko , mom nyak .
40013023	En ame ocoo i lobo aber , en dano a winyo kop kun niaŋ tere daŋ en nyige nyak atika , moro mia , moro pyerabicel , moro pyeradek . ”
40013024	Te dok kelligi carokop ocele kun kobo ni , “ Loc me polo rom aroma kede dano ame ocoo koti abeco i poto mere .
40013025	Kajo doŋ obuto oko , akworrere te bino , te coyo ekitu i akina kal , eka en te wot gire oko .
40013026	Ka otu , daŋ te keto nyige , cite te nen iye ekitu .
40013027	Omiro a won ot te wot baŋe , ote penye ni , ‘ Adwoŋ , rik mom icoo koti abeco i potoni ? Kara ekitu dok onen iye niŋo ? ’
40013028	En te gamo ni , ‘ Mano akwor en otimo . ’ Omiro te dok penye ni , ‘ Imito owot odoo oko ? ’
40013029	En te kobbigi ni , ‘ Pe gire ; ka idoo wunu ekitu , mio ibino doyo wunu anaka kal daŋ .
40013030	Koŋ iwek wunu gin aryo ducu doŋ karacel , ituno ka oromo me akaa . Eka i kare me kac abino kobbi jo a kayo ni . Koŋ ige coko wunu ekitu , itwe wunu me awaŋa , ento kal iony wunu i derona . ’ ”
40013031	Okelligi dok carokop ocele kun kobo ni , “ Loc me polo rom aroma kede nyig dek karadali ame dano moro okwanyo te poto i poto mere .
40013032	En titino akato koti luŋ , ento ka odoŋo bedo adwoŋ a loo dek ducu . Doko twon yattoro a winyi a twarre malo bino gero udigi iye . ”
40013033	Okobbigi carokop ocele ni , “ Loc me polo rom aroma kede tobi ame dako ojuko , te rubo i moko a romo dita adek , ituno ka oyenyo ducu . ”
40013034	Kop magi ducu Yecu okobo kede lwak i carokop . Mom okobo kedgi aboŋo carokop ,
40013035	me kop a yam adwarpiny okobo cobere kakare , ni , “ Abino yabo doga i carokop , abino rabo kop okano geye acakki piny . ”
40013036	Eka en te weko lwak , te donyo i ot , jo mere a lube te bino baŋe kun okobo ni , “ Nyuttiwa carokop me ekitu ame i peto . ”
40013037	En te dok iye ni , “ Ŋat ame ocoo koti abeco en Wot a dano ;
40013038	poto en lobo ducu , koti abeco gin itino me loc me polo , ekitu gin itino Arac .
40013039	Akwor ame ocoogi en Catan ; kac en agikki piny , okac gin omalaika .
40013040	Acalo ogwaro ekitu , obolo owaŋo i mac , bino bedo kittono i agikki piny .
40013041	Wot a dano bino oro omalaika mere , gin bino coko i te loccere jami ducu a mio jo poto i bal , kede jo ducu ame otim tim areco ,
40013042	te bologi i keno me mac , kan ame bino bedo iye koko kede kayo lak .
40013043	I karenono jo ame kitegi atira bino ryeny bala cen i te loc a Papagi . Ŋat ame tye kede yit , myero winy .
40013044	“ Loc me polo rom aroma kede lim ame okano i poto , ame dano onwoŋo , te dok wumo oko ; eka pi yomcunye , en te wot cato jami mere luŋ , te wilo poto-nu oko .
40013045	“ Dok loc me polo rom aroma kede acat-wil a con obedo ka yenyo tiggi abeco me wel ,
40013046	eka te nwoŋo tigo acel ame wellere tye malo meicel , te wot cato jami mere ducu , te wilo tigo-nu oko .
40013047	“ Dok loc me polo rom aroma kede bwo ame oryeo i dye nam , ame ocoko rece ame kwongi papat .
40013048	Ka doŋ opoŋ , jo wao , te kelo i wi tela , ote bedo piny me yero en abeco mege coko i dwoŋ , ento en areco mege ote bolo oko .
40013049	Bino bedo kite-nono i agikki piny . Omalaika bino bino , ote poko jo areco oko i akina jo a kitegi atira ,
40013050	eka te bologi i keno me mac , kan ame bino bedo iye koko kede kayo lak . ”
40013051	Yecu te penyogi ni , “ Doŋ ityeko niaŋ wunu i kopi luŋ ? ” Gin te gamo ni , “ Ee ta . ”
40013052	En te kobbigi ni , “ Pi mannono , apwony-cikkoro ame nwoŋo doŋ opwonyo pi loc me polo , rom aroma kede won ot ame okelo jami anyen kede acon i akina jami mere a yam ekano . ”
40013053	Ka Yecu doŋ otyeko carokop magi , te ya oko i kuno ,
40013054	odwogo i lobo turgi , opwonyogi I kacokeregi , omio gin owuro kun okobo ni , “ Dano man onwoŋo ryeko man i kwene ? Ticcere magi atek adoŋo oya i kwene ?
40013055	Man mom wot apac ? Tottere mom nyiŋe Maliam ? Kede omego mere mom Yakobo kede Yucepu kede Cimon kede Juda ?
40013056	Dok anaka amego mere ducu mom tye baŋwa kan ? Kara dano man dok onwoŋo gin man ducu i kwene ? ”
40013057	Cunygi te ya oko i kome . Ento Yecu te kobbigi ni , “ Mom tye adwarpinnyoro ame mom oworo , kono ka i lobo me turgi , kede i paco mere . ”
40013058	Daŋ en mom te tiyo ticcoro atek adoŋo kuno , pien onwoŋo iyeegi mom .
40014001	I kare-nono Kerode aloc owinyo dwon Yecu ;
40014002	te kobbi omiro mere ni , “ Man en Lakana Abatija . Ocere oko i akina jo oto , en gin omio teko magi tye ka tic i yie . ”
40014003	Pien Kerode onwoŋo omako Lakana , otweo , te keto i buc pi Kerodia , ci-ominnere Pilipo ;
40014004	pien Lakana rik okobbe ni , “ Cik mom ye yin ibed i ci-ominni . ”
40014005	En te mito neko Lakana , ento te lworo lwak , pien gin onwoŋo wore acalo adwarpiny .
40014006	Doŋ ka nino ame opo iye pi nywalo Kerode oromo , nyaka a Kerodia te myel i nyim jo , te yomoro cuny Kerode ;
40014007	omio te cikke kun kwoŋo akwoŋa ni , ebino miyo jami ducu ame agin-nu bino kwaye .
40014008	Cite tota a nyan-nu te cupe , en te kwayo ni , “ Mia i weer-ri wi Lakana Abatija . ”
40014009	Cuny abaka owaŋ , cite pi kwoŋŋere , kede pi Lakana wele mere , te ciko ni mie ;
40014010	te oro dano , ote ŋolo ŋut Lakana i buc oko ,
40014011	ote kelo wie i weer , miyo baŋ nyako , en te tero baŋ tottere .
40014012	Jo mere a rik lube te bino tiŋo kome , ote yike ; eka ote tero koppere baŋ Yecu .
40014013	Ka Yecu owinyo , te ya oko i kuno , te wot kede yee kan a jo mom iye ; ka lwak owinyo , ote lube kede tyengi a kun gin ya i boma apapat .
40014014	Tekki eya i yee , ete neno lwak apipim ; ocone meicel , te caŋo otwo ame gin okelo .
40014015	Otyeno jo a lube obino baŋe kun kobo ni , “ Kan obedo i dye tim ; caa daŋ okato oko , cwa lwak wot i akina myere , me gin will cemgi kengi . ”
40014016	Yecu te gamo ni , “ Gin ame miogi owoto mom tye . Wun migi wunu cem . ”
40014017	Gin te gamo ni , “ Wan mom otye kede ginnoro kan , kono ka aŋina ogati abic kede rece aryo keken . ”
40014018	En te kobbegi ni , “ Kelugi baŋa kan . ”
40014019	Dok en te ciko lwak ni bed piny i modo ; omako ogati abic kede rec aryo-nu , oneno malo i polo , okwao iye winyo , onyinyilo , omio ogati baŋ jo a lube ; eka jo a lube te miyo baŋ lwak .
40014020	Gin ducu ocamo , oyeŋ . Ocoko ŋide cem ame oloogi , oromo aditti apar wie aryo ame opoŋ .
40014021	Jo ame ocamo onwoŋo welgi mito romo co tutumia abic , a kun mom okwano iye mon kede itino .
40014022	Cucuttono Yecu te ruyo jo a lube me donyo i yee , me gin tel yo , kat loka tuŋ ca , en koŋ ecik lwak .
40014023	Ka doŋ otyeko ciko lwak , te yito i wi kidi en kene ka kwayo Obaŋa . A doŋ piny oyuto , onwoŋo en tye kuno kene .
40014024	I kare-nono onwoŋo yee doŋ otyeko kato oko mairo apopol ya i wi tela , kun pii tye apuye , pien yamo onwoŋo abino i tuŋ nyimgi .
40014025	Dyewor i akina ame gwen akoko , en te bino baŋgi kun awot i wi nam i tyene .
40014026	Ento ka jo a lube onene kun awot i wi nam i tyene , tipo komgi te ya oko , kun okobo ni , “ Man tipo ” , pi lworo ote kuko duro oko .
40014027	Yecu te kop kedgi oyotoyot ni , “ Di cunywu , an ennono , kur ilwor wunu . ”
40014028	Petero te gamo doge ni , “ Rwot , ka in ennono , cwana me abin baŋi i wi pii . ”
40014029	En te gamo ni , “ Biye . ” Petero te ya oko i yee , te wot i wi pii kun bino baŋ Yecu .
40014030	Ka en oneno yamo , te doko alwor oko , daŋ te ero lwiny oko , te redo ni , “ Rwot , lara ba . ”
40014031	Oyotoyot Yecu te ryeyo bade , te gamoro en , kun kobbe ni , “ Yin dano ame iyee meri nok . Ŋo omii ikalo akala ? ”
40014032	Ka doŋ gin oyito iyi yee , yamo te kwe oko mot .
40014033	Jo ame tye i yee te wore , kun okobo ni , “ Ateni , yin Wot Obaŋa atika . ”
40014034	Ka doŋ gin odokoro loka , oyito i wi tela i Genecaret .
40014035	Jo i kabedo-nu ka oŋee , ote cwayo kwena i kabedo ducu ame ceggi i kuno , ote kelo jo luŋ ame komgi lit .
40014036	Gin te bako doggi baŋe ni ogud ayayak me boŋo mere keken , eka jo ducu ame ogudo te caŋ oko aber .
40015001	Oparicayo kede opwony-cik obino baŋ Yecu a kun gin oya i Jerucalem , ote penye ni ,
40015002	“ Piŋo joni a lubi mom omako kite a jo adoŋo ? Pien ka gin ocem , mom ologo ciŋgi ? ”
40015003	En te dok iye ni , “ Kara piŋo wun daŋ kitewu omonowu mako cik Obaŋa ?
40015004	Pien Obaŋa rik okobo ni , ‘ Wor pappi kede totti ’ , dok ni , ‘ Dano a yeto pappere onyo tottere myero nek oko , ’
40015005	Ento wun ikobo wunu ni , ‘ Ka ŋattoro okobbi pappere onyo tottere ni , Gin a kono akonyi kede doŋ amio oko baŋ Obaŋa , en mom myero wor pappere . ’
40015006	Pi kitewu imio wunu kop Obaŋa oto nono .
40015007	Wun ogoba ! Adwarpiny Icaya rik okobo aber i komwu ni ,
40015008	‘ Rok-ki wora i doggi nono , cunygi kara bor keda ;
40015009	ento owora nono , pwony ame gin opwonyo obedo kite a dano . ’ ”
40015010	En te cwano lwak baŋe , okobbigi ni , “ Winy wunu , daŋ iniaŋ wunu iye .
40015011	Gin a donyo i dog mom balo jo , kono gin a ya i dog en abalo jo . ”
40015012	Eka jo a lube te bino baŋe kobbe ni , “ Mom iŋeo ni Oparicayo yigi owaŋ ka gin owinyo kop ame yin ikobo ? ”
40015013	Yecu odok iye ni , “ Gin ducu ame opito , ka Pappa i polo mom opito , obino puto oko .
40015014	Wekgi obedi . Gin otowaŋ ame peo otowaŋ wadgi . Ka atowaŋ peo atowaŋ wadgi , gin aryo ducu obino rette i bur . ”
40015015	Ento Petero te kobbe ni , “ Gonnyiwa carokoppono koŋ . ”
40015016	En te kobo ni , “ Wun daŋ kara pwod pe iniaŋ wunu ?
40015017	Mom iŋeo wunu ni , jami ducu ame donyo i dog kato i cin-yic , te kato oko ?
40015018	Ento gin ame ya i dog , nwoŋo oya i cuny , mannono balo dano .
40015019	Pien gin ame oya i cuny , en tam areco , nek , mito mon a jo ocele , coco kwo , bedo caden me goba , ayet .
40015020	Magu gin gin abalo dano ; ento camo cem a mom ologo ciŋ mom balo ŋattoro . ”
40015021	Yecu oya i kuno , owoto i lobo me Turo kede Cidon .
40015022	Dannoro me Kanaan ame oya i tuŋ kuno obino ame aredo areda ni , “ Ama Rwot , akwar Daudi , tima kica ba ; nyara tye kede cen , wune meicel . ”
40015023	En mom ogamo dog dan-nu kadi acelloro , omio jo a alube obino baŋe ote kwaye ni , “ Ryem dakonu teŋe , pien tye a redo i ŋewa . ”
40015024	Yecu te gamo ni , “ An rik oora ka baŋ rommi a rik orwenyo me doggola Icrael . ”
40015025	Dan-nu te bino rumo i nyime kun kobo ni , “ Ama Rwot , konya . ”
40015026	Yecu dok te kobbe ni , “ Mom ber wok ikwanyo cem itino , ote yuyi gwogi . ”
40015027	Dako te gamo ni , “ Mannono ikobo kakare , Rwot ; ento otino gwogi me te meja daŋ camo ŋid cem a poto i te meja a wegigi do . ”
40015028	Yecu te kobe ni , “ Yin dako , iyeeni dwoŋ . Myero bed baŋi kite acalo imito . ” Nyare te can oko i caa-nono .
40015029	Ka man otum , Yecu oya i kuno , odupo dog nam me Galilaya , te yito i wi kidi , te bedo piny kuno .
40015030	Lwak ecipan te bino baŋe kun okelo jo a tyengi kede ciŋgi oŋwalo , kede otowaŋ , jo alebgi oto , kede otwo acele apol , ote pyelogi piny i ŋet tyen Yecu , en ocaŋogi .
40015031	Omio lwak owuro meicel ka oneno jo a lebgi oto oko bo , jo a ciŋgi oŋwalo ocaŋ , jo a tyengi oŋwalo owoto , anaka otowaŋ oneno piny ; gin ote pako Obaŋa a jo Icrael .
40015032	Yecu te lwoŋo jo a lube baŋe , te kobbigi ni , “ Lwak ocona meicel , pien gin orio baŋa odoko nino adek twal , cite mom otye kede cammoro . Pe amito ni acwagi paco kun yigi nono , kec owek bwoyogi iyo . ”
40015033	Jo a lube te dok iye ni , “ Kara obino nwoŋo ogati kwene ame romo pito lwak apol rom man a kun kan tim ? ”
40015034	Yecu te penyogi ni , “ Itye wunu ogati adi ? ” Gin ote gamo ni , “ Abiro , kede rece anok atitino . ”
40015035	Ociko lwak ni bed piny ,
40015036	omako ogati abiro kede rece , ka doŋ opwoo , onyinyilo , omio baŋ jo a lube , eka jo a lube te miyo baŋ lwak .
40015037	Gin ducu ocamo , oyeŋ , ote coko ŋid cam ame oloogi , oromo dwoŋ abiro opoŋ .
40015038	Jo ocamo onwoŋo romo co tutumia aŋwen , a kun mom okwano iye mon kede itino .
40015039	Icennere en ociko lwak , te donyo i yee , owoto i loba me Magadan .
40016001	Oparicayo kede Ocadukayo obino , ote bito Yecu ni nyuttigi anyut ame oya i polo .
40016002	En te gamo doggi ni , “ Wun ba , ka piny oyuto , ikobo wunu ni , ‘ Piny abedo aber tin , pien polo nen oremakino . ’
40016003	Kede odiko ni , ‘ Tin kot bino cwe adwoŋ , pien polo nen oremakino , dok ocido icuc . ’ Wun iŋeo wunu poko gin a nen i waŋ polo , aco anyut me kare ikwia wunu poko .
40016004	Lwagi jo areco kede omit mon a jo-ni yenyo anyut , ento mom obino miyogi anyuttoro , kono ka anyut a Yona keken . ” En te pokere kedgi , te wot kan ocele .
40016005	Ka jo a lube otuno loka ca , onwoŋo wigi owil tero kwonnoro .
40016006	Yecu te kobbigi ni , “ Myero inen ni igwokere wunu i tobi Oparicayo kede i me Ocadukayo . ”
40016007	Gin ote penyere kengi kengi , okobo ni , “ Kara mom okelo ogati . ”
40016008	Ka Yecu oŋeo , te penyogi ni , “ Piŋo ipenyere wunu kenwu kenwu ni ogatiwu mom tye , wun jo ame iyeewu nok ?
40016009	Mom ru iniaŋ wunu , onyo mom ipo wunu pi ogati abic ca mea jo tutumia abic ? Rik ce icoko wunu opoŋ aditti adi ?
40016010	Onyo ogati abiro mea jo tutumia aŋwen , rik ce icoko wunu dwoŋ adi ?
40016011	Piŋo mom iniaŋ wunu ni an mom akobbiwu kop i kom ogati ikome ? Gwokere wunu i kom tobi Oparicayo kede i me Ocadukayo . ”
40016012	Ka doŋ gin oniaŋ aber ni en mom okobo ni gwokere i kom tobi me ogati , ento i kom pwony Oparicayo kede me Ocadukayo .
40016013	Ka Yecu otuno i loba a ceggi kede Kaicaria Pilipi , openyo jo a lube ni , “ Kara jo kobo ni Wot a dano obedo ŋa ? ”
40016014	Gin te gamo ni , “ Jo mogo kobo ni Lakana Abatija , jo mogo ni Icaya , jo ocele ni Jeremia , onyo ŋat acel i akina odwarpiny . ”
40016015	Te dok penyogi ni , “ Kara wun kono ikobo wunu ni an ŋa ? ”
40016016	Cimon Petero te gamo ni , “ Yin i Kricito , Wot Obaŋa akwo . ”
40016017	Yecu te dok iye ni , “ Itye kede winyo Cimon wota Yona ! Pien mom ginnoro a tye i kom kede remo en onyutti kop man , ento Pappa a tye i polo .
40016018	Doŋ an akobbi ni , yin Petero , daŋ abino gero lwak jo oye an i kom lela man , dok tek me to mom bino loye .
40016019	Abino miyi ayab loc me polo ; ginnoro ducu ame itweo i wi lobo obino tweyo anaka i wi polo , ginnoro ducu ame igonyo i wi lobo obino gonyo anaka i wi polo . ”
40016020	Ka doŋ te ciko jo a lube atek ni , kur gin tucci ŋattoro ni en e Kricito .
40016021	Cakere i kare-nono Yecu ogeo nyutti jo a lube ni en myero ewot i Jerucalem me ekany can apol i baŋ odoŋe kede olamdog adoŋo kede opwony-cik , gin bino neke , ento i nino me adekkere obino cere oko .
40016022	Petero otere teŋe te ero juke kun kobo ni , “ Pe amannono , Rwot , yin mom obino timi kittono gire . ”
40016023	En te lokere kobbi Petero ni , “ Dok i ŋea yin Catan ! Yin idoko iciki tuŋ baŋa , pien yin mom ilubo tam Obaŋa , ento ilubo mea dano . ”
40016024	Yecu te kobbi jo a lube ni , “ Ka dano moro mito luba , myero koŋ oge kwerre kene , tiŋ yataria mere , luba .
40016025	Pien dano ame mito laro kwo mere , bino rwenyo kwo mere arwenya , ento dano ame rwenyo kwo mere pira , bino nwoŋo .
40016026	Kara bino konyo dano kede ŋo ka ocamo lobo luŋ kun kwo mere omao oko ? Onyo ŋo ame dano bino miyo pi dwoggo kwo mere ?
40016027	Pien Wot a dano bino dwogo kede kwogo a Pappere karacel kede omalaika mere ; i kare-nono bino culo dano acel acel kun lubo kit tic a yam etio .
40016028	Ateni akobbiwu ni , tye jo mogo ame ocuŋ kan ame mom bino bilo to ka mom ru gin oneno Wot a dano a kun abino i loccere . ”
40017001	Ame nino abicel doŋ okato , Yecu otero Petero kede Yakobo kede ominnere Lakana , oyito kedgi i wi kidi abor i muŋ .
40017002	Kit kome te lokere oko i nyimgi , waŋe te lyel bala ceŋ , rukkere te doko atar acalo raŋ cen .
40017003	Nen , Muca kede Elia te nen baŋgi kun okobo kede .
40017004	Petero te kobbi Yecu ni , “ Rwot , ber meicel wan ibedo kan . Ka ce imito , abino gero gonye adek kan , acel meri , acel mea Muca , acel me Elia . ”
40017005	A kun pwod etye ekop , aco ba , tipo pol aryeny te wumogi ipuk , dwon te ya i pol , ni , “ Man en Woda ame amaro ; a yia yom i kome , winye wunu . ”
40017006	Ka jo a lube owinyo man , ote rette aryeba cuny pi lworo adwoŋ .
40017007	Yecu te bino baŋgi , ogudogi kun kobbigi ni , “ Ya wunu malo ; kur ilwor wunu . ”
40017008	Ka otiŋo waŋgi , mom oneno dano moro , kono ka Yecu kene .
40017009	Ame oyito piny iya i wi kidi , Yecu te cikogi ni , “ Kur ititti wunu dano moro gin ame ineno wunu , ituno a doŋ ocero Wot a dano iya i akina jo oto . ”
40017010	Jo a lube te penye ni , “ Piŋo opwonycik kobo ni Elia myero koŋ bin ? ”
40017011	En ogamo ni , “ Elia bino tuno , bino dwoko jami ducu kakare .
40017012	Ento an atittiwu ni , Elia doŋ otyeko bino oko , cite jo mom oŋee , ote time i gin a yigi omito . Wot a dano daŋ obino time arac kite-nono . ”
40017013	Jo a lube te doŋ niaŋ ni en okobbigi kop i kom Lakana Abatija .
40017014	Ame doŋ gin otuno baŋ lwak , dano moro te bino rumo cone baŋe , obako doge ni ,
40017015	“ Rwot , tim woda-ni ber ba , pien two ekwikwiŋ omake arac meicel ; pien tyen apol en rette i mac , kede tyen apol anaka i pi i daŋ .
40017016	Cite woki akele baŋ jo a lubi , caŋo oloogi oko . ”
40017017	Yecu ogamo ni , “ Wun lwagi jo me kare man , iyeewu mom , kitewu doŋ oballe oko ; kara abino bedo kedwu naka awene ? Abino diyo cunya i komwu ituno awene ? Kele wunu baŋa kan . ”
40017018	Yecu te juko cen , cen te ya oko i kome , awobi-nu te caŋ oko i caa-nono .
40017019	Icennere jo a lube te bino baŋe i muŋ kun openye ni , “ Kara ŋo omono wan daŋ ryeme ? ”
40017020	En te gamo doggi ni , “ Pien iyee mewu nok . Ento ateni atittiwu ni , ka kono itye wunu kede iyee acalo nyig koti karadali , ibino wunu kobbi kidi man ni , ‘ Mukere i kan oko , ilor kuca ’ , daŋ bino lor ; ginnoro mom bino loyowu . [
40017021	Ento gin acalo man mom ya , kono ka pi kwayo Obaŋa kede kanyo kec keken . ] ”
40017022	Ame gin ocokere karacel i Galilaya , Yecu okobbigi ni , “ Wot a dano obino miye i ciŋ jo ,
40017023	obino neke , ento i ninome adekkere obino cere oko , ” Gin te kumo meicel .
40017024	Ka gin otuno i Kapernaum , jo a rao ocoro me ot Obaŋa te bino baŋ Petero , ote penye ni , “ Apwonywu mom gelo ocoro me ot Obaŋa ? ”
40017025	En te gamo ni , “ Gelo . ” Ka en odonyo i ot , Yecu te geyo penye ni , “ Yin itamo niŋo Cimon ? Oloc me lobo man orao ocoro kede owalo i baŋ jo a kite mene ? Baŋ jogi , kade nyo i baŋ jo ocele ? ”
40017026	En te gamo ni , “ Baŋ jo ocele . ” Yecu dok te dok iye ni , “ Ka kite-nono , jo megi tye kede kuc .
40017027	Kadi bed amannono , kur doŋ ocan jo-nu . Apee wot i dog nam , ibol golo , iyut rec okwoŋo moko , eka ite yabo doge , ibino nwoŋo iye cekel . Kwany imigi pi mera kede meri . ”
40018001	I kare-nono jo a lubo Yecu obino baŋe , ote penye ni , “ Ŋa ame loo kede dit i loc me polo ? ”
40018002	En ocwano atin baŋe , omio ocuŋ i akinagi ,
40018003	te kobo ni , “ Ateni akobbiwu ni , ka mom koŋ ilokere wunu , idoko wunu acalo itino , mom ibino donyo wunu i loc me polo .
40018004	Dano ame mwolle kene bala atin-ni en ame loo kede dit i loc me polo .
40018005	Dano ame jolo atinnoro acel bala man i nyiŋa , nwoŋo ojolo an .
40018006	“ Ento dano ame miyo ŋattoro acel i akina jo magi atino-ni ame oye an poto i bal , twara ame otweo kidi rego adwoŋ i ŋute , ote core elwiny kede i dye nam atut .
40018007	“ Lobo bino neno can pi gin a mio jo poto i bal . Pien gin a mio jo poto i bal myero bin , ento dano a kela gin a mio jo poto , bino neno can !
40018008	Ka ciŋi onyo tyeni en a mii ipoto , toŋ oko , ibole kan abor ; bedo ber baŋi ka idonyo i kwo ame ciŋi onyo tyeni tuŋ cel mom tye , kato a kono oboli kede ciŋi onyo tyeni tyoryo i mac a mom to .
40018009	Ce ka waŋi en a mii ipoto , kole oko , ibole kan abor ; bedo ber baŋi ka idonyo i kwo kede waŋi acel , kato a kono boli kede waŋi ryoryo i mac me Geena .
40018010	“ Myero inen ni kur icao wunu ŋattoro acel i kom jo magi atino ; pien akobbiwu ni , i polo omalaikagi neno waŋ Pappa a tye i polo didik . [
40018011	Pien Wot a dano obino me laro jo orwenyo . ]
40018012	Kara wun itamo wunu niŋo ? Ka dano tye kede rommi mere mia acel , ka moro acel i akinagi orwenyo oko , en mom bino weko maka pyeraboŋwen wie aboŋwen i wi kidi , te wot yenyo en ame orwenyo ca ?
40018013	Ka en onwoŋo , ateni akobbiwu ni , yie bedo yom i kome , ame kato maka pyeraboŋwen wie aboŋwen a rik mom orwenyo .
40018014	Amannono Pappa a tye i polo daŋ mom mito ŋattoro acel i akina jo magi atino-ni oto .
40018015	“ Ka ce ominni obalo balloro baŋi , wot inyutte ballere kun itye wun aryo kede . Ka owinyi , doŋ idwoggo ominni .
40018016	Ento ka okwero winyi oko , ter ŋattoro acel onyo aryo ocele , me i dog ocaden aryo onyo adek mok kop luŋ .
40018017	Ka en okwero winyogi , tit baŋ lwak oye an ; ento ka okwero winyo lwak oye an , myero en bed bala arokkoro baŋi onyo ara-ocoro .
40018018	“ Ateni akobbiwu ni , ginnoro ducu ame itweo wunu i wi lobo obino tweyo anaka i wi polo , ginnoro ducu ame igonyo wunu i wi lobo obino gonyo daŋ i wi polo .
40018019	Dok daŋ akobbiwu ni , ka jo aryo i akinawu bino ribere i wi lobo i kom ginnoro ame gin okwayo , Pappa a tye i polo bino timmigi .
40018020	Pien ka jo aryo onyo adek ocokere karacel i nyiŋa , an daŋ atye kannono i akinagi . ”
40018021	Petero te bino baŋe , penye ni , “ Rwot , kara ominna bino timo bal tyen adi baŋa eka ate time kica ? Ame romo tyen abiro ? ”
40018022	Yecu te kobbe ni , “ Mom akobbi ni a romo tyen abiro , ento a romo tyen pyerabiro tyen abiro .
40018023	“ Omio loc me polo rom aroma kede abaka moro a rik omito yiko kop me banyi kede omiro mere .
40018024	A doŋ ocako yiko , okelo baŋe dano a rik tye kede banya ame kato ciliŋ milion .
40018025	Ka onwoŋo ni gin ecul kede mom tye , te ciko ni myero cate , en kede cege anaka itinogi , kede jami mere luŋ , me cul kede banya .
40018026	Amiro-nu te ryebere piny i nyime , te kwaye ni , ‘ Ama adwoŋ , koŋ idii cunyi i koma , an abino culli ducu . ’
40018027	Amiro-nu te cono adwoŋ , te gonye oko , te weke i kom banya-nono .
40018028	Amiro-nu te kato oko , te rwatte kede amiro wadgi ame tye kede banya mere baŋe ame romo mia acelloro keken ; te make oko , odedeo ŋute kun kobo ni , ‘ Cul banyana ! ’
40018029	Amiro wadgi orumo piny ame bako doge ni , ‘ Ama , koŋ idi cunyi i koma , an abino culli . ’
40018030	En okwero ; owoto ocwae ka i buc , ituno ka bino culo banya mere .
40018031	Ka omiro wadgi oneno gin otimere-ni , owaŋo yigi meicel , ote wot tero koppere baŋ adwoŋgi , gin te titte gin otimere ducu .
40018032	Adwoŋ daŋ te lwoŋe , okobbe ni , ‘ Yin amiro arac ! An onwoŋo doŋ aweki gira oko i banya ca luŋ pien ibako dogi baŋa .
40018033	Mom myero yin daŋ itim amiro wadwu ikca , acalo an rik atimi kica ca ? ’
40018034	Owaŋo cuny adwoŋ atek meicel ; ote miye baŋ cirikale me wune ituno waŋ ame oculo banya mere luŋ .
40018035	Pappa a tye i polo daŋ bino timowu amannono , ka mom itimo wunu jo kica i cunywu ducu , dano acel acel kede ominnere . ”
40019001	Ame Yecu doŋ otyeko kobo kop magu , te ya i Galilaya te bino i dul lobo me Judaya a tye loka Jordan .
40019002	Lwak ecipan te lube , en daŋ te caŋogi kuno .
40019003	Oparicayo obino baŋe , ote bite kun openye ni , “ Cik ye ni ico ryem dako mere pi kop duc aduca ? ”
40019004	En te gamo ni , “ Wun ce mom ikwano wunu ni , cakere i ageyi Acwec ocweogi co kede mon ?
40019005	Dok okobo ni , ‘ Pi mano dano bino weko pappere kede tottere , te moko i kom dako mere , gin aryo ote doko kom acel . ’
40019006	Kite-nono , gin mom doŋ otye aryo , ento kom acel keken . Gin ame Obaŋa onoto karacel dano kur ket akinagi . ”
40019007	Dok ote penye ni , “ Piŋo Muca rik ociko ni mi waraga me keto nyom , kede ryemo dako ? ”
40019008	En te kobbigi ni , “ Pi nwaŋ cunywu omio Muca oye ni iryem wunu monwu , ento cakere i ageyi mom obedo amannono .
40019009	Ento akobbiwu ni , dano moro ame ryemo cege , ame mom pi coco , eka te nyomo dako ocele , nwoŋo ocodo cot . ”
40019010	Jo a lube te kobbe ni , “ Ka kop i kom ico kede dako mere tye kite-nono , twara jo obedo aboŋo nyomere . ”
40019011	Yecu te kobbigi ni , “ Jo luŋ mom twero mako koppono , kono ka jo ame omiogi keken .
40019012	Pien tye jo mogo ame gin obwoc cakere iyi totogi , ame onywalogi kite-nono ; tye jo ocele ame doko obwoc pien nwoŋo jo ocele oroogi oko ; tye jo ocele ame gin roye kengi gigi pi loc me polo . Dano ame twero mako koppono , maki . ”
40019013	Icennere okelo itino baŋe me eket ciŋe i komgi kun ekwao Obaŋa . Jo a lube te jukogi oko .
40019014	Ento Yecu te kobbigi ni , “ Wek wunu itino bin baŋa , kur igeŋgi wunu , pien loc me polo tye pi jo acalo gin . ”
40019015	En oketo ciŋe i komgi , te ya i kuno oko .
40019016	Nen , dano moro obino baŋe kun penye ni , “ Apwony , atim ŋo aber me abed i kwo a perakino odoco ? ”
40019017	Yecu te penye ni , “ Kara piŋo ipenya pi gin aber ? Ŋat aber tye acel keken . Ka imito donyo i kwo , gwok cik . ”
40019018	En te penyo ni , “ Cikkene ? ” Yecu te kobbe ni , “ Kur inek , Kur icod cot Kur ikwal , Kur ikel goba i pido :
40019019	Wor pappi kede totti , kede dok ni , Mar dano wadwu acalo imarre keni . ”
40019020	Awobi-nu te kobbe ni , “ Magu doŋ atyeko mako ducu ; kara ŋo a pwod dok odoŋ ? ”
40019021	Yecu te gamo ni , “ Ka imito bedo aber aboŋo roccoro , ape wot icat lim a tye baŋi oko , ite miyo baŋ ocan , eka ite bedo kede lonyo ame ikano i polo ; yin doŋ ibin , iluba . ”
40019022	Awobi ka owinyo kodi kop-pu , te wot oko a doŋ aconne acona , pien onwoŋo limmere rik dwoŋ .
40019023	Yecu okobbi jo a lube ni , “ Ateni akobbiwu ni , bino bedo tek meicel , olonyo idonyo i loc me polo .
40019024	An dok akobbiwu ni , twara donyo inaga i waŋ pico yot , kato alonyo idonyo i loc me polo . ”
40019025	Olub Yecu ka owinyo kodi kop-pu owuro meicel , ote penye ni , “ Kara ŋa a dok twero larre ? ”
40019026	Yecu onenogi , te kobo ni , “ Baŋ dano mom twerre , ento baŋ Obaŋa jami ducu twerre . ”
40019027	Petero te gamo ni , “ Aco , nen wan oweko jami luŋ , olubi ; kara obino nwoŋo ŋo iye ? ”
40019028	Yecu te gamo ni , “ Ateni akobbiwu ni , i kare ame lobo bino doko anyen , ame Wot a dano bino bedo i wi kom me loccere me kwogo , wun jo a doŋ iluba wunu ibino bedo wunu i wi kom me loc apar wie aryo kun iŋolo wunu kop i kom atekere apar wie aryo me Icrael .
40019029	Doŋ dano acel acel a yam oweko udi onyo omego , onyo amego , onyo pappere onyo tottere , onyo itino , onyo lobo pi nyiŋa , en bino nwoŋo jami akato mano tyen mia , daŋ en bino nwoŋo kwo a perakino odoco .
40019030	Ento jo apol ame obedo me agege bino doŋ cen , kede jo odoŋ cen bino bedo me agege .
40020001	“ Loc me polo rom aroma kede dano moro won ot ame odilo odiko con pi wako otic i poto olokkere .
40020002	Te yiko kop kedgi ni ebino miyogi denari acel pi nino acel , i ŋe cikeregi en ocwaogi i poto olokkere .
40020003	I caa adek en dok owoto , te neno jo ocele ame acuŋ acuŋa i cuk aboŋo ticgi moro .
40020004	En te kobbigi ni , ‘ Wun daŋ wot wunu i poto olokka , abino miyowu cul ame oporre . ’ Gin daŋ ote wot .
40020005	I caa abicel kede caa aboŋwen en dok owoto otimo i kite acellaca .
40020006	I akina caa apar wie acel en dok owoto onwoŋo jo ocele ame acuŋ kuno ; en te penyogi ni , ‘ Piŋo icuŋ wunu acuŋa kan naka ceŋ iyul aboŋo ticcoro ? ’
40020007	Gin te dok iye ni , ‘ Dano moro a kono wakwa obedo mom . ’ En te daŋ kobbigi ni , ‘ Wun daŋ wot wunu i poto olokka . ’
40020008	A doŋ piny oyuto , won poto te ciko nyampara mere ni , ‘ Lwoŋ otic , imigi ocaragi . Cak i kom jo ame otuno icen , iwot kede anaka i komjo ame ogeo bino . ’
40020009	Jo a rik obino caa apar wie acel , ogamo denari acel acel .
40020010	Ka jo ogeo obino , gin otamo ni obino miyogi abup akato mannono oko , ento gin daŋ ogamo denari acel acel .
40020011	Ka doŋ ogamo , ote ŋunura i kom won ot ,
40020012	kun okobo ni , ‘ Jo obino icen ca otio pi caa acel keken , ento yin dok iporogi kedwa a kun wan ololle i tic nakanaka i dye ceŋ alyet . ’
40020013	Ento en okobbi dano acel i akinagi ni , ‘ Awotta , an mom timi rac . Yin rik mom icikere keda ni ibino gamo denari acel ?
40020014	Gam meri en ta , woti . An amito miyo dano man ame obino icen arom aroma kedi .
40020015	Mom myero ati gira i jamina acalo amito ? Onyo waŋi oballe pi gin aber a doŋ atio ? ’
40020016	Kite-nono jo ame odoŋ cen bino bedo me agege , kede jo me agege bino doŋ cen . ”
40020017	Yecu ka rik mito kwaro tur me wot i Jerucalem , otero jo mere apar wie aryo i muŋ , i yo te kobbigi ni ,
40020018	“ Nenu , wan doŋ otye okwaro tur me wot i Jerucalem . Wot a dano obino miye baŋ olamdog adoŋo kede opwony-cik , gin bino ŋolle kop me to .
40020019	Obino miye baŋ Orok me ŋale , pwode kede del , ote gure i kom yataria , ento i nino me adekere obino cere oko . ”
40020020	Toto otino a Jebedayo obino baŋe karacel kede itino mere , te ryebere piny i nyime pi kwaye ginnoro .
40020021	En openye ni , “ Imito ŋo ? ” Te gamo ni , “ Cik pi itinona aryo-ni ni , ŋat acel bed i laŋeti tuŋ cem , ŋat acel bed i laŋeti tuŋ cam i locci . ”
40020022	Yecu te dok iye ni , “ Wun mom iŋeo wunu gin ame ikwao wunu . Itwero wunu mato i kopo me peko ame abino mato kede ? ” Gin ogamo ni , “ Wan otwero . ”
40020023	En te kobbigi ni , “ Ibino wunu mato kede ikopona , ento bedo i laŋeta tuŋ cem onyo tuŋ cam , an mom apoko . Bino bedo ka baŋ jo ame Pappa oyiko pirgi . ”
40020024	Ka jo ocele apar owinyo , yigi owaŋ i kom omego aryo-nu .
40020025	Yecu te lwoŋogi baŋe , okobbigi ni , “ Wun iŋeo wunu ni , oloc Orok bwoogi kede teko , dok odoŋegi nyuto twergi i komgi .
40020026	Mom bino bedo amannono i akinawu ; ŋattoro i akinawu ame mito bedo adwoŋ myero bed aticwu ,
40020027	dok ŋattoro amit bedo me agege i ak inawu , myero bed opii mewu ducu ;
40020028	kite acalo Wot a dano daŋ mom obino me jo tiye , ento wek en ti pi jo , dok ete miyo kwo mere me lakoro jo apol . ”
40020029	Ame gin aya i Jeriko , lwak ecipan olube .
40020030	Nen , otowaŋ aryo ame obedo piny i ŋet yo , ka owinyo ni Yecu en akato-nono , gin oredo ni , “ Akwar Daudi , timwa kica . ”
40020031	Lwak te jukogi ni , “ Liŋ wunu ” , ento gin te medo redogi ameda ni , “ Rwot , timwa ber , Akwar Daudi . ”
40020032	Yecu ocuŋ , olwonogi te penyogi ni , “ Kara wun imito wunu ni atimmiwu ŋo ? ”
40020033	Gin odok iye ni , “ Rwot , omito waŋwa yabere . ”
40020034	Gin ocono Yecu , eka te mulo waŋgi . Oyotoyot ote cako neno piny , ote lube .
40021001	Ame gin doŋ ceggi i tuno i Jerucalem , gin odonyo i Betepage i wi kidi me Jeituni . Yecu te oro jo aryo i akina jo a lube .
40021002	Ocikogi ni , “ Wot wunu i paco i nyimwu ca . Oyotoyot ibino wunu nwoŋo kana ame otweo , tye gin kede atinnere ; gonyu , ikel wunu baŋa .
40021003	Ka dano moro bino kobbiwu kopporo , ibino kobo wunu ni , ‘ Rwot en ame amitogi ’ , cite en bino cwayogi oyotoyot . ”
40021004	Man otimere me kop a nwaŋ adwarpiny okobo cobere kakare , ni ,
40021005	“ Kob wunu baŋ Cion ni , Nen , abaka meri abino baŋi , kun mwol , obedo i wi kana , i wi atin kana , ”
40021006	Olub Yecu te wot timo i kite a Yecu ocikogi kede ,
40021007	ote kelo kana kede atinnere , ote peto boŋŋigi i komgi , en te bedo i wie .
40021008	Pol a lwak te peto boŋŋigi i dye yo , jo mogo otoŋo jaŋ yen , te peto iyo .
40021009	Lwak otelo yo kede ame alube oredo ni , “ Ojana , pak wun Akwar Daudi ! Opwo wun ŋat ame abino i nyiŋ Rwot ! Pake wunu malo i wi polo ! ”
40021010	Ka doŋ odonyo i Jerucalem boma ducu orubere pire , kun okobo ni , “ Man kara ŋa-nie ? ”
40021011	Lwak te kobo ni , “ Man en adwarpiny Yecu ame oya i Najareti i Galilaya . ”
40021012	Yecu odonyo i ot Obaŋa , te ryemo jo ducu ame aceto wil kede owil jami i ot Obaŋa . Oreto meja a jo a loko cente anaka gi-bedo a jo aceto amam ,
40021013	te kobbigi ni , “ Rik ocoo ni , ‘ Oda obino lwoŋo ni ot me kwac ’ , ento wun iloko wunu odoko aduu oyak . ”
40021014	Otowaŋ kede oŋwalo te bino baŋe i ot Obaŋa , en te caŋogi .
40021015	Ka olamdog adoŋo kede opwony-cik oneno tic me awura ame en otio , kede itino ame oredo i ot Obaŋa , a kun okobo ni , “ Ojana , pak wunu Akwar Daudi , ” owaŋo yigi .
40021016	Gin te penye ni , “ Yin iwinyo gin a jo-nu okobo ? ” Yecu te gamo ni , “ Awinyo . Rik mom ikwano wunu ni , ‘ I dog itino atino kede gin a pwod dot yin iyiko iye pak meri ? ’ ”
40021017	En owekogi , oya owoto i paco me Betania , obuto kuno .
40021018	Odiko ame en adok i Jerucalem , kec oneke .
40021019	Oneno oduro moro acel i ŋetyo , te gak iye ; mom onwoŋo iye ginnoro , kono ka pote keken . Te kobbi oduro ni , “ Mom dok ibino nyako nyiggi atwal . ” Oduro te tal oko cuto .
40021020	Ka jo a lube oneno , owuro , ote kobo ni , “ Oduro otal oko oyotoyot piŋo ? ”
40021021	Yecu te gamo ni , “ Ateni akobbi-wu ni , ka kono itye wunu kede iyee , kun mom ikalo wunu akala , kono mom itimo wunu ka gin otimere i kom oduro-ni keken , ento kono daŋ iciko wunu kidi man ni , ‘ Mukere , rette i nam ’ daŋ te timere .
40021022	Dok gin ducu ame ibino wunu penyo kun ikwao wunu Obaŋa ibino wunu nwoŋo ka itye wunu kede iyee . ”
40021023	Ka en odonyo i ot Obaŋa , olamdog adoŋo kede odoŋe me Icrael obino baŋe ame en tye ka pwony , ote penye ni , “ Twerrene omio itimo kit man ? Daŋ ŋa omii twerrono ? ”
40021024	Yecu ogamo doggi ni , “ An daŋ koŋ abino penyowu pennyoro acel ; ka idokka wunu iye , an daŋ ate bino tittiwu twerrene omio atimo kit man .
40021025	Batija a Lakana oya i kwene ? Oya i baŋ Obaŋa aŋar onyo oya i baŋ dano ? ” Gin ote bedo pyem kengi kun okobo ni , “ Ka okobo ni , ‘ Oya baŋ Obaŋa ’ , en bino penyowa ni , ‘ Kara piŋo dok mom iye wunu en ! ’
40021026	Ento dok ka okobo ni , ‘ Oya baŋ dano ’ , olworo lwak ; pien gin luŋ oŋeo ni Lakana obedo adwarpiny . ”
40021027	Omio gin te dokki Yecu ni , “ Wan okwia giwa . ” Yecu daŋ te kobbigi ni , “ An daŋ mom abino kobbiwu twerrene omio atimo kite man .
40021028	“ Wun itamo wunu niŋo ? Lo moro onwoŋo tye kede awobe mere aryo . En owoto baŋ atin me agege , te cike ni , ‘ Atinna , wot tin iti tic i poto olok . ’
40021029	En te gamo ni , ‘ Mom abino wot ’ ; icennere en oŋut , owoto iye .
40021030	Lo-nu te wot baŋ awo bi me aryo , te kobbe kite kop acellaca ; en te gamo ni , ‘ Adwoŋ , awot ’ , ento naka mom te wot .
40021031	I kom jo-nu aryo-nu ŋa ame otimo gin a pappere omito ? ” Gin te gamo ni , “ Awobi me agege . ” Yecu te kobbigi ni , “ Ateni akobbiwu ni , oraocoro kede mon ame ococo bino geyo donnyiwu i loc Obaŋa .
40021032	Pien Lakana rik obino baŋwu kun lubo yo me kite atira , wun ikwero ye wunu en oko ; ento ora-ocoro kede mon ame ococo oye en . Dok daŋ ka ineno wunu gin otimere , mom ibin iloko cunywu me ye en .
40021033	“ Koŋ iwiny wunu carokop ocele . Rik tye won ottoro ame opito poto olokkere , te guro oko kede cel , daŋ te kunyo iye bur me biyo pige , te gero pem , te joko baŋ opur , eka te wot oko i lobo ocele .
40021034	Ka kare me pwono doŋ ceggi , en te cwayo omiro mere baŋ opur ni wot om nyig olokkere .
40021035	Opur te mako omiro mere , ote pwodo acel , acel ote neko oko , en ocele mere ote napo kede gweŋ .
40021036	En dok te medde cwayo omiro ocele apol ame kato ame eteko cwayo ca oko , gin daŋ ote timogi i kite acellaca .
40021037	Icennere en te ewayigi wode ikome kun kobo ni , ‘ Gin bino woro woda ’
40021038	Ento ka opur oneno wode ote kobo kengi kengi ni , ‘ Kom man en ale-lim : biye wunu , oneke oko , me lim eleyo : nono bed megwa . ’
40021039	Omake ote core oko teŋe i poto olok , ote neke oko .
40021040	Kara won poto olok ka bino tuno en bino timo ŋo i kom opur-ru ? ”
40021041	Gin , ote gamo ni , “ En bino neko jonu i kite to arac , eka te joko poto olok baŋ opur ocele ame twero miye nyige ka kare oromo . ”
40021042	Yecu te gamo doggi ni , “ Rik mom ikwano wunu i coc a yam ocoo , ni , ‘ Kidi ame ogedo okwero , en ame odoko kidi adwoŋ me gwic ot ; man en tic a Rwot , en gin me awura baŋwa ? ’
40021043	Pi mano atittiwu ni , loc Obaŋa obino kwanyo oko i baŋwu , obino miyo baŋ rok ame bino nyako nyig ame oporre iye . [
40021044	Dano ame rette i kom kidi man , bino ŋidde oko atitino ; ento ka kidi man orette i kom ŋattoro , bino ŋinyo oko . ]
40021045	Ka olamdog adoŋo kede Oparicayo owinyo carokoppere , gin oniaŋ ni en okobo kop-pi i komgi .
40021046	Gin otemo make , ento ote lworo lwak oko pien lwak ŋeo ni en adwarpiny . ”
40022001	Yecu dok okobo kedgi i carokop , ni ,
40022002	“ Loc me polo rom aroma kede abaka moro a rik oyiko arama me-nyom a wode
40022003	te oro omiro mere me lwoŋo jo a rik olwoŋo i arama me nyom , gin te kwero bino oko .
40022004	Dok te oro omiro ocele kun kobo ni , ‘ Wotu , ititti wunu jo ame olwoŋo ni , An doŋ atyeko yiko cam , oroyina kede roce olobakino doŋ onekogi oko , jami luŋ doŋ oyiko oko ; biye wunu i arama me nyom . ’
40022005	Ento gin mom oketo cunygi iye , ote wot gigi oko ; ŋat acel owoto i poto mere , ŋat ocele owoto i cato willere ,
40022006	jo doŋ te mako omiro mere , te timo kop me lewic I komgi , eka ote nekogi oko .
40022007	Akemo omako abaka te cwayo monnyere , te neko onek-ku , te waŋo bomagi oko .
40022008	Dok en te kobbi omiro mere ni , ‘ Arama doŋ oyiko oko , cite jo a rik ocwanogi mom oromo bino iye .
40022009	Pi mannono wot wunu i yo adoŋo , ilwoŋ wunu jo ame ibino wunu nwoŋo , me gin bin i nyom . ’
40022010	Omiro-nu te wot iyo , ote wako jo ame gin onwoŋo luŋ , jo areco kede jo abeco , wele te poŋ i nyom .
40022011	“ Ka abaka obino me neno wele te dok neno lo moro kuno ame mom oruko ruk me nyom .
40022012	Te penye ni ‘ Awotta , kara idonyo kan i yo mene ame rukki me nyom daŋ mom-mie ? ’ En oliŋ aliŋa .
40022013	Omio abaka te ciko oticcere ni , ‘ Twe wunu tyen lo-nu kede ciŋe , bole wunu i piny acol a tye oko ; kuno bino bedo iye koko kede kayo lak . ’
40022014	Pien jo ame olwoŋo pol , ento ame oyero nok . ”
40022015	Oparicayo te wot poro kop kite a myero gin omake kede i kopporo a ya i doge .
40022016	Gin te oro baŋe jo a lubogi karacel kede jo a Kerode , ote penye ni , “ Apwony , wan oŋeo ni yin dano me ateni , dok mom iparo pi dano moro pien mom ineno dano i oko cite ipwonyo yo Obaŋa i ateni .
40022017	Tittiwa in iparo niŋo , myero ogelli Kaicari ocoro onyo mom ? ”
40022018	Ento Yecu te ŋeyo kec yigi oko , te kobbigi ni , “ Kara ibita wunu piŋo , wun ogoba ?
40022019	Koŋ inyutta wunu lim ame ogelo kede ocoro . ” Gin te kelle ciliŋŋoro .
40022020	Te penyogi ni , “ Cal kede coc ame ogoro lye-ni mea ŋa-nono ? ”
40022021	Gin te gamo ni , “ Mea Kaicari . ” En te dok iye ni , “ Pi mannono dwok wunu baŋ Kaicari jami a Kaicari , jami Obaŋa dwok wunu baŋ Obaŋa . ”
40022022	Ka gin owinyo , owure meicel , ote ya i baŋe , ket gigi oko .
40022023	I nino-nono Ocadukayo mogo obino baŋ Yecu , jo-ni gin jo ame kobo ni jo oto pe cer .
40022024	Gin okelo peny baŋe ni , “ Apwony , Muca nwaŋ okobo ni , ka ŋattoro oto aboŋo nywalo atin , ominnere myero lak dako mere , me nywal ominnere otino .
40022025	Aco , nwaŋ tye jo abiro i akinawa ame gin omego . Dano me agege onyomo dako te to oko kun mom oweko atinnoro , eka te weko dako baŋ ominnere .
40022026	Dano me aryo mere daŋ amannono , kede dano me adekkere , naka tyeko gin abiro luŋ .
40022027	I agikki mere dako daŋ te to oko .
40022028	Kara i kare me cer , dan-nu bino cik aŋa i akina jo abiro-nu ? Pien gin luŋ obedo kede . ”
40022029	Ento Yecu te dokkigi iye ni , “ Irwenyo wunu , pien ikwia wunu coc yam ocoo , anaka teko Obaŋa daŋ ikwia wunu .
40022030	Pien i kare me cer jo mom bino nyomere , ento jo bino bedo bala omalaika ame i polo .
40022031	Ento ka i kom cer a jo oto , wun ce mom ikwano wunu kop ame Obaŋa rik okobbiwu ni ,
40022032	‘ An Obaŋa Iburaim , kede Obaŋa Icaka , kede Obaŋa a Yakobo ? ’ En mom Obaŋa ajo oto , ento mea jo akwo . ”
40022033	Ka lwak owinyo , owuro pwonnyere meicel .
40022034	Ka Oparicayo owinyo ni Yecu otwoo dog Ocadukayo oko , gin te cokere karacel .
40022035	Dano moro acel i akinagi te bite kun penye ni ,
40022036	“ Apwony , i kom cik luŋ , mene ce ame pire dit akato ? ”
40022037	En te kobbe ni , “ Mar Rwot Obaŋani kede cunyi luŋ , kede tiponi lung , kede tammi luŋ .
40022038	Man en cik adwoŋ , daŋ me agege .
40022039	Me aryo mere ame rom kede daŋ ene , ni , Mar dano wadwu acalo imarre keni .
40022040	I kom cik aryo-ni kop ducu a tye Cik kede buke odwarpiny ocuŋ iye . ”
40022041	Ka Oparicayo doŋ ocokere karacel Yecu okelligi peny ni ,
40022042	“ Wun itamo wunu niŋo i kom Kricito ? Kara en akwar ŋa ? ” Gin te gamo ni , “ En akwar Daudi do . ”
40022043	En te penyogi ni , “ Kara piŋo dok Cuny Acil omio Daudi olwoŋe ni Rwot ? Pien rik okobo ni ,
40022044	‘ Rwot okobbi Rwotta ni , Bed i laŋeta tuŋ cem , i kabedo me kwogo , ituno ka abino keto okworri piny i te tyeni . ’
40022045	Kara Daudi olwoŋe ni Rwot kittono , en dok bedo akwarre niŋo ? ”
40022046	Dano moro mom doŋ romo dokke i kopporo , dok daŋ cakere i nino-nono dano moro mom dok otiŋere me penye kopporo .
40023001	Icennere Yecu okobbi lwak kede jo a lube ni ,
40023002	“ Opwony cik kede Oparicayo bedo i kom a Muca ;
40023003	pi mannono kop ducu ame gin pwonyowu kede , ti wunu daŋ ite mako wunu , ento gin ame gin tio , kur iti wunu ; pien gin kobo akoba keken , mom otio .
40023004	Gin tweo yec apek , a yeyo tek , ote keto i wi gwok jo , ento gin ikomgi mom koŋ oniŋo kede nyako ciŋgi .
40023005	Ticgi ducu gin tio ka ni jo nengi ; pien oyaro pulakterigi bedo alac , omedo ayayak me boŋŋigi bedo aboco meicel ,
40023006	dok daŋ omaro kabedo me kwogo i dog cem , kede kome me dito i kacokere ,
40023007	dok omito ni jo motgi i cuk , dok daŋ ni jo wadgi lwongi ni , Rabbi .
40023008	Ento wun mom myero lwoŋwu ni , Rabbi , pien apwonywu tye acel , wun ducu omego .
40023009	Dok daŋ kur ilwoŋ wunu dano moro ni papawu i wi lobo , pien Papawu tye acel , en ame tye i polo .
40023010	Dok daŋ kur lwoŋowu ni opwony , pien apwonywu tye acel , en Kricito .
40023011	Dano ame adwoŋ a loo i akinawu myero bed aticwu .
40023012	Dano ame kette kene ni etye malo , obino dwoke piny , ento ŋat a mwolle kene , obino tine malo .
40023013	“ Ibino wunu neno can , wun opwony-cik kede Oparicayo , wun ogoba ! Pien iceggi wunu jo doggola loc me polo oko ; wun ikomwu mom idonyo wunu iye , dok daŋ igeŋo wunu jo a mito donyo iye oko . [
40023014	Ibino neno wunu can , wun opwony-cik kede Oparicayo , wun ogoba ! Pien imao wunu udi a mon a coggi oto , dok ikwao wunu Obaŋa nakanaka me gobagoba ; kop ame obino ŋolo i wiwu bino bedo pek akato . ]
40023015	Ibino wunu neno can , wun opwonycik kede Oparicayo , wun ogoba ! Pien iloŋo wunu piny i wi nam kede peto piny i wi tela pi miyo dano acel loko dini mere me dwog i megwa , ento ka doŋ olokere , imie wunu doko atin me Geena ame rom aroma kedwu tyen aryo .
40023016	“ Ibino wunu neno can , wun ope jo a waŋwu oto , ame ikobo wunu ni , ‘ Ka dano okwoŋo kede ot Obaŋa , kopporo bedo mom iye , ento ka okwoŋo kede jabu me ot Obaŋa , kwoŋŋere bino make , ’
40023017	Wun otowaŋ amiŋ ! Kara mene a pire dwoŋ akato , jabu onyo ot Obaŋa ame omio jabu bedo acil ?
40023018	Dok wun ikobo wunu ni , ‘ Ka dano okwoŋo kede keno lam , kopporo mom iye , ento ka okwoŋo kede mot ame omio ame opyelo i wie , kwoŋŋere bino make , ’
40023019	Wun jo a waŋwu oto ! Kara mene ame pire dwoŋ akato , mot ame omio onyo keno me lam , ame en a mio mot omio iye bedo acil ?
40023020	Dano ame okwoŋo kede keno me lam , nwoŋo okwoŋo kede keno anaka gin ame opyelo iye luŋ .
40023021	Dano ame kwoŋo kede ot Obaŋa , nwoŋo okwoŋo kede ot Obaŋa anaka ŋat a bedo iye daŋ .
40023022	Dano ame kwoŋo kede polo , nwoŋo okwoŋo kede kom me loc Obaŋa anaka ŋat ame bedo iye .
40023023	“ Ibino wunu neno can , wun opwony-cik kede Oparicayo , wun ogoba ! Pien imio wunu dul acel me apar me apuruku kede malakwaŋ kede kummin , ento kop adoŋo me cik ijalo wunu ata , acalo ŋolo kop atira , timo kica kede bedo jo a genne . Magu ducu myero itim wunu , kun mom iweko wunu maca daŋ .
40023024	Wun ope jo a waŋwu oto , ilio wunu ober i pii oko , imwonyo wunu inaga !
40023025	“ Ibino wunu neno can wun opwony-cik kede Oparicayo , wun ogoba ! Pien ilwoko wunu ŋe ikopo kede cani me bed acil , ento yigi opoŋ iye yako jo kede mit a mom jukere .
40023026	Yin Aparicayo a waŋi oto , koŋ ikwoŋ lwoko yi ikopo kede cani , en ami ŋee te bedo acil .
40023027	“ Ibino neno wunu can , wun opwony cik kede Oparicayo , wun ogoba ! Pien irom wunu kede lyele ame opuo i loba atar , kun i tuŋ oko onen aber , ento yigi opoŋ iye coggi a jo oto , kede jami ducu areco ame pe olony .
40023028	Wun daŋ amannono i tuŋ oko inen wunu baŋ jo ni wun jo a kitewu atira , ento yiwu opoŋ i goba kede tim areco .
40023029	“ Ibino neno wunu can , wun opwony-cik kede Oparicayo , wun ogoba ! Pien icano wunu gweŋe i wi lyelle odwarpiny , gin ame rik ogero pi po i kom jo a kitegi atira wun iyiko wunu wek nen aber ,
40023030	dok ikobo wunu ni , ‘ Kono wan rik obedo i kare a kwarowa , kono rik mom onotte kedgi ioonyo remo odwarpiny . ’
40023031	Kite-nono itucere wunu kenwu ni wun ikwae a jo a nwaŋ oneko odwarpiny .
40023032	“ Ber , cobu giwu tic a kwarowu .
40023033	Wun twolle , itino ororo , kara ibino wunu bwot niŋo i ŋolo kop me bolowu i Geena ?
40023034	En omio abino oro odwarpiny baŋwu , kede jo aryek , kede opwony . Jo mogo i akinagi ibino neko wunu kun igurogi wunu i kom yataria , mogo ibino pwodo wunu i del i kacokere mewu kun iryemogi wunu paco i paco ;
40023035	wek remo ducu a mom tye i balloro ame oonyo i wi loba bed i wiwu , cakere i kom remo Abel ame mom i bal ituno kede i kom remo a Jekeria wot a Barakia , ame rik ineko wunu i akina kabedo acil kede keno me lam .
40023036	Ateni akobbiwu ni , kop magu ducu bino bedo i wi jo me kare man .
40023037	“ Jerucalem , Jerucalem , yin ame ineko odwarpiny , inapo jo ame oorogi baŋi kede gweŋ , tyen adi ame rik amito coko itino meri calo min gweno coko itino mere i te bwome , ento wun mom iye wunu !
40023038	Nen otwu doŋ ojalliwu giwu , odoŋ nono .
40023039	Pien akobbiwu ni , mom dok ibino nena wunu , ituno ka ibino wunu kobo ni , ‘ Opwo wunu ŋat ame bino i nyiŋ Rwot ! ’ ”
40024001	Yecu oya i ot Obaŋa , te medde kede wottere , jo mere a lube te bino baŋe me nyutte gedo me ot Obaŋa .
40024002	En te dokkigi iye ni , “ Ineno wunu jami magi ducu ? Ateni akobbiwu ni , mom obino weko kidi moro kan acel ame ododde i wi wadgi , a mom obino coro piny . ”
40024003	Ka en doŋ obedo piny i wi kidi me Jeituni , jo a lube obino baŋe i muŋ , ote kobbe ni , “ Tittiwa , man bino bedo awene ba ? Dok gin aŋo ame bino nyuto dwogoni kede agikki piny me kare man ? ”
40024004	Yecu te gamo ni , “ Gwokere wunu ba , ŋattoro kur rwenywu be .
40024005	Pien jo apol bino bino i nyiŋa , ame obino kobo ni , ‘ An a Kricito ’ , gin bino miyo jo apol rwenyo .
40024006	Dok ka ibino winyo wunu pi mony kede amut me mony , cunywu kur poti , pien mano myero timere , ento agikki nwoŋo pwod mom .
40024007	Pien rok bino romo kede rok , loc bino romo kede loc ocele , kec kede oyeŋo bino bedo i kabedo apol ;
40024008	mano ducu pwod en ageyi me rem .
40024009	“ I kare-nu obino keto erupe i komwu me ite neno wunu can , obino nekowu , jo luŋ bino dagowu pi nyiŋa .
40024010	Dok i kare-nono jo apol bino poto , obino keto erupe i komgi kengi kengi .
40024011	Odwarpiny ame ogoba bino pello apol , obino rwenyo jo apol .
40024012	Pi tim areco ame bino medde bino miyo mar a jo apol kwe oko .
40024013	Ento ŋat ame kanyakino ituno i agikki , en bino larre .
40024014	Dok amut man aber me loc Obaŋa obino rabo i wi podo luŋ , me te bedo caden baŋ rok ducu ; icennere agikki bino tuno .
40024015	“ Doŋ ka ibino neno wunu ginnoro me kwer ame balo cuny jo , a rik adwarpiny Daniel orabo pire , kun ocuŋ i kabedo acil ( dano ame kwano myero niaŋ iye ) ,
40024016	i karenono jo a tye i Judaya myero riŋ oko i wi kiddi .
40024017	Dano ame tye i wi ot kur dok yitto piny ni ebino kwanyo jami i ode ;
40024018	kede dano ame tye i poto kur dok cen ni edok omo rukkere .
40024019	Mon ayac bino neno can i kare-nono , kede mon ame doto itino !
40024020	Kwa wunu Obaŋa wek ŋwecwuni kur timere i cwir , onyo i cabit .
40024021	Pien i kare-nono bino : bedo can adwoŋ , kite a yam pe ru onen , ya i geyi keto lobo tuno naka tin , daŋ pe dok bino nen .
40024022	Kono Rwot mom ojwiko kare-nu , kono dano moro mom obwot ; doŋ pi jo ame oyero , en omio obino jwiko kare-nu oko .
40024023	I kare-naca ka dano moro bino kobbiwu ni , ‘ Neno , Kricito tye kane ’ , onyo ni , ‘ Tye kaca ’ , kur iye wunu ,
40024024	pien jo ame kobo ni gin obedo Kricito bino pello , anaka odwarpiny ame ogoba , bino nyuto anyuttogo kede taŋo , wek ka twerre gin orweny anaka jo ame oyero .
40024025	Nen ba , doŋ atyeko tittiwu con .
40024026	Doŋ ka gin bino kobbiwu ni , ‘ En tye i tim ’ , kur iwot wunu kuno , onyo ni , ‘ Tye i tyelo ’ , kur iye wunu .
40024027	Pien acalo lutkot ya i tuŋ kide caro naka tuŋ to , dwogo a Wot a dano daŋ bino bedo amannono .
40024028	Kan a kom oto tye iye , acut daŋ bino cokere kuno .
40024029	“ Oyotoyot ka can adwoŋ me karenono otum oko , bino bedo acalo rik ocoo ni , ‘ Ceŋ bino doko col , dwe mom bino ryeny , acer luŋ bino ya i polo , ote rutte piny , teko i polo bino yeŋere ’ ;
40024030	eka gin a nyuto Wot a dano te bino nen i polo , I kare-nono atekere ducu me wi lobo bino kumo , cite gin bino neno Wot a dano kun bino i wi pol me polo , kun tye kede teko kede kwogo adwoŋ .
40024031	En bino oro omalaika mere kun gwara kok aloŋo , gin bino coko jo mere ame oyero , iya i twok piny aŋwen ducu , kun ya i tuŋ agikki polo tuŋ cel ituno kede i agikki polo tuŋ ocele .
40024032	“ Mak wunu pwony ame oya i kom oduro : ka jaŋe onyinyiro , pote olot , iŋeo wunu ni oro doŋ ceggi .
40024033	Amannono wun daŋ , ka ineno wunu magi ducu , ber iŋe wunu ni , en doŋ tye ceggi , tye i doggola .
40024034	Ateni akobbiwu ni , lwagi jo man mom bino tum , ituno ka koŋ magi-nogo luŋ otimere .
40024035	Polo kede lobo bino tum oko , ento kop ame an apwonyo mom bino tum .
40024036	“ Ento nino-nono , onyo caa-nono , ŋattoro a ŋeo pire mom tye , kadi amalaika ame tye i polo , kadi Wod . Kono ka Papo keken .
40024037	Pien dwogo a Wot a dano bino bedo bala kare a Nua .
40024038	I kare ca ame nwaŋ abwal pii mom ru opoŋ i wi lobo , jo nwaŋ camo , mato , awobe kede anyira onyomere , ituno i nino-nono ame rik Nua odonyo kede i yee ;
40024039	gin mom oŋeo ginnoro ituno ka abwal pii opoŋ , te mologi oko ducu . Bino bedo kite-nono ka Wot a dano bino dwogo .
40024040	I kare-naca jo aryo bino bedo i poto ; obino kwanyo ŋat acel , ŋat acel te doŋ .
40024041	Mon aryo bino bedo ka rego ; obino kwanyo ŋat acel , ŋat acel te doŋ .
40024042	Kiu wunu , pien mom iŋeo wunu ceŋ a Rwotwa bino bino iye .
40024043	Ento myero iŋe wunu man , ni , kono won ot rik ŋeo kare ame ayak bino tuno iye , kono okio , mom oweko jo oturo ode .
40024044	Pi mannono , wun daŋ bed ame doŋ iyikere wunu , pien Wot a dano bino tuno i caa a mom itamo wunu .
40024045	“ Agwok ot ame agen , aryek , en ŋa , ame adwoŋŋere bino weko jo i ode i te loccere , wek opokkigi cam megi i kare a mitte ?
40024046	Tye kede winyo amironono ame adwoŋŋere , ka odwogo , bino nwoŋo otimo kite-nono .
40024047	Ateni akobbiwu ni , bino keto jam i mere luŋ i twerrere .
40024048	Ento ka amiro arac-cu okobo i cunye kene kene ni , ‘ Adwoŋ doŋogal wok ’ ,
40024049	ento te cako pwodo omiro wadgi kede aŋeca , kun camo , mato , dok mer ,
40024050	won amiro-nono bino dwogo i nino a mom etamo , kede i caa a mom en ŋeo ,
40024051	bino ŋoŋolo en , te kette i akina ogoba ; kuno bino bedo iye koko kede kayo lak .
40025001	“ I kare-naca loc me polo bino rom aroma kede anyira apar ame rik otero taragi , ote wot me wot jolo anyom .
40025002	Jo abic i akinagi onwoŋo omiŋo , jo abic onwoŋo oryeko .
40025003	Anyira amiŋ otero taragi , ento mom otero moo ;
40025004	ento anyira aryek ca otero moo i cupagi karacel kede taragi .
40025005	Ame anyom pwod ogal , gin ducu nino te mako waŋgi , ote nino oko .
40025006	I dye idiŋ te bedo woo ni , ‘ Anyom otuno oko ; biye ojole wunu . ’
40025007	Anyira ca ducu te ya oko , ote yiko taragi .
40025008	Anyira amiŋ te kwayo anyira aryek ca ni , ‘ Konywa wunu ba kede moo , tarawa oto oko . ’
40025009	Anyira aryek te gamo ni , ‘ Calo bala mom romowa karacel kedwu . Tikatika ame iwoto iwilo wunu megwu i duka . ’
40025010	Ame gin pwod owoto me wilo moo , anyom te bino oko ; jo a nwaŋ oyikere te donyo karacel kede i arama me nyom , ote cego doggola oko .
40025011	Icennere anyira ca te dwogo , ote kwayo ni , ‘ Adwoŋ , adwoŋ , yabwa ba ! ’
40025012	Anyom te dok iye ni , ‘ Ateni akobbiwu ni , an akwiawu gira . ’
40025013	Pi mannono kiu wunu , pien mom iŋeo wunu nino kadi caa .
40025014	“ Rorom kede lo moro ame awot weno , eka te lwoŋo omiro mere , te wekkigi limmere .
40025015	Te miyo dano acel ciliŋ tutumia abic , baŋ dano acele te miyo ciliŋ tutumia aryo , kede baŋ en ocele tutumia acel ; omio dano acel acel dullere a romo en itic kede , cite en te wot gire oko .
40025016	Dano ame rik omio ciliŋ tutumia abic te cako tic kede oyotoyot , daŋ te nwoŋo en ocele tutumia abic .
40025017	Won ciliŋ tutumia aryo daŋ amannono te nwoŋo tutumia aryo ocele .
40025018	Ento dano a rik ogamo ciliŋ tutumia acel owoto te kunyo piny , te kano lim adwoŋŋere oko .
40025019	A doŋ kare okato alac , adwoŋ omiro-nu te dwogo oko , te kwano lim karacel kedgi .
40025020	Dano a rik ogamo ciliŋ tutumia abic te bino baŋe kun okelo ciliŋ ocele tutumia abic , te kobbe ni , ‘ Adwoŋ , rik omia ciliŋ tutumia abic ; neno dok anwoŋo ciliŋ ocele tutumia abic . ’
40025021	Adwoŋŋere te gamo ni , ‘ Ber meicel , yin amiro aber ame genne . Rik yin agen i kom jami anok , abino miyi twer i kom jami apol . Dony giri i yomcuny adwonŋi . ’
40025022	Won ciliŋ tutumia aryo daŋ te bino baŋe kun okelo ciliŋ tutumia aryo ocele , te kobbe ni , ‘ Adwoŋ , rik imia ciliŋ tutumia aryo ; neno , dok anwoŋo ciliŋ tutumia aryo ocele . ’
40025023	Adwoŋŋere te gamo ni , ‘ Ber meicel , yin amiro aber ame genne . Rik yin agen i kom jami anok , abino miyi twer i kom jami apol . Dony giri i yomcuny adwonŋi . ’
40025024	Dano ame rik omio ciliŋ tutumia acel daŋ te bino baŋe , te kobo ni , ‘ Adwoŋ , nwaŋ aŋeo ni yin i dano agwa . Ikao i kan a mom icoo , igwaro i kan a mom ionyo iye ;
40025025	omia abedo kede lworo , ate wot kano ciliŋ meri piny i lobo . Neno , giri en . ’
40025026	Ento adwoŋŋere te dok iye ni , ‘ Yin amiro arac , ame komi wac . Yam iŋeo ni akao i kan a mom acoo , agwaro i kan a mom aonyo iye ?
40025027	Kara ŋo omoni tero limma baŋ jo beŋne , me wek ka adwogo , anwoŋ limma kede agoba mere ?
40025028	Gam wunu ciliŋ i baŋe oko , mi wunu baŋ won ciliŋ tutumia apar .
40025029	Pien ŋat acel acel a mere tye obino miye , te durre baŋe ; ento ŋat a mere mom obino gamo anaka gin a tye baŋe oko .
40025030	Amiro ame konnyere pe ca bole wunu i colpiny a tye oko ; kuno bino bedo iye koko kede kayo lak . ’
40025031	“ I kare ame Wot a dano bino dwogo kede kwogo mere karacel kede omalaika mere ducu , en bino bedo i wi kom loccere me kwogo .
40025032	Rok luŋ bino cokere karacel i nyime , en bino poko akinagi papat , bala akwat ame poko romi i akina dyegi .
40025033	En bino keto rommi i bade tuŋ cem , kede dyegi i bade tuŋ cam .
40025034	Cite abaka bino kobbi jo i bade tuŋ cem ni , ‘ Biye wunu , wun jo ame Pappa omiowu winyo , igam wunu loc ame oyiko pirwu geye i acakki piny .
40025035	Pien rik ka kec neka , wun imia wunu cem ; ka oryo pii cira , wun imia wunu amato ; ka rik a welowu , itera wunu i ot ;
40025036	ame atye onoro , iruka wunu ; a rik koma lit , ibino wunu baŋa ; ame atye i buc , ilima wunu . ’
40025037	Jo ame kitegi atira bino gamo ni , ‘ Rwot , rik oneni awene ame kec aneki , ote miyi cem ; onyo a rik oryo pii ociri , ote miyi imato ?
40025038	Wan oneni awene ame i welo , ote teri i ot ; onyo ame itye onoro , ote ruki ?
40025039	Wan oneni awene ame komi lit onyo ame itye i buc , ote limi ? ’
40025040	Abaka bino dokkigi iye ni , ‘ Ateni akobbiwu ni , gin ame itimo wunu i kom dano acel i akina omega atino-ni , mano itimo wunu an , ’
40025041	Doŋ icennere en bino kobbi jo i bade tuŋ cam ni , ‘ Wun jo ame oceno , wot wunu oko i nyima , i mac a mom to ame oyikki Catan kede omalaika mege .
40025042	Pien rik ka kec aneka , mom imia wunu cem ; ka oryo pii ocira , mom imia wunu amato ;
40025043	ame rik a welowu , mom itera wunu i ot ; ame atye onoro , mom iruka wunu ; a rik koma lit onyo ame atye i buc , mom ilima wunu . ’
40025044	Cite gin daŋ obino gamo ni , ‘ Rwot , rik oneni awene ame kec aneki , onyo ame oryo pii ciri , onyo ame i welo , onyo ame itye onoro , onyo ame komi lit , onyo ame itye i buc , mom okonyi ? ’
40025045	En bino dokkigi iye ni , ‘ Ateni akobbiwu ni , Gin a mom itimo itimo wunu i kom ŋattoro acel i akina jo-ni atino-ni , mano nwoŋo mom itimo wunu i koma , ’
40025046	Cite gin bino wot i can a mom tum , ento jo ame kitegi atira bino wot i kwo a perakino odoco . ”
40026001	Ame Yecu doŋ otyeko kobo kop magu luŋ , en te kobbi jo mere a lube ni ,
40026002	“ Wun iŋeo wunu ni odoŋ nino aryo me te bedo ecuban me Kato , eka ote bino miyo Wot a dano me gure i kom yataria . ”
40026003	I kare-nu olamdog adoŋo kede odoŋe me Ojudaya ocokere karacel i dyekal alamdog adwoŋ ame nyiŋe Kayapa ,
40026004	ote poro kop karacel me mako Yecu kede ryeko me ote neke .
40026005	Ento gin te kobo ni , “ Pe i kare me ecuban , mio lwak bino tugere . ”
40026006	Ame Yecu tye i Betania tuŋ a Cimon adobo ,
40026007	dako moro obino baŋe kun tye kede adomo moo a ŋwece kur ame wellere dwoŋ , oonyo i wie kun en tye i dog cam .
40026008	Ka jo a lube oneno , yigi owaŋ , ote kobo ni , “ Man obalo nono piŋo ?
40026009	Pien kono ocato moo man , kono okelo lim abup me amia baŋ ocan . ”
40026010	Ka Yecu oŋeo , okobbigi ni , “ Kara icano wunu dan-ni piŋo ? En otio tic aber i koma .
40026011	Ocan itye wunu kedgi nino luŋ , ento an mom abino bedo kedwu nino luŋ .
40026012	Moo man en oonyo i koma me eyik kede koma me ayika .
40026013	Ateni akobbiwu ni , i wi podo luŋ kan ame obino tito iye amut aber-ri , obino kobo iye gin a dako-ni otio , me poyo en . ”
40026014	I kare-nono dano acel i akina jo apar wie aryo , nyiŋe Juda me Keriot , owoto baŋ olamdog adoŋo ,
40026015	te penyogi ni , “ Ibino miya wunu ŋo , ka an abino miye baŋwu ? ” Gin te cule kede ciliŋ me kare naca pyeradek .
40026016	Cakere i kare-naca en te yenyo kare aber me miyo Yecu baŋgi .
40026017	I nino me agege me camo Ogati a Tobi Mom iye , jo a lubo Yecu obino baŋe te penye ni , “ Imito ni owot oyik tuŋ kwene me icam iye cam me Kato ? ”
40026018	En te gamo ni , “ Wot wunu i Jerucalem baŋ ŋadi ite kobbe wunu ni , ‘ Apwony okobo ni , karena doŋ ceggi . Abino camo Kato baŋi , karacel kede jo a luba . ’ ”
40026019	Jo a lube te timo acalo Yecu ocikogi , ote yubo cam me Kato .
40026020	Ame piny doŋ oyuto , en obedo piny i dog cem karacel kede jo a lube apar wie aryo .
40026021	A doŋ gin tye ka cam , Yecu te kobo ni , “ Ateni akobbiwu ni , ŋat acel i akinawu bino keto erupe i koma . ”
40026022	Gin te conne meicel , eka ote ero penye acel acel ni , “ Apwony , an ce ? ”
40026023	En te gamo ni , “ Dano ame ogweo wan kede i tabo acel , en a bino keto erupe i koma .
40026024	Wot a dano awot acalo yam ocoo i kome ; ento dano ame aketo erupe i kom Wot a dano-nu , kite ame ebino neno can kede ! Onwoŋo kono obedo ber , dano-nono kono rik pe onywalo . ”
40026025	Juda ame oketo erupe i kome te penye ni , “ Rabbi , an ce ? ” En te dok iye ni , “ Yin ikobo giri . ”
40026026	Ame gin pwod acamo cem , Yecu omako ogati ; ka doŋ okwao iye winyo , onyinyilo , omio baŋ jo a lube kun kobo ni , “ Gam icam wunu , man en koma . ”
40026027	Otiŋo ikopo ; ka doŋ opwoo , omiogi kun kobo ni , “ Wun ducu mat wunu man ;
40026028	pien man en remona me cikere , ame oony pi jo apol me gonyo bal .
40026029	Atittiwu ni , cakere amanni , mom dok abino mato pig olok , ituno i nino ca ka ate bino mato anyennere karacel kedwu i loc a Pappa . ”
40026030	A doŋ gin otyeko wer , ote wot oko i wi kidi me Jeituni .
40026031	Yecu te kobbigi ni , “ Dyewor a tin wun ducu ibino wunu kwanyo genwu i koma oko ; pien nwaŋ ocoo ni , ‘ Abino neko akwat , rommi te ket ata . ’
40026032	Ento ka doŋ ocera , abino telliwu yo me wot i Galilaya . ”
40026033	Petero te kobbe ni , “ Kadi bed jo ducu bino kwanyo gengi oko i komi , cite an mom abino kwanyo . ”
40026034	Yecu te kobbe ni , “ Ateni akobbi ni , tin , i dyewor man , a twon gweno pe ru okok , yin ibino kwera tyen adek . ”
40026035	Petero te kobbe ni , “ Kadi bed to , mom abino kweri . ” Jo a lube ducu te kobo kite-nono .
40026036	A doŋ Yecu owoto kedgi i kabedo ame olwoŋo Gececemane , en te ciko jo a lube ni , “ Bedu kan koŋ , pwod awot kwayo Obaŋa kano . ”
40026037	En te tero Petero kede itino a Jebedayo aryo , eka te ero conne oko kede kumo adwoŋ .
40026038	Te kobbigi ni , “ Waŋcuny atek amito neka oko . Bed wunu kan , ikiu piny karacel keda . ”
40026039	Te wot i nyim anok , oryebere piny , te kwayo ni , “ Pappa , ka twerre , wek ikopo man kat oko i baŋa : cite kur bed acalo an amito , ento acalo yin imito . ”
40026040	Te dwogo baŋ jo mere a lube , onwoŋogi doŋonino oko , te kobbi Petero ni , “ Kara mom itwero wunu kiyo piny keda pi caa acelloro ?
40026041	Kiu piny , kwa wunu Obaŋa , me kur idony wunu i abita a Catan . Cuny mito ta , ento kom nyap . ”
40026042	Tedok wot tyen me aryo , te kwayo Obaŋa kun kobo ni , “ Pappa , ka ikopo man mom twero kato ame pe ru amato , wek gin ame imito timere . ”
40026043	Te dok dwogo , onwoŋo doŋ gin onino oko , pien onwoŋo nino onuro waŋgi .
40026044	Te dok wekogi , owoto okwao Obaŋa tyen me adek , kun kobo kite kop acellaca .
40026045	Ka otum , en te dwogo baŋ jo mere a lube , te penyogi ni , “ Pwod inino wunu ? Pwod iweo wunu bo ? Nen , ca doŋ ceggi , Wot a dano otye a miye iciŋ obalo .
40026046	Ya wunu malo , owotu . Nen dano ame oketo erupe i koma doŋ ceggi . ”
40026047	A pwod etye ekop , nen , Juda te pello , en dano acel i akina jo apar wie aryo-ca . En obino kede lwak jo apol ame oya ibaŋ olamdog adoŋo kede odoŋe me Ojudaya , kun gin tye kede pale me romo kede abiriŋ .
40026048	Dano ame oketo erupe i kome nwaŋ omiogi anyut , kun kobo ni , “ Dano ame abino moto kun anoto leme , nwoŋo en ennono ikome ; make wunu . ”
40026049	Te onyakino baŋ Yecu , te mote ni , “ Rabbi , itye ? ” Onoto leme .
40026050	Yecu te gamo ni , “ Awotta , i bino piŋo ? ” Eka gin te bino poto i kom Yecu , ote make oko .
40026051	Nen , dano moro acel ame tye baŋ Yecu oryeo ciŋe , owoto pala romo mere , te toŋo i yit opii alamdog adwoŋ , ŋolo oko .
40026052	Yecu te kobbe ni , “ Dwok pala batti i akuro mere ; pien jo ducu amako pala me romo obino tyekogi i pala me romo .
40026053	Onyo itamo ni mom atwero kwayo Pappa me mia omalaika ame kato eryoŋet apar wie aryo oko , i caa man ?
40026054	Kara coc a yam ocoo bino cobere kakare niŋo , ni myero bed amannono ? ”
40026055	I kare-nono Yecu te kobbi lwak ni , “ Ibino wunu i koma kede pale me romo kede abiriŋ , bala ibino wunu mako ayak ? Nino luŋ nwaŋ abedo kedwu i ot Obaŋa kun apwonyo , mom imaka wunu .
40026056	Ento mano ducu otimere wek coc a yam ocoo cobere kakare . ” I kare-nu jo a lube ducu oriŋo , ote weke oko .
40026057	Jo ame omako Yecu otere baŋ Kayapa , alamdog adwoŋ , kan ame opwony-cik kede odoŋe ocokere iye karacel .
40026058	Petero obedo lubo yore me icecen ituno naka i dyekal alamdog adwoŋ . Odonyo iye te bedo piny karacel kede otic me enen kit a bino gik kede .
40026059	Olamdog adoŋo kede okiko ducu te yenyo caden me kel kop goba i kom Yecu me oneke ,
40026060	naka mom onwoŋo , kadi bed caden apol okelo kop me goba . Me agikki mere jo aryo te bino ,
40026061	kun okobo ni , “ Dano man okobo ni , ‘ Atwero ke to ot Obaŋa , eka ate dok gero i nino adek . ’ ”
40026062	Alamdog adwoŋ te putte malo , te penye ni , “ Mom idok iye kopporo ? Man kop aŋo ame odoti kede-ni ? ”
40026063	Ento Yecu te liŋ gire aliŋa . Alamdog adwoŋ te dok kobbe ni , “ Amito ikwoŋ i nyiŋ Obaŋa akwo , itittiwa ka yin i Kricito , Wot Obaŋa . ”
40026064	Yecu te gamo ni , “ Yin ikobo ; ento akobbiwu ni cakere amanni ibino neno wunu Wot a dano ame obedo piny i kabedo me kwogo i laŋet Won Twer tuŋ cem , kun bino kede pol me polo . ”
40026065	Alamdog adwoŋ te yeco boŋŋi mere kene kene kun kobo ni , “ Oyeto Obaŋa ; kara pwod omito wunu caden me no ? Doŋ iwinyo wunu kite a en oyeto kede Obaŋa .
40026066	Itamo wunu nino iye ? ” Gin te dokke iye ni , “ Ballere romo to . ”
40026067	Gin ote pato lao i waŋe , ote doŋe : jo mogo obape kun okobo ni ,
40026068	“ Yin i Kricito , yin adwarpiny do , tucciwa ! Kara ŋa ojwati ? ”
40026069	Petero onwoŋo tye oko , obedo piny i dyekal . Aŋeca moro te bino baŋe , te kobo ni , “ Yin daŋ woki itye wun kede Yecu me Galilaya . ”
40026070	Ento en okwero i nyimgi ducu kun kobo ni , “ An mom aniaŋ gin ikobo . ”
40026071	En te kato i dog paco , aŋeca ocele te nene te kobbi jo a tye kuno ni , “ Dano man woki tye gin i Yecu me Najaret . ”
40026072	En dok te kwero oko kun kwoŋo akwoŋa , akobo ni , “ An gira mom aŋeo dano-naca . ”
40026073	Kare te kato anok , jo ame ocuŋ kuno te bino baŋe kun okobbe ni , “ Ateni yin daŋ dano acel i akinagi , pien kite me koppi nyuti . ”
40026074	En te dok kwoŋ kun lamere kene akobo ni , “ An gira mom aŋeo dano-naca . ” Cucuttono twon gweno te mwoco koko .
40026075	Petero te po i kop a rik Yecu okobbe , ni , “ Ame pe ru twon gweno okok , ibino kwera tyen adek . ” Okato oko , okok kun cunye waŋ meicel .
40027001	Ka piny oru , olamdog adoŋo kede odoŋe me Ojudaya oporo kop karacel me neko Yecu ;
40027002	ote tweye , tere , ote miye baŋ Pilato aloc .
40027003	Juda ame rik oketo erupe i kome , ka oneno ni doŋ oŋolo kop oloo Yecu , oŋut oko , odwoko ciliŋ pyeradek ca baŋ olamdog adoŋo kede odoŋe ,
40027004	kun kobo ni , “ An abalo pi keto erupe i kom remo a mom i bal . ” Ento gin te dokke iye ni , “ Mannono kopwa bo ? Koppi giri . ”
40027005	En te bolo lim piny i ot Obaŋa , te wot deye oko .
40027006	Olamdog adoŋo te tero lim-mu kun okobo ni , “ Pe myero oket i akina lim me ot Obaŋa , pien owino kede remo . ”
40027007	Cite gin oporo kop karacel , ote wilo kede poto acwegulli , te bedo me yiko wele .
40027008	Pi mano ote lwoŋo poto-nu ni , Poto me Remo , anaka tin .
40027009	Kittono kop a yam adwarpiny Jeremia okobo ocobere kakare , ni , “ Rik gin otero ciliŋ pyeradek , i wel a dano ame jo mogo i akina ikwae Icrael oŋolo wellere ,
40027010	ote miyo poto acwe-gulli , acalo Rwot ocika . ”
40027011	Yecu ocuŋ i nyim aloc , aloc te penye ni , “ Yin Abaka Ojudaya ? ” Yecu te kobo ni , “ Yin ikobo giri . ”
40027012	Ento ka olamdog adoŋo kede odoŋe odote kede kop apol , en mom odok i kopporo .
40027013	Pilato te penye ni , “ Yin mom iwinyo kop apol ame odoti kede-ni , ce ? ”
40027014	Ento kop ducu ame okelo en mom odok i moro acelloro ; man omio aloc owuro meicel .
40027015	I kare me ecuban aloc yam goŋnyi lwak abuccoro acel ame gin omito .
40027016	I kare-nono onwoŋo gin tye kede abucoro a ŋeye , a nyiŋe Baraba .
40027017	A doŋ gin ocokere karacel , Pilato te penyogi ni , “ Imito ni agonnyiwu ŋa , Baraba , onyo Yecu ame olwoŋo Kricito ? ”
40027018	Pien en oŋeo ni gin omie baŋe ni nyeko .
40027019	Ame en doŋobedo i wi kom me ŋolo kop , dako mere ocwao kwena baŋe ni , “ Kur itim ginnoro i kom dano-nu ame kite atira , pien tin i waŋ lek aneno can adwoŋ meicel pire . ”
40027020	Ento olamdog adoŋo kede odoŋe te cupo lwak oko me gin kwa ka Baraba , omi nek Yecu oko .
40027021	Aloc te dok penyogi ni , “ I kom jo-ni aryo-ni imito wunu ni gonnyiwu ŋa ? ” Gin te dok iye ni , “ Baraba . ”
40027022	Pilato dok openyogi ni , “ Kara Yecu ame olwoŋo Kricito abino timo nadi ? ” Gin ducu ote gamo ni , “ Myero gure i kom yataria . ”
40027023	En te kobo ni , “ Kara piŋo ? Gin aŋo arac ame otimo ? ” Ento gin omedde i redo ni , “ Myero gure i kom yataria ! ”
40027024	Pilato ka oneno ni mom doŋatwerre , woo amedde ka ameda , te kwanyo pii , logo kede ciŋe i nyim lwak kun kobo ni , “ Bal me remo a dano man mom i koma gira ; kop mewu giwu . ”
40027025	Jo luŋ te gamo ni , “ Remo mere bed i wiwa kede i wi ikwaewa . ”
40027026	Eka te doŋgonnyigi Baraba , te pwodo Yecu kede del , te miye me agura i kom yataria .
40027027	Cirikale aloc otero Yecu i Praitorion , eka ote coko eryoŋet megi ducu i nyime .
40027028	Gin te gonyo boŋo mere oko i kome , ote ruke kede jor arema .
40027029	Ote kado alukana me okuto , rwako i wie , ote keto ogada i ciŋe tuŋ cem . Orumo congi i nyime , oŋale kun okobo ni , “ Oreme ba , Abaka Ojudaya ! ”
40027030	Opato lao i kome , okwanyo ogada , ote jwato i wie .
40027031	A doŋgin otyeko ŋale , ote doŋgonyo jor i kome oko , ote ruke kede boŋŋi mere ikome , ote tere me wot gure i kom yataria .
40027032	Ame onwoŋo gin adonyo oko , orwatte kede dano moro me Kurene nyiŋe Cimon , ote diye me ye yataria a Yecu .
40027033	Ame gin otuno i kabedo a nyiŋe Golgota , ame te koppere ni , kabedo me Cogo Wic ,
40027034	ote miye kono ame orubo kede epio ni mati ; ka obilo , mom oye mato .
40027035	A doŋotyeko gure i kom yataria , ote poko boŋŋi me re oko i akinagi kun obolo iye kwir ;
40027036	gin te bedo piny kuno kure .
40027037	Kop ame opide pire oguro malo i wie ; ocoo ni , “ Man Yecu , Abaka Ojudaya . ”
40027038	Ogure karacel kede oyakkogo aryo , dano acel i laŋete tuŋ cem , acel tun cam .
40027039	Jo a nwaŋ abeo akato oyete kun oyeŋo wigi ,
40027040	ame okobo ni , “ Yin ame iketo ot Obaŋa ite gero i nino adek , larre keni koŋ . Ka yin i Wot Obaŋa , yitto piny , iya i kom yat oko ! ”
40027041	Anaka olamdog adoŋo kede opwonycik kede odoŋe daŋ oŋale amannono kun okobo ni ,
40027042	“ Yam laro jo ocele , mom twero larre kene . En Abaka Icrael do ; koŋ yitto piny , ya i kom yataria amanni , cite obino ye en .
40027043	En geno Obaŋa , koŋ larre amanni , ka en mito ; pien yam okobo ni , ‘ An a Wot Obaŋa . ’ ”
40027044	Anaka oyak ame oguro karacel kede daŋ acoc amannono .
40027045	Cakere i caa abicel piny te doko col i wi lobo luŋ , tuno anaka caa aboŋwen .
40027046	I akina me caa aboŋwen Yecu oredo kede dwon aloŋo ni , “ Eli , Eli , lama cabaktani ? ” ame te koppere ni , “ Obaŋana , Obaŋana , iweka piŋo ? ”
40027047	Jo mogo ame ocuŋ kuno , ka gin owinyo , ote kobo ni , “ Lo-ni alwoŋo Elia . ”
40027048	Cucuttono dano acel i akinagi oriŋo , te kwanyo abwaŋarot , te luto i kono awac , orwako i wi tir , te miye ni jwi .
40027049	Jo okene okobo ni , “ Weku koŋ onen ka Elia abino me larre . ”
40027050	Yecu te dok redo i dwon aloŋo , te doŋ jalo kwo mere oko .
40027051	Nen , boŋo icika me ot Obaŋa te yec oko i dul aryo , ocakere i malo , odwogo kede naka piny . Piny oyeŋere , lela-gu obarre oko ;
40027052	dog lyele daŋ te yabere oko , kom jo acil apol a yam oto te cer oko .
40027053	Gin odonyo oko i lyelegi ; ame Yecu doŋ ocer , gin te wot i boma acil , jo apol onenogi .
40027054	Adwoŋ me cirikale karacel kede jo a rik tye kede kun okuro Yecu , ka oneno piny oyeŋere kede gin ducu ame otimere , lworo omakogi atek , ote kobo ni , “ Ateni , man kara onwoŋo atin Obaŋa ! ”
40027055	Onwoŋo daŋ tye monnogo apol kuno ame obedo ka neno i teŋe ; gin yam onwoŋo lubo Yecu cakere i Galilaya kun okonye .
40027056	I akinagi onwoŋo tye Maliam me Magdala . Maliam tota a Yakobo kede Yucepu , kede toto otino a Jebedayo .
40027057	Otyeno te bino dano moro ame alonyo , me Arimataya , nyiŋe Yucepu ; en ikome daŋ onwoŋo alub Yecu .
40027058	En owoto baŋ Pilato , okwao kom Yecu . Pilato te ciko ni mie .
40027059	Yucepu otero kome , te boye kede cuka camanini acil ,
40027060	te pyele i lyellere ikome a pwod nyen ame oboro abora i lela , oloro kidi adwoŋ , ogacakino i doge , te wot oko .
40027061	Maliam me Magdala kede Maliam ocele-nu onwoŋo tye kuno , obedo gigi piny i nyim lyel .
40027062	Odiko mere , ame en nino a lubo ceŋ me Yikere , olamdog adoŋo kede Oparicayo te cokere karacel baŋ Pilato ,
40027063	ote kobbe ni , “ Adwoŋ , doŋ opo ni dano ame agoba ca , ame rik pwod kwo okobo ni , ‘ A doŋ nino adek okato abino cer oko . ’
40027064	Pi mannono , cik me gwok lyel ituno i nino me adekkere , me jo a lube kur bin dyewor ote bino kwalo oko , eka ote kobbi jo ni , ‘ En doŋ ocer oko i akina jo oto ’ ; mano mio bwol man me agikki bino doŋ bedo arac akato me agege . ”
40027065	Pilato te kobbigi ni , “ Wun itye wunu kede okur ; wotu , igwoke acalo itwero wunu . ”
40027066	Gin ote wot cego lyel aber a kun omwono anen iye i kom kidi , ote keto iye okur me gwoko .
40028001	Ame cabit doŋ otum , ka ibayi i nino ame lubo cabit Ojudaya . Maliam me Magdala kede Maliam ocele ca owoto me neno lyel .
40028002	Oyeŋo te yeŋo piny meicel , pien omalaika a Rwot oyitto piny ame oya i polo , obino ocoro kidi teŋe , te bedo i wie .
40028003	Nennere nen bala lutkot , rukkere tar bala pee .
40028004	Omyelo kom okur meicel pi lworo , ote doko bala jo oto .
40028005	Amalaika te juko mon , ni , “ Kur ilwor wunu ; pien aŋeo ni iyenyo wunu Yecu a yam oguro i kom yat .
40028006	En mom tye kan , pien ocer oko acalo rik okobo . Biye inen wunu ka buto mere .
40028007	Wot wunu oyotoyot , ikobbi wunu jo a lube ni , en otyeko cer oko i akina jo oto . En doŋ atelliwu yo me wot i Galilaya , ibino nene wunu kuno . Nen , atyeko tittiwu . ”
40028008	Gin te ya oko oyotoyot i lyel kun otye i lworo kede yomcuny adwoŋ meicel , ote riŋo tito kop man baŋ jo a lube .
40028009	Cite nen , Yecu te rwatte kedgi , te motogi ni , “ Oreme wunu ba , ” Gin obino baŋe , ote mako tyene , ryebere piny i nyime .
40028010	Yecu te kobbigi ni , “ Kur ilwor wunu ; wot wunu , ititti wunu omegona ni gin owot i Galilaya , gin bino nena kuno . ”
40028011	Ame gin awot oko , jo mogo i akina okur te wot paco me dwoko kop pi gin otimere baŋ olamdog adoŋo .
40028012	Eka gin te cokere karacel kede odoŋe , oporo kop , ote miyo lim abup baŋ ocirikale ,
40028013	ote cikogi ni , “ Kobbi wunu jo ni , ‘ Jo mere a lube obino dyewor , ote kwale oko ame wan onino . ’
40028014	Ka kop-pi bino winyere baŋ aloc , wan obino bibito en , me cannoro kur pot i komwu . ”
40028015	Gin te gamo gigi lim , ote timo kite acalo opwonyogi kede ; omio kop man olal i akina Ojudaya , winyere naka tin .
40028016	Olub Yecu apar wie acel te wot i Galilaya , i wi kidi a rik en ocikogi .
40028017	Ka gin onene , oryebere piny i nyime , ento jo mogo okalo akala .
40028018	Yecu te bino baŋgi , te kop kedgi kun kobo ni , “ Twer luŋ aluŋa i wi podo kede i lobo doŋ omio baŋa oko .
40028019	Doŋ ba , wot ilok wunu jo ducu odok jo a luba ; ibatijagi wunu i nyiŋ Apap , kede Wod , kede Cuny Acil ,
40028020	kun ipwonyogi wunu mako gin ducu a rik acikowu . Nen ba , atye kedwu kare luŋ , ituno i agikki piny . ”
41001001	Man en ageyi me amut aber i kom Yecu Kricito , Wot Obaŋa ,
41001002	acalo nwaŋ adwarpiny Icaya ocoo , ni , “ Nen , acwao aorra i nyimi ; en bino gero yo piri .
41001003	Dwon dano a redo i tim ni , ‘ Ger wunu yo pi Rwot , yik wunu gudo mere cuŋ atira . ’ ”
41001004	Amannono Lakana Abatija obin onen i tim kun rabo kop ni , “ Ŋut wunu , me batijawu , me Obaŋa wek balwu . ”
41001005	Jo rik ya i lobo ducu me Judaya , kede jo luŋ me Jerucalem , ciro bino baŋe . Gin tuco balgi , en batijagi i kulo Jordan .
41001006	Lakana rik ruko boŋo yer inaga , tweo pyere kede del , camo bonyo kede moo kic me tim .
41001007	En rabo kop kun kobo ni , “ Ŋattoro tye ame alubo ŋea , en tek , kata oko ; an mom aromo guŋo gonyo del amukkere .
41001008	An abatijawu kede pii , ento en bino batijawu kede Cuny Acil . ”
41001009	I kare-nono Yecu rik obino kun oya i Najaret me Galilaya , Lakana obatija en i Jordan .
41001010	Ame en pwod oya ayaa i pii , oyotoyot Yecu oneno polo obarre , Cuny Acil obino acalo amam , olyao piny , opoto i kome .
41001011	Dwonnoro te ya i polo kun kobo ni , “ Yin Woda ame amaro , cunya yom i komi . ”
41001012	Cucuttono Cuny Acil te cwaye itim .
41001013	Obedo i tim nino pyeraŋwen kun Catan bite . Leyi me tim onwoŋo daŋ tye kannono , omalaika okonye .
41001014	I kare a doŋ otweo Lakana i buc , Yecu obino i Galilaya kun rabo amut aber ame oya i baŋ Obaŋa ,
41001015	kun kobo ni , “ Kare doŋ oromo , loc Obaŋa doŋ onoko ceggi ; ŋut wunu , iye wunu amut aber . ”
41001016	Ka cen owoto i dog nam me Galilaya , oneno Cimon gin ominnere Anderiya ; otye ka ciko bwo iyi nam , pien ceŋ gin ocik rec .
41001017	Yecu okobbigi ni , “ Biye iluba wunu , abino lokowu ocok jo akaka rec . ”
41001018	Oyotoyot gin oweko bwoyigi , ote Lube .
41001019	Dok owoto i nyim anonok , te neno Yakobo gin ominnere Lakana itino a Jebedayo , kun obedo i yee , oropo bwoyigi .
41001020	Cucuttono olwonogi , gin oweko papagi Jebedayo odoŋ kede opakaca i yee , ote lube .
41001021	Gin owoto i Kapernaum . Ka ceŋ me cabit oromo , Yecu odonyo i kacokere , opwonyogi .
41001022	Gin owuro pwonnyere atek , pien opwonyogi acalo ŋat a tye kede twer , pe acalo opwony-cik .
41001023	I kacokeregi onwoŋo tye iye dano moro a tye kede cen arac .
41001024	En oredo ni , “ Kara ilaro ŋo kedwa , yin Yecu me Najaret ? Ibino pi tyekowa atyeka bo ? An aŋei , yin Ŋat Acil Obaŋa . ”
41001025	Ento Yecu tejuke ni , “ Liŋiti , ya oko i kome . ”
41001026	Cen arac omie oryeye , oredo kede dwon aloŋo , te ya i kome .
41001027	Omio jo luŋ owuro atek , kun openyere kengi kengi ni , “ Man ŋo kara ? Man pwony anyen , tye iye twer ! En ciko anaka cen areco , owinyo doge . ”
41001028	Cucuttono rwoŋe te rwo i kabedo ducu i lobo Galilaya ame omano kuno luŋ .
41001029	Yecu oya i kacokere , te wot i paco a Cimon kede Anderiya ; Yakobo kede Lakana daŋ owoto kede .
41001030	Maro a Cimon onwoŋo obuto , kun tye kede lyeto i kome ; cucut otitte pire .
41001031	En owoto baŋe , omako ciŋe , otire malo , lyeto oya i kome , te cako konyogi .
41001032	Otyeno ka ceŋ doŋ opoto , jo okelo baŋ Yecu otwo ducu , kede wegi cen areco ;
41001033	jo boma-nu luŋ ocokere i dog ot !
41001034	En ocaŋo otwo apol ame kwon toogi papat , oryemo cen apol . Pe oye ni cennoro kob kopporo , pien oŋee .
41001035	Odiko con meicel ame piny pwod col , Yecu odilo , okato oko . Owoto kan a jo pe iye , orio ka kwayo Obaŋa kuno .
41001036	Cimon kede owote mere owopo yore .
41001037	Ka gin onwoŋe , okobbe ni , “ Jo luŋ tye ka moyi . ”
41001038	En odokkigi iye ni , “ Owotu dok i boma mogo ocele ame ceggiceggi kede kan , me arab kop kuno daŋ , pien cen abino pi koppono . ”
41001039	Owoto i dye Galilaya luŋ , orabo kop i kacokeregi , kun ryemo cen .
41001040	Adobo moro obino baŋe , obako doge kun rumo piny , te kobo ni , “ Ka imito , itwero lonya . ”
41001041	Kica omako Yecu , te ryeyo bade , te gude kun kobo ni , “ Ee , amito ; lonyere giri . ”
41001042	Cucuttono dobo te ony i kome oko , te lony .
41001043	Yecu ocwae kun cike atek ,
41001044	kobbe ni , “ Winy ba , kur ikob i dano moro , ento wot giri , inyutte keni baŋ alamdog , imi mot pi lonyere meri acalo rik Muca ociko , obed anyut baŋgi . ”
41001045	Ento en owoto , oero rabo pire atek , kede lalo koppono . Pi mannono omio Yecu pe dok twero donyo i boma moro kannaler , ento bedo teŋe kan a jo pe iye ; jo ya i kabedo ducu bino baŋe .
41002001	Ka nino okato anok , Yecu dok odwogo i Kapernaum , jo te winyo ni en tye paco .
41002002	Ote cokere apol , omio kabedo te dokkigi adiŋ oko , anaka atot i doggola daŋ ; en obedo ka rabo kop baŋgi .
41002003	Jo moro te bino kun okelo baŋe dano ame two too me akwea kom , ame jo aŋwen odyelo .
41002004	Ka yo me tere i nyim Yecu oloogi pi pol a lwak , gin te tuco wi ot kan a en tye iye ; ka doŋ omuko , ote cwayo gi-buto ame atwo obuto iye .
41002005	Yecu ka oneno iyeegi , te kop kede atwo ni , “ Awobi , balli doŋ oweko oko . ”
41002006	Opwony-cikkogo ame onwoŋo obedo kuno opyem i cunygi kengi ni ,
41002007	“ Dano man kobo aman piŋo ? En ayeto Obaŋa ! Ŋa ame twero weko bal , kono Obaŋa keken gire ? ”
41002008	Piopio-nono Yecu te niaŋ oko i cunye ni gin otye ka tamo amannono i yigi , te penyogi ni , “ Piŋo ipyem wunu i cunywu amannono ?
41002009	Kara ayottere mene , ka okobbi atwo ni , ‘ Balli doŋ oweko oko ’ , onyo ni , ‘ Ya , itiŋ gibutoni , iwoti ? ’
41002010	Ento an amito iŋe wunu ni , Wot a dano tye kede twer i lobo me weko bal . ” En te kobbi lo ame two too akwea kom ni ,
41002011	“ An akobbi ni , ya , itiŋ gi-butoni , iwot giri paco . ”
41002012	En oya , otiŋo gi-buto mere oyotoyot , odonyo oko kun kato i nyimgi ducu , omio gin luŋ owuro meicel , daŋ ote pako Obaŋa a kun okobo ni , “ Anaka cene mom ru oneno gin acalo man . ”
41002013	Yecu dok te wot oko i dog nam me Galilaya ; lwak ducu obino baŋe , en opwonyogi .
41002014	Ka okato iyo , oneno Levi , wot a Alipayo ame obedo piny i ka rayo ocoro ; okobbe ni , “ Luba , ” En oya , olube .
41002015	Ame Yecu obedo piny i dog cem i ot a Levi , ora-ocoro apol anaka obalo obedo piny karacel kede Yecu kede jo a lube , pien onwoŋo kodi jo-nono apol tye a lube .
41002016	Opwony cik ame i akina Oparicayo oneno ni en acem karacel kede obalo kede oraocoro , ote penyo jo a lube ni , “ Kara piŋo en cemo karacel kede ora-ocoro anaka obalo-gu ? ”
41002017	Ka Yecu owinyo , te kobbigi ni , “ lo a komgi yot mom mito dakatal , kono ka jo a komgi lit . An mom abino me cwano jo a kitegi atira , ento obalo . ”
41002018	Jo a lubo Lakana kede jo a lubo Oparicayo onwoŋo otye ka kanyo kec ; jo moro obino , te penyo Yecu ni , “ Kara piŋo jo a lubo Lakana kede jo a lubo Oparicayo gin kanyo kec , aco jo a lubi mom kanyo kec ? ”
41002019	Yecu te gamo doggi ni , “ Owote a ŋat a nyom twero kanyo kec a kun en anyom tye baŋgi ? Pi kare luŋ ame anyom tye baŋgi mom otwero kanyo kec .
41002020	Kare bino tuno ame obino kwanyo anyom oko i baŋgi , eka gin te kanyo kec i ninonono .
41002021	Mom tye dano moro ame dapo dul boŋo anyen , ame pe ru olwoko , i kom en ame doŋ oti . Ka en otimo kite-nono , dul boŋo ame odapo kede-ni lunyo telo boŋe-nu , en anyen telo en aconni , waŋe te yec medde ameda .
41002022	Dok mom tye dano ame piko koŋo anyen i ocoe acon ; ka ce opiko , koŋo anyen bino yeco ocoe , koŋo te balle oko kede ocoe daŋ ; ento koŋo anyen mito ocoe anyen . ”
41002023	Ka nwaŋ Yecu woto kun aŋolle i poto bel i nino me cabit , jo a lube oero rito wit bel kun owoto .
41002024	Oparicayo te penye ni , “ Kara piŋo jo a lubi otimo gin ame cik okwero ni jo kur ti i ceŋ cabit ? ”
41002025	En te gamo doggi ni , “ Wun ce mom ikwano wunu gin ame nwaŋ Daudi otio ka rik en tye arac , ame kec oneke , en kede jo a rik tye karacel kede ?
41002026	Kite ame en odonyo kede i ot Obaŋa , i kare ame Abiatar obedo alamdog adwoŋ , te camo ogati ame oketo i nyim Obaŋa , a yam cik okwero ni dano moro kur cam , kono ka olamdog keken ? En ocamo dok te miyo baŋ jo ame tye karacel kede . ”
41002027	Te kobbigi ni , “ Cabit tye gire pi dano , mom dano en a tye pi cabit .
41002028	Pi mannono , Wot a dano en rwot anaka me cabit . ”
41003001	Yecu dok odonyo i kacokere , ame onwoŋo tye iye dano ame bade omito .
41003002	Gin okie ka ce bino caŋe i ceŋ cabit , me ote pide .
41003003	En okobbi dano ame bade omito ni , “ Ya icuŋ i dyere . ”
41003004	Te penyogi ni , “ I ceŋ cabit cik ye ni tim iye gin aber onyo gin arac , lar kwo onyo nek aneka ? ” Gin oliŋ aliŋa .
41003005	Yecu oŋoloro waŋe i akinagi kede akemo , kun yie waŋ pi nwaŋcunygi ; okobbi dano a bade omito ni , “ Rye badi oŋ . ” En oryeo bade , te caŋ oko .
41003006	Oparicayo te ya oko i ot , ote poro kop pio pio kede jo a Kerode kite a myero neke kede .
41003007	Yecu te wot oko karacel kede jo a lube , obino i dog nam . Lwak jo ecipan ame oya i Galilaya olube , anaka jo ame oya i Judaya ,
41003008	kede i Jerucalem , kede ldumaya , kede loka Jordan , kede i lobo ame omano Turo kede Cidon . Lwak magi luŋ cen obino baŋ Yecu pien gin owinyo gin ame en bedo ka tiyo .
41003009	En okobbi jo a lube ni myero yik yee atidi pire , me lwak kur dic ;
41003010	pien onwoŋo en ocaŋo jo apol , en omio jo ducu a komgi lit odiye i kome me omule .
41003011	Ka cen areco onene , gin oryebere i nyime , okok kun okobo ni , “ Yin giri i Wot Obaŋa . ”
41003012	Ojukogi ni kur lal rwoŋe baŋ jo .
41003013	Yecu oyito malo i wi kidi , ocwano jo ame emito baŋe ; gin obino baŋe .
41003014	Oyero jo apar wie aryo me bed karacel kede , dok me orgi pi rabo kop Obaŋa ,
41003015	kede me bedo kede twer me ryemo cen .
41003016	Jonono ene : Cimon ame ocako nyiŋe Petero ;
41003017	Yakobo wot a Jebedayo , kede Lakana omin a Yakobo ; ocako nyiŋgi ni Boanergi , te koppere ni , itino me mor a kot ;
41003018	kede Anderiya kede Pilipo , kede Bartolomayo , kede Matayo , kede Tomaci , kede Yakobo wot a Alipayo , kede Tadayo , kede Cimon me eryoŋet a jo a pyem i abumente ,
41003019	kede Juda me Keriot ame cen oketo erupe i kome . En odok paco .
41003020	Lwak dok te cokere , ame Yecu kede jo a lube mom onwoŋo ka re me camo cem .
41003021	Ka jo turgi owinyo , gin te bino me make , pien okobo ni , “ En ajarapoa . ”
41003022	Opwonycik ame oya i Jerucalem te kobo ni , “ En tye kede Beeljebul , ” dok ni , “ En ryemo cen pi twer a Beeljebul , adwoŋ me cen . ”
41003023	En ocwanogi baŋe , te kop kedgi i carokop , ni , “ Catan twero ryemo Catan niŋo ?
41003024	Ka loc opokere yie aryo , loccono mom twero cuŋ .
41003025	Dok ot ka opokere yie aryo , ot-tu mom twero cuŋ .
41003026	Ka Catan oero romo i kome kene kene , daŋ opokere kene , pe twero cuŋ , gik oko .
41003027	Ento mom tye dano moro a twero donyo i ot atekkommoro , te yako jami mere , a mom koŋ ogeo tweyo atekkom eka ete yako ode .
41003028	“ Ateni akobbiwu ni , bal luŋ a jo tiyo , kede koppogo ame jo yeto kede Obaŋa , obino timogi iye kica ;
41003029	ento ŋat a yeto Cuny Acil mom obino timo kica , en nwoŋo otimo bal a bedo i kome nakanaka
41003030	Pien gin okobo ni , En tye i cen arac . ”
41003031	Tota a Yecu kede omego mere obino , ocuŋ oko , ote cwayo kwena baŋe , olwoŋe .
41003032	Onwoŋo lwak obedo kun ogure dyere ; ote kobbe ni , “ Neno , totti kede omegoni tye oko , gin a yenyi . ”
41003033	En te dokkigi iye ni , “ Kara totta kede omegona gin ŋa ? ”
41003034	Oŋoloro waŋe i kom jo ame obedo piny ogure , te kobo ni , “ Nenu ba totta kede omegona .
41003035	Dano a tio gin ame Obanga mito en ominna , en aminna kede totta ”
41004001	Yecu dok ocako pwony i dog nam . Lwak ecipan te cokere baŋe ; pi mannono en te yito iyi yee ; te bedo iye i nam , lwak luŋ te bedo i dog nam i wi tela .
41004002	Opwonyogi kop apol i carokop . I pwonnyere okobbigi ni ,
41004003	“ Winyu ba ! Lo moro rik owoto ka coyo koti .
41004004	Ame en doŋ tye ka coc , koti mogo te kir i dye yo , winy te bino depo oko .
41004005	Mogo te kir kan obedo lela , ame lobo tye iye warawara . Cucuttono te tu , pien lobo mom tut ;
41004006	ento ka ceŋ oryeny ote two oko , pien lwitgi mom .
41004007	Mogo te kir i akina okuto , okuto te lot diyogi oko , naka mom nyiggi te cek .
41004008	Mogo te kir gigi i lobo aber , te tu , te jany , nyiggi te cek ; mogo tyene acel acel ocek iye nyige pyeradek , mogo pyerabicel , mogo mia . ”
41004009	Icennere te kobbigi ni , “ Ŋat a tye i yit me winyo , myero winy . ”
41004010	Ka onwoŋo Yecu tye kene , jo anwaŋ obedo kun ogure dyere karacel kede jo mere apar wie aryo openye pi carokop magu .
41004011	En te kobbigi ni , “ Wun omiowu muŋ me loc Obaŋa , ento jo ca a tye oko , kop ducu omiogi i carokop ,
41004012	me bed acalo rik ocoo , ni , ‘ Ka gin neno , onen cite kur onen aber , dok ka gin winyo , owiny , ento kur oniaŋ tere , kadi dwogo baŋ Obaŋa me wek balgi . ’ ”
41004013	En openyogi ni , “ Wun ikwia wunu carokop-pi ? Kara i carokop ducu ibino niaŋ wunu iye niŋo ?
41004014	Aco koti coo kop Obaŋa .
41004015	Magi gin jo i dye yo kan ame ocoo iye koppere ; ka gin owinyo , Catan bino oyotoyot , te kwanyo kop ame ocoo i yigi oko .
41004016	Amannono magi gin ame ocoo kan obedo lela lela ; gin ka owinyo kop , ote gamo cuto kede lelo ,
41004017	ento nwoŋo mom otye kede lwitgi i yigi . Ote ri ka anonokkoro ; icennere tekki cannoro adwoŋ bino , onyo awuna , pi koppono , gin poto oko cucuttono .
41004018	Ocele mere gin jo ame ocoo i okuto ; gin jo ame winyo kop ,
41004019	ento par apol me lobo man ; kede maro lonyo , kede mito jami ocele te donyo i cunygi , te diyo kop oko , mom nyak .
41004020	Ento maka ame ocoo i lobo aber ca , gin jo a winyo kop , ote jolo , te nyak mogo pyeradek , mogo pyerabicel , mogo mia . ”
41004021	Yecu te penyogi ni , “ Tara okelo i ot me awuma oko kede wal bo , onyo me aketa i te itanda ? Mom okelo wek ote keto malo wi gol ?
41004022	Pien mom tye ginnoro ame okano , kono me wek nen kannaler ; dok mom tye ginnoro ame owumo , kono me wek oyab kannaler .
41004023	Ka ŋattoro tye i yit me winyo , myero winy ! ”
41004024	Dok okobbigi ni , “ Gwokere wunu i gin ame iwinyo wunu ; kit gin ame iporo wunu iye , en ame daŋ obino porriwu kede , dok obino medo baŋwu .
41004025	Pien ŋat a mere tye , obino miye ; ento ŋat a mere mom , obino gamo oko anaka gin a tye baŋe . ”
41004026	Okobo ni , “ Loc Obaŋa tye kite man , rom aroma kede ka dano ocoo koti i lobo ;
41004027	en buto iwor , ya odiko , koti tu , doŋo , kun en kwia kite ame atimere kede .
41004028	Lobo kene en a mio koti cek ; me agege koŋ tu , icennere nok , nyige te corre .
41004029	Ka kal doŋ ocek , dano-nu te cako kac oyot kede alwete , pien nwoŋo kare me kac doŋ oromo . ”
41004030	Dok te kobo ni , “ Obino poro loc Obaŋa kede gin aŋo ? Onyo carokoppene ame obino nyuto kede ?
41004031	Rom aroma kede nyig dek karadali ame dano moro okwanyo , ame ka ocoo i lobo , en titino kato koti luŋ ;
41004032	ento ka ocoo , doŋo doko adwoŋ a loo dek ducu , jaŋe pwodde adwoŋ , ame winyi a twarre malo twero gero udigi i tipo mere . ”
41004033	Orabbigi koppere i carokop apol acalo mano , kite acalo gin twero niaŋ kede .
41004034	Mom okobo kedgi aboŋo carokop , ento ka en tye kede jo a lube kengi , en gonnyigi te kop ducu .
41004035	Otyeno me nino acel-lu Yecu te kobbigi ni , “ Koŋ okat wunu loka tuŋ ca . ”
41004036	Gin te weko lwak oko , ote tere kede yee ame onwoŋo en tye iye ; yede ocele daŋ onwoŋo tye karacel kede .
41004037	Yamo adwoŋ te cako mor oko , pii te ero tagere , ocorre iyi yee , ame omio yee doŋ apoŋ oko .
41004038	En onwoŋo tye i ojwiny yee , onino gire oko i aten wic . Gin tecoye oko kun okobo ni , “ Apwony , yin mom iparo en ame oto oko-ni ? ”
41004039	En te co oko , ojuko yamo kun kobo ni , “ Kwe mot ! Liŋ ! ” Yamo te kwe , nam daŋ te liŋ mot .
41004040	Openyogi ni , “ Ŋo omio ilwor wunu aman ? Iyeewu pe ? ”
41004041	Gin obedo kede lworo adwoŋ , ote cako penyere kengi kengi ni , “ Man kara ŋa , ame yamo kede nam-gu winye-nie ? ”
41005001	Gin otuno loka nam tuŋ ca i lobo a jo Geraca .
41005002	Yecu ka otyeko ya i yee , dano moro won cen areco orwatte kede , kun oya i akina lyele .
41005003	En bedo i ka Iyele , mom tye dano moro ame twero tweye kadi kede jegere ;
41005004	pien yam otwee tyen apol i nyony kede jegere , ento en codo jegere , turo nyony oko , ŋattoro pe ame twero loye .
41005005	Nino ducu , dyewor kede iceŋŋere , en bedo gire i ka lyele kede i wi tur , rio koko , bedo ŋolo kome kene kede gweŋe .
41005006	En ka oneno Yecu i teŋe , oriŋo , oryebere i nyime ,
41005007	te redo kede dwon aloŋo ni , “ Yecu Wot Obaŋa Amalo Meicel , kara ilaro ŋo keda . Akwai i nyiŋ Obaŋa , kur iwuna . ”
41005008	Pien onwoŋo okobbe ni , “ Ya oko i kom dano man , yin cen arac . ”
41005009	Yecu openye ni , “ Yin nyiŋi ŋa ? ” Te gamo ni , “ Nyiŋa Mony , pien wan opoŋ . ”
41005010	Obako doge baŋ Yecu atek ni kur ryemgi oko i lobo-nono .
41005011	Lwak puno ecipan onwoŋo tye ka cem i kor kidi kuno .
41005012	Gin obako doggi kun okwao ni , “ Cwawa i punni , me odony i yigi . ”
41005013	En oyegi . Cen areco te ya , pikere iyi punni ; lwak puno ame mito romo tutumia aryo obelle i ŋwec i kor kidi , ote poto i nam , ote mwonyere oko iyi nam .
41005014	Okwat te riŋo oko , tero koppere i boma kede i akina pacci , jo ociro me bino neno gin aŋo ame otimere-nu .
41005015	Gin obino baŋ Yecu , ote neno won cen areco obedo kuno , orukere i boŋŋi , wie odoko aber , en a yam tye kede lwak cen areco ; lworo omakogi .
41005016	Jo ame oneno otito baŋgi gin ame otimere i kom won cen areco kede i kom punni .
41005017	Gin ote bako doggi baŋ Yecu ni myero ya oko i Iobogi .
41005018	A doŋ en ayito i yee , dano a rik tye kede cen areco-nu obako doge ni ber ebed doŋ baŋe .
41005019	Ento en okwero oko kun kobbe ni , “ Dok paco baŋ jo turu , itittigi gin adit ame Rwot otimo i komi , kede kite ame otimi kede ber-ri . ”
41005020	En owoto , te cako rabo i Dekapoli gin adit ame Yecu otimo i kome ; jo luŋ te wuro .
41005021	Ame Yecu doŋ okato loka nam , odok tuŋ ca kede yee , lwak ecipan ocokere baŋe , ogure dyere ; onwoŋo en tye i dog nam .
41005022	Lo moro obino ame en ŋat acel i akina odoŋe me kacokere , nyiŋe Yairo . Ka oneno Yecu , te ryebere piny i te tyene ,
41005023	te bako doge baŋe atek ni , “ Nyara atidi tye a doŋ ceggi to . Biye iket ciŋi i kome me caŋ oko , obed kwo . ”
41005024	Owoto gin kede , lwak ecipan daŋ olube kun odie .
41005025	Onwoŋo tye dako moro a nwaŋ otwo too me kwer remo mwakki apar wie aryo .
41005026	En oneno can adwoŋ baŋ odakatal apol ; limmere ducu oket oko , ento too omedde ka ameda .
41005027	Ka en owinyo kop ame jo kobo i kom Yecu , odonyo i akina lwak , te pello i tuŋ ŋec , ogudo boŋo mere .
41005028	Pien okobo ni , “ Kom ka agudo kadi boŋo mere keken , abino caŋ oko . ”
41005029	Cucuttono remo mere te cok oko , en oŋeo i kome ni doŋ ecaŋ oko i kom cannere .
41005030	Yotoyot Yecu owinyo i kome kene ni teko moro oya i kome ; en olokere i dye lwak kun penyo ni , “ Ŋa ogudo boŋŋina ? ”
41005031	Jo a lube te gamo doge ni , “ Ineno lwak adiyi , pwod dok ipenyo apenya ni , ‘ Ŋa oguda-nie ? ’ ”
41005032	Yecu oŋoloro tuŋŋi i tuŋŋi me neno ŋat otimo man .
41005033	Dako-nono , ka oŋeo gin otimere i kome , obino kede lworo ame doŋ kome amyel amyela , te ryebere i nyime , otitte kop ducu me ateni .
41005034	Yecu te kobbe ni , “ Nyara , iyeeni ocaŋi oko , wot giri i kuc , ame doŋ icaŋ oko atwal i kom canni . ”
41005035	Ame en pwod tye ka kop , jo mogo obino ame oya i paco adwoŋ me kacokere , ote kobo ni , “ Nyari doŋ oto oko ; piŋo dok imedde cano apwony ? ”
41005036	Ento Yecu pe oketo cunye i kom kop ame gin okobo , te lunyo kobbi adwoŋ kacokere ni , “ Kur ilwor ; ye ayea keken . ”
41005037	Doŋ pe te ye ni ŋattoro lube , kono ka Petero kede Yakobo , kede Lakana omin Yakobo .
41005038	Ka gin otuno i ot adwoŋ me kacokere , oneno lwak jo a wo kun oliakino i koko .
41005039	Ame en odonyo , openyogi ni , “ Kara piŋo iwo wunu i koko ? Atin-ni gire mom oto , onino anina . ”
41005040	Gin onyere meicel , en te ryemogi ducu oko , te tero ka papa atin kede tottere kede jo ame onwoŋo tye baŋe , ote donyo kan ame opyelo iye atin .
41005041	Te mako ciŋe kun kobbe ni , “ Talita kum , ” ame te koppere ni , “ Nyako , akobbi , ya malo . ”
41005042	Cucuttono nyako te ya malo , te ero wowota ; pien onwoŋo doŋ tye kede mwaka me dittere a romo apar wie aryo . Gin owuro meicel .
41005043	Te cikogi atek ni kur ŋattoro ŋe kop-pi , dok te cikogi ni mi nya-nu cem .
41006001	Yecu oya oko i kuno , odwogo i lobo turgi ; jo a lube owapo yore .
41006002	I ceŋ me cabit en ocako pwony i kacokere . Jo apol ame owinye owuro , kun openyo ni , “ Dano man onwoŋo gin man ducu i kwene ? Man ryeko aŋo ame omie ? ” Kede dok ni , “ Tic atek adoŋo a rom man ame en tye ka tiyo oya i kwene ?
41006003	Man mom apac , wot a Maliam , omin a Yakobo kede Yoce kede Juda kede Cimon ? Anaka amego mere mom tye baŋwa kan ? ” Cunygi te ya oko i kome .
41006004	Yecu te kobbigi ni , “ Mom tye adwarpinnyoro ame mom oworo , kono ka i lobo me turgi , kede i akina doggola mere , kede i paco mere . ”
41006005	Tiyo ticcogo atek adoŋo kuno oloc , kono ka keto ciŋe i kom otwo mogo anok kede caŋogi .
41006006	Owurogi atek pien iyeegi mom . Yecu owoto omano i akina myere kun pwonyo .
41006007	Olwoŋo jo mere apar wie aryo baŋe , te cako orogi teŋe aryoaryo , omiogi twer i kom cen areco .
41006008	Ocikogi atek ni kur gin owot kede ginnoro i wotgi-nono kono ka abiro keken . Owot aboŋo cem , aboŋo cao , aboŋo lim me arwaka i del pyergi ;
41006009	ento owot ame orwako war i tyengi , ame pe odoko kanyi aryo i komgi .
41006010	Dok ocikogi ni , “ Kan ame idonyo wunu iye i ottoro , bedu iye ituno ka ibino ya wunu i kuno .
41006011	Ka kabedo moro mom ojolowu , ame jo okwero winyo kopwu , ka iya wunu i kuno , teŋ wunu apua i tyenwu oko me bed caden baŋgi . ”
41006012	Gin owoto , orabo kop ni , jo myero oŋuti .
41006013	Gin oryemo cen apol , owiro otwo apol kede moo , ocaŋogi .
41006014	Abaka Kerode owinyo , pien nyiŋ Yecu onwoŋo orwo . Jo mogo kobo ni , “ Lakana Abatija doŋ ocero oko i akina jo oto ; en gin omio teko man tye ka tic i yie . ”
41006015	Ento jo ocele kobo ni , “ Mano Elia gire . ” Jo ocele ni , “ En adwarpiny , bala ŋat acel i akina odwarpiny acon . ”
41006016	Ento Kerode ka owinyo , te kobo ni , “ Lakana a nwaŋ aŋolo ŋuteni doŋ ocere oko . ”
41006017	Pien Kerode onwoŋo ooro jo , omako Lakana , te tweye i buc pi Kerodia , ci-ominnere Pilipo ; pien onwoŋo en oloko odoko cege .
41006018	Lakana nwaŋ okobbi Kerode ni , “ Cik pe ye in ibed i ci-ominni . ”
41006019	Omio yi Kerodia owaŋ i kom Lakana , omito neke , ento mom otwerre ,
41006020	pien Kerode onwoŋo lworo Lakana kun ŋeo ni en dano ame kite atira , dok dano acil daŋ , obedo ka gwoke oreme . Ka winyo kop a Lakana orabo , otwoo doge oko , ento winyo koppere pire obedo mit baŋe .
41006021	Cite kare aber te romo i nino a nwaŋ Kerode oyiko iye arama me po pi nywalle , olwoŋo iye odoŋe me abumenti mere , kede odoŋe a telo wi lweny , kede odoŋe me Galilaya .
41006022	Nyaka a Kerodia odonyo i ot , omyelo , te yomoro cuny Kerode oko kede wele mere . Abaka te kobbi nyako ni , “ Kwa gin ducu ame imito , abino miyi . ”
41006023	Okwoŋo akwoŋa kun kobo ni , “ Jami luŋ aluŋa ame ibino kwayo , abino miyi oko , anaka nucu me locca . ”
41006024	Nyako te donyo oko , te penyo tottere ni , “ An akwa ŋo ? ” Okobbe ni , “ Wi Lakana Abatija . ”
41006025	Nyako te ru bolle dok baŋ abaka kede mitkome , te kwaye ni , “ Amito imia wi Lakana Abatija amanni , i weer-ri . ”
41006026	Cuny abaka owaŋ meicel , cite pi kwoŋŋere i nyim wele mere , mom dok etwero twono nyan-nu .
41006027	Abaka te ru oro cirikale moro a gwoke kun cike ni , “ Kel wi Lakana Abatija . ” En te wot , te ŋolo ŋute i buc .
41006028	Okelo wie kede weer , te miyo baŋ nyan-nu , nyako te miyo baŋ tottere .
41006029	Ka jo a lubo Lakana owinyo kop man , gin obino otiŋo kome , oyiko oko .
41006030	Okwena odwogo baŋ Yecu , te titte kop i kom gin ducu ame gin otio , kede ame gin opwonyo .
41006031	En te kobbigi ni , “ Biye wunu kan a jo mom iye , me koŋ iwe wunu anok ” , pien jo apol obino aluca luca , omio gin mom obedo kede kare anaka me cem .
41006032	Gin ote wot oko teŋe kede yee , gin kengi , kan a jo mom iye .
41006033	Jo apol oneno ka gin woto , oŋeogi oko . Gin daŋ oriŋo kuno kede tyengi kun oya i boma ducu , gin dok te geyo tuŋŋigi kuno .
41006034	Tekki Yecu ya i yee , ete neno lwak apipim ; ocone meicel , pien ocalo rommi ame akwatgi mom ; te cako pwonyogi i kop apol .
41006035	Ka kare me otyeno doŋ okato , jo mere a lube obino baŋe kun okobo ni , “ Kan obedo i dye tim , caa daŋ doŋ okato oko .
41006036	Cwagi i akina pacci kede i akina myere ame ceggiceggi , me gin wil cem pirgi kengi . ”
41006037	En te gamo ni , “ Wun migi wunu cem . ” Gin ote gamo ni “ Owot owil ogati me ciliŋ mia aryo , me omigi ocam ? ”
41006038	En te penyogi ni , “ Itye wunu kede ogati adi ? Wot inenu koŋ . ” Ka doŋ gin oŋeo , ote kobbe ni , “ Abic , kede rec aryo . ”
41006039	En te ciko ni jo ducu bed piny awu awu i Ium alyabu .
41006040	Gin obedo piny i eryoŋet apapat , mogo mia , mogo pyerabic .
41006041	Omako ogati abic kede rece aryo-nu , oneno malo i polo , okwao iye winyo , onyinyilo ogati , omio baŋ jo a lube wek oket i nyim jo ; dok opoko rece aryo-nu baŋgi ducu .
41006042	Gin ducu ocamo , oyeŋ .
41006043	Ocoko ŋide cem kede me rece , oromo aditti apar wie aryo ame opoŋ .
41006044	Jo ame ocamo ogati oromo co tutumia abic .
41006045	Cucuttono Yecu te ruyo jo mere a lube me donyo i yee , otel yo , okat loka tuŋ ca i Betecaida , en koŋ ecik lwak .
41006046	Ka doŋ otyeko cikogi , te yito i wi kidi ka kwayo Obaŋa .
41006047	A doŋ piny oyuto , onwoŋo yee tye i dye nam , en onwoŋo odoŋ kene i wi tela .
41006048	Oneno kwaŋo yee awunogi , pien yamo onwoŋo abino i tuŋ nyimgi . Dyewor i akina ame gwen akoko en te bino baŋgi kun awot i wi nam i tyene , te mito katogi akata .
41006049	Ento ka gin onene kun awot i wi nam i tyene , ote tamo ni gwok onyo cennoro , ote kuko duro oko ;
41006050	pien gin ducu onene , tipo komgi oto oko . Yecu te kop kedgi oyotoyot ni , “ Di cunywu , an ennono , kur ilwor wunu . ”
41006051	Te yito baŋgi i yee , yamo daŋ te kwe oko mot ; omio doggi otwo meicel ,
41006052	pien onwoŋo woki mom oniaŋ i te kop me ogati ca , pien cunygi pwod nwaŋ .
41006053	Ka doŋ gin odokoro loka , oyito i wi tela i Genecaret , ote tweyo yee kuno .
41006054	Ka doŋ oya oko i yee , lwak te ŋeyo Yecu oyotoyot .
41006055	Gin te ririŋa mano kabedo-nono ducu , kun ocako kela jo a komgi lit i gi-butogi kan ame gin owinyo ni tye iye ducu .
41006056	I kabedo ducu ame en bino iye , i akina myere , i boma ducu kede i akina pacci atino , gin pyelo otwo i cuk , obako doggi baŋe ni ogud ka ayayak me boŋo mere keken ; jo ducu ame ogudo te caŋ oko .
41007001	Oparicayo kede opwony-cikkogo ame oya i Jerucalem ocokere baŋe .
41007002	Ote neno jo mogo i akina olub Yecu ame cemo aboŋo lubo kwer , te koppere ni mom ologo ciŋgi .
41007003	( Pien Oparicayo kede Ojudaya ducu ka mom ologo ciŋgi atek , mom otwero cem , pien oma-ko kite a jo adoŋo .
41007004	Dok ka odwogo i cuk , mom ocemo ituno ka koŋ olwokere ; dok tye lwak cik ocele apol ame gin lubo , bala me lwoko ikopo-gu , kede weer , kede gulli mola . )
41007005	Oparicayo kede opwony-cik openye ni , “ Piŋo joni a lubi mom lubo kit a jo adoŋo , ento ocemo a pe ologo ciŋgi ? ”
41007006	En te gamo ni , “ Adwarpiny Icaya yam okobo aber i komwu , wun ogoba , acalo rik ocoo ni , ‘ Rok-k i wora i doggi nono , cunygi kara bor keda ;
41007007	ento owora nono , pwony ame gin opwonyo obedo kite a dano . ’
41007008	Iweko wunu cik Obaŋa oko , ite lunyo wunu mako kite a dano . ”
41007009	Dok okobbigi ni , “ Itimo wunu ber me bolo cik Obaŋa , me ite gwoko wunu kitewu !
41007010	Pien Muca nwaŋ okobo ni , ‘ Wor pappi kede totti , ’ dok ni , ‘ Dano a yeto pappere onyo tottere myero nek oko ’ .
41007011	Cite wun ikobo wunu ni , ‘ Ka ŋattoro okobbi pappere onyo tottere ni , Gin a kono akonyi kede en Korban ’ ( te koppere ni , doŋ omio oko baŋ Obaŋa ) ,
41007012	mom oye ni en tim ginnoro pi konyo pappere onyo tottere .
41007013	Amannono imio wunu kop Obaŋa to nono pi kitewu ame ipwonyo wunu kede jo . Dok daŋ itimo wunu gin ocele apol ame rom kede mano . ”
41007014	En dok ocwano lwak baŋe , okobbigi ni , “ Wun ducu winy wunu koppa , daŋ iniaŋ wunu iye .
41007015	Mom tye ginnoro ame ya i oko ame twero balo dano ka odonyo i yie ; ento gin ame ya i yi dano en ame balo dano . [
41007016	Ka ŋattoro tye i yit me winyo , myero winy . ] ”
41007017	Ka doŋ odonyo i ot , ame oweko lwak , jo mere a lube openye pi carokoppono .
41007018	En te kobbigi ni , “ Wun daŋ kara pwod pe iniaŋ wunu ? Pe iŋeo wunu ni , jami ducu ame donyo i yi dano kun oya i oko pe twero bale ?
41007019	Pien mom donyo i cunye , cite kato i cin-yic , te kato oko . ” ( Ka okobo amannono , olonyo wit cem ducu . )
41007020	Te dok kobo ni , “ Gin ame ya i yi dano en ame balo dano .
41007021	Pien gin oya i yi dano , ame oya i cunye , en tam areco , coco , kwo , nek , cot ,
41007022	woro me lim , timmogo areco , bwolo jo , tarwaŋ , nyeko , ayet , wakere , miŋo .
41007023	Jami ducu arecc-ni ya i yi dano , daŋ obalo dano . ”
41007024	Yecu oya i kuno , owoto i lobo a ceggi kede Turo kede Cidon . Odonyo i ottoro , mom omito ni ŋattoro ŋe ni etye kuno ; ento mom gire etwero pono .
41007025	Oyotoyot dako moro a nyare tye kede cen arac te winyo rwoŋe oko , obino te ryebere i te tyene .
41007026	Dan-nu dano me Grik , rokkere Curo-poinike . En okwao Yecu ni ryem cen arac i kom nyare .
41007027	En te kobbe ni , “ Koŋ iwek itino kwoŋ yeŋ , pien mom ber ikwanyo cem itino , ote yuyi gwogi . ”
41007028	Dako te gamo ni , “ Mannono ikobo kakare , Adwoŋ ; ento otino gwogi ame i te meja daŋ camo ŋid cem itino do . ”
41007029	Te kobbe ni , “ Pi kop ame ikobo-nu , dok giri paco ; cen doŋ oya oko i kom nyari . ”
41007030	Dako te dok paco ; te nwoŋo atin obuto i wi tanda , a cen arac doŋ oya oko i kome .
41007031	Yecu oya i lobo a ceggi kede Turo , obeo i Cidon , otuno i nam me Galilaya , te pello i dye lobo me Dekapoli .
41007032	Gin te kela baŋe dano moro ame yite odiŋ , ame mom kobo aber , gin te bako doggi baŋe ni eket ciŋe i kome .
41007033	Otere teŋe iya i baŋ lwak i muŋ , te keto nyako ciŋe i yit dano-nu , te ŋulo lao , omulo lebe ;
41007034	dok te neno malo i polo , ocur kun kobo ni , “ Epata , ” te koppere ni , “ Yabere ! ”
41007035	Yit dano-nu te yabere oko , te lebe daŋ te gony oko , te cako kop aber , aboŋo peko moro .
41007036	Yecu te cikogi ni , kur dok otit baŋ ŋattoro ; ento kadi bed ocikogi , gin omedde omeda i lalo kop-pu .
41007037	Gin owuro okato kare a kun okobo ni , “ Jami ducu ame en otimo ber ; omio jo ame yitgi odiŋ owinyo , kede jo ame te lebgi oto okobo . ”
41008001	Kare-nono lwak dok ocokere apol , cam daŋ onwoŋo mom . Yecu te lwoŋo baŋe jo mere a lube , te kobbigi ni ,
41008002	“ Lwak ocona meicel , pien gin orio baŋa odoko nino adek twal , kun mom otye kede cammoro .
41008003	Ka acwaogi paco a kun yigi nono , kec bino bwoyogi i yo ; pien jo mogo i akinagi oya i kan aboco . ”
41008004	Jo mere a lube te dok iye ni , “ Kara dano twero pito jo-ni kede ogati nino a kun kan tim ? ”
41008005	Openyogi ni , “ Ogati tye baŋwu adi ? ” Ote gamo ni , “ Abiro . ”
41008006	Ociko lwak ni bed piny , omako ogati abiro ; ka doŋopwoo , onyinyilo , omio baŋ jo a lube wek oket i nyim jo , gin daŋ oketo i nyim lwak .
41008007	Onwoŋo daŋ otye kede rece anok atitino ; okwao iye winyo , te ciko ni daŋ ket i nyim lwak .
41008008	Gin ocamo , oyeŋ ; ote coko ŋid cam ame oloogi , opoŋ oromo dwoŋ abiro .
41008009	Wel jo ocamo oromo bala tutumia aŋwen .
41008010	Ocikogi ; te donyo i yee oyotoyot karacel kede jo mere a lube , te wot i lobo me Dalmanuta .
41008011	Oparicayo obino , ote cako pyem kede Yecu a kun oyenyo i baŋe anyut ame oya i polo , pi bite .
41008012	Omio en ocur atek i cunye kun kobo ni , “ Piŋo lwagi jo me kare-ni yenyo anyut ? Ateni akobbiwu ni , mom obino miyo anyuttoro baŋ lwagi jo me kare-ni . ”
41008013	Owekogi , te donyo i yee me ŋolo nam , te pello loka tuŋ ca .
41008014	Onwoŋo wigi owil oko i tero ogati , rik otye kede ogati acel keken baŋgi i yee .
41008015	Okwenyorogi atek kun kobo ni , “ Myero inen ni igwokere wunu i tobi Oparicayo kede i tobi a Kerode . ”
41008016	Gin openyere kengi kengi , okobo ni , “ Pe otye kede ogati . ”
41008017	Ka Yecu oŋeo , te penyogi ni , “ Piŋo ipenyere wunu ni mano , ogatiwu pe tye ? Mom ru iniaŋ wunu ? Mom imako wunu aber ? Cunywu pwod nwaŋ ?
41008018	ltye wunu kede waŋwu , mom ineno wunu ? Itye wunu kede yitwu , mom iwinyo wunu ce ?
41008019	I kare a cen anyinyilo ogati abic ca pi jo tutumia abic , rik icoko wunu opoŋ aditti adi ? ” Ote gamo ni , “ Apar wie aryo .
41008020	Kede ogati abiro ca pi jo tutumia aŋwen , rik icoko wun opoŋ dwoŋ adi ? ” Ote gamo ni , “ Abiro . ”
41008021	Openyogi ni , “ Mom ru iniaŋ wunu ? ”
41008022	Gin te bino i Betecaida , jo mogo te kelo baŋ Yecu dano ame waŋe oto , obako doggi baŋe ni en gudi .
41008023	En te mako ciŋ atowaŋ , otere teŋe i ŋet paco , te cako ŋulo lao i waŋ lo-nu , te keto ciŋe i kome , te penye ni , “ Ineno ginnoro ya ? ”
41008024	Lo-nu te tiŋo waŋe malo , te kobo ni , “ Aneno jo , ento onen acalo yen kun owot . ”
41008025	Yecu dok te keto ciŋe i waŋ lo-nono ; doŋ te neno oko atek , waŋe te dok kakare , doŋ te neno jami ducu acil .
41008026	Yecu te cwaye paco tuŋe kun cike ni , “ Kur ikob i ŋattoro iyi paco . ”
41008027	Yecu kede jo mere a lube owoto i akina myere i ŋet Kaicaria Pilipi . Ame otye iyo , en openyogi ni , “ Kara lwak kobo ni an ŋa ? ”
41008028	Ote kobbe ni , “ Lakana Abatija ; jo mogo kobo ni , Elia , jo ocele ni ŋat acel i akina odwarpiny . ”
41008029	Te dok penyogi ni , “ Kara wun kono , ikobo wunu ni an ŋa ? ” Petero te gamo ni , “ Yin i Kricito ta . ”
41008030	Ka doŋ te cikogi ni kur otit kop i kome-nono baŋ dano moro .
41008031	Yecu te cako pwonyogi ni , Wot a dano myero kany can apol , dok odoŋe kede olamdog kede opwony-cik myero kwere , neke , ento a doŋ nino adek okato , myero cere oko .
41008032	Okobo kop man kannaler , omio Petero otere teŋe , te ero juke .
41008033	Ento en olokere oneno jo mere a lube , te juko Petero kun kobo ni , “ Dok i ŋea , yin Catan ! Pien yin mom ilubo tam Obaŋa , ento ilubo mea dano . ”
41008034	Ocwano lwak baŋe , karacel kede jo mere a lube , te kobbigi ni , “ Ka dano moro mito luba , myero koŋ oge kwerre kene , tiŋ yataria mere , luba .
41008035	Pien dano ame mito laro kwo mere , bino rwenyo kwo mere arwenya , ento dano ame rwenyo kwo mere pira kede pi amut aber , bino laro .
41008036	Kara konyo dano kede ŋo ka ocamo lobo luŋ kun kwo mere omao oko ?
41008037	Dano twero miyo ŋo pi dwoggo kwo mere ?
41008038	Dano ame lewic bino make pira kede pi koppa , i kare man me cot kede me bal , Wot a dano daŋ lewic bino make i kome i kare a en bino dwogo kede kwogo a Pappere kede me omalaika acil . ”
41009001	Dok okobbigi ni , “ Ateni akobbiwu ni , tye jo mogo ame ocuŋ kan , ame mom bino bilo to , a mom ru oneno loc Obaŋa kun abino kede teko . ”
41009002	Ame nino abicel doŋ okato , Yecu otero Petero kede Yakobo kede Lakana , oyito kedgi i wi kidi abor i muŋ , gin kengi . Kit kome te lokere oko i nyimgi ,
41009003	rukkere te doko acara kun tar meicel ; mom tye dano moro i wi podo luŋ ame twero lwoko eka te lony amannono .
41009004	Elia te nen baŋgi gin kede Muca , kun okop i Yecu .
41009005	Petero te kobbi Yecu ni , “ Rabbi , ber meicel wan ibedo kan ; wek oger gonye adek , acel meri , acel mea Muca , acel me Elia . ”
41009006	Onwoŋo mom ŋeo gin a myero ekobi , pien lworo omako-gi atek .
41009007	Tipo pol te wumogi ipuk , dwon te ya i pol , ni , “ Man en Woda ame amaro ; winye wunu . ”
41009008	Gin te bobolo waŋgi oyotoyot , naka mom oneno dano moro , kono ka Yecu ame tye baŋgi-ni keken .
41009009	Ame oyitto piny iya i wi kidi , ocikogi ni kur otit i ŋattoro gin ame gin oneno , ituno ka Wot a dano doŋ ocer i akina a jo oto .
41009010	Gin ote mako koppono , doŋ gin kengi ote bedo penyere ni , “ En cer i akina a jo oto ce te koppere no ? ”
41009011	Ote penyo Yecu ni , “ Piŋo opwony-cik kobo ni , Elia myero koŋ bin ? ”
41009012	Okobbigi ni , “ Elia koŋ bino tuno , me edwok jami ducu kakare . Ento kara dok ocoo nino i kom Wot a dano ni , myero en kany can adwoŋ , dok ni , obino caye ?
41009013	Ento an atittiwu ni , Elia doŋ otyeko bino , jo otime gin a yigi omito , acalo rik ocoo i kome . ”
41009014	Ka doŋ gin otuno baŋ jo mere ocele a lube , oneno lwak ecipan ogurogi dyere , kun opwony-cik tye a pyem kedgi .
41009015	Cucuttono ka lwak onene , gin luŋ owuro meicel , ote riŋo baŋe ka mote .
41009016	Openyogi ni , “ Kara ipyem wunu kedgi pi koppene ? ”
41009017	Dano moro i akina lwak te gamo ni , “ Apwony , onwoŋo akelo woda baŋi . En tye kede cen a mom kobo ;
41009018	i kabedo ducu ka cen ocuto i kome , dole piny , bwoo yenyo i doge , mio kao lake atek , riko kome oko . Doŋ akwao jo meri a lubi ni ryem , ryemo oloogi oko . ”
41009019	En ogamo ni , “ Wun lwagi jo ame iyeewu mom , abino bedo kedwu naka awene ? Abino diyo cunya i komwu ituno awene ? Kele wunu baŋa . ”
41009020	Okele baŋ Yecu . Ka cen onene , oyotoyot omio awobi-nu oryeye ; orette piny , onenne kun bwoo yenyo i doge .
41009021	Yecu openyo pappere ni , “ Doŋ otime kite man pi kare a rom mene ? ” Te gamo ni , “ Kom cakere a pwod tidi .
41009022	Tyen apol otemo neke kun rete i mac kede i pii-gu . Doŋ ka itwero timo ginnoro iye , tim ber ikonya . ”
41009023	Yecu te gamo ni , “ Ka itwero ! Jami luŋ twerre baŋ dano ame ye Obaŋa . ”
41009024	Papa atin te gamo oko oyot kun redo kede areda ni , “ Aye ; konya i kom iyeena anok-ki . ”
41009025	Yecu ka oneno ni lwak tye ka riŋo karacel , te juko cen arac kun kobo ni , “ Yin cen a mom kobo , ame yiti odiŋ , aciki ni , ya oko i kom awobi , kur dok idok i kome atwal . ”
41009026	En okok , te bedo ryeye aryea atek , te ya oko ; awobi te bedo bala dano oto , omio pol a jo okobo ni , “ En oto oko gire . ”
41009027	Ento Yecu omako ciŋe , otiŋe , oya malo .
41009028	Ka Yecu doŋ odonyo i ot , ame otye kengi , jo mere a lube openye ni , “ Ŋo omono wan daŋ iryeme ? ”
41009029	En te kobbigi ni , “ Gin acalo man mom ya pi ginnoro , kono ka pi kwayo Obaŋa keken . ”
41009030	Gin oya i kuno , oŋolle i dye Galilaya . Yecu mom omito ni dano moro ŋee :
41009031	pien onwoŋo tye ka pwonyo jo mere a lube , kun kobbigi ni , “ Wot a dano obino miye i ciŋ jo , obino neke ; a doŋ oneke , ame nino adek doŋ okato , en bino cer oko . ”
41009032	Ento gin mom oniaŋ koppono , daŋ ote lworo penye .
41009033	Nwaŋ otuno i Kapernaum . A doŋ otye i ot , Yecu te penyogi ni , “ Kara koppene a woki ipyem wunu iye i waŋa yo ? ”
41009034	Gin ote liŋ aliŋa , pien nwaŋ obedo pyem kengi kengi i waŋa yo ni , ŋa i akinagi ame dit loogi ?
41009035	En te bedo piny , olwoŋo jo-nu apar wie aryo , te kobbigi ni , “ Ka dano moro mito ebed me agege , en myero doŋ cen i ŋe owote mere ducu , bed aticgi ducu . ”
41009036	Otero atin , omio ocuŋ i akinagi , okwake kede bade kun kobbigi ni ,
41009037	“ Dano ame jolo atinnoro acel bala man i nyiŋa , nwoŋo ojolo an ; dano ame jola , mom ojolo an , ento ojolo ŋat oora . ”
41009038	Lakana okobbe ni , “ Apwony , oneno ŋattoro ame aryemo cen kede nyiŋi , ojuke , pien onwoŋo mom lubowa . ”
41009039	Ento Yecu okobo ni , “ Kur , ijuke wunu ; pien mom tye dano moro ame tio ticcogo atek adoŋo i nyiŋa , ame bino twero kobo kop arac i koma oyotoyot .
41009040	Pien ŋat a mom akworwa tye tuŋ baŋwa .
41009041	Dok ŋattoro ame bino miyowu ikopo me pii amata aŋic , ni , pien wun jo a Kricito , ateni akobbiwu ni , mot me pwoc mom bino rwenyo i baŋe kadi acelloro .
41009042	“ Dano ame bino miyo ŋattoro acel i akina jo-ni atino-ni ame oye an opoto i bal , twara ame otweo kidi rego adwoŋ i ŋute , ote core kede nam .
41009043	Ka ciŋi en a mii ipoto , toŋ oko ; twara idony i kwo ame ciŋi tuŋ cel mom tye , kato a kono oboli kede ciŋi ryoryo i Geena , i mac a mom to , [
41009044	Kuno kudi megi mom to , mac daŋ mom gik . ]
41009045	Ce ka tyeni en a mii ipoto , toŋ oko ; twara ame idony i kwo ame tyeni tuŋ cel mom tye , kato a kono oboli kede tyeni ryoryo i Geena . [
41009046	Kuno kudi megi mom to , mac daŋ mom gik . ]
41009047	Ce ka waŋi en a mii ipoto , kole oko ; twara idony i loc Obaŋa ame itye kede waŋi acel keken , kato a kono oboli kede waŋi ryoryo i Geena .
41009048	Kuno kudi megi mom to , mac daŋ mom gik .
41009049	“ Pien kado ame bino lonyo dano acel acel en mac .
41009050	Kado ber ; ento kado ka odoko bot , iloko wunu doko amit iŋo ? Bed wunu kede kado i yiwu kenwu , dok ibed wunu i kuc kenwu kenwu . ”
41010001	Yecu oya i kuno , te bino i lobo Judaya kede loka Jordan . Lwak dok ocokere baŋe , en opwonyogi doki , acalo kite mere me kare luŋ .
41010002	Oparicayo obino baŋe , ote bite kun openye ni , “ Cik ye ni ico ryem dako mere ? ”
41010003	En ogamo doggi kun penyogi ni , “ Kara Muca nwaŋ ocikowu niŋo ? ”
41010004	Gin te gamo ni , “ Muca yam oye ni ico myero co waraga me keto nyom , kede ryemo dako . ”
41010005	Cite Yecu okobbigi ni , “ Pi nwaŋcunywu omio Muca ocoyiwu cikkono .
41010006	Ento ya i ageyi keto lobo , ‘ Obaŋa ocweogi co kede mon .
41010007	En omio dano bino weko pappere kede tottere , te moko i kom dako mere ,
41010008	gin aryo ote doko kom acel . ’ Kite-nono gin mom doŋ otye aryo , ento kom acel keken .
41010009	Gin ame Obaŋa onoto karacel , dano kur ket akinagi . ”
41010010	Ame otye i ot , jo mere a lube dok openye pi koppono .
41010011	En te kobbigi ni , “ Dano moro ame ryemo cege , eka te nyomo dako ocele nwoŋo ocodo cot , kun obalo i nyim cege ca .
41010012	Anaka dako daŋ , ka oya i baŋ cware te nyomere kede lo ocele , nwoŋo ocodo cot . ”
41010013	Jo okelo itino baŋ Yecu , ni en mulgi . Jo a Lube te jukogi oko ;
41010014	cite Yecu ka oneno , yie owaŋ , te kobbigi ni , “ Wek wunu itino bin baŋa , kur igeŋgi wunu ; pien loc Obaŋa tye pi jo acalo gin .
41010015	Ateni akobbiwu ni , dano a mom jolo loc Obaŋa acalo atin , mom bino donyo iye kadi atidi moro . ”
41010016	Otiŋogi i kore , omiogi winyo , kun keto ciŋe i komgi .
41010017	Ame en doŋ oya otuno iyo , dano moro te riŋo , te rumo coŋe i nyime kun penye ni , “ Apwony aber , atim ŋo me anwoŋ kwo a perakino odoco ? ”
41010018	Yecu te penye ni , “ Kara piŋo ilwoŋa ni aber ? Dano moro aber mom tye , kono ka Obaŋa keken .
41010019	Iŋeo cik , ‘ Kur inek , Kur icod cot , Kur ikwal , Kur ikel kop goba i pido , Kur icer jo , Wor pappi kede totti . ’ ”
41010020	En te gamo ni , “ Apwony , magu ducu atyeko mako cakere i tinona . ”
41010021	Yecu onene , omare , te kobbe ni , “ Ginnoro acel pwod orem i baŋi . Wot icaŋami luŋ ame itye kede , ite miyo baŋ ocan , eka ite bedo kede lonyo ame ikano i polo ; yin doŋ ibin , iluba . ”
41010022	Lonu ka owinyo kodi kop-pu , waŋe te cido oko , te wot oko a doŋ aconne acona , pien onwoŋo limmere rik dwoŋ .
41010023	Yecu oŋoloro waŋe te kobbi jo mere a lube ni , “ Bino bedo tek meicel olonyo idonyo i loc Obaŋa ! ”
41010024	Jo a lube owuro koppere-nono atek , ento Yecu dok te kobbigi ni , “ Itino , donyo i loc Obaŋa mom yot !
41010025	Twara donyo inaga i waŋ pico yot , kato alonyo idonyo i loc Obaŋa ! ”
41010026	Omio gin owuro atek meicel , ote penye ni , “ Kara ŋa a dok twero larre ? ”
41010027	Yecu onenogi , te kobo ni , “ Baŋ dano mom twerre , ento tuŋ baŋ Obaŋa twerre , pien jami ducu twerre baŋ Obaŋa . ”
41010028	Petero te ero kobbe ni , “ Aco wan oweko jami luŋ , olubi . ”
41010029	Yecu te gamo ni , “ Ateni akobbiwu ni , mom tye ŋattoro ame oweko ode , onyo omego , onyo amego , onyo tottere , onyo pappere , onyo potti mere , pira kede pi amut aber ,
41010030	ame mom bino nwoŋo jami akato mano tyen mia i kare man , udi , omego , amego , toto , kede itino , kede potti , karacel kede awuna ; kede i kare abino anyim bino nwoŋo kwo a perakino odoco .
41010031	Ento jo apol ame obedo me agege bino doŋ cen , kede jo odoŋ cen bino bedo me agege . ”
41010032	Ame gin tye iyo , a kun gin owot i Jerucalem , Yecu onwoŋo atelligi yo ; gin owuro atek , jo a lube obedo kede lworo . En dok te tero jo mere apar wie aryo , te cako tittigi gin ame bino timere i kome ,
41010033	kun kobo ni , “ Nenu , wan doŋ otye okwaro tur me wot i Jerucalem . Wot a dano obino miye baŋ olamdog adoŋo kede opwony-cik , gin bino ŋolle kop me to , obino miye baŋ Orok .
41010034	Gin bino ŋale , obino pwode kede del , obino neke ; cite ame nino adek doŋ okato , en bino cer oko . ”
41010035	Yakobo kede Lakana , itino a Jebedayo , obino i nyim , Yecu , ote kobbe ni , “ Apwony omito itimmiwa gin ame okwayi pire-ni . ”
41010036	En openyogi ni , “ Imito ni atimmiwu ŋo ? ”
41010037	Gin te gamo ni , “ Yewa imi ŋat acel bed i laŋeti tuŋ cem , ŋat acel bed tuŋ cam , i kare me kwogoni . ”
41010038	Ento Yecu okobbigi ni , “ Wun mom iŋeo gin ame ikwao wunu . Itwero wunu mato i kopo me peko ame abino mato kede ; onyo itwero wunu batija i kite ame abino batija kede ? ”
41010039	Gin ogamo ni , “ Wan otwero . ” Yecu okobbigi ni , “ Kopo ame an abino mato iye , wun daŋ ibino mato wunu kede ; dok kite ame an abino batija kede , wun daŋ ibino batija wunu kede ;
41010040	ento bedo i laŋeta tuŋ cem onyo tuŋ cam an mom apoko . Bino bedo ka baŋ jo ame oyiko pirgi . ”
41010041	Ka jo ocele apar owinyo , igi ocako waŋ i kom Yakobo kede Lakana .
41010042	Yecu te lwonogi baŋe , okobbigi ni , “ Wun iŋeo wunu ni , i baŋ Orok , jo ame olwoŋo ni olocgi bwoogi kede teko , dok odonegi nyuto twergi i komgi .
41010043	Ento mom myero bed amannono i akinawu ; cite ŋattoro i akinawu ame mito bedo adwoŋ , myero bed aticwu ;
41010044	dok ŋattoro ame amito bedo me agege i akinawu , myero bed opiiwu ducu .
41010045	Pien anaka Wot a dano mom obino me jo tiye , ento me en ti pi jo , dok ete miyo kwo mere me lakoro jo apol . ”
41010046	Gin obino i Jeriko . Ame doŋ Yecu aya oko i Jeriko , karacel kede jo mere a lube kede lwak jo ecipan , atowaŋŋoro ame akwa lim , nyiŋe Bartimayo , wot a Timayo , onwoŋo kara obedo i ŋet yo .
41010047	Ka en owinyo ni Yecu me Najaret ennono , te ero lwoŋo kede dwon adit ni , “ Yecu , Akwar Daudi , tima kica ba ! ”
41010048	Jo apol te juke ni , “ Liŋ , lo-ni ! ” En omedo redo mere ameda ni , “ Akwar Daudi , tima kica ba ! ”
41010049	Yecu Ocuŋ , okobo ni , “ Lwoŋe wunu . ” Gin te lwoŋo atowaŋ kun okobo ni , “ Di cunyi , ya malo , en alwoŋi . ”
41010050	En te bolo rukkere oko , oya malo , te ru yutte , bino baŋ Yecu .
41010051	Yecu te penye ni , “ Kara imito atimi ŋo ? ” Atowaŋ te gamo ni , “ Rabbi , amito anen piny . ”
41010052	Yecu te kobbe ni , “ Wot giri , iyeeni ocaŋi . ” Cucuttono te cako neno piny , te wapo yore .
41011001	Ame gin doŋ ceggi i tuno i Jerucalem , tuŋ Betepage kede Betania , i kor kidi me Jeituni , Yecu ooro jo aryo i akina jo a lube ,
41011002	ocikogi ni , “ Wot wunu i paco i nyimwu ca . Ame doŋ idonyo wunu iye , oyotoyot ibino nwoŋo wunu atin kana , ame otweo , ame ŋattoro mom ru oyito i wie ; gonyu , ikel wunu kan .
41011003	Ka dano moro bino penyowu ni , ‘ Ŋo omio itimo wunu amannono ? ’ dok wunu iye ni , ‘ Adwoŋwa en ame amito ; daŋ adwoggo en kan oko oyotoyot . ’ ”
41011004	Gin owoto , onwoŋo otweo atin kana i doggola oko i ŋet yo , ote gonyo .
41011005	Jo mogo ame onwoŋo ocuŋ kuno te penyogi ni , “ Kara itimo wunu ŋo omio igonyo wunu atin kana ? ”
41011006	Gin te dok iye i kite ame Yecu okobbigi kede . Jo-nu te ye ni gin woti .
41011007	Ote kelo atin kana baŋ Yecu , ote peto boŋŋigi i kome , en te bedo i wie .
41011008	Jo apol opeto boŋŋigi i dye yo , jo mogo opeto boke ame ojako i potti .
41011009	Jo ame otelo yo kede ame alube oredo ni , “ Ojana , pak wunu Rwot ! Gum myero bed i kom ŋat ame abino i nyiŋ Rwot !
41011010	Gum myero bed i kom loc a kwarowa Daudi ame abino ! Pake wunu malo i wi polo ! ”
41011011	En odonyo i Jerucalem , owoto i ot Obaŋa , te ŋiyo jami ducu , eka te dok oko i Betania karacel kede jo mere apar wie aryo , pien piny onwoŋo oyuto oko .
41011012	Orwo mere ka gin oya i Betania , kec oneke .
41011013	Te neno oduro i teŋe kun pote olot , owoto oneno ka kono ce etwero nwoŋo moro ame ocek iye . Ka otuno i tere , mom onwoŋo ginnoro , kono ka pote keken , pien mom ru kare me cekkere .
41011014	Te kobo oduro ni , “ Ŋattoro mom dok bino camo nyigi atwal . ” Jo a lube owinyo .
41011015	Ka gin otuno i Jerucalem , Yecu odonyo i ot Obaŋa , te cako ryemo jo ame cato wil kede owil jami i ot Obaŋa . Oreto meja a jo a loko cente , anaka gi-bedo a jo a cato amam ;
41011016	mom oye ni dano moro ŋol dye ot Obaŋa kede yec .
41011017	Dok te ero pwonyogi kun kobo ni , “ Rik mom ocoo ni , ‘ Oda obino lwoŋo ni ot me kwac a rok luŋ ? ’ Ento wun iloko wunu odoko adu oyak . ”
41011018	Olamdog adoŋo kede opwony-cik owinyo koppere , ote yenyo yo me neke ; pien onwoŋo gin lwore , pien lwak luŋ owuro pwonnyere .
41011019	A doŋ piny oyuto , en te ya oko i Jerucalem .
41011020	Odiko ame onwoŋo gin beo iyo-nu , oneno oduro otal oko cakere i lwite .
41011021	Petero opo iye , okobo ni , “ Rabbi , neno oduro iceno-ni otal oko . ”
41011022	Yecu te gamo ni , “ Bed wunu kede iyee i kom Obaŋa .
41011023	Ateni akobbiwu ni , ŋat ame bino kobbi kidi man ni , ‘ Mukere , irette i nam , ’ a kun mom okalo akala i cunye , ento oye ni gin ame ekobo bino timere , daŋ bino timere .
41011024	Pi kop man akobbiwu ni , gin ducu ame ibino wunu penyo ame ikwayo wunu Obaŋa , myero iye wunu ni inwoŋo wunu oko , daŋ ibino wunu nwoŋo .
41011025	Dok daŋ kare ducu ame icuŋ wunu kun ikwao wunu Obaŋa , ka itye wunu kede kopporo i kom ŋattoro , time wunu kica , me wek Papawu a tye i polo daŋ timwu kica i kom balwu . [
41011026	Ento ka mom itimo wunu jo kica , Papawu ame tye i polo daŋ mom bino timowu kica i balwu . ] ”
41011027	Gin dok obino i Jerucalem . Ka onwoŋo en tye ka wowota i ot Obaŋa , olamdog adoŋo kede opwony-cik kede odoŋe obino baŋe .
41011028	Ote penye ni , “ Twerrene omio itimo kit man ? Daŋ ŋa omii twer man me timo ? ”
41011029	Yecu te kobbigi ni , “ An koŋ abino penyowu pennyoro acel ; wun koŋ idokka wunu iye , an daŋ ate bino tittiwu twer omio atimo kit man .
41011030	Batija a Lakana oya i baŋ Obaŋa aŋar onyo oya i baŋ dano ? Dokka wunu iye . ”
41011031	Gin ote bedo pyem kengi kengi kun okobo ni , “ Ka okobo ni , ‘ Oya i baŋ Obaŋa ’ , en bino penyowa ni , ‘ Kara piŋo dok mom iye wunu en ? ’
41011032	Ka okobo ni , ‘ Oya i baŋ dano ’ , kono ? ” Gin olworo lwak , pien gin luŋ oŋeo ni Lakana en adwarpiny ateni .
41011033	Omio gin te dokki Yecu ni , “ Wan okwia giwa . ” Yecu daŋ te kobbigi ni , “ An daŋ mom abino kobbiwu twer omio atimo kite man , ”
41012001	Yecu te cako kop kedgi i carokop ni , “ Nwaŋ tye dano moro ame opito poto olokkere , te guro oko kede cel , okunyo bur me jolo pige , te gero pem , te joko baŋ opur , eka te wot oko i lobo ocele .
41012002	Ame kare doŋ oromo , en te cwayo amiro baŋ opur ni wot om dul ginnoro ocek i peto .
41012003	Ento gin omake , ote pwode , oryeme , odok i ciŋe nono .
41012004	En dok te medde oro amiro ocele ; man daŋ ote goyo , tuco wie oko , omie lewic .
41012005	Dok te oro dano ocele , man gin oneko oko . Gin obedo limo kite-nono i kom jo apol ; jo ocele opwodo apwoda , jo mogo oneko aneka .
41012006	Onwoŋo pwod odoŋ baŋe dano moro acel , en wode ame emaro . Me agikki mere ocwao en ikome baŋgi , kun kobo ni , ‘ Gin bino woro woda . ’
41012007	Cite gin opur ote bedo kop kengi kengi ni , ‘ Kom man en ale-lim ; biye wunu , oneke oko , me lim eleyo-nono bed megwa ’ .
41012008	Omake ote neke oko , ote bole teŋe i poto olok .
41012009	Won poto olok bino timo ŋo ? En bino bino , te neko opur-ru oko , te miyo poto olok baŋ jo apat .
41012010	Rik mom ikwano wunu coc man a yam ocoo , ni , ‘ Kidi ame ogedo okwero en ame odoko kidi me gwic ot ;
41012011	man en tic a Rwot , en gin me awura baŋwa ? ’ ”
41012012	Gin te temo make , ento ote lworo lwak oko , pien gin oniaŋ ni en okobo carokop man i komgi . Ote ya i baŋe wot gigi oko .
41012013	Gin te oro Oparicayo kede jo a Kerode mogo baŋ Yecu , me gin mak kopporo a ya i doge .
41012014	Gin obino te kobbe ni , “ Apwony , wan oŋeo ni yin dano me ateni , dok mom iparo pi dano moro , pien mom ineno dano i oko , cite ipwonyo yo Obaŋa i ateni , Myero ogelli Kaicari ocoro onyo mom ?
41012015	Ogel onyo kur ogel ? ” Ento en te ŋeyo gobagi oko , te kobbigi ni “ Kara ibita wunu pi ŋo ? Koŋ ikella wunu ciliŋnoro , me anen . ”
41012016	A doŋ gin okelo , en te penyogi ni , “ Cal kede coc ame ogoro iye-ni mea ŋa-nono ? ” Gin ogamo ni , “ Mea Kaicari . ”
41012017	Yecu te kobbigi ni , “ Dwok wunu baŋ Kaicari jami a Kaicari , jami Obaŋa dwok wunu baŋ Obaŋa . ” Gin owure meicel .
41012018	Ocadukayo mogo obino baŋ Yecu ; jo-ni gin jo ame kobo ni jo oto pe cer . Gin okelo peny baŋe ni ,
41012019	“ Apwony , Muca nwaŋ ocoo pirwa ni , ka omin a ŋattoro oto oko , oweko dako , ento mom oweko atinnoro , ominnere myero lak dako mere me nywal ominnere itino .
41012020	Aco , nwaŋ tye jo abiro ame gin omego . Dano me agege onyomo dako , te to kun mom oweko atinnoro ;
41012021	me aryo te lako dan-nu , te to kun mom oweko atinnoro ; me adekkere daŋ amannono ;
41012022	gin abiro luŋ mom oweko atinnoro , lcennere en dako daŋ te to oko .
41012023	Kara i kare me cer , dan-nu bino bedo cik a ŋa ? Pien gin abiro luŋ obedo kede . ”
41012024	Yecu okobbigi ni , “ Wun mom irwenyo wunu pi mannono , pien ikwia wunu coc a yam ocoo , anaka teko Obaŋa daŋ ikwia wunu ?
41012025	Pien ka jo doŋ ocer , jo mom bino nyomere , ento bino bedo bala omalaika ame i polo .
41012026	Ento ka i kom cero jo oto , wun mom ikwano wunu i buk a Muca , kop i kom yat obuŋere ame olyel , kite ame Obaŋa okobbe ni , ‘ An Obaŋa Iburaim , kede Obaŋa Icaka , kede Obaŋa a Yakobo ? ’
41012027	En mom Obaŋa a jo oto , ento mea jo akwo ; irwenyo wunu meicel . ”
41012028	Apwony-cikkoro obino onoke a ceggi , owinyogi kun olaro kop . Ka owinyo kit ame Yecu odokkigi i kop aber kakare , en te penye ni , “ I kom cik luŋ , mene ce ame obedo me agege ? ”
41012029	Yecu te gamo ni , “ Me agege en ene , ni , ‘ Winy ba Icrael , Rwot Obaŋawa en Rwot acel ;
41012030	mar Rwot Obaŋani kede cunyi luŋ , kede tiponi luŋ , kede tammi luŋ , kede tekoni luŋ . ’
41012031	Me aryo mere en ene , ni , ‘ Mar dano wadwu acalo imarre keni . ’ Mom dok tye cikkoro ame pire dit kato magi . ”
41012032	Apwony-cik te kobo ni , “ Kakare , Apwony ; ikobo giri kop ateni , ni , Obaŋa en acel , dok mom tye Obaŋa ocele , kono en keken .
41012033	Dok mare i cuny luŋ , i ryeko luŋ , kede maro dano wadwu acalo imarre keni , pire dit kato leyi ducu ame oŋolo , ame owaŋo alutu , kede kwon gin ame oŋolo ducu . ”
41012034	Ka Yecu oneno ni en odok i koppere kede ryeko , te dok kobbe ni “ Yin mom ibor kede loc Obaŋa . ” Ŋattoro mom dok odio cunye me penye kopporo .
41012035	Ame Yecu tye apwony i ot Obaŋa , openyo ni , “ Kara opwony-cik kobo niŋo ni , Kricito en akwar Daudi ?
41012036	Aco kono Cuny Acil nwaŋ omio Daudi ikome okobo ni , ‘ Rwot okobbi Rwotta ni , Bed i laŋeta tuŋ cem , i kabedo me kwogo , ituno ka abino keto okworri piny i te tyeni . ’
41012037	Ka Daudi ikome olwoŋe ni Rwot , kara Kricito dok bedo akwarre niŋo ? ” Lwak ecipan owinyo koppere kede lelo .
41012038	Ka Yecu tye a pwony , okobo ni , “ Gwokere wunu i kom opwony-cik ame maro wot a kun orukere kede boŋŋi abeco , ame mito daŋ ni jo motgi i cuk ,
41012039	dok omaro bedo i kome me dito i kacokere , kede i kabedo me kwogo i dog cem .
41012040	Gin mao udi a mon a coggi oto , dok okwao Obaŋa nakanaka me gobagoba . Kop ame obino ŋolo i wigi bino bedo pek akato . ”
41012041	Yecu obedo piny kun otikere kede canduk me coko lim , te neno kite ame lwak abolo kede lim i canduk . Jo apol ame olonyo obolo adwoŋ .
41012042	Cite dako moro ame acan , ame cware oto , obino , te bolo cente aryo keken .
41012043	En te lwoŋo jo a lube baŋe , okobbigi ni , “ Ateni akobbiwu ni , dako man a cware oto , ame acan , obolo adwoŋ ame kato jo luŋ ame obolo mot i canduk me coko lim ;
41012044	pien gin ducu obolo mot ame ogito agita i kom limgi adwoŋ , cite en i kom cannere obolo gin ducu ame tye baŋe , ame konyo kwo mere . ”
41013001	Ame en aya oko i ot Obaŋa , dano acel i akina jo a lube okobbe ni , “ Apwony , nen kiddi magi me awura , kede gedo magi me awura ! ”
41013002	Yecu te gamo doge ni , “ Ineno gedo magi adoŋo wok-ki ? Mom obino weko kidi moro kan ame ododde i wi wadgi , a mom obino coro piny . ”
41013003	Ame en doŋ obedo piny i wi kidi me Jeituni kun otikere kede ot Obaŋa , Petero kede Yakobo kede Lakana kede Anderiya openye i muŋ ni ,
41013004	“ Tittiwa , man bino bedo awene ba ? Dok gin aŋo ame bino nyuto ni ginnono ducu doŋ ceggi cobere kakare ? ”
41013005	Yecu ocako kobbigi ni , “ Gwokere wunu ba , ŋattoro kur rwenywu be .
41013006	Pien jo apol bino bino i nyiŋa , ame obino kobo ni , ‘ An ennono ’ ; gin bino miyo jo apol rwenyo .
41013007	Dok ka ibino winyo wunu pi mony , kede amut me mony , cunywu kur poti ; mano myero timere , ento agikki nwoŋo pwod mom .
41013008	Pien rok bino romo kede rok , loc bino romo kede loc ocele , oyeŋo bino bedo i kabedo apol , kec daŋ bino poto ; mano ducu pwod en ageyi me rem .
41013009	“ Ento wun myero igwokere wunu ba ; pien gin bino terowu i okiko , obino pwodowu i kacokere ; ibino cuŋ wunu i nyim oloc kede i nyim rwode pira , me kobo kop me caden baŋgi .
41013010	Dok amut aber myero koŋ rab baŋ rok ducu .
41013011	Ikare ame oterowu oko me kelowu i okiko , kur iru wunu bedo i tam apol , ni , ibino wunu kobo niŋo ? Ento kob wunu kop ame obino miyowu i caanono ; pien pe wun ame ibino wunu kop , ento Cuny Acil en a bino kop .
41013012	Omego bino miyo omegogi me aneka , odoŋe bino miyo itinogi me aneka , otino bino twarre i kom onywalgi , miyo oneko onywalgi .
41013013	Jo luŋ bino dagowu pi nyiŋa : ento ŋat ame kanyakino ituno i agikki , en bino larre .
41013014	“ Ento ka ineno wunu ginnoro me kwer ame balo cuny jo kun ocuŋ kan ame pe myero ( dano ame kwano myero niaŋ iye ) , i kare-nono jo a tye i Judaya myero riŋ oko i wi kidi ,
41013015	dano ame tye i wi ot kur dok yitto piny , daŋ kur dony i ot , ni ebino kwanyo ginnoro a tye iye ;
41013016	kede dano ame tye i poto kur dok cen ni edok omo rukkere .
41013017	Mon ayac bino neno can i kare-nono , kede mon ame doto itino !
41013018	Kwa wunu Obaŋa wek ginnono kur timere i cwir .
41013019	Pien i kare-nono bino bedo can adwoŋ , kit a yam pe ru onen , ya i ageyi keto lobo ame Obaŋa oketo , tuno naka tin , daŋ pe dok bino nen .
41013020	Kono Rwot mom ojwiko kare-nu , kono dano moro mom obwot ; daŋ pi jo ame oyero , ame en oyerogi , omio Rwot ojwiko kare-nu oko .
41013021	“ I kare-naca ka dano moro bino kobbiwu ni , ‘ Neno , Kricito tye kan-e , onyo ni , tye kaca ’ , kur iye wunu .
41013022	Jo ame kobo ni gin obedo Kricito bino pello , anaka odwarpiny ame ogoba , bino nyuto anyuttogo kede taŋo , me ka twerre gin orweny jo ame oyero .
41013023	Gwokere wunu ba ; doŋ atyeko tittiwu kop ducu con .
41013024	“ Ento i kare-nono , ame can adwoŋ otum oko , bino bedo acalo rik ocoo ni , ‘ Ceŋ bino doko col , dwe mom bino ryeny ,
41013025	acer luŋ bino ya i polo , ote rutte piny , teko ame i polo bino yeŋere ’ ;
41013026	eka jo bino neno Wot a dano kun bino iyi pol , kun tye kede teko kede kwogo adwoŋ .
41013027	En bino oro amalaika , bino coko jo mere ame oyero , iya i twok piny aŋwen ducu , kun ya i agikki me lobo , tuno i agikki me polo .
41013028	“ Mak wunu pwony ame oya i kom oduro : ka jaŋe onyinyiro , pote olot , iŋeo wunu ni oro doŋ ceggi .
41013029	Ammannono wun daŋ , ka ineno wunu ginnono atimere , ber iŋe wunu ni , en doŋ tye ceggi , tye i doggola .
41013030	Ateni akobbiwu ni , lwagi jo man mom bino tum , ame mannono luŋ mom ru otimere .
41013031	Polo kede lobo bino tum oko , ento kop ame an apwonyo mom bino tum .
41013032	“ Ento nino-nono , onyo caa-nono , ŋattoro a ŋeo pire mom tye , kadi omalaika ame tye i polo , kadi Wod , kono ka Papo keken .
41013033	Gwokere wunu , bed wunu ame ineno wunu , pien mom iŋeo wunu nino ame kare bino romo iye .
41013034	Rom aroma kede dano ame awot i weno ; en ka aya i paco , mio twer baŋ omiro mere , ŋat acel acel kede ticcere , kun ciko agwok doggola ni , ki piny .
41013035	Kiu piny doŋ , pien mom iŋeo wunu ceŋ a won ot bino tuno iye , onyo otyeno , onyo cuny dyewor , onyo ka ibai , aŋar odiko ;
41013036	me kur tuwu atua i waŋ nino .
41013037	Gin ame akobbiwu , akobbi jo luŋ ni , Kiu piny . ”
41014001	Onwoŋo odoŋ nino aryo me tuno i ecuban me Kato kede me Ogati a Tobi Mom iye . Olamdog adoŋo kede opwony-cik oporo kop me mako Yecu kede ryeko , me ote neke .
41014002	Pien gin okobo ni , “ Pe i kare me ecuban , mio lwak bino tugere . ”
41014003	Ame en tye i Betania tuŋ a Cimon adobo , onwoŋo obedo i dog cem ; dako moro te bino kun tye kede adomo me moo nard agili ame wellere dwoŋ . Oturo dog adomo , oonyo i wie .
41014004	Jo mogo yigi owaŋ , ote kop kengi kengi ni , “ Moo man obalo nono piŋo ?
41014005	Pien kono ocato moo man , kono okelo lim a kato ciliŋ mia adek , me amia baŋ ocan . ” Cunygi owaŋ i kome atek .
41014006	Yecu te kobo ni , “ Weke wunu ; kara icano wunu dan-ni piŋo ? En otio tic aber i koma .
41014007	Ocan itye wunu kedgi nino luŋ , itwero wunu konyogi i kare ducu ame imito wunu ; ento an mom abino bedo kedwu nino ducu .
41014008	En otio tic acalo etwero ; ogeo onyo moo i koma me yika .
41014009	Ateni akobbiwu ni , i wi podo luŋ kan ame obino tito iye amut aber-ri , obino kobo iye gin a dakoni otio , me poyo en . ”
41014010	Juda me Keriot , ame en dano acel i akina jo apar wie aryo ca , owoto baŋ olamdog adoŋo , me emi Yecu baŋgi
41014011	Gin ka owinyo , oyomoro yigi , ote cikere me miye lim ; en daŋ te yenyo kare aber me miye baŋgi .
41014012	I nino me agege me camo Ogati a Tobi Mom iye , a yam oŋolo iye atin romo me Kato , jo a lube openye ni , “ Imito ni owot oyik tuŋ kwene me icam iye cam me Kato ? ”
41014013	En te oro jo aryo i akina jo a lube kun cikogi ni , “ Wot wunu i Jerucalem ; lonnoro bino romere kedwu ame oyeo gulu pii ; lube wunu .
41014014	Kan a en bino donyo iye , kobbi wunu won ot ni , ‘ Apwony okobo ni , Ane ot welo kan ame abino camo iye Kato , karacel kede jona a luba ? ’
41014015	En bino nyuttiwu icika alac i malo ame opeto , ame oyiko ; yikkiwa wunu kuno . ”
41014016	Jo mere a lube owoto , odonyo i Jerucalem , onwoŋo tye acalo en oporrigi , ote yiko cam me Kato .
41014017	Ame piny doŋ oyuto , en obino , karacel kede jo mere apar wie aryo .
41014018	A doŋ gin obedo piny , ame otye ka cem , Yecu te kobo ni , “ Ateni akobbiwu ni , ŋat acel i akinawu bino keto erupe i koma , en ame acem karacel keda . ”
41014019	Eka gin te ero conne oko , kun dano acel acel penyere ni , “ An ce ? ”
41014020	En te kobbigi ni , “ En dano acel i akina wun apar wie aryo , ame agweyo keda i tabo acel .
41014021	Pien Wot a dano awot gire i kite a yam ocoo i kome ; ento dano a keto erupe i kom Wot a adanonu , kite ame ebino neno kede can ! Onwoŋo kono obedo ber , dano-nu kono rik pe onywalo . ”
41014022	Ame gin pwod acamo cem , Yecu omako ogati ; ka doŋ okwao iye winyo , onyinyilo , omiogi kun kobo ni , “ Gam wunu ; man en koma . ”
41014023	Otiŋo ikopo ; ka doŋ opwoo , omiogi , gin ducu omato .
41014024	Okobbigi ni , “ Man en remona me cikere , ame oony pi jo apol .
41014025	Ateni akobbiwu ni , mom dok abino mato pig olok , ituno i nino ca ka ate bino mato anyennere i loc Obaŋa . ”
41014026	A doŋ gin otyeko wer , ote wot oko i wi kidi me Jeituni .
41014027	Yecu te kobbigi ni , “ Wun ducu ibino wunu kwanyo genwu i koma oko ; pien nwaŋ ocoo ni , ‘ Abino neko akwat , rommi te ket oko ata , ’
41014028	Ento ka doŋ ocera , abino telliwu yo me wot i Galilaya . ”
41014029	Petero te kobbe ni , “ Kadi bed jo ducu bino kwanyo gengi oko i komi , cite an mom abino kwanyo . ”
41014030	Yecu te kobbe ni , “ Ateni akobbi ni , tin , i dyewor man , a twon gweno pe ru okok iryo , yin giri ibino kwera tyen adek . ”
41014031	Ento en okobo atek meicel ni , “ Kadi bed to , mom abino kweri . ” Gin ducu okobo amannono .
41014032	Ote wot i kabedo a nyiŋe Gececemane , en te ciko jo a lube ni , “ Bedu kan koŋ , an pwod akwayo Obaŋa . ”
41014033	En te tero Petero kede Yakobo kede Lakana , cunye te ero poto meicel kede kumo adwoŋ .
41014034	Te kobbigi ni , “ Waŋcuny atek amito neka oko . Bed wunu kan , ikiu piny . ”
41014035	Te wot i nyim anok , oryebere piny , te kwayo ni , kono ka twerre , kodi caa-nono myero kat oko i baŋe .
41014036	Okobo ni , “ Aba , Pappa , jami ducu i baŋi twerre ; kwany ikopo man i koma oko ; cite kur bed acalo an amito , ento acalo yin imito . ”
41014037	Te dwogo onwoŋogi doŋ onino oko , te kobbi Petero ni , “ Cimon , inino anina ? Mom itwero kiyo piny keda pi caa acelloro ?
41014038	Kiu piny , kwa wunu Obaŋa , me kur idony wunu i abita a Catan . Cuny mito ta , ento kom nyap . ”
41014039	Te dok wot , te kwayo Obaŋa , kun kobo kop acellaca .
41014040	Dok te dwogo , onwoŋogi doŋ onino oko , pien onwoŋo nino onuro waŋgi meicel ; yo me culle kop te loyogi oko .
41014041	Te dwogo tyen me adekkere , openyogi ni , “ Pwod inino wunu ? Pwod iweo wunu bo ? Doŋ otum . Caa doŋ oromo ; Wot a dano otye a miye i ciŋ obalo .
41014042	Ya wunu malo ; nen , dano ame keto erupe i koma doŋ tye ceggi . ”
41014043	Cucuttono ame en pwod tye ka kop , Juda te pello , en dano acel i akina jo apar wie aryo ca . En obino kede lwak jo ame oya i baŋ olamdog adoŋo kede opwony-cik kede odoŋe , kun otye kede pale me romo kede abiriŋ .
41014044	Dano ame oketo erupe i kome nwaŋ omiogi anyut , kun kobo ni , “ Dano ame abino moto kun anoto leme , nwoŋo en ennono ikome ; make wunu , itere wunu kun igwoke wunu aber . ”
41014045	Ka obino , te onyakino baŋe , te mote ni , “ Rabbi ” , omote kun noto leme .
41014046	Gin opoto i kome , ote make oko .
41014047	Ento dano moro acel ame ocuŋ i laŋete owoto pala romo mere , te toŋo kede opii alamdog adwoŋ , te ŋolo yite oko .
41014048	Yecu okobbigi ni , “ Ibino wunu i koma kede pale me romo kede abiriŋ , bala ibino wunu mako ayak ?
41014049	Nino luŋ nwaŋ abedo kedwu i ot Obaŋa kun apwonyo , mom imaka wunu . Ento wek coc a yam ocoo cobere kakare . ”
41014050	Gin ducu oriŋo , ote weke oko .
41014051	Awobi moro nwaŋ olube ame orwao ka cuka camanini i kome . Gin omake ,
41014052	ento en oweko cuka odoŋ , oriŋo onoro .
41014053	Gin otero Yecu baŋ alamdog adwoŋ ; onwoŋo alamdog adoŋo kede odoŋe kede opwony-cik ocokere ducu karacel .
41014054	Petero olubo yore me icecen ituno naka i dyekal alamdog adwoŋ ; obedo piny karacel kede otic ka oyo mac .
41014055	Olamdog adoŋo kede okiko ducu te yenyo caden me kelo kop i kom Yecu me oneke , naka mom onwoŋo .
41014056	Pien ocaden apol okelo kop me goba i kome , kopgi mom orwatte .
41014057	Jo mogo oya malo ote kelo kop me goba i kome kun okobo ni ,
41014058	“ Wan owinyo kun kobo ni , ‘ An abino keto ot Obaŋa-ni ame jo otio kede ciŋ , eka ate dok gero en ocele pi nino adek , a mom otio kede ciŋ . ’ ”
41014059	Kadi bed amonnono , kop ame gin okelo mom orwatte .
41014060	Alamdog adwoŋ te putte malo , te cuŋ i dyere , te penyo Yecu ni , “ Mom idok iye kopporo ? Man kop aŋo ame odoti kede-ni ? ”
41014061	Ento en oliŋ gire aliŋa , mom ogamo kopporo . Alamdog adwoŋ dok te penye kun kobo ni , “ Yin i Kricito , Wot a ŋat ame opwoo ? ”
41014062	Yecu te gamo ni , “ An a en ; dok ibino neno wunu Wot a dano ame obedo piny i kabedo me kwogo i laŋet Won Twer tuŋ cem , kun bino kede pol me polo . ”
41014063	Alamdog adwoŋ te yeco kanyi mere kene kene kun kobo ni , “ Kara pwod omito caden me ŋo ?
41014064	Doŋ iwinyo wunu kite a en oyeto kede Obaŋa . Itamo wunu niŋo iye ? ” Gin ducu oŋolo ni , ballere romo to .
41014065	Jo mogo te cako pato lao i kome ; owumo waŋe oko , ote done kun okobo ni , “ Yin adwarpiny do , tuci ! Kara ŋa ojwati ? ” Otic daŋ te game kede adoŋ .
41014066	Petero onwoŋo tye piny i dyekal . Aŋeca moro mea alamdog adwoŋ te bino .
41014067	Ka oneno Petero kun aoyo mac , ogae kede waŋe kun kobo ni , “ Yin daŋ woki itye wun kede dano ca me Najaret , Yecu . ”
41014068	Ento en okwero oko , kun kobo ni , “ Mom aŋeo dok mom aniaŋ i gin ame ikobo . ” En te kato i dog paco , twon gweno te mwoco koko .
41014069	Aŋeca ca onene , te dok ero kobbi jo ame Ocuŋ kuno ni “ Dano man ŋat acel i akinagi . ”
41014070	En dok te kwero oko . Kare okato anok , jo ame ocuŋ kuno dok okobbi Petero ni , “ Ateni , yin dano acel i akinagi , pien yin dano me Galilaya . ”
41014071	En te kwoŋ kun lamere kene , kobo ni , “ An gira mom aŋeo dano man ame ikop wunu i kome-nono . ”
41014072	Cucutto no twon gweno te mwoco koko tyen me aryo mere . Petero te po i kop a cen Yecu okobbe , ni , “ Ame pe ru twon gweno okok iryo , ibino kwera tyen adek . ” Eka te ero koko oko i pig waŋe .
41015001	Oyotoyot ka piny oru , olamdog adoŋo oporo kop karacel kede odoŋe kede opwony-cik kede okiko luŋ . Gin otweo Yecu , otere , ote miye baŋ Pilato .
41015002	Pilato te penye ni , “ Yin abaka Ojudaya ? ” Ogamo doge ni , “ Yin ikobo giri . ”
41015003	Olamdog adoŋo odote kede kop apol .
41015004	Pilato te penye ni , “ Mom koŋ idok i kopporo ? Nen kop apol ame odoti kede-ni . ”
41015005	Yecu mom omedde i gamo kopporo , omio Pilato owuro .
41015006	I kare me ecuban , Pilato yam gonnyigi abuccoro acel a jo okwao pire .
41015007	Onwoŋo cen tye lo moro i buc nyiŋe Baraba , ame otweo karacel kede jo otubo lwak ; en onwoŋo oneko dano i tubere-nono .
41015008	Eka lwak te bino , te cako kwayo Pilato ni timmigi acalo yam etio .
41015009	Pilato te penyogi ni , “ Imito wunu ni agonnyiwu abaka Ojudaya ? ”
41015010	En onwoŋo oŋeo aber ni olamdog adoŋo omio Yecu baŋe pi nyeko .
41015011	Olamdog adoŋo te cupo lwak ni twara gonnyigi Baraba .
41015012	Pilato dok te penyo lwak ni , “ Kara dano ame ilwoŋo wunu ni abaka Ojudaya abino timo nadi ? ”
41015013	Gin dok oredo ni , “ Gure i kom yataria ! ”
41015014	Pilato openyogi ni “ Kara piŋo ? Gin aŋo arac ame otimo ? ” Ento gin omedde i redo ni , “ Gure i kom yataria ! ”
41015015	Pilato omito ni ekwe cuny lwak , omio ogonnyigi Baraba . Opwodo Yecu kede del , te miye me agura i kom yataria .
41015016	Cirikale otere iyi ot aloc , en Praitorion , ote lwoŋo eryoŋet megi ducu karacel .
41015017	Oruke kede boŋo amaramar , ote kado tok kwogo abaka me okuto , orwako i wie ,
41015018	ote cako mote ni , “ Oreme ba , Abaka Ojudaya ! ”
41015019	Ojwato wie kede ogada , opato lao i kome , ote rumo coŋgi ni , me wore .
41015020	A doŋ otyeko ŋale , ote doŋ gonyo boŋo amaramar i kome oko , ote ruke kede boŋŋi mere ikome , ote tere wot gure i kom yataria .
41015021	Gin te diyo dano moro ame onwoŋo akato akata i yo me ye yataria mere ; onwoŋo abino kun oya i myere , nyiŋe Cimon me Kurene , papa Alegejanda gin kede Rupo .
41015022	Otero Yecu i kabedo ame olwoŋo Golgota , ame te koppere ni , kabedo me Cogo Wic .
41015023	Ote miye vino ame orubo iye yat murra ; ento en pe omato .
41015024	Eka doŋ ote gure i kom yataria , daŋ ote poko boŋŋi mere oko i akinagi , kun obolo iye kwir me nwoŋo dano a bino tero ginnoro-ni .
41015025	Ame ogure i kom yataria , onwoŋo caa doŋ oromo adek .
41015026	I waraga ame nyuto kop ame opide pire ocoo ni , “ Abaka Ojudaya . ”
41015027	Ogure karacel kede oyakkogo , dano acel i laŋete tuŋ cem , acel tuŋ cam . [
41015028	Omio coc a yam ocoo ocobere kakare , ame kobo ni , “ Okwane i kin obalo . ” ]
41015029	Jo ame nwaŋ abeo akato oyete , kun oyeŋo wigi , ame okobo ni , “ Aaa ! Yin ame iketo ot Obaŋa , ite gero i nino adek ,
41015030	larre keni , iya i kom yat oko ! ”
41015031	Anaka olamdog adoŋo daŋ oŋale amannono kengi kengi karacel kede opwonycik , kun okobo ni , “ Yam laro jo ocele , mom twero larre kene .
41015032	Wek Kricito , Abaka Icrael , koŋ yitto piny , ya i kom yataria amanni , me wan onen ote ye , ” Anaka jo ame ogure karacel kede daŋ ocae amannono .
41015033	A doŋ caa oromo abicel , piny te doko col i wi lobo luŋ , tuno anaka i caa aboŋwen .
41015034	Caa aboŋwen Yecu oredo kede dwon aloŋo ni , “ Eloi , Eloi , lama cabaktani ? ” ame te koppere ni , “ Obaŋana , Obaŋana , iweka piŋo ? ”
41015035	Jo mogo ame Ocuŋ kuno , ka gin owinyo , ote kobo ni , “ Winy wunu , alwoŋo Elia . ”
41015036	Dano acel oriŋo , oluto abwaŋarot i vino awac , orwako i wi tir , te miye ni jwi , kun kobo ni , “ Weku koŋ onen ka Elia abino me kwanye oko i kom yat . ”
41015037	Yecu oredo kede dwon aloŋo , te to oko .
41015038	Eka boŋo icika me ot Obaŋa te yec oko dul aryo , ocakere i malo , odwogo kede piny .
41015039	Adwoŋ me cirikale , ame onwoŋo ocuŋ kuno i nyime , ka oneno kit ame oto kede , te kobo ni , “ Dano man kara atin Obaŋa ateni ! ”
41015040	Onwoŋo tye monnogo daŋ ame obedo ka nene i teŋe ; i akinagi onwoŋo tye Maliam me Magdala , Maliam tota a Yucepu atidi kede Yoce , kede Calume .
41015041	Ka yam en tye i Galilaya gin olube , dok okonye ; dok daŋ tye mon ocele apol ame obino kede i Jerucalem .
41015042	Onwoŋo ceŋ nino me Yikere , en nino ame ceŋ me cabit Ojudaya lubo . A doŋ piny oyuto .
41015043	Yucepu me Arimataya te bino ; en amemba me okiko ame opwoo , en daŋ ikome yam kuro loc Obaŋa . Odio cunye , odonyo baŋ Pilato , okwao kom Yecu .
41015044	Pilato owuro , ka ce en doŋ oto oko ; olwoŋo adwoŋ me cirikale , openye ka onyo doŋ oto .
41015045	A doŋ oniaŋ pire i baŋ adwoŋ me cirikale , en te ye me miyo kome baŋe .
41015046	Yucepu te wilo cuka camanini , ogweto kome i kom yat , te boyo kede cuka camanini , te pyele iyi Iyel ame oboro abora i lela , oloro kidi , ogacakino i dog lyel .
41015047	Maliam me Magdala kede Maliam tota a Yoce gin oneno kan ame oyike iye .
41016001	Ame cabit Ojudaya doŋ otum , Maliam me Magdala kede Maliam tota a Yako bo kede Calume owilo gin a ŋwece kur me wot wire kede .
41016002	Odiko con meicel i ni no ame lubo cabit , gin owoto i wi lyel , ame ceŋ doŋ odonyo oko .
41016003	Ote penyere kengi ni , “ Ŋa ce ame bino corriwa kidi oko i dog lyel ? ”
41016004	Ka gin otiŋo waŋgi , oneno kidi doŋ ocoro oko , pien onwoŋo dwoŋ meicel .
41016005	Ka gin odonyo i Iyel , ote neno awobi obedo i tuŋ cem , oruko boŋo atar ; gin owuro atek .
41016006	En te kobbigi ni , “ Kur iwur wunu awura ; iyenyo wunu Yecu me Najaret ame oguro i kom yataria . En doŋ ocer oko , mom tye kan ; nen wunu kan ame yam opyele iye ene .
41016007	Ento wot ikobbi wunu jo mere a lube , kede Petero , ni en otelliwu yo me wot i Galilaya ; ibino nene wunu kuno , kite a yam otittiwu . ”
41016008	Gin te donnyo oko i Iyel , ote mako ŋwec , pien myelkom kede lworo adwoŋ doŋ ocirogi oko ; naka daŋ mom ote kobbi ŋattoro kopporo , pien olworo . [
41016009	Ame en doŋ ocer i nino ame lubo cabit , okwoŋo nen baŋ Maliam me Magdala , a nwaŋ eryemo cen abiro i kome .
41016010	Daŋ en te tero koppere baŋ jo a yam bedo kede Yecu ; onwoŋo gin tye akwero cola kun okoko .
41016011	Gin ka owinyo ni en tye kwo , dok ni Maliam onene , mom oye .
41016012	Icennere te dok nen i kite apat baŋ jo aryo I akinagi , ame anwoŋo gin awot i akina pacci .
41016013	Jo-nono daŋ owoŋo , otito baŋ jo odoŋ , gin mom ote ye gigi kopgi .
41016014	Icennere te nen baŋ jo-nu apar wie acel ame gin tye i dog cem . En te da kedgi pien mom oye , kede pi nwaŋcunygi , pien okwero ye kop a jo ame onene a doŋ en ocer .
41016015	En te kobbigi ni , “ Wot wunu i wi podo luŋ , kun irabo wunu amut aber baŋ gin ame oketo ducu .
41016016	Dano ame oye , te batija , en bino larre ; dano a mom oye , kop bino loye .
41016017	Gin a nyuto acalo magi bino nen baŋ jo a ye : gin bino ryemo cen kede nyiŋa , obino kop kede leb anyen ,
41016018	obino mako twol ; ka gin bino mato gin a neko dano , pe bino timogi rac ; gin bino keto ciŋgi i kom otwo , te caŋ oko . ”
41016019	A doŋ Rwot Yecu otyeko kop kedgi , otere malo i polo , eka en te bedo piny i kabedo me kwogo i laŋet Obaŋa tuŋ cem .
41016020	Jo-nu te ya me wot rabo kop i kabedo luŋ , kun Rwot bedo tic karacel kedgi , dok moko kop ame gin orabo kede ticcogo me awura ame timere . ]
42001001	Jo apol doŋ otemo coyo kop i kom gin ame otimere i akinawa ,
42001002	kun gin olubo kop ame jo mogo orabo baŋwa , gin jo a rik oneno kede waŋgi ya i ageyi mere , ame gin daŋ odoko otic me amut aber .
42001003	Pi mannono , Adwoŋ Won Kwogo Teopilo , ka doŋ aŋio kop ducu cakere i tere , an daŋ aneno ni ber acoyi ame doŋ acano aber ,
42001004	me iniaŋ ateni me kop a rik opwonyi iye .
42001005	I kare ame Kerode obedo abaka me Judaya , nwaŋ tye alamdoggoro ame nyiŋe Jekeria , me i eryoŋet Abija . Rik tye kede cege i akina anyira Aron , nyiŋe Elicabet .
42001006	Gin aryo luŋ rik kitegi atir i nyim Obaŋa , kun olubo cik kede icwil a Rwot ducu aboŋo bal .
42001007	Rik mom otye kede atinnoro , pien Elicabet nwaŋ oraŋa , gin aryo luŋ mwakki me ditogi onwoŋo doŋ pol .
42001008	I kare ame Jekeria tye a tiyo ticcere me alamdog i nyim Obaŋa , i kare me waŋ ticcere ,
42001009	acalo kite olamdog tye , kwir okwanye me donyo i ot a Rwot pi waŋo odok akur .
42001010	Lwak jo luŋ onwoŋo tye ka kwayo Obaŋa i oko i caa me waŋo odok akur .
42001011	Amalaika a Rwot onen baŋe kun ocuŋ i ŋet keno me waŋo odok akur .
42001012	Ka Jekeria onene , cunye opoto , lworo omake .
42001013	Ento amalaika okobbe ni , “ Kur ilwor , Jekeria , pien kwacci doŋ owinyere , dakoni Elicabet bino nywalli atin awo bi , ibino cako nyiŋe Lakana .
42001014	Ibino bedo i yomcuny kede lelo , jo apol cunygi bino bedo yom pi nywale ;
42001015	pien en bino bedo adwoŋ i nyim Rwot . En mom bino mato koŋo , kadi gin ame mero jo ; Cuny Acil bino poŋ i yie , cakere i yi tottere .
42001016	En bino dwoko jo Icrael apol baŋ Rwot Obaŋagi ;
42001017	en ame bino kwoŋo nyime i cuny Elia kede i tek Elia , me loko cuny onywal i kom itinogi , kede pi dwoko cuny jo a mom winyo icwil i kom ryeko a jo a kitegi atir , doki pi yikki Rwot jo a doŋ oyikere , ”
42001018	Jekeria te penyo amalaika ni , “ Kara abino ŋeyo man niŋo ? Pien an doŋ ati oko , anaka cega daŋ mwaka me dittere doŋ pol ”
42001019	Amalaika ogamo doge ni , “ An Gabriel , ame acuŋ i nyim Obaŋa ; oora ni akob kedi , kede pi kelli amut man aber wok-ki .
42001020	Winy ba , ibino liŋ , a mom itwero kop , ituno kede i nino ame mano bino timere iye , pien mom iye koppa ; cite koppa bino cobere , ka kare mere oromo . ”
42001021	Lwak obedo kuro Jekeria , kun owuro pi gallere i ot Obaŋa .
42001022	Ame en odonyo oko , onwoŋo doŋ mom twero kop kedgi ; gin ote niaŋ ni , ginnoro onyutte baŋe acalo lek i ot Obaŋa . En te bedo gwetogi , kun mom doŋ twero kop .
42001023	Ka kare me ticcere otum , te dok tuŋe .
42001024	Ka doŋ kare-nono otum , dako mere Elicabet te yac oko . Opono a romo dwete kany , te bedo kop ni ,
42001025	“ Rwot otimo amannono i koma i kare ame doŋ onena iye , me ekwany lewic i koma oko i akina jo . ”
42001026	I dwe me abicel , Obaŋa ooro amalaika Gabriel i paco moro ame i lobo Galilaya , nyiŋe Najaret ,
42001027	baŋ nyako a mom ru tye kede apayi mere , ame ociko pi ico a nyiŋe Yucepu me doggola a Daudi ; nyan-nu nyiŋe Maliam .
42001028	Obino baŋe , omote ni , “ Oreme ba , yin ame omii winyo , Rwot tye kedi ! ”
42001029	Cite en cunye opoto pi kop ame okobo ; obedo ka paro te kop me amottono .
42001030	Amalaika te kobbe ni , “ Kur ilwor , Maliam , pien inwoŋo winyo ibaŋ Obaŋa .
42001031	Nen ba , ibino gamo , ibino nywalo atin awobi , ibino cako nyiŋe Yecu .
42001032	En bino bedo dit , obino lwoŋe ni , Wot a En Amalo Meicel ; Rwot Obaŋa bino miye kom me loc a kwaro mere Daudi .
42001033	En bino loyo ot a Yakobo atwal , loccere mom abino gik , ”
42001034	Maliam te penyo amalaika ni , “ Man bino bedo niŋo , ame pe ru aŋeye kede ico ? ”
42001035	Amalaika te dokke iye ni , “ Cuny Acil bino poto i komi , teko a En Amalo Meicel bino wumi bala tipo ; pi manno , atin ame ibino nywalo obino lwoŋe ni , Acil , Wot Obaŋa .
42001036	Nen , watti Elicabet doŋ oyac oko atin awobi , i tio mere ; man doŋ dwe me abicellerie i kom ŋat a yam olwonŋo ni oraŋa .
42001037	Pien mom tye ginnoro a loo Obaŋa . ”
42001038	Maliam te kobo ni , “ Nen , an aŋeca a Rwot ; wek obed baŋa acalo ikobo-nono . ” Eka amalaika te ya oko baŋe .
42001039	I kare-nono Maliam oya , owoto oyotoyot i lobo ame obedo kidikidi , i paco moro me Juda ,
42001040	odonyo i ot a Jekeria , omoto Elicabet .
42001041	Tekki Elicabet winyo amot a Maliam , atin te tiŋere oko i yie . Cuny Acil opoŋ i yi Elicabet ,
42001042	okobo kede dwon amalo ni , “ Itye kede winyo i akina mon , nyodo me yii daŋ tye kede winyo !
42001043	Kop-pi kara ya ikwene , tota a Rwotta obino baŋa ?
42001044	Nen , ka dwon ame imota kede odonyo i yita , atin i yia otiŋere kede yomcuny .
42001045	Tye kede winyo ŋat ame oye , pien kop ame Rwot otito baŋe bino cobere kakare . ”
42001046	Maliam te kobo ni , “ Cunya adworo Rwot ,
42001047	yia yom pi Obaŋa Alarra ,
42001048	pien oyero aŋeca mere , kadi en obedo ocan . Nen , cakere tin lwak me kare luŋ obino lwoŋa ni an ŋat a winyo tye i kome ;
42001049	pien en ame tye kede twer otima gin adit nyiŋe daŋ cil .
42001050	Kica mere tye baŋ lwagi jo lwore me lare luŋ .
42001051	Otia tic atek kede bade , olalo jo ame yon i tam me cunygi ;
42001052	oreto oloc piny i wi kome locgi , omio dito baŋ ocan .
42001053	Jo ame kec nekogi omiogi oyeŋ kede cem abeco , oryemo olonyo odok i ciŋgi nono .
42001054	Okonyo amiro mere Icrael , opo pi timo kica ,
42001055	acalo rik okobo baŋ kwariwa , baŋ Iburaim kede baŋ ikwae atwal . ”
42001056	Maliam ori baŋ Elicabet dwete adek , te dok ture .
42001057	Ka kare me nywal a Elicabet oromo , onywalo atin awobi .
42001058	Ka wati mere kede jo turgi owinyo ni Rwot otimo kica adwoŋ i kome , gin olelo karacel kede .
42001059	I nino me aboro gin ote bino ka liro atin . Gin omito cako nyiŋe Jekeria bala nyiŋ pappere ,
42001060	ento tottere ogame ni , “ Mom amannono , obino lwoŋe ni , Lakana . ”
42001061	Gin ote dok iye ni , “ Kodi nyiŋŋono mom tye baŋ aturu moro . ”
42001062	Gin te gweto pappere , ote penye kite a en mito ni cak i nyiŋ atin .
42001063	En te penyo kidi coc , ti coyo ni , “ Nyiŋe Lakana . ” Gin ducu owuro awura .
42001064	Cucuttono doge te yabere oko , te lebe te gony oko , okobo kun pwoo Obaŋa .
42001065	Lworo omako jo ducu ame onwoŋo tye ceggi i laŋetgi , koppono te lal oko i lobo Judaya luŋ ame obedo kidikidi .
42001066	Jo luŋ ame owinyo omako i cunygi , kun okobo ni , “ Kara atin-nono kite bino bedo calladi ? ” Aco , koŋ inen , ciŋ Obaŋa tye i kome .
42001067	Cuny Acil opoŋ i yi pappere Jekeria , te ero kop acalo adwarpiny ni ,
42001068	“ Opwo wunu Rwot Obaŋa me Icrael , pien doŋ olimo jo mere , olakorogi .
42001069	Omiowa twon Alar atek , i ot amiro mere Daudi ,
42001070	acalo rik okobo i dog , adwarpiny mere acil , ame obedo geye i kare acon ,
42001071	me larowa i baŋ okworwa , kede i ciŋ jo luŋ ame dagowa ,
42001072	pi timo kica baŋ kwariwa , kun opo pi cikere mere acil ,
42001073	kede kwoŋ a rik okwoŋo baŋ kwarowa Iburaim ,
42001074	ni ebino miyowa otio baŋe aboŋo lworo , kun olarowa i ciŋ okworwa ,
42001075	kun wan ocil , ame kitewa atir i nyime , nino megwa ducu .
42001076	Yin atin daŋ , obino lwoŋi ni adwarpiny a En Amalo Meicel , pien ibino kwoŋo nyim Rwot pi yiko yo mere ,
42001077	kun imio jo mere ŋec me lar , pi weko bal megi ,
42001078	pi kica Obaŋawa ame wan ocono , ame obinniwa i malo bala rupiny ,
42001079	me menyo jo ame bedo i piny acol kede i tipo me to , kede tiro tyenwa i yo me kuc . ”
42001080	Atin odoŋo , tek omedde i cunye , obedo i tim ituno i nino ame onyute iye baŋ jo Icrael .
42002001	I kare ca cik rik oya i baŋ Kaicari Augucito pi coyo nyiŋ jo ducu me lobo .
42002002	Man en coye me agege , ame otimere kun onwoŋo Kurenio loo Curia .
42002003	Jo luŋ aluŋa owoto me coye kun ŋat acel acel dok i paco turgi .
42002004	Yucepu daŋ rik oya i Galilaya , i paco me Najaret , me wot i Judaya , i paco a Daudi ame nyiŋe Beterekem , pien onwoŋo rik en ŋat acel i akina ikwae a Daudi ,
42002005	me eeoye gin i Maliam ame ocikere kede , ame onwoŋo doŋ ogogoro .
42002006	I kare ame onwoŋo doŋ gin tye kuno , kare me nywallere te romo oko .
42002007	En te nywalo wode me kao , te wume kede boŋo me atin okere , eka te pyele i weer me cem a dok , pien kabuto onwoŋo oremogi oko i ot wele .
42002008	I lobo-nu rik tye iye okwat ame bedo i tim , kun ogwoko rommigi dyewor .
42002009	Cutocuto amalaika a Rwot onen , ocuŋ i akinagi , kwogo a Rwot oryeny , ocarogi , lworo te makogi atek .
42002010	Amalaika okobbigi ni , “ Kur ilwor wunu pien nen , akelliwu amut aber me yomcuny ame bino nya baŋ jo ducu .
42002011	Tin-ni , i paco a Daudi , onywalliwu Alar , en Kricito Rwot .
42002012	Man bino bedo gin a nyuto : ibino nwoŋo wunu atin okere ame owumo i boŋo , kun opyelo obuto i weer me cem a dok . ”
42002013	Cucuttono onwoŋo tye lwak mony me polo karacel kede amalaika-nono : gin opako Obaŋa kun obume ni ,
42002014	“ Kwogo bed baŋ Obaŋa malo i polo , kuc obed i lobo i akina jo ame epwoo . ”
42002015	I kare a doŋ omalaika oya i baŋi , odok i polo , okwat oporo kop kekengi ni , “ Owot wunu koŋ i Beterekem , me owot onen wunu gin ame Rwot onyuttiwa . ”
42002016	Gin owoto oyotoyot , ote nwoŋo Maliam kede Yucepu , kede atin ame obuto i weer me cem a dok .
42002017	Ka gin oneno , otito baŋ jo kop ame okobbigi i kom atin man ;
42002018	jo ducu ame owinyo , owuro pi kop ame okwat otittigi .
42002019	Ento Maliam okano kop magi ducu kun tamo i cunye .
42002020	Okwat odok a kun mio kwogo baŋ Obaŋa , opake pi gigu ducu ame gin owinyo , dok oneno , acalo koŋ otittigi .
42002021	Ka nino aboro doŋ oromo me lire , ocako nyiŋe Yecu , nyiŋ ame amalaika omio a kun mom ru en tye i yic .
42002022	Ka kare me lonyeregi oromo , acalo cik a Muca okobo , Maliam kede Yucepu otero atin i Jerucalem pi miyo baŋ Rwot ,
42002023	( acalo ocoo i cik a Rwot ni , “ Itino kao ducu a co obino cwanogi acil pi Rwot ” )
42002024	dok me miyo mot ame oŋolo me yalo Obaŋa , acalo rik ocoo i cik a Rwot ni , “ awele aryo onyo otino amam aryo . ”
42002025	Rik tye i Jerucalem dano a nyiŋe Cimeon . Rik en dano a kite atir , a woro Obaŋa , kun kuro kare a waŋoro obino kweyo iye cuny jo Icrael ; Cuny Acil ceŋ tye i kome .
42002026	Cuny Acil rik otyeko doŋ yabbe ni en mom bino to a mom ru oneno Kricito a Rwot .
42002027	Cuny Acil otiŋe obino i ot Obaŋa . Ka onywal atin Yecu okele , me wek ocob gin ame cik mito i kome .
42002028	Cimeon otiŋe i bade , opwoo Obaŋa , okobo ni ,
42002029	“ Aman doŋ iciko amiro meri , Rwot , me wot i kuc , kun ilubo gin a nwaŋ iciko ;
42002030	pien waŋa doŋ oneno lar meri
42002031	ame iyiko i nyim rok ducu ,
42002032	me bedo ceŋ a menyo muŋ baŋ Orok , kede me bedo kwogo a jo meri Icrael . ”
42002033	Pappere kede tottere ote wuro kop ame okobo i kome .
42002034	Cimeon olamo winyo i komgi , kun kobo baŋ tottere Maliam ni , “ Nen , atin man ocibo wek jo Icrael apol rette , dok ya , dok me bedo anen ame jo okwero ,
42002035	( dok pala karu bino cobo tiponi kero ) , wek tam opono i cuny jo apol yabere . ”
42002036	Rik tye adwarpinnyoro a dako , nyiŋe Anna , nyaka a Panuel , me i atekere Acer ; onwoŋo doŋ oteggo meicel , kun otyeko mwakki abiro baŋ cware cakere i kare ame onyome ,
42002037	icennere ka cware oto , te bedo kene , naka ituno i mwaka pyeraboro wie aŋwen . En pe rwenyo i ot Obaŋa ka woro Obaŋa kede kanyo kec kede kwae dyewor kede dyeceŋ .
42002038	En opwoo Obaŋa ka obino i caa-nono , te rabo nyiŋ atin baŋ jo ducu ame yam kuro kare me lakoro Jerucalem .
42002039	Ka doŋ gin otyeko cobo gin ducu a tye i cik a Rwot , gin odok i Galilaya , i pacogi Najaret .
42002040	Atin odoŋo , odoko atek , kun opoŋ kede ryeko . Winyo Obaŋa onwoŋo tye i kome .
42002041	Onywal Yecu rik woto i Jerucalem mwaka i mwaka i ecuban me Kato .
42002042	Ka mwaka me dittere doŋ oromo tomon wie aryo , gin owoto i ecuban acalo yam kite tye .
42002043	Ka ecuban doŋ otum , ame doŋ odok cen paco , awobi Yecu odoŋ cen i Jerucalem , ento onywalle pe oŋeo ;
42002044	gin otamo ni en tye i akina lwak ame owoto kedgi . Gin te woto wot me nino acel , oyenye i akina watigi kede owotegi ;
42002045	ka pe onwoŋe , gin odok i Jerucalem me wot yenye .
42002046	Ka nino adek doŋ okato , gin onwoŋe i ot Obaŋa , obedo i akina opwony ka winyogi kede penyogi .
42002047	Jo ducu ame onwoŋo owinye , owuro ryeko me niaŋŋere kede kit dokkere i peny .
42002048	Ka gin onene , gin owuro atek , tottere te penye ni , “ Woda , itimowa aman piŋo ? Nen , wan i pappi obedo yenyi kede kumo . ”
42002049	En ogamo doggi ni , “ Iyenya wunu piŋo ? Mom iŋeo wunu ni an myero abed i ot a Pappa ? ”
42002050	Gin pe oniaŋ kop ame en okobbigi .
42002051	Onywako yo kedgi aton i Najaret , dok obedo kede winy baŋgi : cite tottere okano kop magi ducu i cunye .
42002052	Yecu odoŋo , omedde i ryeko , kun medde nwoŋo pwoc baŋ Obaŋa kede baŋ jo .
42003001	I mwaka me tomon wie kany me loc a Tiberio Kaicari , Pontio Pilato onwoŋo obedo aloc me Judaya , Kerode onwoŋo aloc me Galilaya , ominnere Pilipo onwoŋo aloc me Iturea kede Trakoniti , Lucania onwoŋo aloc me Abilene ,
42003002	aco Anna kede Kayapa onwoŋo gin olamdog adoŋo ; i kare-nono kop Obaŋa obino baŋ Lakana wot a Jekeria i tim .
42003003	En owoto i lobo ducu ame ceggi kede Jordan kun rabo kop ni , “ Ŋut wunu , wek batijawu , me Obaŋa wek balwu ” ,
42003004	acalo ocoo i buk me kop adwarpiny Icaya ni , “ Dwon dano a redo i tim ni , Ger wunu yo pi Rwot , yik wunu gudo mere cuŋ atira ,
42003005	Luŋ ducu obino toro , kidi kede tur obino odwoko piny , kan ame ogonne obino miyo cuŋ atira , yo obedo popony obino piro oko ;
42003006	jo ducu bino neno lar Obaŋa . ”
42003007	Lwak ecipan obino baŋe me ebatijagi ; en okobbigi ni , “ Wun itino ororo , ŋa ame okwenyorowu ni mano ber iriŋ wunu akemo Obaŋa ame bino tuno ?
42003008	Nyak wunu doŋ nyig a myero me ŋut , kur dok icak tamo wunu ni , ‘ Otye kede kwarowa en Iburaim ’ ; pien akobbiwu ni , Obaŋa tye kede te ko me miyo gweŋe magi doko ikwae Iburaim .
42003009	Aman doŋ otyeko keto lee oko me toŋo lwit yen ; yat acel acel a mom nyako nyige abeco , otoŋo , obolo i mac . ”
42003010	Lwak openye ni , “ Kara wan doŋotim ŋo ? ”
42003011	En ogamo ni , “ Ŋat a tye kede kanyi aryo , pok i ŋat ame mere mom ; ŋat ame tye kede cam , tim amannono daŋ . ”
42003012	Oraocoro gin daŋ obino me batakinogi ; gin openye ni , “ Apwony , kara wan kono otim ŋo ? ”
42003013	Okobbigi ni , “ Kur ira wunu ame kato wel ame ocikowu . ”
42003014	Cirikali daŋ openye ni , “ Wan kono otim ŋo ? ” Okobbigi ni , “ Kur iyak wunu ŋattoro tetek , onyo idote wunu gobagoba ; myero imi ocarawu romwu . ”
42003015	Ame lwak tye ka kuro , gin openyere i cunygi pi Lakana , ka kono ce ŋit en Kricito .
42003016	Lakana okobbigi ducu ni , “ An abatijawu kede pii , ento ŋattoro tye ame abino , en tek kata oko ; an mom aromo gonyo del warrere . En bino batijawu kede Cuny Acil , dok kede mac .
42003017	Odero mere tye i ciŋe , me yiko laro mere aber ; bino nyono kallere i dero , ento cuŋe en bino waŋo oko kede mac a mom to . ”
42003018	Orabo amut aber baŋ lwak , kun cuko cunygi kede kop ocele apol .
42003019	Ento Kerode ame aloc ame rik en Lakana ojuko pi Kerodia ci-ominnere , kede pi gin areco ducu ame Kerode otimo ,
42003020	omedo kop man i kom kop ocele Iuŋ , otweo Lakana i buc .
42003021	Ka doŋ jo obatija ducu , ame Yecu daŋ obatija , ka en tye ka kwac , polo oyabere .
42003022	Cuny Acil obino acalo amam i cal me kom , opoto i kome . Dwonnoro oya i polo ni , “ Yin woda ame amaro , cunya yom i komi . ”
42003023	I kare ame Yecu cako ticcere , onwoŋo doŋ tye kede mwaka me dittere a mito romo pyeradek . Rik en wot a Yucepu , acalo otamo , ame en wot a Eli ,
42003024	wot a Mattat , wot a Levi , wot a Melki , wot a Yannai , wot a Yucepu ,
42003025	wot a Mattatia , wot Amoc , wot a Nakum , wot a Eceli , wot a Naggai ,
42003026	wot a Maat , wot a Mattatia , wot a Cemein , wot a Yocek , wot a Yoda ,
42003027	wot a Yoanan , wot a Reca , wot a Jerubabel , wot a Calatiel , wot a Neri ,
42003028	wot a Melki , wot a Addi , wot a Kocam , wot a Elmadam , wot a Er ,
42003029	wot a Yocwa , wot Eliejer , wot a Yorim , wot a Mattat , wot a Levi ,
42003030	wot a Cimeon , wot a Juda , wot a Yucepu , wot a Yonam , wot a Eliakim ,
42003031	wot a Melea , wot a Menna , wot a Mattata , wot a Natan , wot a Daudi
42003032	wot a Yece , wot Obed , wot a Boaj , wot a Calmon , wot a Nacon ,
42003033	wot Aminadab , wot Admin , wot a Arni , wot a Kejeron , wot a Perej , wot a Juda ,
42003034	wot a Yakobo , wot Icaka , wot Iburaim , wot a Tera , wot a Nakor ,
42003035	wot a Cerug , wot a Reu , wot a Peleg , wot Eber , wot a Cela ,
42003036	wot a Kainan , wot Arpakaead , wot a Cem , wot a Nua , wot a Lamek ,
42003037	wot a Metucela , wot Enoka , wot a Jared , wot a Maalalel , wot a Kainan ,
42003038	wot Enoci , wot a Ceji , wot Adam , wot Obaŋa .
42004001	Yecu odwogo i Jordan a doŋ Cuny Acil opoŋ i yie , Cuny Acil obedo tele i dye tim
42004002	pi nino pyeraŋwen , kun Catan bite , i kare-nu ducu onwoŋo mom camo ginnoro ; ka otum , kec oneke .
42004003	Catan okobbe ni , “ Ka yin i Wot Obaŋa , koŋ ikobbi gweŋ man lokere dok kwon . ”
42004004	Yecu te gamo ni , “ Yam ocoo ni , ‘ Dano mom bino bedo kwo ka i kwon keken . ’ ”
42004005	Catan te dok tere malo , te nyutte loc luŋ me wi lobo i akina anonokkoro keken ,
42004006	te kobbe ni , “ Abino miyi twer magu ducu , kede kwogo megi , pien otyeko miya , atwero miyo baŋ ŋattoro ame an amito .
42004007	Doŋ ba , ka yin iwora , ducu abedo megi . ”
42004008	Yecu ogamo ni , “ Yam ocoo ni , ‘ Wor Rwot Obaŋani , iti pi en keken . ’ ”
42004009	Icennere dok otere i Jerucalem , ocibe i wi atenni ot Obaŋa malo , te kobbe ni , “ Ka yin i Wot Obaŋa , koŋ iŋoye irette piny kan ,
42004010	pien yam daŋ ocoo ni , ‘ En bino ciko omalaika mere piri , me gwoki , ’
42004011	daŋ ni , ‘ Gin obino joli i ciŋi , me kur itwom tyeni kede gweŋ . ’ ”
42004012	Yecu te gamo ni , “ Yam okobo ni , ‘ Kur iom yi Rwot Obaŋani . ’ ”
42004013	Ka Catan otyeko bite i yore luŋ , oweke me ekur kare aber .
42004014	Yecu odwogo i Galilaya i teko a Cuny Acil ; pire owinyere i lobo ducu a ceggi i kuno .
42004015	Opwonyo i kacokeregi , jo luŋ oketo kwogo i kome .
42004016	Yecu obino i Najaret , kan a rik edoŋo iye , odonyo i kacokere i ceŋ cabit , acalo kite mere me kare luŋ , oya malo ka kwan .
42004017	Omie buk adwarpiny Icaya . Oyabo buk , te nwoŋo kan a rik ocoo ni .
42004018	“ Rwot doŋ ocwao Cunye i koma , pien en okwera wek arab amut aber baŋ ocan , Oora pi rabbi jo a tye i opii ni obino gonyogi oko , kede baŋ otowaŋ ni obino yabo waŋgi ; me agony jo a yam owunogi , owot i kuc ;
42004019	dok arab pi mwaka ame Rwot timo iye jo ber . ”
42004020	Owumo buk , odwoko baŋ atic , te bedo gire piny ; jo ducu i kacokere waŋgi ocuŋ i kome .
42004021	Ocako rabbigi ni , “ Coc man tin ocobere kakare , iwinyo wunu i yitwu . ”
42004022	Jo luŋ okobo kop aber i kome , a kun daŋ owuro kop abeco me kica ame oya i doge . Gin te penyere ni “ Man mom wot a Yucepu ? ”
42004023	En te gamo doggi ni , “ An aŋeo atira ni , wun ibino kobba wunu ni , ‘ Dakatal caŋere keni ; tic a rik owinyo itio i Kapernaum , ti daŋ i paco me turu . ’ ”
42004024	Te dok medde kede ni , “ Ateni , akobbiwu ni , mom tye adwarpinnyoro ame ojolo i loba me turgi .
42004025	Ento i ateni mere akobbiwu ni , rik tye mon apol i Icrael ame coggi oto i kare Elia , ka kot rik okwero cwe oko pi mwakki adek kede dwete abicel , ame kec atek rik opoto i lobo ducu ,
42004026	ento mom ocwao Elia baŋ ŋattoro i akinagi , kono baŋ dako ame cware oto me Jarepat i loba me Cidon .
42004027	Dok daŋ i lobo Icrael rik tye iye odobo apol i kare adwarpiny Erica ; ŋattoro ame ocaŋo i akinagi obedo mom , kono ka Naaman , dano me Curia . ”
42004028	Jo ecipan ame tye i kacokere , ka owinyo kop man , akemo omakogi atek .
42004029	Gin ote twarre i piny oko , ote tere teŋe i ŋet paco , okele i wi kidi ame gin ogero pacogi i wie , me wek ote core piny oko .
42004030	Ento en okato i akinagi , te wot gire oko .
42004031	Yecu owoto i Kapernaum , ame en boma moro me Galilaya ; obedo ka pwonyogi i ceŋ cabit .
42004032	Gin te gano pwonnyere , pien okobo kede twer .
42004033	I kacokere rik tye iye dano moro a tye i cen arac ; en oredo kede dwon aloŋo ni ,
42004034	“ Eeei , kara ilaro ŋo kedwa , yin Yecu me Najaret ? Ibino me tyekowa atyeka bo ? An aŋei , yin i ŋat Acil Obaŋa . ”
42004035	Ento Yecu te juke ni , “ Liŋ iti , ya oko i kome . ” Cen arac te reto dano ca piny i nyimgi , oya oko i kome aboŋo timme ginnoro arac .
42004036	Jo ducu owuro kun openyere kengi kengi ni , “ Man kop aŋo-nie ? Pien en ciko cen areco kede twer kede teko , gin te ya oko . ”
42004037	Pire owinyere i kabedo luŋ ame omano kannono .
42004038	Yecu oya te kato oko i kacokere , odonyo i ot a Cimon . Maro a Cimon onwoŋo two , lyeto ociro atek ; okwae ni konye .
42004039	En obino ocuŋ i ŋete , ojuko lyeto , lyeto te ket oko i kome ; cucuttono oya malo , okonyogi .
42004040	Ame cen amito poto , jo luŋ ame tye kede jo a komgi lit , ame toogi papat , okelogi baŋe ; oketo ciŋe i kom ŋat acel acel i akinagi , ocaŋogi .
42004041	Cen areco daŋ oya i kom jo apol , kun oredo ni , “ In giri i Wot Obaŋa ! ” Ento en ojukogi , mom oye ni gin kob kopporo , pien gin ŋeo ni en Kricito .
42004042	Ka piny oru , Yecu owoto kan ame jo mom iye . Lwak obedo yenye , gin te bino baŋe , ote temo gene ni kur ya i baŋgi .
42004043	Ento en okobbigi ni , “ Myero an arab amut aber me loc Obaŋa i boma ocele daŋ , pien an oora pi kop man . ”
42004044	En obedo ka rabo kop ikacokere me Judaya .
42005001	Ka rik lwak odiye baŋ Yecu pi winyo kop Obaŋa , onwoŋo en ocuŋ i dog nam me Genecaret .
42005002	Oneno yede aryo i dog nam ; ocik rec onwoŋo oya iye oko , otye ka lwoko bwoyigi .
42005003	En te donyo i yee acel ame onwoŋo mea Cimon , okwae ni koŋ ekwaŋ anok i nam . En obedo piny , opwonyo lwak kun en tye i yee .
42005004	Ka doŋ otyeko kop , okobo baŋ Cimon ni , “ Kwaŋ iwot kan atut , irye wunu bwoyiwu me mak rec . ”
42005005	Cimon ogamo ni , “ Adwoŋ , doŋ ocanne kwe dyewor benebene , mom omako ginnoro , doŋ pi kop ikobonono , koŋ abino ryeyo bwo . ”
42005006	Ka gin otimo kite-nono , omako lwak rec apol ata , bwoyigi te ero cocota oko .
42005007	Ote gweto owotegi a tye i yee ocele ni bin konygi . Gin obino , ote loko rece i yede aryo luŋ opoŋ , doŋ ote cako lwiny oko .
42005008	Cimon Petero ka oneno man , oryebere i coŋ Yecu , okobo ni , “ Rwot , ape giri okoŋ , pien an dano ame abalo . ”
42005009	Pien en kede jo ame etye kede owuro pi rec ame gin omako ;
42005010	Yakobo kede Lakana itino a Jebedayo , ame rik ribere i tic gin i Cimon , gin daŋ owuro . Yecu te kobbi Cimon ni , “ Kur ilwor ; ya amanni ibino coko jo akaka rec . ”
42005011	Ka doŋ gin otyeko tero yedegi oko i wi tela , oweko jamigi luŋ , ote lube .
42005012	Ka Yecu tye i boma moro , ŋattoro obino ame dobo onwanne i kome . Ka oneno Yecu , oryebere piny , obako doge ni , “ Adwoŋ , ka imito , itwero lonya . ”
42005013	Yecu te ryeyo bade , te gude , kun kobo ni , “ Ee , amito ; lonyere giri . ” Cucuttono dobo te ony i kome oko .
42005014	Yecu te cike ni pe myero kobbi ŋattoro . Dok te cike ni , “ Woti , inyutte keni baŋ alamdog , imi mot pi lonyere meri , acalo rik Muca ociko , me bed anyut baŋgi . ”
42005015	Ento rwoŋe te dok medde winyere atek meicel . Lwak ecipan ocokere ka winyo Yecu , dok me can toogi .
42005016	Ento en rik pokere oko , woto i tim kakwayo Obaŋa .
42005017	I nino moro acel Yecu onwoŋo tye apwony , kun Oparicayo kede opwonycik , ame oya i pacci ducu me Galilaya kede Judaya kede Jerucalem , onwoŋo tye i kome .
42005018	Cucuttono jo te kela dano ame odyelo i tanda , ame two too me akwea kom . Gin omito tere i ot me owot opyele i nyim Yecu ,
42005019	naka mom onwoŋo yo me tere i ot , pi pol a lwak . Ote lunyo yito malo i wi ot , ote cwaye piny i akina mategula kede gibuto mere i dye ot i nyim Yecu ,
42005020	Ka en oneno iyeegi , okobo ni , “ Lo-ni , balli doŋ oweko oko . ”
42005021	Opwony-cik kede Oparicayo te ero penyere kengi ni , “ Man kara ŋa a kobo kop me yeto Obaŋa-nie ? Ŋa ame twero weko bal , kono Obaŋa keken gire ? ”
42005022	Ka Yecu oniaŋ i kom penyere megi , te gamo doggi ni , “ Pino ipenyere wunu i cunywu ?
42005023	Kara ayottere mene , ka okobo ni , ‘ Bali doŋ oweko oko ’ , onyo ka okobo ni , ‘ Ya iwoti ? ’
42005024	Ento man me miyowu ŋeyo ni , Wot a dano tye kede twer i lobo me weko bal , ” en te kobbi lo ame two too akwea kom ni , “ An akobbi ni , ya , itiŋ gi-butoni , iwot giri paco . ”
42005025	Yotoyot en te cuŋ i nyimgi , otiŋo gin a rik opyele iye , odok paco kun pako Obaŋa .
42005026	Gin ducu owuro atek meicel , daŋ ote pako Obaŋa ; gin olworo atek kun okobo ni , “ Oneno gin a welo tin . ”
42005027	Icennere Yecu te wot oko , dok te neno ara-ocoro ame obedo piny i ka rayo ocoro , nyiŋe Levi ; okobbe ni , “ Luba . ”
42005028	En oweko jami luŋ aluŋa , te ya lubo Yecu .
42005029	Levi otedde arama adwoŋ tuŋe ; onwoŋo lwak ora-ocoro apol kede jo ocele daŋ obedo piny i dog cam karacel kedgi .
42005030	Oparicayo kede opwony-cikgi oŋuŋura i kom jo a lubo Yecu kun openyogi ni , “ Piŋo icamo dok imato wunu karacel kede ora-ocoro anaka obalo-gu ? ”
42005031	Yecu te gamo doggi ni , “ Jo a komgi yot mom mito dakatal , kono jo ame komgi lit .
42005032	An mom abino me cwano jo ame kitegi atir , ento obalo , me gin ŋut . ”
42005033	Jo mogo te kobbi Yecu ni , “ Jo a lubo Lakana maro kanyo kec , kede kwayo Obaŋa , anaka jo a lubo Oparicayo daŋ , ento jo a lubi gin cemo dok mato . ”
42005034	Yecu openyogi ni , “ Itwero wunu miyo owote a ŋat a nyom kanyo kec a kun en anyom tye baŋgi ?
42005035	Kare bino tuno ame obino kwanyo anyom oko i baŋgi , en a mio gin te kanyo kec i kare-nono . ”
42005036	Dok te kobbigi carokop ni , “ Mom tye dano moro ame yeco dul boŋo i kom boŋo a pwod nyen , eka te dapo dok i kom boŋo ame doŋ oti . Ka ce en otimo kite-nono , bino lunyo yeco en anyen , dok dul boŋo anyen mom bino rwatte kede en oti .
42005037	Dok mom tye dano ame piko koŋo anyen i ocoe acon ; ka ce opiko , koŋo anyen bino yeco ocoe , dok bino ony , ocoe daŋ bino baile .
42005038	Ento kono anyen myero pik i ocoe anyen .
42005039	Mom tye dano moro ame , ka omato kono acon , dok yie te gomo en anyennere , pien kobo ni , ‘ En aconnere mit wok . ’ ”
42006001	Ka nwaŋ Yecu woto kun aŋolle i poto bel i nino me cabit , jo a lube te rito wit bel , te ŋinyo i ciŋgi , te mwodo .
42006002	Ento jo mogo i akina Oparicayo te penyo ni , “ Kara piŋo itimo wunu gin ame cik okwero ni jo kur ti i ceŋ cabit ? ”
42006003	Yecu te gamo doggi ni , “ Wun ce mom ikwano wunu gin ame Daudi otio ka rik kec oneke , en kede jo a rik tye karacel kede ?
42006004	Kite ame en odonyo kede i ot Obaŋa , te kwanyo ogati ame oketo i nyim Obaŋa , a yam cik okwero ni dano kur cam , kono ka olamdog keken ? En ocamo dok te miyo baŋ jo ame tye karacel kede . ”
42006005	Te dok kobbigi ni , “ Wot a dano en Rwot me cabit . ”
42006006	I cabit ocele Yecu odonyo i kacokere , opwonyo jo ; onwoŋo dano moro tye kuno ame bade tuŋ cem omito .
42006007	Opwony-cik kede Oparicayo okie ka ce bino caŋe i ceŋ cabit , me onwoŋ yo me pide .
42006008	Cite en te ŋeyo tamgi oko , te kobbi dano a bade omito ni , “ Ya icuŋ i dyere . ” En oya , te cuŋ .
42006009	Yecu te penyogi ni , “ I cen cabit , cik ye ni tim iye gin aber onyo gin arac , lar kwo onyo nek aneka ? ”
42006010	En oŋoloro waŋe i akinagi ducu , te kobbe ni , “ Rye badi oŋ . ” En oryeo bade , te can oko .
42006011	Ento akemo omakogi atek , ote poro kop kengi kengi , gin a myero otim i kom Yecu .
42006012	I kare-nono Yecu owoto i wi kidi ka kwac iye ; obedo ka kwayo Obaŋa dyewor benebene .
42006013	Ka piny oru , ocwano jo a lube baŋe , te yero jo apar wie aryo iyi akinagi , te miyogi nyiŋ ni , okwena .
42006014	Jo-nono ene : Cimon ame ocako nyiŋe Petero , kede Anderiya ominnere , Yakobo kede Lakana , Pilipo kede Bartolomayo .
42006015	Matayo kede Tomaci , Yakobo wot a Alipayo , Cimon me eryoŋet a jo a pyem i abumente .
42006016	Juda wot a Yakobo , kede Juda me Keriot , ame ceŋ oketo erupe i kom Yecu .
42006017	Yecu obino kedgi piny te cuŋ i kabedo opirre , lwak ecipan i akina jo a lube onwoŋo daŋ tye kuno , kede lwak jo ecipan ame oya i Judaya kede i Jerucalem , kede i dog nam me Turo kede Cidon , ame rik gin obino me winyo pwonnyere , dok me can too i komgi .
42006018	Jo a cen areco wunogi daŋ ocaŋogi .
42006019	Lwak luŋ otemo gudo kome , pien teko rik oya i kome , te canogi ducu .
42006020	Otiŋo waŋe i kom jo a lube , te kobo ni , “ Itye wunu kede winyo , wun ocan , pien loc Obaŋa mewu .
42006021	“ Itye wunu kede winyo , wun jo a kec nekowu amanni , pien ibino yeŋ wunu . “ Itye wunu kede winyo , wun jo a kok amanni , pien ibino nyero wunu .
42006022	“ Itye wunu kede winyo kajo dagwu , ame oryemowu oko i akinagi , kun oŋalowu , kede ka obalo nyinwu oko ni rac , pi Wota dano !
42006023	Lel wunu i ninono no , kun ipye wunu i yomcuny , pien , nen ba , mot me pwoyowu bup meicel i wi polo ; pien kwarigi rik daŋ otimo odwarpiny amannono .
42006024	“ Ento ibino wunu neno can , wun olonyo , pien ityeko wunu nwoŋo gin a kweo cunywu oko .
42006025	“ Ibino wunu neno can , wun jo ame yeŋ amanni , pien kec bino nekowu . “ Ibino wunu neno can , wun jo ame nyero amanni , pien ibino kumo wunu kede koko .
42006026	“ Ibino wunu neno can ka jo ducu pwoowu , pien kwarigi rik daŋ otimo odwarpiny ame ogoba amannono .
42006027	“ Ento an akobo baŋwu , wun jo a winyo koppa , ni , Mar wunu okworwu , tim wunu ber baŋ jo a dagwu ,
42006028	lam wunu winyo i kom jo a cenowu , kwa wunu Obaŋa pi jo a yetowu .
42006029	Dano ame obapo lemi tuŋ cel , lokke tuŋ ocele daŋ obapi ; ŋat omao kanyini , kur daŋ itwonne kotini .
42006030	Jo luŋ ame kwai , migi , ŋat ame mao jamini , kur dok ipenye .
42006031	Kite ame imito wunu ni jo timwu kede , wun daŋ tim wunugi amannono .
42006032	“ Ka imaro wunu ka jo a marowu , kara ibino nwoŋo wunu iye pwoccene ? Pien obalo daŋ maro jo a marogi .
42006033	Ka itimo wunu gin aber baŋ jo a timowu gin aber , kala ibino nwoŋo wunu iye pwoccene ? Pien obalo daŋ timo kittono .
42006034	Dok ka imio wunu banya baŋ jo ame igeno wunu ni twero culliwu , kara ibino nwoŋo wunu iye pwoccene ? Obalo daŋ mio banya baŋ obalo wadgi , me gin culgi arorom .
42006035	Ento mar wunu okworwu , tim wunu gin aber , miu banya kun mom igeno wunu ni obino culliwu doki . Mot me pwoyowu bino bedo abup , dok ibino bedo wunu itino a En Amalo Meicel ; pien en ber baŋ jo a mom pwoc , kede baŋ jo areco .
42006036	Bed wunu i kica , acalo Papawu en akica .
42006037	“ Kur iŋol wunu kop , wun daŋ mom obino ŋolliwu kop . Kur iŋol wunu kop loo jo , wun daŋ mom obino Ŋolo kop loowu . Tim wunu jo kica i balgi , wun daŋ obino timowu kica i balwu .
42006038	Mi wunu , wun daŋ obino miyo baŋwu . Obino pimmiwu i gwata aber , ame odio , ame oyeŋo , ame aony aonya . Pien kit gin ame ipimo wunu kede , en ame daŋ obino pimmiwu kede . ”
42006039	En dok te kobbigi carokop ni , “ Atowaŋ twero peyo atowaŋ wadgi ? Gin aryo luŋ mom bino rette oko i bur ?
42006040	Ŋat a pwod opwonyo apwonya mom bedo adwoŋ akato ŋat a pwonye ; ento dano acel acel ka owok aber , bino bedo bala ŋat opwonye .
42006041	Piŋo ineno cuŋ kal ame tye i waŋ ominni , aco kono ikoŋ a tye i waŋ i ikomi neno loi oko ?
42006042	Itwero kobo ominni niŋo ni , ‘ Ominna , wek akwany cuŋ kal i wani-ni oko , ’ a kun yin ikomi mom ineno ikoŋ a tye i waŋi ? Yin agoba , koŋ ige kwanyo ikoŋ a tye i waŋi , eka ite doŋ neno aber me kwanyo cuŋ kai a tye i waŋ ominni .
42006043	“ Pien mom tye yattoro aber ame dok te nyako nyige areco , kadi yat arac ame dok te nyako nyige abeco ;
42006044	pien yat acel acel ŋeye i kom nyige . Ibuu mom opwono i kom oryaŋ , olok daŋ mom opwono i kom laŋo .
42006045	Dano aber kwanyo gin aber i akina jami abeco ame en okano i cunye , dano arac kwanyo gin arac i akina jami areco ame en okano ; pien dog dano kobo gin ame opoŋ i cunye .
42006046	“ Ŋo omio ilwoŋa wunu ni , ‘ Rwot , Rwot , ’ ame kun mom itio wunu gin ame acikowu iye ?
42006047	Dano acel acel ame bino baŋa , ame winyo koppa , daŋ te tiyo , abino nyuttiwu ŋat ame en cal kede .
42006048	Rom kede dano ame ogero ot , te kunyo atut , ame ocibo acakki te ot i kom lela . Doŋ ka kulo opoŋ , omol kede teko , ocoro ot , ot pe twero yeŋere , pien nwoŋo ogero aber .
42006049	Ento ŋat ame winyo koppa kun mom tio , rom aroma kede dano a rik ogero ot i kom lobo aboŋo acakki tere , ame ka kulo omol kede teko , ocore , ot orette oyotoyot ; rette a ot-tu obedo dwoŋ atek . ”
42007001	A doŋ Yecu otyeko koppere ducu ame lwak awinyo , odonyo i Kapernaum .
42007002	Onwoŋo tye adwoŋ cirikale ame rik tye kede opii mere ame emaro meicel , rik kome lit a doŋ ceggi to .
42007003	Ka en owinyo pi Yecu , ooro odoŋe a jo Judaya baŋe kun kwae ni myero bin caŋ opii mere .
42007004	A doŋ gin otuno baŋ Yecu , gin obako doggi baŋe atek , kun okobo ni , “ En ber , myero itimme man ,
42007005	pien maro rokwa , daŋ en ame ogero kacokerewa . ”
42007006	Yecu rik te wot kedgi . Ka en doŋ onoko ceggi i ŋet paco , adwoŋ me cirikale ooro owote mere mogo baŋe kun kobbe ni , “ Adwoŋ , kur icanne , pien mom oporre yin idonyo i oda ,
42007007	daŋ en gin omio atamo ni an mom aromo bino baŋi . Twara ikob ka kop keken , amirona bino caŋ .
42007008	Pien an daŋ a dano ame oloo aloa , dok daŋ atye kede cirikale ame aloogi . Ka akobbi moro ni , ‘ Woti , ’ en woto ; onyo moro ocele ni , ‘ Biye , ’ en bino ; dok ka akobo opiina ni , ‘ Ti man , ’ en tio . ”
42007009	Yecu ka owinyo kop man owuro meicel , olokere tuŋ baŋ lwak a lube , te kobbigi ni , “ Atittiwu ni , pe ru anwoŋo iyee a rom man , kadi i Icrael . ”
42007010	Ka jo ame ooro odwogo paco , gin onwoŋo opii doŋ kome yot .
42007011	Ka kare okato anok , Yecu owoto i paco ame olwoŋo Nain ; jo mere a lube kede lwak apol owoto karacel kede .
42007012	Ka obino , a doŋ gin ceggi kede dogcel me paco-nu , onen ni jo mogo tye adyello dano oto , otero oko . Dano-ni onwoŋo tottere onywalo en kene , daŋ doŋ en dako a cware oto . Lwak jo apol ame oya i paco-nono onwoŋo tye karacel kede .
42007013	Ka Rwot onene , ocone , te kobbe ni , “ Kur ikoki . ”
42007014	En obino ogudo alago , jo a tye ka dyelle-nu ocuŋ mot . En okobo ni , “ Awobi , akobbi ni , ya malo ! ”
42007015	Dano ame oto-nu te ya bedo abeda , daŋ te cako kop oko . Ote miye baŋ tottere .
42007016	Lworo te mako jo luŋ , ote pako Obaŋa kun okobo ni , “ Adwarpiny adwoŋ doŋ onwoŋere i akinawa ! ” dok ni , “ Obaŋa doŋ olimo jo mere ! ”
42007017	Kop man ame okobo i kome owinyere i lobo Judaya ducu kede i lobo a cocok i ŋete luŋ .
42007018	Jo a lubo Lakana otitte kop magi luŋ .
42007019	Lakana olwoŋo jo aryo i akina jo mere a lube , oorogi baŋ Rwot me penye ni , “ Yin dano a bino ca , onyo okur en ocele ? ”
42007020	Ka jo-nu obino baŋ Yecu , okobbe ni , “ Lakana Abatija oorowa baŋi kun penyo ni , ‘ Yin dano ame abino ca , onyo okur en ocele ? ’ ”
42007021	I karenono ocaŋo jo apol i kom too kede cen areco , daŋ omio jo apol ame waŋgi oto oneno piny .
42007022	En odokkigi iye ni , “ Wot ikobbi wunu Lakana gin ame ineno wunu kede gin ame iwinyo wunu : otowaŋ waŋgi oyabere , jo oŋwalo owoto , kom odobo olony , jo a yitgi odiŋ owinyo , jo oto ocerogi oko , dok orabbi ocan amut aber .
42007023	Dano ame tammere mom balle i koma nwoŋo tye kede winyo . ”
42007024	Ka jo ame Lakana ooro doŋ otyeko dok , Yecu ocako kop kede lwak kop i kom Lakana ni , “ Yam iwoto wunu i tim ka neno ŋo ba ? Ka neno ogada a yamo yeŋo bo ?
42007025	Kara iwoto wunu ka neno ŋo ? Ka neno dano ame ruko boŋŋi abeco ? Nenu ba , jo a ruko boŋŋi me kwogo , dok ame bedo kede jami me wek , bedo i pacci oloc .
42007026	Kara doŋ iwoto wunu ka neno ŋo ? Ka neno adwarpiny ? Ee ta , akobbiwu ni , ŋat ame kato adwarpiny .
42007027	Man en ŋat a rik ocoo pire ni , ‘ Nen , acwao aorra i nyimi , ame bino gero yo piri i nyimi . ’
42007028	Atittiwu ni , i akina jo ame mon onywalo , mom tye moro ame kato Lakana i dit ; ento ŋat atidi meicel i loc Obaŋa dit kato en . ”
42007029	Ka gin owinyo kop man , lwak ducu kede ora-ocoro te ye ni Obaŋa kite atir , pien yam gin obatija kede batija mea Lakana .
42007030	Ento Oparicayo kede opwony-cik okwero gin ame Obaŋa oyiko pirgi con , pien mom oye ni batijagi .
42007031	Yecu dok te kobo ni , “ Kara abino poro jo me kare man kede ŋo ? Gin calladi ?
42007032	Gin orom kede itino ame bedo i cuk , ame lwoŋo otino wadgi kun okobo ni , ‘ Wan okuttiwu nyamulere , wun mom imyelo wunu ; owerriwu wer lyel , wun mom ikok wunu . ’
42007033	“ Pien Lakana Abatija doŋ obino kun mom camo kwon , mom mato koŋo , wun ikobo wunu ni , ‘ En tye kede cen . ’
42007034	Wot a dano obino ame camo dok mato daŋ , wun dok ikobo wunu ni , ‘ Nen dano owor kede amero , awot ora-ocoro kede obalo . ’
42007035	Ento ryeko Obaŋa nen atir ni tye kakare baŋ jo ogamo luŋ . ”
42007036	Ŋattoro i akina Oparicayo ocwane me cem baŋe ; en owoto i ot Aparicayo , obedo piny i dog cem .
42007037	Nen , rik tye dako moro ame abalo i paco-nono ; ka oŋeo ni Yecu tye ka cem i ot Aparicayo , okelo adomo me moo a ŋwece kur ,
42007038	ocuŋ i ŋee a ceggi i tyene kun kok , pig waŋe te ton i tyen Yecu , obedo ka weyo kede yer wie kun noto tyene , wiro kede moo .
42007039	Aparicayo ame olwoŋe , ka oneno , okobo i cunye kene kene ni , “ Kono lo-ni obedo adwarpiny , kono oŋeo dako man ame ogude-ni oko , anaka kite , ni en abalo . ”
42007040	Yecu odokke iye ni , “ Cimon , atye kede kop ame amito kobbi . ” En ogamo ni , “ Apwony , kob to kobbi . ” En ogamo ni , “ Apwony , kobi .
42007041	Dano moro ame ami-baŋya onwoŋo rik tye kede jo aryo ame omako banya baŋe ; dano acel ocamo banya me ciliŋ mia abic , dano ocele pyerabic .
42007042	Ka culo oloogi , gin aryo ducu ote timogi kica . Kara ŋa i akinagi ame bino mare atek ? ”
42007043	Cimon odok iye ni , “ Atamo ni en ame otimo kica ame banya mere bup . ” Yecu te gamo doge ni , “ Iŋolo giri kakare . ”
42007044	Olokere tuŋ baŋ dako , openyo Cimon ni , “ Ineno dako man ? An adonyo i odi , mom imia pii me lwoko tyena , ento en oweko pig waŋe oton i tyena , oweo kede yer wie .
42007045	Yin mom inoto lema , ento cakere ame adonyo i ot , en mom oweko noto tyena .
42007046	Yin mom iwiro wia kede moo , ento en owiro tyena kede moo a ŋwece kur .
42007047	En gin omio akobo ni , ballere apol wok-ki doŋ oweko oko , pien marrere adwoŋ onyuto ; cite dano ame ballere nok ame oweko , marrere daŋ nok . ”
42007048	Okobbi dako ni , “ Balli doŋ oweko oko . ”
42007049	Jo ame obedo kede i dog cem te cako penyere kengi kengi ni , “ Kara man ŋa ame weko bal-li ? ”
42007050	Okobbi dako ni , “ Iyeeni olari ; wot giri i kuc . ”
42008001	Ka kare okato anok , owoto i boma apapat kede pacci atino kun tito kop , dok rabo amut aber me loc Obaŋa . Jo mere apar wie aryo onwoŋo tye kede ,
42008002	karacel kede monnogo a rik ecanogi i cen areco kede too : Maliam ame olwoŋo ni me Magdala , ame cen abiro cen oya i kome ;
42008003	Yoanna cik a Kuja , agwokjami a Kerode ; Cucanna , kede mon ocele apol . Mon magi yam konyogi kede limgi .
42008004	Ka lwak jo ecipan ocokere karacel , kun jo bino baŋe oya i boma apol , en okobo i carokop ni ,
42008005	“ Lo moro rik owoto ka coyo koti mere . Ame en tye ka coc , koti mogo okir i dye yo , jo onyono oko , winy a twarre malo obino odepo oko .
42008006	Mogo okir i lela ; odoŋo , te two oko , pien pii mom i tere .
42008007	Mogo te kir i akina okuto ; okuto odoŋo karacel kede odie .
42008008	Mogo te kir gigi i lobo aber , odoŋo , tyene acel acel ocek iye nyige mia acel . ” Ka doŋ okobo kop man kede teko ni , “ Ŋat a tye i yit me winyo , myero winy ! ”
42008009	Jo mere a lube openye te kop me carokop man .
42008010	En ogamo ni , “ Wun omiowu ŋeyo muŋ me loc Obaŋa , ento jo ocele omiogi i carokop , me bed acalo rik ocoo , ni ka gin oneno , kur onen , dok ka gin owinyo , kur oniaŋ tere .
42008011	“ Carokop-pi tere en : Koti en kop Obaŋa .
42008012	Gin ame i dye yo , gin jo ame winyo , icennere Catan bino , te kwanyo kop i cunygi oko , me kur gin oye dok olarre .
42008013	Gin ame i lela , gin jo ame ka owinyo , ogamo kop kede yomcuny , ento mom otye kede lwitgi , ye megi tye pi kare anok , ento i kare ame obitogi , gin poto oko .
42008014	Gin ame okir i akina okuto , gin jo ame winyo , ento ka gin omedde kede kwo megi , par apol , lonyo kede yomcuny me kwo man diogi , nyiggi mom cek aber .
42008015	Gin ame i lobo aber , gin jo ame ka owinyo kop , olido atek kede cuny aber , ame genne , onyako nyiggi kun odio cunygi .
42008016	“ Mom tye ŋattoro ame cwinyo tara te dok wumo oko kede gulu , aŋar keto i te tanda , ento keto malo i wi gol , me jo ame bino i ot nen lero mere .
42008017	Pien mom tye ginnoro ame okano ame mom bino nen kannaler , dok mom tye ginnoro ame owumo ame mom bino ŋeye , dok ame mom obino yabo kannaler .
42008018	Gwokere wunu i kom kite ame iwinyo wunu kede ; pien ŋat a mere tye , obino medde , ŋat a mere mom , obino gamo i baŋe gin ame en tamo ni mege . ”
42008019	Tottere kede omego mere obino baŋe , cite pi lwak mom otwero tuno baŋe .
42008020	Jo te titte ni , “ Totti kede omegoni ocuŋ oko , gin mito neni . ”
42008021	Ento en odokkigi iye ni , “ Totta kede omegona gin jo ame winyo kop Obaŋa , dok oketo i tic . ”
42008022	I nino moro acel en odonyo i yee karacel kede jo mere a lube , okobbigi ni , “ Koŋ okat wunu loka nam tuŋ ca , ” gin ote cako wot .
42008023	Ame doŋ otye ka kwaŋ , en te nino oko , yamo te cako kodo atek i dye nam , pii daŋ te ero poŋ oko iyi yee , onwoŋo doŋ gin otye arac .
42008024	Gin obino baŋe ote coye oko kun okobo ni , “ Adwoŋ , Adwoŋ , oto oko ! ” En te co oko , daŋ te juko yamo kede pii a tagere , te kwe , nam daŋ te liŋ oko .
42008025	Openyogi ni , “ Iyeewu tye kwene ? ” Lworo omakogi kun owuro , ame openyere kengi kengi ni , “ Man kara ŋa , ame ciko yamo kede pii-gu , gin te winye-nie ? ”
42008026	Gin te bino i lobo a jo Geraca ame otemere kede Galilaya .
42008027	Ka okato i wi tela , dano moro me paco-nu orwatte kede ame won cen areco . Onwoŋo doŋ ori kare alac a kun mom ruko boŋo i kome ; pe bedo i ot , bedo i ka lyele .
42008028	Ka en oneno Yecu , oredo , te ryebere i nyime , te kop kede dwon aloŋo ni , “ Yecu , Wot Obaŋa Amalo Meicel , kara ilaro ŋo keda ? Abako doga baŋi , kur iwuna . ”
42008029	Pien onwoŋo ociko cen arac ni ya oko i kom dano-nu . Tyen apol onwoŋo dwogo i kome , obedo ka gwoke agwoka kun otwee kede jegere kede nyony ; en rik turo gin ame otwee kede oko , cen tere i tim .
42008030	Yecu openye ni , “ Yin nyiŋi ŋa ? ” Te gamo ni , “ Mony ” , pien lwak cen apol tye i keme .
42008031	Gin te bako doggi baŋe ni kur cikgi owot i bur ame agikki tere mom .
42008032	Lwak puno ecipan onwoŋo tye ka cem i kor kidi kuno . Gin ote bako doggi baŋe ni oye wek gin odony i punni ; oyegi .
42008033	Cen te ya oko i kom dano-nu , te pikere i punni ; lwak puno obelle i ŋwec i kor kidi , ote mwonyere oko iyi nam .
42008034	Okwat ka oneno gin otimere , ote riŋo oko , otero koppere i boma kede i akina pacci .
42008035	Jo te ciro wot neno gin ame otimere . Gin te bino baŋ Yecu , ote nwoŋo dano ame cen areco oya i kome obedo piny i ŋet Yecu , orukere i boŋŋi , wie odoko aber ; lworo omakogi .
42008036	Jo ame oneno otito baŋgi kit ame dano a yam tye kede cen areco doŋ ocaŋ .
42008037	Jo ducu ame bedo i lobo a jo Geraca acocok okwae ni myero ya oko i baŋgi , pien lworo onwoŋo omakogi meicel ; omio en odonyo i yee , odok cen .
42008038	Dano ame cen oya i kome obako doge ni ber ebed doŋ baŋe : ento en ocwae kun ci ke ni ,
42008039	“ Dok paco , irab pi gin adit ame Obaŋa otimo i komi . ” En owoto kun rabo i dye boma-nono luŋ gin adit ame Yecu otimo i kome .
42008040	Ka Yecu odwogo , lwak ojole kede yomcuny , pien onwoŋo gin luŋ otye ka kure .
42008041	Dano moro a nyiŋe Yairo obino ; en rik obedo adwoŋ a loo kacokere . Oryebere piny i te tyen Yecu , obako doge baŋe ni wot i ode ,
42008042	pien rik tye kede nyare ame onywalo acel keken , onwoŋo adedera , mwaka me dittere bwot romo apar wie aryo . Ka en tye ka wot , lwak odie .
42008043	Dako moro onwoŋo tye kuno a rik otwo too me kwer remo mwakki apar wie aryo , ame doŋ obalo limmere ducu baŋ dakatal , naka pe tye ŋattoro ame twero caŋo .
42008044	Obino i tuŋ ŋec , te gudo boŋo mere ; cucuttono remo mere ame cwer te cok oko .
42008045	Yecu openyo ni , “ Kara ŋa oguda-nie ? ” Ka jo ducu okwero , Petero kede jo ame tye karacel kede ogamo ni , “ Adwoŋ , itye i dye lwak , jo tye adiyi . ”
42008046	Ento Yecu ogamo ni , “ Ŋattoro gire oguda , pien awinyo teko moro oya i koma . ”
42008047	Dako ka oneno ni mom etwero pono , obino ame kome myel amyela , te ryebere i nyime , otito i nyim lwak ducu gin omio egudo , anaka kite ame ecan kede cutocuto .
42008048	Yecu te kobo ni , “ Nyara , iyeeni ocaŋi oko ; wot giri i kuc . ”
42008049	Ame en pwod tye ka kop , dano obino ame oya i paco adwoŋ me kacokere , ote kobo ni , “ Nyari doŋ oto oko ; kur dok imedde cano apwony . ”
42008050	Ento Yecu ka owinyo , okobo ni , “ Kur ilwor ; ye ayea keken , en bino caŋ gire . ”
42008051	Ka en odonyo i ot , mom oye ni dano dony kede i ot , kono ka Petero kede Lakana kede Yakobo , kede papa atin kede tottere keken .
42008052	Jo luŋ onwoŋo tye akokko kun okumo pire ; ento Yecu okobo ni , “ Weku koko obedi , pien nya-nu mom oto gire , ento onino anina . ”
42008053	Gin onyere atek meicel , pien gin oŋeo ni doŋ oto oko .
42008054	En omako ciŋe olwoŋe ni , “ Atin , ya malo . ”
42008055	Cunye te dwogo oko , oya malo cutocuto ; Yecu te ciko ni mie cem .
42008056	Jo onywale owuro meicel ; ento en ocikogi atek ni kur otit gin ame otimere baŋ dano moro .
42009001	Olwoŋo jo mere apar wie aryo karacel , te miyogi teko kede twer i kom cen ducu , anaka me caŋo two ,
42009002	oorogi ka rabo kop me loc Obaŋa , kede me caŋo jo .
42009003	En okobbigi ni , “ I wotwu-ni , kur iter wunu ginnoro , kadi abiro , kadi cao , kadi cem , kadi lim ; dok daŋ kur ibed wunu kede kanyi aryo .
42009004	Ot ame idonyo wunu iye , bed wunu iye ituno ka ibino ya wunu i kuno .
42009005	Kan a mom ojolowu iye , ka iya wunu i boma-nono , ten wunu apua tyenwu me bed caden baŋgi . ”
42009006	Gin oya te wot i akina pacci , ote rabo amut aber , kun ocaŋo otwo i kabedo ducu .
42009007	Kerode ame aloc owinyo gin ducu ame obedo ka timere , okalo akala meicel , pien jo mogo kobo ni , “ Lakana Abatija doŋ ocero gire oko iyi akina jo oto . ”
42009008	Jo ocele ni , “ Elia doŋ onen ” ; jo ocele ni , “ Ŋat acel i akina odwarpiny acon doŋ ocer . ”
42009009	Kerode okobo ni , “ Lakana doŋ atyeko toŋo wie oko do ; kara man ŋa ame awinyo kop acalo magi i komenie ? ” En oyenyo yo me nene .
42009010	Ka okwena odwogo , gin otitte gin ame gin otio . En oterogi owoto kedgi i paco ame olwoŋo ni Betecaida , i muŋ .
42009011	Ka lwak owinyo , olube ; en ojologi , orabbigi kop me loc Obaŋa , ocaŋo jo ame komgi lit .
42009012	Ame piny amito yuto , jo mere apar wie aryo obino baŋe , okobbe ni , “ Cwa lwak wot i akina myere kede i akina pacci ame ceggiceggi , oyeny kabuto kede cem ; pien otye kan i dye tim . ”
42009013	En te gamo ni , “ Wun mi wunugi cem . ” Gin te gamo ni , “ Wan otye kede ogati abic kede rece aryo keken , kwanyo ka ce imito ni owot owil pi lwak magi luŋ . ”
42009014	Pien co rik mito romo tutumia abic . En te ciko jo mere a lube ni , “ Miugi obed piny awu awu , awu acel acel jo pyerabic pyerabic . ”
42009015	Gin te timo amannono , ote miyo jo luŋ bedo piny .
42009016	Omako ogati abic kede rece aryo-nu , oneno malo i polo , okwao iye winyo , onyinyilo omio baŋ jo a lube me gin ket i nyim lwak .
42009017	Gin ducu ocamo , oyeŋ . Ote coko ŋide cem ame oloogi , oromo aditti apar wie aryo .
42009018	Ka rik en tye akwac kene , a kun jo a lube tye karacel kede , en openyogi ni , “ Kara lwak kobo ni an ŋa ? ”
42009019	Gin ogamo ni , “ Lakana Abatija ; ento jo mogo ni , Elia ; jo ocele ni , ‘ ŋat acel i akina odwarpiny acon doŋ ocer . ’ ”
42009020	Te dok penyogi ni , “ Kara wun kono , ikobo wunu ni an ŋa ? ” Petero te gamo ni , “ Yin Kricito Obaŋa . ”
42009021	En ocikogi atek ni mom myero otit baŋ dano moro .
42009022	Dok okobo ni , “ Wot a dano myero kany can apol , dok odoŋe kede olamdog adoŋo kede opwony-cik myero kwere , neke , ento i nino me adek myero cere oko , ”
42009023	Dok okobo baŋ jo luŋ ni , “ Ka dano moro mito luba , myero koŋ oge kwerre kene , tiŋ yataria mere nino i nino , luba .
42009024	Pien dano ame mito laro kwo mere , bino rwenyo kwo mere arwenya , ento dano ame rwenyo kwo mere pira , bino laro .
42009025	Kara konyo dano kede ŋo ka ocamo lobo luŋ , kun kwo mere orwenyo onyo omao oko ?
42009026	Dano ame lewic bino make pira kede pi kop mera , Wot a dano daŋ lewic bino make i kome i kare a en bino dwogo iye kede kwogo mere , kede kwogo Obaŋa Papo kede me omalaika acil .
42009027	Ento akobbiwu ateni ni , tye jo mogo ame ocuŋ kan ame mom bino bilo to , a mom ru oneno loc Obaŋa . ”
42009028	Ka cabit acel okato a doŋ okobo kop magi , otero Petero kede Lakana kede Yakobo , oyito kedgi i wi kidi me kwayo Obaŋa .
42009029	Ame doŋ tye ka kwayo Obaŋa , nen me waŋe te lokere apat , rukkere te lokere atar ame ryeny aryenya .
42009030	Jo aryo te nen ame tye ka kop kede ; jo-ni ceŋ gin Muca kede Elia ,
42009031	ame gin onen kun otye kede kwogo , okobo pi to mere ame ebino cobo kede tic Obaŋa i Jerucalem .
42009032	Petero kede jo ame tye karacel kede onwoŋo nino doŋ onuro waŋgi atek , ento ka gin oco , oneno kwogo a Yecu , kede jo aryo ame ocuŋ karacel kede .
42009033	A doŋ jo aryo-nu amito ya oko i baŋe , Petero okobbi Yecu ni , “ Adwoŋ , ber meicel wan ibedo kano Wek oger gonye adek , acel meri , acel mea Muca , acel mea Elia , ” daŋ onwoŋo mom aŋeyo gin ame en akobbo .
42009034	Ka en pwod tye ka kop , tipo pol obino owumogi , lworo ocirogi oko me donyo i pol .
42009035	Dwonnoro oya i polo kun kobo ni , “ Man en Woda a doŋ ayero ; winye wunu . ”
42009036	Ame doŋ dwon-nu owinyere , onen ni Yecu odoŋ kene . Gin ote doŋ liŋ aliŋa , mom otito kopporo baŋ jo i kom gin ame gin oneno .
42009037	Orwo mere a doŋ gin oyitto piny i wi kidi , lwak ecipan orwatte kede .
42009038	Dano moro acel i akina lwak te redo ni , “ Apwony , abako doga baŋi inen woda-ni , pien anywale en acel keken .
42009039	Nen , cen bedo make , mie kok oyotoyot ; ryee , kelo bwoo i doge , mom ya i kome piopio , nyoŋo kome atek .
42009040	Woki abako doga baŋ jo meri a lubi ni gin oryem , ryemo oloogi oko . ”
42009041	Yecu ogamo ni , “ Wun lwagi jo ame iyeewu mom , kitewu doŋ oballe oko ; kara abino bedo kedwu naka awene ? Abino diyo cunya i komwu ituno awene ? Kel wodi kan . ”
42009042	Ame en abino , cen odole piny , omie oryeryea atek . Yecu te juko cen arac oko , ocaŋo awobi , te dwoko baŋ pappere .
42009043	Jo luŋ ogano dit Obaŋa . Ka pwod otye ka wuro gin ducu ame en otio , en okobo baŋ jo mere a lube ni ,
42009044	“ Mi wunu kop man dony i yitwu ; pien Wot a dano obino miye i ciŋ jo . ”
42009045	Ento gin mom oniaŋ i kop man , rik okano oko i tuŋ baŋgi me kur oŋe tere ; gin olworo penye pi kop-pu .
42009046	Pyem rik obedo i akinagi ni , ŋa i akinagi ame loo kede dit ?
42009047	Yecu ka oŋeo pyem i cunygi , otero atin , omio ocuŋ i ŋete ,
42009048	okobbigi ni , “ Dano ame jolo atin man i nyiŋa , nwoŋo ojolo an ; dano ame jola , nwoŋo ojolo ŋat ame oora ; pien ŋat ame tidi meicel i akinawu ducu , en ŋat ame dit . ”
42009049	Lakana ogamo ni , “ Adwoŋ , oneno ŋattoro ame aryemo cen kede nyiŋi , ojuke , pien mom lubi karacel kedwa . ”
42009050	Ento Yecu okobbe ni , “ Kur ijuke wunu , pien ŋat a mom akworwu tye tuŋ baŋwu . ”
42009051	Ka kare doŋ mito romo me tiŋe malo i polo , waŋe ocuŋ atek me wot i Jerucalem .
42009052	Ooro jo ame okwoŋo nyime ; gin te wot donyo i paco moro mea jo Camaria pi yikke kabedo .
42009053	Ento mom ote jole , pien waŋe okemo tuŋ Jerucalem .
42009054	Ka Yakobo kede Lakana oneno , ame gin jo mere a lube , gin okobo ni , “ Rwot , omito ocik mac ya i polo me tyekgi oko ? ”
42009055	Ento en olokere , ojukogi [ kun kobo ni , “ Mom iŋeo wunu kit cuny ame itye wunu kede ; pien Wot a dano mom obino me tyeko kwo a jo , ento me larogi . ” ]
42009056	Gin te wot i paco ocele .
42009057	Ame otye ka wot iyo , ŋattoro te kobbe ni , “ An abino lubi i kan ame ibino wot iye luŋ . ”
42009058	Yecu odok iye ni , “ Ekwe tye kede gorogorogi , winyi daŋ tye kede udigi , ento Wot a dano mom tye kede kan ame epyelo iye wie . ”
42009059	Okobo baŋ dano ocele ni , “ Luba , ” Ento en okobbe ni , “ Koŋ iweka awot ayik pappa . ”
42009060	Ento Yecu ogamo doge ni , “ Wek jo oto yik jo oto wadgi , ento yin woti , irab kop me loc Obaŋa . ”
42009061	Dano ocele okobo ni , “ Abino lubi , Adwoŋ ; ento koŋ iwek awoti , acik jo i oda . ”
42009062	Yecu okobbe ni , “ Mom tye dano moro ame mako kweri dyaŋ , dok neno ŋec , ame bino porre i loc Obaŋa . ”
42010001	Icennere Rwot oyero jo ocele pyerabiro , oorogi aryo aryo okwoŋo nyime , me gin wot i boma ducu kede i kabedo luŋ kan a en ikome bino tuno iye .
42010002	Okobbigi ni , “ Kac bup , ento jo a kao nok Pi mano , kwa wunu Won poto atek me cwa otic i ka kaccere .
42010003	Wotu giwu ; nen , acwaowu bala rommi i akina epet .
42010004	Kur iwot wunu kede cao me lim , onyo cao ocele , anaka amuk ; kur imot wunu ŋattoro i waŋa yo ,
42010005	i ot ducu ame ibino donyo wunu iye koŋ itek kobo wunu ni , ‘ Kuc obed i ot man ! ’
42010006	Ka dano me kuc tye kuno , kucwu bino bedo i kome ; ento ka mom , kucwu bino dwogo baŋwu .
42010007	Bed wunu i ottono , kun icamo wunu , imato wunu gin omiowu , pien atic myero culle ocara mere ; kur ibed wunu kobo i ot i ot .
42010008	Ka idonyo wunu i boma moro ote jolowu , cam wunu gin ame oketo i nyimwu ;
42010009	can wunu otwo ame tye iye , tittigi wunu ni , ‘ Loc Obaŋa doŋ onoko ceggi baŋwu . ’
42010010	Ento ka idonyo wunu i boma , ce mom ojolowu , wot wunu i waŋa yo me boma-nono , ite kobo wunu ni .
42010011	‘ Anaka apua me bomawu ame omoko i tyenwa oteŋo i komwu oko ; kadi bed amannono , ber iŋe wunu man ni , loc Obaŋa doŋ onoko ceggi . ’
42010012	Atittiwu ni , i nino-nono , can a Codoma bino bedo itikatika , kato me bomanono .
42010013	“ Ibino neno can , yin Korajin ! Ibino neno can , yin Betecaida ! Pien kono tic atek adoŋo ame otio baŋwu , yam otio i Turo kede Cidon , kono gin oŋut con , kun obedo i boŋo cola kede buru .
42010014	Ento can a Turo kede Cidon bino bedo itikatika i kare me ŋolo kop , kato mewu .
42010015	Kede yin Kapernaum , obino tiŋi malo anaka i polo bo ? Pe gire ; kom obino dwoki piny naka i Kadec .
42010016	“ Ŋat ame winyowu , nwoŋo owinya ; ŋat ame kwerowu , nwoŋo okwera ; ŋat ame kwera , nwoŋo okwero ŋat ame oora . ”
42010017	Jo mano pyerabiro odwogo kede yomcuny , kun okobo ni , “ Rwot , anaka cen areco owinyowa pi nyiŋi ! ”
42010018	En odokkigi iye ni , “ Cen aneno Catan kun rette ame oya i polo calo lutkot .
42010019	Nen , doŋ amiowu twer me nyono twol kede yit , anaka me loyo teko akwor ducu ; gin a bino timowu arac mom tye .
42010020	Kadi obedo amannono , kur ilel wunu pi man , ni cene-gu owinyowu ; ento lel wunu pien nyinwu doŋ ocoo i polo . ”
42010021	I caa-nono , Yecu olelo i Cuny Acil kun kobo ni , “ Apwoyi , Pappa , Rwot me polo kede lobo , pien ikano kop magi baŋ jo aryek a ŋeo piny , iyabo baŋ itino atino . Eyo , Pappa , pien cunyi opwoo amannono .
42010022	Pappa otyeko jalla jami luŋ aluŋa : mom tye ŋattoro ame ŋeo ni Wod en ŋa , kono ka Papo keken , onyo ame ŋeo ni Papo en ŋa , kono ka Wod keken , kede dano ame Wod mito nyuto Papo baŋe . ”
42010023	Olokere baŋ jo a lube , okobbigi i muŋ ni , “ Wan jo ame neno gin ame ineno wunu tye kede winyo !
42010024	Pien atittiwu ni , odwarpiny apol kede rwode apol rik oparo neno gin ame ineno wunu , ento naka mom oneno , kede winyo gin ame ame iwmyo wunu ento naka mom daŋ owinyo . ”
42010025	Nen , ceŋ tye ŋattoro acel en apwony-cik . Oya malo , obite kun penye ni , “ Apwony , atim ŋo me anwoŋ kwo a perakino odoco ? ”
42010026	En openye ni , “ Kara i cik ocoo iye niŋo ? Ikwano niŋo ? ”
42010027	En te dok iye ni , “ Mar Rwot Obaŋani kede cunyi luŋ , kede tiponi luŋ , kede tekoni luŋ , kede tammi luŋ ; dok imar dano wadwu acalo imarre keni . ”
42010028	En te gamo doge ni , “ Idok iye aber ; tim amannono , ibino kwo . ”
42010029	Ento en mito loyo kop , te penyo Yecu ni , “ Kara i cik man , dano wadwa en ŋa ? ”
42010030	Yecu te gamo ni , “ Rik tye lo moro ame oya i Jerucalem , kun akemo tun piny i Jeriko , te rwatte kede oyak . Gin te gonyo boŋŋi mere oko i kome , ote pwode , ote wot gigi oko , oweke a doŋ ceggi i to .
42010031	Alamdoggoro onwoŋo opello i yo-nono ; ka onene , ogono agona i teŋe i ŋet yo tuŋ cel .
42010032	I kite acel-Iu dok te bino Alevi moro ; en daŋ ka otuno i kabedo-nono , onene , ogono agona i teŋe i ŋet yo tuŋ cel .
42010033	Ento dano me Camaria ame daŋ tye abeo i yo-nono , ka otuno kakare , onene ; ocone .
42010034	Owoto baŋe , oonyo moo kede vino i waŋ kan ame owano , otweo , icennere ocibe i wi kana mere , otere i ot buto a wele , ogwoke .
42010035	Orwo mere en okwanyo ciliŋ aryo , omio baŋ dano ame gwoko ot wele , te cike ni , ‘ Twoe ; gin ducu ame ibino miye akato , an abino culli ka adwogo . ’
42010036	Kara ŋa i akina jo magi adek-ki ame yin itamo ni ŋat ame oromere kede oyak ca myero kolo ni otere acalo dano wadgi ? ”
42010037	En te gamo ni , “ Dano ame otime kica ca . ” Yecu te kobbe ni , “ Yin daŋ wot itim amannono . ”
42010038	Ka pwod otye i wotgi , en odonyo i paco moro acel , dako a nyiŋe Marita te jole i otgi .
42010039	Onwoŋo en tye kede aminnere a nyiŋe Maliam , ame obedo i ŋet tyen Rwot kun winyo koppere .
42010040	Marita kono obedo canne i tic apol . Owoto baŋe , te penye ni , “ Rwot , mom iparo ni aminna ojala tic kena ? Kobe me bin konya . ”
42010041	Ento Rwot te gamo doge ni , “ Marita , Marita , iparo dok icanne pi jami apol ;
42010042	ento tye gin acel keken ame mitte . Maliam oyero dul aber ame mom obino gamo i baŋe . ”
42011001	Onwoŋo Yecu tye ka kwayo Obaŋa i kabedo moro ; ka doŋ oweko , dano moro i akina jo a lube te kwaye ni , “ Rwot , pwonywa ba kede kwac , acalo Lakana rik opwonyo kede jo a lube . ”
42011002	En te kobbigi ni , “ Ka ikwao wunu Obaŋa , kob wunu kite man ni , ‘ Apap , nyiŋi bed me awora , Myero locci doŋ bin ,
42011003	Miwa i nino luŋ cam mewa me didik ,
42011004	Timwa kica i balwa , pien wan kenwa otimo kica baŋ jo luŋ a tye kede bannyiwa . Kur imi bitwa . ’ ”
42011005	Dok te kobbigi ni , “ Ŋa i akinawu ame tye kede awottere , ame obino baŋe i cuny dyewor me kwaye ni , ‘ Awotta , konya kede ogati adek ;
42011006	pien awotta ame oya i wot ocora , mom atye kede ginnoro a myero aket i nyime ? ’
42011007	En mom bino gamo doge iyi ot ni , ‘ Kur ilola ; doŋ acego doggola oko , wan kede itinowa doŋ obuto oko , an iya malo miyi ginnoro , en a mom atwerre . ’
42011008	Akobbiwu ni , kadi bed en mom bino ya malo miye ginnoro pi bedo awottere , ento pi bedo dide , en bino ya mie ginnoro ducu ame yie amito .
42011009	Doŋ akobbiwu ni : Kwa wunu , obino miyowu ; yeny wunu , ibino wunu nwoŋo ; twom wunu kika , obino yabbiwu .
42011010	Pien dano acel acel ame kwao , omie ; ŋat a yenyo , nwoŋo ; ŋat a goo doggola , oyabbe kika .
42011011	Kara ŋa i akinawu ame papa atin , ka wode okwae rec , lunyo miye twol aka rec ?
42011012	Onyo ka okwae toŋ gweno , lunyo miye yit ?
42011013	Ka wun jo areco , iŋeo miyo otinowu mot abeco , Papawu a tye i polo mom doŋ bino ka to meicel imiyo Cuny Acil baŋ jo a kwae ? ”
42011014	Rik onwoŋo tye aryemo cen a mom kobo ; ka cen doŋ oya i kome , dano a lebe oto oloko , lwak owuro .
42011015	Ento jo mogo i akinagi okobo ni , “ En ryemo cen pi twer a Beeljebul , adwoŋ me cen . ”
42011016	Jo ocele oyenyo i baŋe anyut ame oya i polo , pi bite .
42011017	Ento en oŋeo tamgi oko , te kobbigi ni , “ Kare ducu ka loc opokere yie aryo , lobo mere balle oko , ot rette i kom ot ocele .
42011018	Catan daŋ ka en kene opokere yie aryo , kara loccere bino cuŋ iŋo ? Pien wun ikobo wunu ni , aryemo cen pi twer mea Beeljebul .
42011019	Ka an aryemo cen pi twer a Beeljebul , kara itinowu ryemo pi twer aŋa ? Pi mano gin bino ŋolliwu kop .
42011020	Ento ka an aryemo cen pi ciŋ Obaŋa , loc Obaŋa doŋ obino baŋwu .
42011021	Ka dano atek , ame ruko jami me romo mere ducu , tye ka gwoko ot me loccere , jami mere bedo kede kuc ;
42011022	ento ka dano ame ka te kede teko oromo gin kede , oloc , en bino coko jami me romo mere a yam egeno , bino poko jami ame eyako i baŋe .
42011023	Dano a mom tye tun baŋa en akworra , dok dano a mom coko karacel keda , en keto aketa .
42011024	“ Ka cen arac oya i kom ŋattoro , en woto mano kabedo a pii mom iye kun yenyo ka weo ; ka mom onwoŋo , en kobo ni , ‘ Adok gira i oda kan a rik aya iye . ’
42011025	Ka otuno , en nwoŋo oweo yie acil , ame oyiko aber .
42011026	En dok kelo cen ocele abiro a gin doŋ reco akate , gin donyo bedo kuno ; icennere dano man bino bedo arac kato a yam con . ”
42011027	Ka en okobo kop man , dako moro i akina lwak ocwao dwone , okobo ni , “ Yic onywali tye kede winyo , kede tuno ame idoto ! ”
42011028	Ento en te gamo ni , “ Tye kede winyo atek , jo ame winyo kop Obaŋa , a daŋ ote gwoko . ”
42011029	Ka lwak omedde ecipan , en te kop ni , “ Lwagi jo me kare-ni gin jo areco ; omito neno anyut , ento mom obino miyogi anyuttoro , kono ka anyut a Yona keken .
42011030	Pien acalo Yona rik odoko anyut baŋ jo Nineve , kite-nono wot a dano bino doko anyut baŋ lwagi jo me kare man .
42011031	Abaka a dako me tutun anyarolum bino cuŋ karacel kede lwagi jo me kare man i kare me ŋolo kop , te miyo kop loyogi ; pien en otuno iya i agikki me lobo pi winyo ryeko a Culeman , koŋ inen , gin adwoŋ akato Culeman tye kan .
42011032	Jo Nineve bino cuŋ karacel kede lwagi jo me kare man , i kare me ŋolo kop , te miyo kop loyogi ; pien gin rik oŋut pi kop a Yona orabo , cite nen , gin adwoŋ akato Yona tye , kan .
42011033	“ Mom tye dano moro ame cwinyo tara ame dok te kano i gul , onyo wumo kede gulu , ento keto i wi akara , me jo ducu a bino i ot nen lyellere .
42011034	Tara me komi en waŋi ; ka waŋi tye boŋo balloro , mio komi luŋ bedo aler . Ento ka waŋi rac , komi luŋ bedo i colpiny .
42011035	Koŋ inen wunu ka lero ame tye iyii mom piny acol .
42011036	Doŋ ka komi luŋ opoŋ i lero ame kannoro acol mom iye , komi ducu bino bedo aler , acalo tara ka tye a lyel , menyi . ”
42011037	A rik en tye akop , Aparicayo moro te cwane ka cam baŋe ; en odonyo i ot daŋ te bedo piny i dog cam .
42011038	Aparicayo owuro ka oneno ni en oero cam a mom koŋ okwoŋo logo .
42011039	Rwot te kobbe ni , “ Wun Oparicayo ilwoko wunu ŋe kopo kede cani , a kun yiwu opoŋ iye yako jo kede timmogo areco .
42011040	Imiŋ wunu , mom iŋeo wunu ni ŋat ame ocweo gin i oko en daŋ ame ocweo gin i yie ?
42011041	Mi wunu gin i yie me konyo ocan ; nen , jami luŋ bino bedo cil baŋwu .
42011042	“ Ento ibino neno wunu can , wun Oparicayo ! Pien imio wunu dul acel me apar me apuruku kede ocobo kede kit pot dek ducu , kun iweko wunu Ŋolo kop atira kede maro Obaŋa ; magi ducu myero itim wunu , kun mom iweko wunu maca doŋ .
42011043	Ibino wunu neno can wun Oparicayo ! Pien imaro wunu kome me dito i kacokere , dok imito wunu ni jo motwu i dye cuk .
42011044	Ibino neno wunu can ! Pien irom wunu kede wi lyel a mom nen ; jo beo i wie kun mom oŋeo . ”
42011045	Dano moro i akina opwony-cik ogamo doge ni , “ Apwony , ka ikobo amanno , nyuto ni iyetowa daŋ . ”
42011046	En odok iye ni , “ Ibino wunu neno can wun opwony-cik daŋ ! Pien imio wunu jo yeyo yec apek , ame yeyo tek , kun wun ikokomwu mom igudo wunu kede nyako ciŋwu moro acel .
42011047	Ibino wunu neno can ! Pien icano wunu gweŋe i wi lyele odwarpiny a rik kwariwu oneko .
42011048	Kite-nono wun caden , ipwoyo wunu tic a kwariwu , pien gin onekogi , wun icano wunu gweŋe i wi lyelegi .
42011049	Pi man , ryeko Obaŋa okobo ni , ‘ Abino oro odwarpiny kede okwena baŋgi , jo mogo i akinagi obino neko kede libogi , ’
42011050	wek remo odwarpiny luŋ ame oonyo geye i acakki piny , cul kworrere i kom jo me kare man ,
42011051	cakere i remo Abel tuno kede anaka i remo a Jekeria ame oto i akina keno me lam kede kabedo acil . Eyo , akobbiwu ni , obino culo kworrere i kom jo me kare man .
42011052	Ibino neno wunu can wun opwonycik ! Pien imao wunu ayab me ŋeyo piny ; wun ikomwu mom idonyo wunu iye , dok igeŋo wunu jo a mito donyo iye oko , ”
42011053	Ka en oya i kuno , opwony-cik kede Oparicayo te cako diye atek , kun oroko doge kede peny apol ,
42011054	okie wek omak kop a ya i doge .
42012001	I kare-nono , lwak tutumia i tutumia ocokere karacel , kun obedo ka nyonne kengi kengi . Me agege Yecu ocako kobo baŋ jo mere a lube ni mano , “ Gwokere wunu i kom tobi Oparicayo , ame en kite me goba .
42012002	Mom tye ginnoro ame owumo a mom obino yabo kannaler , kadi gin ame okano a mom bino ŋeye .
42012003	Kop luŋ ame ikobo wunu i piny acol , bino winyere i ceŋ , dok gin ame imuŋo wunu i tyelo , obino rabo koppere i wi bye .
42012004	“ Owotena akobbiwu ni , kur ilwor wunu jo a neko kom , ento icennere mom otwero timo ginnoro akato mano .
42012005	Ento abino nyuttiwu ŋat a myero ilwor wunu : lwor wunu Obaŋa , ame ka doŋ oneko dano , tye kede twer me bole i Geenna . Eyo , akobbiwu ni , lwor wunu en !
42012006	Acur abic mom ocato cente pyeraryo ? Ento mom tye moro i akinagi ame wi Obaŋa twero wil iye .
42012007	Anaka yer wiwu okwanogi iweŋ . Kur i lwor wunu ; pirwu tek meicel akato acur apol .
42012008	“ Akobbiwu ni , dano acel acel ame bino tuco nyiŋa i nyim jo , Wot a dano daŋ bino tuco nyiŋe i nyim omalaika Obaŋa ;
42012009	ento dano ame bino kwera i nyim jo , an daŋ abino kwere i nyim omalaika Obaŋa .
42012010	Jo luŋ ame kobo kop arac i kom Wot a dano , obino timogi kica ; ento ŋat ame yeto Cuny Acil mom obino limo kica .
42012011	Ka oterowu i nyim kacokere kede i nyim oloc kede wegi twer , kur ibed wunu kede tam apol ni ibino dok wunu iye i yo mene , onyo ni ibino gamo wunu niŋo , onyo ni ibino kobo wunu niŋo ?
42012012	Pien Cuny Acil bino pwonyowu gin a myero ikob wunu i caa-nono . ”
42012013	Dano acel i akina lwak okobbe ni , “ Apwony , kob ominna pok keda lim ame wan oleo . ”
42012014	Ento en te gamo doge ni , “ Lo-ni , ŋa ame oketa me ŋolliwu kop onyo me pokkiwu limwu ? ”
42012015	Okobbigi ni , “ Neno wunu ba , gwoke re wunu i woro me lim ; pien kwo a dano mom ocuŋ i kom wel lim apol ame en tye kede . ”
42012016	Dok te kobbigi carokop ni , “ Rik tye alonyo moro ame cam ocek adwoŋ i potti mere .
42012017	En openyere i cunye kene ni , ‘ Abino timo ŋo , pien kan aony kaila iye mom tye ? ’
42012018	Te dok kobo ni , ‘ Abino timo ni amane : abino muko derena ducu piny , eka ate pamo en alaccege ame abino onyo iye kaila , anaka jamina luŋ .
42012019	Abino kobo i cunya kena ni , Omayin , itye doŋ i jami apol ame bino rommi pi mwakki apol ata ; we giri doŋ mot , icam , imati , ibedi lelo . ’
42012020	Ento Obaŋa te kobbe ni , ‘ Yin amiŋo ! I dyewor a tin-ni obino kwanyo kwo i komi oko ; kara jami ame iyiko piri-nu bino bedo me a ŋa ba ? ’
42012021	Tye aman no i kom dano ame kano lonyo pire kene , kun mom tye i lonyo baŋ Obaŋa . ”
42012022	Yecu te kobbi jo a lube ni , “ Pi mannono akobbiwu ni , kur ibed wunu kede par apol pi kwowu , ni ibino camo wunu ŋo , onyo pi komwu , ni ibino ruko wunu ŋo ?
42012023	Pien kwo pire tek kato cam , kom pire tek kato ruk .
42012024	Koŋ itam wunu i kom agak ; gin mom coo koti , daŋ mom okao , mom otye daŋ i dero , anaka tuwa , ento Obaŋa pitogi . Wun mom pirwu tek kato winy ?
42012025	Kara ŋa i akinawu ame twero medo bat acel i kom kwo mere pi bedo kede par apol ?
42012026	Ka gin anok-k i loowu , piŋo ibedo wunu kede par apol pi jami ocele ?
42012027	Tam wunu koŋ pi kalaŋweka , kite ame gin doŋo kede . Mom owio uci , mom ocweo boŋo ; ento akobbiwu ni , kadi bed Culeman rik orukere kede kwogo mere ducu , en mom orukere aber acalo moro acel i akinagi .
42012028	Ka Obaŋa ruko lum a tye i tim , ame bedo ka tin keken , diki ote bolo oko i keno , en mom bino rukowu aka to , wun jo ame iyeewu nok ?
42012029	Kur iyeny wunu gin ame ibino wunu camo , onyo gin ame ibino wunu mato , yiwu kur tam kop apol ;
42012030	pien rok luŋ me wi podo yenyo jami-nogo , Papawu daŋ ŋeo ni imito wunugi .
42012031	Ento koŋ iyeny wunu yo me donyo i loccere , jami-nogo obino medo baŋwu .
42012032	“ Kur ilwor wunu , wun lwak rommi anok , pien Papawu oye atika me miyowu loccere .
42012033	Cat jamiwu oko , kony wunu kede ocan ; kwo wunu icao me cente a mom ti , kan wunu lonyo a mom tum i polo , kan ame akwo mom tuno iye , dok nyenye mom balo .
42012034	Pien kan ame lonyowu bedo iye , cunywu daŋ bedo kuno .
42012035	“ Bed wunu ame iyikere wunu pi tic , kun tarawu lyel .
42012036	Bed wunu acalo jo a kuro adwoŋgi ka bino dwogo ame oya i arama me nyom , me ote yabbe kika piopio ka en otuno , otwomo kika .
42012037	Tye kede winyo omiro ame ka adwoŋgi odwogo , onwoŋogi pe ru onino . Ateni akobbiwu ni , en bino tweyo pyere kene , bino miyogi bedo i dog cam , te miyogi cam .
42012038	Ka obino i cuny dyewor onyo a gweno akoko , kun onwoŋogi amannono , omiro-nono tye kede winyo .
42012039	Ento myero iŋe wunu man , ni , kono won ot ceŋ ŋeo caa ame ayak bino tuno iye , kono okio , mom oweko jo oturo ode .
42012040	Wun daŋ bed wunu a doŋ iyikere wunu , pien Wot a dano bino tuno i caa a mom itamo wunu . ”
42012041	Petero openyo ni , “ Rwot , ikobo carokop man baŋwa , aŋar onyo baŋ jo luŋ ? ”
42012042	Rwot ogamo ni , “ Agwok ot ame agen , aryek , en ŋa , ame adwoŋŋere bino weko jo i ode i te loccere , me en pokkigi camgi i kare a mitte .
42012043	Tye kede winyo amiro-nono ame adwoŋŋere , ka odwogo , bino nwoŋe otimo kitenono .
42012044	Ateni akobbiwu ni , bino keto jami mere luŋ i twerrere .
42012045	Ento ka amiro-nu okobo i cunye kene kene ni , ‘ Adwoŋ doŋ ogal wok me dwogo , ’ te ero pwodo omiro kede aŋeca , kun camo , mato , dok mer ,
42012046	won amirono no bino dwogo i nino a mom etamo , kede i caa a mom en ŋeo , bino ŋoŋolo en , te kete i akina jo a mom genne .
42012047	Amiro mano ame oŋeo gin ame adwoŋŋere mito , ento mom oyiko , dok mom olubo gin ame adwoŋŋere mito , obino pwode atek meicel .
42012048	Ento ŋat a mom ŋeo , ka otimo gin ame romo miyo ogoe pire , obino pwode anok . Dano acel acel ame omio apol , obino mito daŋ apol i baŋe , dok dano ame jo okano jami apol baŋe , obino penye apol akato .
42012049	“ Rik abino me cwinyo mac i lobo ; kono doŋ omoko oko , kono ber !
42012050	Atye kede batija a myero abatija kede ; kite ame odia kede ituno ka otum !
42012051	Wun itamo wunu ni abino me kelo kuc i lobo bo ? Akobbiwu ni , pe gire , kono popoka .
42012052	Cakere tin , jo abic a tye i ot acel bino popoka ; jo adek bino dago jo aryo , jo aryo bino dago jo adek .
42012053	Papo bino pokere kede wode , awobi bino pokere kede pappere , toto bino pokere kede nyare , nyako bino pokere kede tottere , tato bino pokere kede ci-wode , ci-wod bino pokere kede tattere . ”
42012054	En dok te kobo baŋ lwak ni , “ Ka ineno wunu pol olyero tuŋ to , ikobo wunu oyot ni , ‘ Kot koni cwe ’ ; daŋ cwe .
42012055	Ka ineno wunu yamo okodo i tuŋ anyarolum , wun ikobo wunu ni , ‘ Piny bino bedo lyet meicel ’ ; daŋ timere .
42012056	Wun ogoba ! Iŋeo wunu poko gin ame nen i lobo kede i polo ; piŋo mom iŋeo wunu poko anyut me kare man ?
42012057	“ Dok piŋo mom iŋolo wunu kenwu gin a tye atira ?
42012058	Ka iwoto baŋ aŋolkop kun inywako yo kede dano ame apiddi , tem atek me iyik kop kede kun pwod itye wunu iyo , me kur wai , teri i nyim aŋolkop , aŋolkop te miyi baŋ cirikale , cirikale te teri i buc .
42012059	Akobbi ni mano , mom ibino ya iye ituno ka iculo cente luŋ aluŋa , a mom nyig moro orem . ”
42013001	I kare-nono rik tye jo mogo kuno ame otitti Yecu pi jo mogo me Galilaya ame Pilato orubo remogi kede mot a gin oŋolo me yalo Obaŋa .
42013002	En ogamo doggi ni , “ Itamo wunu ni jo Galilaya magi gin obalo ame kato jo me Galilaya luŋ , ame omio gin oneno can kite-nono ?
42013003	Akobbiwu ni , mom amannono ; ento ka mom iŋut wunu , wun luŋ ibino tum wunu kittono .
42013004	Onyo jo apar wie aboro ca a rik ot abor orette i komgi , onekogi i Ciloam , itamo wunu ni gin rik otimo bal akato jo ocele luŋ ame bedo i Jerucalem ?
42013005	Attiitwu ni , pe gire ; ento ka mom iŋut wunu , wun luŋ ibino tum wunu kittono . ”
42013006	Okobbigi carokop man ni , “ Yam tye dano moro ame obedo kede yat oduro mere ame opito i poto olokkere . En obino kun moo nyige , ento mom onwoŋo .
42013007	En te kobo baŋ apur ni , ‘ Nen ba , odoko mwakki adek a kun abino amao nyig oduro man , mom anwoŋo . Toŋ oko ; kara piŋo balo lobo man nono ? ’
42013008	Apur odokke ni , ‘ Adwoŋ , koŋ iwek obed pi mwaka man doki , ituno ka apuro lobo i tere , aonyo woo iye .
42013009	Ka bino nyako nyige i mwaka abino , ber , ento ka mom amannono , ibino toŋo giri oko . ’ ”
42013010	Onwoŋo en apwony i kacokere moro i nino me cabit .
42013011	Dako moro onwoŋo tye kuno a tye kede cen me goro , otwoye kede pi mwaka apar wie aboro ; onwoŋo doŋ okudde a mom dok twero tirre kadi acel .
42013012	Ka Yecu onene , te lwoŋe kun kobbe ni , “ Dako , doŋ ogonyi i kom goroni . ”
42013013	En te keto ciŋe i kom dako-nu , cucuttono dan-nu te tirre oko , te pako Obaŋa .
42013014	Ento adwoŋ me kacokere oŋo iye , pien Yecu ocaŋo dano i nino me cabit , te kobbi lwak ni , “ Tye nino abicel a myero ti iye tic ; tun wunu i nino-nu , ote caŋowu , ento pe i nino me cabit . ”
42013015	Rwot te dok iye a kun kobo ni , “ Wun ogoba ! Dano acel acel i akinawu mom yabo twonnere onyo kana mere i awi i nino me cabit , te tero wot mato pii ?
42013016	Dan-ni nyaka Iburaim , ame Catan otweo mwaka apar wie aboro , mom myero gonye i kom twee-ci i nino me cabit ? ”
42013017	Ka en okobo man , alee te twodo okworrere ; yi lwak ducu te bedo ka ayom pi gin me kwogo ame en otio .
42013018	Ka doŋ te kobo ni , “ Loc Obaŋa calladi ? Dok abino poro kede ŋo ?
42013019	Rom aroma kede nyig dek karadali ame dano moro okwanyo , te pito i poto mere ; te doŋo oko , te doko yat , winyi a twarre malo te gero udigi i jaŋe . ”
42013020	Dok te kobo ni , “ Abino poro loc Obaŋa kede ŋo ?
42013021	Rom aroma kede tobi ame dako ojuko , te rubo i moko a romo dita adek , ituno ka oyenyo ducu . ”
42013022	En omedo wottere kun beo i boma apol apapat kede i akina myere , kun pwonyo kemo kede i Jerucalem .
42013023	Dano moro te penye ni , “ Adwoŋ , obino laro jo anokkoro keken ? ” En te kobbigi ni ,
42013024	“ Ket wunu teko me donyo i doggola adiŋ ; pien akobbiwu ni , jo apol bino temo me donyo iye , ento mom obino twero .
42013025	Ka won ot doŋ oya malo , ocego doggola , ibino cuŋ wunu i oko itwomo wunu kika , kun ikobo wunu ni , ‘ Adwoŋ , yabbiwa ot ba ! ’ En bino gamo dogwu ni , ‘ An mom aŋeo gira kan ame iya wunu iye . ’
42013026	Wun ibino wunu kobo ni , ‘ Rik ocamo dok omato karacel kedi , dok daŋ ipwonyo i dye pacciwa . ’
42013027	En bino gamo ni , ‘ Atittiwu ni , an mom aŋeo gira kan ame iya wunu iye . Wot wunu teŋe i nyima , wun otim areco ducu ! ’
42013028	Kuno ibino bedo wunu i koko kede kayo lak , ka ineno wunu Iburaim kede Icaka kede Yakobo , kede odwarpiny ducu kun otye i loc Obaŋa , ento wun ikomwu obolowu oko .
42013029	Jo bino ya i tuŋ kide kede tuŋ to , kede tuŋ anyarodi kede tuŋ anyarolum , obino bedo piny i dog cam i loc Obaŋa .
42013030	Dok nen , jo mogo ame odoŋ cen , gin bino bedo me agege , dok tye jo mogo ame otelo yo , ame bino doŋ cen . ”
42013031	I caa-nono Oparicayo mogo obino , okobbe ni , “ Ya oko i kan , pien Kerode amito neki oko . ”
42013032	En ogamo ni , “ Wun wot ititti wunu ekwe-nono ni , ‘ Nen , abino ryemo cen , dok abino caŋo jo , tin kede diki , i nino me adekkere abino cobo ticca .
42013033	Kadi bed amannono an myero amedde gira i kom wotta tin kede diki kede orwo mere , pien mom myero adwarpiny oto teŋe ame mom i Jerucalem . ’
42013034	Jerucalem , Jerucalem , yin ame ineko odwarpiny , inapo jo ame oorogi baŋi kede gweŋ , tyen adi ame rik amito coko itino meri acalo min gweno coko itino mere i te bwome , ento wun mom iye wunu !
42013035	Nen , otwu doŋ odoŋ i wi obur iwu . Akobbiwu ni , mom ibino wunu nena , ituno ka ibino wunu kobo ni , ‘ Opwo wunu ŋat ame abino i nyiŋ Rwot . ’ ”
42014001	I ceŋ cabittoro acel Yecu onwoŋo owoto ka camo cem i ot Aparicayo moro ame aloc ; gin obedo ka kiye atek .
42014002	I nyime kannono rik tye iye dano moro ame two too awura-kom .
42014003	Yecu te penyo opwonycik kede Oparicayo ni , “ Cik ye ni can dano i cen cabit onyo mom ? ”
42014004	Ento gin oliŋ aliŋa . Yecu omake , ocaŋe , te cike ni owot gire .
42014005	Openyogi ni , “ Ŋa i akinawu ame ka tye kede kana mere onyo twonnere , ka orette i akoŋ , mom bino wayo oko i ceŋ me cabit ? ”
42014006	Gamo pennyere odoko tek baŋgi .
42014007	Ka oneno kite a jo ame olwoŋo yero kede kabedo me kwogo , en okobbigi carokop ni mano ,
42014008	“ Ka olwoŋi i arama me nyom , kur ibed i kabedo me kwogo ; aŋar onyo ca otyeko cwano ŋattoro adit kati oko ,
42014009	mio dano ame olwoŋo wun aryo luŋ ka obino , bino kobbi ni , ‘ Wekki dano man kabedo , ’ eka ite dok i kabedo apiny kede lewic adwoŋ .
42014010	Ento ka olwoŋi , wot ibed i kabedo apiny , ame ka dano olwoŋi obino , en bino kobbi ni , ‘ Awotta , jer i kom amalo ’ ; eka ite bedo kede kwogo i nyim jo luŋ ame ibedo kedgi i dog cam .
42014011	Pien dano ame kette kene ni etye malo , obino dwoke piny , dano ame mwolle kene obino tiŋe malo , ”
42014012	Okobo baŋ dano ame ocwane ni , “ Ka ilwoŋo jo i cem me dyeceŋ aŋar me otyeno , kur ilwoŋ owoteni , onyo omegoni , onyo wati meri , onyo oturwu ame olonyo , me gin daŋ kur bin lwoŋi pi culo waŋ lwoŋogi .
42014013	Ento ka itedo arama , lwoŋ ocan , oŋwalo , jo a komo akoma , kede otowaŋ ;
42014014	ibino nwoŋo giri winyo , pien gin mom twero culi . Obino culi i kare me cero jo a kitegi atir . ”
42014015	Ŋattoro acel i akina a jo obedo kede i dog cam ka owinyo kop man , okobo ni , “ Ŋat a bino camo kwon i loc Obaŋa tye kede winyo ! ”
42014016	Cite en ogamo koppere ni , “ Dano moro rik obin otedo arama adwoŋ , daŋ te lwoŋo iye jo apol .
42014017	Ka kare me arama oromo , en te oro amiro mere me kobbi jo ame olwoŋogi ni , ‘ Bye wunu , pien jami luŋ doŋ oyiko oko . ’
42014018	Gin ducu ocako bako doggi i kite acel ni timgi kica . Dano me agege okobbe ni , ‘ Awilo poto , myero koŋ awot , anen ; akwai , tima kica . ’
42014019	Dano ocele okobo ni , ‘ Awilo twoni apar me pur , awot ka nenogi ; akwai , tima kica . ’
42014020	Dano ocele okobo ni , ‘ Kom an pwod anyomo dako nyen , pi mano mom atwero bino . ’
42014021	Amiro obino , otitti adwoŋere kitenono . Akemo omako won ot , okobbi amiro mere ni , ‘ Wot oyotoyot i waŋa yo atitino me boma kede i akina pacci , ikel ocan , oŋwalo , otowaŋ kede jo a komo akoma , ’
42014022	Amiro okobo ni , ‘ Adwoŋ , gin ame iciko doŋ otum , ento kabedo pwod odoŋ gire . ’
42014023	Adwoŋ okobo baŋ amiro ni , ‘ Wot i yo adoŋo kede i ŋet yo , di jo wek obin odony i ot , me oda poŋ .
42014024	Pien atittiwu ni , mom tye dano moro i akina jo ame ocwanogi ame bino bilo aramana . ’ ”
42014025	Lwak ecipan owoto karacel kede , en te lokere tuŋ baŋgi , te kobbigi ni ,
42014026	“ Ka duno moro bino baŋa ame mom koŋ okwero pappere kede tottere , kede dako mere , kede itino mere , omego mere kede amego mere , anaka kadi kwo mere ikome , mom twero bedo ŋat a luba ,
42014027	ŋat a mom tiŋo yataria mere , te luba , mom twero bedo ŋat a luba .
42014028	Kara ŋa i akinawu , ka amito gero ot abor , mom koŋ geo bedo piny , te kwano wellim a mitte , ka ce etye kede ame romme tyeko ?
42014029	Me kur ecib acakki tere , tyeko te loye , jo luŋ ame neno bino nyere ,
42014030	kun okobo ni , ‘ Dano man ocako gedo , tyeko te loye oko . ’
42014031	Onyo aloccene , ame ka awot i mony me romo kede aloc ocele , mom koŋ bedo piny , poro kop , ka ce en kede jo mere tutumia apar etwero romo kede won jo tutumia pyeraryo ame abino baŋe .
42014032	Ka mom amannono , en cwao kwena pi penyo kop me kuc ame dano ca pwod tye kannabor .
42014033	Amannono , ŋattoro iyi akinawu ame yie mom cao gin ducu ame etye kede , mom twero bedo ŋat a luba .
42014034	“ Kado gire ber : ento kado ka odoko abot , obino loko doko amit iŋo ?
42014035	Mom doŋ ber me aketa i lobo , kadi anaka i wi odur ; jo onyo oko , ŋat a tye i yit me winyo , winyi ! ”
42015001	Ora-coro kede obalo onwoŋo onoko Yecu a ceggi me winyo koppere .
42015002	Oparicayo kede opwony-cik oŋuŋura kun okobo ni , “ Dano man coko obalo , dok cemo kedgi-gu . ”
42015003	En omio Yecu okobbigi carokop man ni ,
42015004	“ Ŋa i akinawu ame tye kede romi mia acel , ame ka moro acel i akinagi orwenyo oko , en mom bino weko maka pyeraboŋwen wie aboŋwen i bar , te wot yenyo en ame orwenyo ca , ituno ka onwoŋo ?
42015005	Ka onwoŋo , ryoŋo i wi gwoke kun yie yom ayoma .
42015006	Ka otuno paco , lwoŋo owote mere kede wati mere karacel , te kobbigi ni , ‘ Yiwu obed yom karacel keda , pien doŋ anwoŋo romona a rik rweny ca oko . ’
42015007	Atittiwu ni , yomcuny bino bedo adwoŋ amannono i polo i kom abalo acel ame oŋut , kato i kom jo pyeraboŋwen wie aboŋwen ame kitegi atir , a doŋ pe tye ginnoro a gin myero ŋut iye .
42015008	“ Onyo dannene ame tye kede ciliŋ akilin tomon , ka ciliŋŋere moro acel orwenyo , mom bino cwinyo tara , weo ot , yenyo atek ituno ka onwoŋo ?
42015009	Ka onwoŋo , lwoŋo owote mere kede wati mere karacel , te kobbigi ni , ‘ Yiwu obed yom karacel keda , pien doŋ anwoŋo ciliŋŋa a rik rweny ca oko . ’
42015010	Atittiwu ni , yomcuny bedo daŋ amannono i nyim omalaika Obaŋa i kom abalo acel ame oŋut . ”
42015011	Dok okobo ni , “ Yam tye ico moro ame tye kede awobe mere aryo .
42015012	En atidi mere okobbi pappere ni , ‘ Pappa , mia dullim mera ame otika . ’ En opoko limmere i akinagi .
42015013	Nino okato anokkoro keken , awobi atidi ocoko jami mere ducu , oero wottere me wot i lobo abor . Olalo limmere oko kuno i bedo me caro caro .
42015014	Ka limmere luŋ doŋ otum oko , kec atek meicel te poto i lobo-nono , awobi ca te cako mamala atata .
42015015	Owoto odak baŋ ŋattoro me lobo-nono ; en ocwae i elet ka kwayo puno .
42015016	Yie ogomo me yeŋ kede pok cam ame puno camo , kom mom tye ŋattoro a mie ginnoro .
42015017	Ka en doŋ oniaŋ pire kene , te kobo ni , ‘ Opakaca a pappa ka ŋit tye adi , ocamo kwon loogi , kom an ata i kec kan !
42015018	Abino ya , abino wot baŋ pappa , abino kobbe ni , “ Apap , doŋ abalo baŋ polo kede nyimi ,
42015019	daŋ mom amyero ilwoŋa ni wedo . Loka abed acalo ŋat acel i akina opakacani . ” ’
42015020	Oya , obino baŋ pappere . Ka rik en pwod tye teŋe kannabor , pappere onene . Ocone ; oriŋo te kwako kore , omote kun noto leme .
42015021	Wode okobbe ni , ‘ Apap , doŋ abalo baŋ polo kede i nyimi , daŋ mom amyero ilwoŋa ni wodi . ’
42015022	Ento pappere te kobo baŋ omiro mere ni , ‘ Ru wunu kelo jor ame kato ducu kede ber me rwak i kome . Rwaku atem i ciŋe , kede amuk i tyene .
42015023	Kelu atin twon olobakino me nekke , wek ocamu , obedu kede yomcuny .
42015024	Pien atinna-ni rik oto , aman doŋ kwo ; ceŋ orwenyo , doŋ onwoŋere . ’ Ote cako bedo kede yomcuny .
42015025	“ Wode adwoŋ onwoŋo tye i poto . Ka en obino , a doŋ ceggi kede ot , te winyo wer kede myel .
42015026	Te lwoŋo ŋat acel i akina omiro , openye ni , ‘ Man kara ŋo ame tye ka timere-nie ? ’
42015027	Te dokke iye ni , ‘ Kom ominni en odwogonono , pappi onekke atin twon olobakino , pien ogame ame kome yot kun kwo . ’
42015028	Akemo te make , okwero donyo i ot oko . Pappere te donnyo baŋe , obako doge baŋe .
42015029	En ogamo dog pappere ni , ‘ Nen , an atio baŋi pi mwakki apol ata , anaka cene pe ru akwero winyo cik meri , daŋ mom ru imia kadi atin dyelloro wek yia bed yom karacel kede owotena .
42015030	Ento atinni-ni ka obino , ame doŋ obalo limmi ducu i kom mon ame ococo , yin inekke atin twon olobakino ! ’
42015031	Ogamo doge ni , ‘ Atinna , yin nino ducu itye keda , jami mera luŋ megi .
42015032	Ber wan ocam kun obedo kede yomyic , pien ominni rik oto oko , aman doŋ kwo ; nwaŋ orwenyo , doŋ onwoŋere . ’ ”
42016001	Yecu te dok kobo baŋ jo a lube ni , “ Nwaŋ tye ŋattoro ame alonyo , ame tye kede akan-jami mere . Odoto dano man baŋe ni tye ka balo jami mere .
42016002	Olwoŋe , openye ni , ‘ Kop aŋo ame awinyo i komi-nie ? Kella koŋ wel jami ame yin ikano , pien mom dok itwero bedo akan-jami . ’
42016003	Akan-jami okobo i yie kene ni , ‘ Kara abino timo ŋo ? Pien adwoŋŋa doŋ akwanya oko i ticca me gwoko jami . Mom atek ame aromo pur , lewic daŋ maka ka akwac .
42016004	Aŋeo gin ame abino timo , me jo jola i udigi ka oryema oko i kano jami . ’
42016005	Olwoŋo wegi banya adwoŋŋere acel acel , okobbi dano me agege ni , ‘ Wel banya adwoŋŋa ame tye baŋi adi ? ’
42016006	En odok iye ni , ‘ Moo me jeituni gulli mia acel . ’ Okobbe ni , ‘ Kwany waraga me banya meri , ibed piny piopio , ico pyerabic . ’
42016007	Openyo dano ocele ni , ‘ Kara yin kono itye kede wel banya adi ? ’ En ogamo ni , ‘ Kal a romo dwoŋ mia acel . ’ Okobbe ni , ‘ Kwany waraga me banyani , ico pyeraboro . ’
42016008	Adwoŋŋere opwoo akanjami a mom agen ca , pien otio kede ryeko ; pien jo me lobo man ryek i karegi , kato jo me cen .
42016009	Akobbiwu ni , ti wunu kede lim me lobo man a mom ber-ri me imak wunu kede dyere baŋ jo , me ka bino tum , gamwu i kabedo a perakino nakanaka .
42016010	“ Dano ame agen i kom jami atitidi moro , bino bedo agen i kom jami adwoŋ daŋ ; dano a mom agen i kom jami atitidi moro , mom bino bedo agen i kom jami adwoŋ .
42016011	Ka yam mom ibedo wunu ogen i kom lim me lobo man a mom ber-ri , kara ŋa ame bino genowu kede lonyo me ateni ?
42016012	Ka yam mom ibedo wunu ogen i kom jami a jo ocele , ŋa ame bino miyowu jamiwu ikome ?
42016013	Mom tye amiro moro ame twero tiyi odoŋe aryo ; pien bino dago acel , eka te cayo en ocele ; onyo bino moko i kom moko acel , eka te cayo en ocele . Pe itwero bedo wunu opii Obaŋa kede dok opii a lim . ”
42016014	Oparicayo gin jo ame maro lim ; gin owinyo kop man ducu , ote ŋale .
42016015	Cite en okobbigi ni , “ Wun kara wun jo ame nyuto kite atir baŋ dano , cite Obaŋa ŋeo cunywu ; pien gin ame malo i nyim dano , baŋ Obaŋa bedo me kwer .
42016016	“ Cik kede odwarpiny obedo tye ituno kede i kare a Lakana ; cakere i kare-nu otye ka rabo amut aber me loc Obaŋa , jo luŋ tye ka donyo iye kede teko .
42016017	Bedo yot polo kede lobo itum , kato ame obino weko wen nukuta moro me cik .
42016018	“ Dano acel acel ame ryemo cege oko , te dok nyomo dako ocele , nwoŋo ocodo cot . Dok dano ame nyomo dako ame cware oryemo , en daŋ rom i dano ame ocodo cot .
42016019	“ Nwaŋ tye dano moro ame alonyo ; en rik ruko boŋo obedo amaramar , kede kanyi aber me camanini , kun camo cem abeco nino luŋ .
42016020	I dog paco mere onwoŋo tye dano moro ame buto iye nyiŋe Lajaro . Etoko onwoŋo orwatte i kome ,
42016021	kun yie gomo yeŋo i gin ame oony piny i wi meja alonyonu ; gwogi daŋ rik bino , naŋo waŋ etoko mere .
42016022	Acan-nu rik te to oko , omalaika te bino tiŋe , tere i kor Iburaim . Alonyo-nono daŋ te to , ote yike oko .
42016023	Kare ame en tye kede remkom , otiŋo waŋe i Kadec te neno Iburaim kun Lajaro tye i kore .
42016024	Alonyo-nono te redo ni , ‘ Pappa , Iburaim , tima kica ba , icwaya Lajaro me lut nyako ciŋe i pii , bin kwe kede te leba , pien atye kede rem atek i mac man , ’
42016025	Iburaim te gamo ni , ‘ Woda , po ni , i kare me kwoni nwaŋ omii jamini abeco , aco Lajaro rik omio jami mere areco . Ento amanni en doŋ okweo cunye kan oko , kun yin itye giri i rem .
42016026	Medde kede mano , iyi akinawa kede wun oketo iye twon burroro atut , wek ya i kan kato baŋwu kuno loo jo a mito bino oko , dok ŋattoro i baŋwu kuno mom kato baŋwa kan . ’
42016027	En dok te kobo ni , ‘ ooŋ akwai ba , Pappa , ore ba i ot a pappa ,
42016028	pien atye kede omegona abic , me en wot kwenyorogi , gin daŋ kur dok obin i kabedo me remkom-mi . ’
42016029	Iburaim ogamo doge ni , ‘ Gin tye i Muca kede odwarpiny ; myero gin winy kopgi . ’
42016030	En dok te dok ni , ‘ Amaa , Pappa , Iburaim , ento ka ŋattoro i akina a jo oto owoto baŋgi , ol cite gin bino ŋut . ’
42016031	Iburaim dok okobbe ni , ‘ Ka gin mom owinyo kop a Muca kede odwarpiny , kadi bed ŋattoro cer i akina jo oto , mom obino keto i tam . ’ ”
42017001	Yecu okobo baŋ jo mere a lube ni , “ Gin ame mio jo poto i bal mom bino geŋere ; cite dano ame kela gin a mio jo poto i bai bino neno can !
42017002	Twara ame otweo kidi rego i ŋute , ocore kede i nam , kato ame en omio ŋat acelloro i akina jo magi atinoni opoto i bal .
42017003	Gwokere wunu kenwu ! Ka ominni obalo bal , juke ; ka oŋut , time kica .
42017004	Ka otimo bal baŋi tyen abiro i nino acel , ka olokere baŋi tyen abiro kun kobo ni , ‘ Doŋ aŋut , ’ myero itime kica . ”
42017005	Okwena okobo baŋ Rwot ni , “ Med iyeewa ! ”
42017006	Rwot okobo ni , “ Kono itye wunu kede iyee a rom kede nyig koti dek karadali , kono ikobbi wunu yat-ti ni , ‘ Putte keni , ipitte keni iyi nam , ’ kono owinyo dogwu .
42017007	“ Ŋa i akinawu ka tye kede amiro mere a puro kede dyaŋ , onyo a kwao rommi , ame ka odwogo i poto te kobbe ni , ‘ ru bino oyot , ibed piny , icem ? ’
42017008	En mom bino kobbe ni , ‘ Yikka cem me otyeno , itwe pyeri , ikella cem ituno ka an acemo , amato , icennere yin ibino cem , ibino mato ? ’
42017009	En pwoo amiro pien otimo gin ame ocike ni etim ?
42017010	Wun daŋ amannono , ka doŋ ityeko wunu timo gin ducu ame ocikowu tiyo , myero ikob wunu ni , ‘ Wan omiro a mom konyo ginnoro , pien otio ka gin a myero oti keken . ’ ”
42017011	Ame en awot Jerucalem , opello i waŋ apokki me Camaria kede Galilaya .
42017012	Odonyo i paco moro , orwatte kede odobo apar , ame kun gin ocuŋ kan abor .
42017013	Gin oredo ni , “ Amaa , Yecu , Adwoŋ , timwa kica ! ”
42017014	Ka onenogi , okobbigi ni , “ Wotu giwu , nyutte kenwu baŋ olamdog . ” Ame pwod otye ka wot , komgi te lony oko .
42017015	Ŋat acel i akinagi , ka oneno ni etyeko caŋ oko , odok cen a kun pako Obaŋa kede dwon aloŋo .
42017016	Oryebere piny i te tyen Yecu , opwoe . En onwoŋo Acamaria .
42017017	Yecu openyo ni , “ Nwaŋ mom olonyo jo apar ? Kara jo aboŋwen tye kwene ?
42017018	Mom tye ŋattoro ame odwogo cen ka pako Obaŋa , kono ka arok-ki keken ? ”
42017019	Te kobbe ni , “ Ya , iwot giri , iyee meri ocaŋi . ”
42017020	Oparicayo nwaŋ openye ni , “ Loc Obaŋa bino tuno awene ? ” Okobbigi ni , “ Loc Obaŋa mom bino ame oneno i waŋ .
42017021	Dok mom obino kobo ni , ‘ Neno , tye kan ! ’ aŋar ni , ‘ En i ca ! ’ Pien , nen , loc Obaŋa doŋ tye i akinawu . ”
42017022	Eka te kobo baŋ jo a lube ni , “ Kare bino romo ame ibino paro wunu me neno nino a Wot Obaŋa moro acel , cite mom ibino neno wunu .
42017023	Obino kobbiwu ni , ‘ Neno , en i ca ! ’ onyo ni , ‘ Neno , tye kan ! ’ Kur iwotu iye , daŋ kur ilubgi wunu .
42017024	Pien acalo lutkot meny , caro polo tuŋ cel tuno kede naka tuŋ ocele , Wot a dano daŋ bino bedo amannono nino mere .
42017025	Ento myero koŋ otek kanyo can apol , kun jo me kare man bino kwere .
42017026	Acalo rik otimere i kare a Nua , bino timere amannono i kare a Wot a dano daŋ .
42017027	Jo nwaŋ ocamo , omato , awobe kede anyira onyomere , ituno a nino-nono ame Nua odonyo kede i yee , eka abwal pii te poŋ , te tyekogi ducu .
42017028	Acalo otimere i kare a Lot daŋ . Jo rik ocemo , omato , ocato wil , opito koti , ogero udi ,
42017029	cite i nino ame Lot oya oko i Codom , mac kede gweŋ calufa ame mac olio ocwe kun ya i polo , te tyekogi ducu .
42017030	Bino bedo amannono daŋ i nino ame Wot a dano bino nen iye .
42017031	I nino-nono dano ame tye malo i wi ot kun jami mere tye iyi ot , kur dok oyitto piny ni ebino kwanyogi . I kite acel-lu , dano ame tye i poto kur dok cen .
42017032	Koŋ ipo wunu i kom cik a Lot .
42017033	Dano ame mito laro kwo mere bino rwenyo kwo mere arwenya ; ento ŋat ame rwenyo kwo mere , en bino gwoko .
42017034	Atittiwu ni , i dyeworrono jo aryo bino buto i wi tanda acel ; obino kwanyo ŋat acel , ŋat acel te doŋ .
42017035	Mon aryo bino bedo karacel i rego ; obino kwanyo ŋat acel , ŋat acel te doŋ . [
42017036	Jo aryo bino bedo i poto ; obino kwanyo ŋat acel , ŋat acel te doŋ . ] ”
42017037	Gin openye ni , “ Rwot , kara kwene ? ” En okobbigi ni , “ Kan a kom oto tye iye , acut daŋ cokere kuno . ”
42018001	Obolligi carokop ame pwonyogi ni , myero okwa Obaŋa dikdik , kur ool .
42018002	Okobo ni , “ I boma moro rik tye aŋolkopporo ame mom lworo Obaŋa , kadi woro dano .
42018003	Cen tye dako moro a cware oto ame obedo lonyo baŋe dikdik kun kobbe ni , ‘ Ŋol kop i kom ŋat a an apidde . ’
42018004	En obedo ka kwero oko gire pi kare alac ; ento icennere en okobo kene kene ni , ‘ An ba , kadi bed mom alworo Obaŋa kadi woro dano ,
42018005	cite dako a cware oto-ni doŋ lola wok ; myero koŋ doŋ aŋol kop i kom ŋat a en apidde , me i agikki mere bino mere dikdik kur tima rac . ’ ”
42018006	Rwot okobo ni , “ Winy wunu kop ame aŋolkop a kite mere mom atir okobo .
42018007	Obaŋa mom bino Ŋolo kop atir ame bino konyo jo mere ame eyero , ame kok baŋe dyeceŋ kede dyewor ? En bino gal aboŋo timo ginnoro i komgi ?
42018008	Akobbiwu ni , en bino Ŋolo kop atir oyot me konyogi . Ento Wot a dano ka bino dwogo , bino nwoŋo i yee i lobo ateni ? ”
42018009	Dok obolo carokop baŋ jo mogo ame genne kengi ni gin kitegi atir , kun ocao jo ocele .
42018010	“ Jo aryo rik owoto ka kwac i ot Obaŋa , dano acel Aparicayo , dano ocele ara-ocoro .
42018011	Aparicayo ocuŋ kun kwao gire kene ni , ‘ Obaŋa , apwoi , kom an mom acalo jo ocele ame oyak , a mom genne , ocod cot , daŋ mom arom kede ara-ocoro-ni .
42018012	Akanyo kec nino aryo i cabit acel acel , amio daŋ dul acel me apar i kom jami luŋ ame anwoŋo . ’
42018013	Cite ara-ocoro ocuŋ i teŋe , mom otiŋo waŋe malo i polo , ento obapo kore kun kwao ni , ‘ Obaŋa , tima ber , an abalo gira ! ’
42018014	Akobbiwu ni mano , dano ca odok tuŋe ame okwane ni kite atir kato dano ocele ca oko ; pien dano acel acel ame kette kene ni etye malo , obino dwoke piny , ento dano a mwolle kene obino tiŋe malo . ”
42018015	Jo okelle anaka itino atino-gu , ni en mulgi . Ka jo a lube oneno , te jukogi oko .
42018016	Cite Yecu ocwanogi baŋe , te kobo ni , “ Wek wunu itino bin baŋa , kur igeŋgi wunu ; pien loc Obaŋa tye pi jo acalo gin .
42018017	Ateni akobbiwu ni mano , dano a mom jolo Ioc Obaŋa acalo atin , mom bino donyo iye kadi atidi moro . ”
42018018	Aloccoro openye ni , “ Apwony aber , atim ŋo me anwoŋ kwo a perakino nakanaka ? ”
42018019	Yecu te penye ni , “ Kara piŋo ilwoŋa ni aber ? Dano moro aber mom tye , kono ka Obaŋa keken .
42018020	Iŋeo cik , ‘ Kur icod cot , Kur inek , Kur ikwal , Kur ikel kop goba i pido , Wor pappi kede totti . ’ ”
42018021	En te gamo ni , “ Kom kop magu ducu amako con cakere i tinona . ”
42018022	Yecu ka owinyo okobbe ni , “ Ginnoro acel pwod orem i baŋi . Wot icat jami luŋ ame itye kede , ite poko oko baŋ ocan , eka ite bedo kede lonyo ame ikano i polo ; yin doŋ ibin , iluba . ”
42018023	Lo-nu ka owinyo kodi kop-pu , okumu meicel , pien onwoŋo rik en alonyo meicel .
42018024	Ame Yecu tye ka nene , okobo ni , “ Tek meicel olonyo idonyo i loc Obaŋa !
42018025	Pien twara donyo inaga i waŋ pico yot , kato alonyo idonyo i loc Obaŋa . ”
42018026	Jo ame owinyo okobo ni , “ Kara ŋa a twero larre ? ”
42018027	En okobo ni , “ Gin a mom twerre baŋ dano , ibaŋ Obaŋa twerre . ”
42018028	Petero okobo ni , “ Aco wan oweko pacciwa , olubi . ”
42018029	Yecu okobbigi ni , “ Ateni akobbiwu ni mano , mom tye ŋattoro ame oweko ode , onyo cege , onyo omego mere , onyo jo onywale , onyo itino mere , pi loc Obaŋa ,
42018030	ame mom bino nwoŋo jami akato mano tyen apol i kare man ; kede i kare a bino anyim bino nwoŋo kwo a perakino odoco . ”
42018031	Otero jo mere apar wie aryo , okobbigi ni , “ Nenu , wan doŋ otye okwaro tur me wot i Jerucalem . Kop luŋ ame odwarpiny rik ocoo i kom Wot a dano bino cobere kakare .
42018032	Pien obino miye baŋ Orok , obino ŋale , obino miye lewic , obino ŋulo lao i kome ;
42018033	obino pwode kede del , obino neke , cite i nino me adek en bino cer oko . ”
42018034	Ento gin mom oniaŋ i kop magi kadi acelloro ; kop ame en okobo owumere oko i baŋgi , mom gin omako kop ame okobo .
42018035	Ka Yecu doŋ onoko ceggi kede Jeriko , atowanŋoro onwoŋo obedo piny i ŋet yo kun kwao lim .
42018036	Ka owinyo lwak tye a kato i laŋete , en openyo ni , “ Kara mano ŋo dok i ? ”
42018037	Otitte ni , “ Yecu me Najaret en a kato-nono . ”
42018038	En oredo ni , “ Yecu , Akwar Daudi , tima kica , ba ! ”
42018039	Jo ame tye i nyime ojuke ni , “ Liŋ lo-ni ! ” En omedo redo mere amede ni , “ Akwar Daudi , tima kica ba ! ”
42018040	Yecu ocuŋ , te ciko ni kel lo-nono baŋe . Ka obino onoke a ceggi , openye ni ,
42018041	“ Kara imito ni atimi nadi ? ” Okobo ni , “ Rwot , amito anen piny . ”
42018042	Yecu okobbe ni , “ Nen giri piny oŋ ; iyeeni ocaŋi . ”
42018043	Cucuttono te cako neno piny oko , olubo Yecu kun mio kwogo baŋ Obaŋa , jo luŋ daŋ ka oneno , opako Obaŋa .
42019001	Yecu odonyo i Jeriko kun abebea iye .
42019002	Rik tye lonnoro kuno nyiŋe Jakayo ; en cen ara-ocoro adit , daŋ onwoŋo en alonyo .
42019003	Onwoŋo en paro pi neno Yecu , ni en ŋa ? Cite mom otwerre , pien lwak pol , dok en dano acek .
42019004	Omio en oriŋo i nyim , oyito i wi olam pi nene , pien nwaŋ apello i yo-nono .
42019005	Ka Yecu otuno i kabedo-nono , oneno malo , okobbi Jakayo ni , “ Jakayo , yitto piny piopio , pien tin myero abed i odi . ”
42019006	En te yitto piny piopio , ojole kede yomcuny adwoŋ ;
42019007	omio jo luŋ ame oneno oŋuŋura kun okobo ni , “ Odonyo i ot , abedo welo a dano ame abalo . ”
42019008	Jakayo oya malo , okobo baŋ Rwot ni , “ Nen ba , Adwoŋ , nucu limma ducu ame atye kede doŋ amio oko baŋ ocan ; dok daŋ ka ce abubuo gi-a ŋattoro , an abino cule tyen aŋwen . ”
42019009	Yecu okobbe ni , “ I ot-ti tin obino iye lar , pien dano-ni daŋ obedo anywalli Iburaim .
42019010	Pien Wot a dano obino me yenyo kede me laro gin orwenyo . ”
42019011	Ka pwod gin otye a winyo kop man , Yecu omedde kede koppere , te kobbigi carokop ; pien onwoŋo en doŋ ceggi kede Jerucalem , dok gin otamo ni loc Obaŋa kom doŋ anen oko oyotoyot .
42019012	Omio en okobo ni , “ Yam tye won kwogo moro ame oya , owoto i lobo abor me wot gamo twer me loc iye , ete dwogo .
42019013	En olwoŋo omiro mere apar , te pokkigi ciliŋ tutumia apar , kun kobogi ni , ‘ Catu kede wil ituno ka adwogo . ’
42019014	Cite jo me lobo mere onwoŋo dage ; ocwao kwena i yore kun okobo ni , ‘ Danonono mom omito ni lowa . ’
42019015	Ka odwogo a doŋ ogamo loc , te ciko ni lwoŋ omiro a nwaŋ omiogi lim , me eŋe wel agoba ame gin onwoŋo i cato wilgi .
42019016	Dano me agege obino i nyime , okobo ni , ‘ Adwoŋ , ciliŋ meri tutumia dok omedde iye ciliŋ ocele tutumia apar . ’
42019017	Ogamo doge ni , ‘ Itimo ber , yin amiro aber ! Pien yam ibedo agen i jami anok , ibino bedo kede twer i boma apar . ’
42019018	Dano me aryo te bino , okobo ni , ‘ Adwoŋ , ciliŋ meri tutumia dok omedde iye ciliŋ ocele tutumia abic . ’
42019019	Okobbe ni , ‘ Yin ibino bedo kede twer i boma abic . ’
42019020	Dano ocele daŋ te dok bino , te kobbe ni , ‘ Adwoŋ , ciliŋ meri gin ene , ame agwoko aboo kede itambara ;
42019021	pien onwoŋo alwori , pien yin dano ager , itero gin a mom ikano , ikaa gin a mom icoo . ’
42019022	En okobbe ni , ‘ Abino Ŋolo kop loi kun lubo kop ame oya i dogi giri keni , yin amiro arac . Yam iŋeo ni an a dano ager , atero gin a mom akane , akao gin a mom acoo bo ?
42019023	Kara no omoni kano limma gira i beŋŋe , wek ka adwogo , agam limma kede agoba mere ? ’
42019024	Okobo baŋ jo ocuŋ i laŋete ni , ‘ Gam wunu ciliŋ a tye baŋe oko , imi wunu baŋ won ciliŋ tutumia apar . ’
42019025	Okobbe ni , ‘ Adwoŋ , en doŋ tye i ciliŋ tutumia apar do !
42019026	Akobbiwu ni mano . Ŋat acel acel ame mere tye , obino miye , ento ŋat a mere mom , obino gamo oko gin a tye baŋe .
42019027	Ento okworra a rik okwera , ni kur alogi-ni , kelgi wunu kan , inekgi wunu oko i nyima . ’ ”
42019028	Ka Yecu otyeko kobo kop man , omedde kede wottere kun kwaro tur me wot i Jerucalem .
42019029	Ame en doŋ ceggi tuno i Betepage kede Betania , i kidi ame olwoŋo kidi me Jeituni , ooro jo aryo i akina jo a lube ,
42019030	ocikogi ni , “ Wot wunu i paco i nyimwu ca . Ka idonyo wunu iye , ibino nwoŋo wunu atin kana ame otweo , ame ŋattoro mom ru oyito i wie ; gonyu , ikel wunu kan .
42019031	Ka dano moro openyowu ni , ‘ Igonye wunu me ŋo ? ’ wun ibino wunu kobo aman ni , ‘ Adwoŋwa en ame amito . ’ ”
42019032	Jo ame oorogi daŋ owoto , onwoŋo i kite acalo okobbigi kede .
42019033	Ame gin agonyo atin kana , wegi mere openyogi ni , “ Kara igonyo wunu atin kana me ŋo ? ”
42019034	Gin ogamo ni , “ Adwoŋwa en ame amito . ”
42019035	Ote kelo atin kana baŋ Yecu , ote peto boŋŋigi i wie , ote cibo Yecu i wie .
42019036	A doŋ en awot , gin opeto boŋŋigi i dye yo .
42019037	Ka en onoko ceggi kede luŋ kidi me Jeituni , lwak jo a lube luŋ ocako lelo , dok opako Obaŋa kede dwon aloŋo pi tic atek adoŋo ducu ame gin oneno ,
42019038	kun okobo ni , “ Opwo wunu abaka ame abino nyiŋ Rwot ! Kuc obed i polo , kwogo bed malo i wi polo ! ”
42019039	Oparicayo mogo i akina lwak okobbe ni , “ Apwony , juk jo meri a lubi-ni . ”
42019040	En odok iye ni , “ Akobbiwu ni mano , ka kono jo man liŋ i , kiddi magi en ame bino lunyo redo gigi . ”
42019041	Ka doŋ onoko ceggi , a doŋ oneno boma-nono , okoke ,
42019042	kun kobo ni , “ Ka kono tin-ni iŋeo gin a kelli kuc ! Cite onyoni opono oko i waŋi .
42019043	Pien kare moro abino i komi , ame okworri bino toro tuti me lobo guri dyere , dok obino ridi tuŋŋi i tuŋŋi .
42019044	Obino rwaci piny , yin kede itinoni a tye baŋi ; mom obino weko kidi moro acel doŋ iyii ame ododde i wi wadgi , pien rik mom iŋeo kare ame olimi iye . ”
42019045	Odonyo i ot Obaŋa , ocako ryemo jo a cato wil iye ,
42019046	kun kobbigi ni , “ Nwaŋ ocoo ni , ‘ Oda bino bedo ot me ka kwac ’ ; ento wun iloko wunu odoko adu oyak . ”
42019047	En obedo ka pwony i ot Obaŋa nino luŋ . Olamdog adoŋo kede opwonycik kede jo adoŋo i akina lwak oyenyo yo me neke ;
42019048	cite gin mom onwoŋo ginnoro a myero otim i kome , pien jo luŋ oketo cunygi i winyo koppere .
42020001	I nino moro acel ame Yecu tye apwonyo lwak i ot Obaŋa , kede rabo amut aber , olamdog adoŋo kede opwony-cik anaka odoŋe obino baŋe .
42020002	Ote penye ni , “ Kobbiwa , twerrene omio itimo kit man ? Onyo ŋa ame omii twer man ? ”
42020003	En ogamo doggi ni , “ An daŋ koŋ abino penyowu kede pennyoro acel , me idokka wunu iye .
42020004	Batija a Lakana oya i baŋ Obaŋa , aŋar onyo oya i baŋ dano ? ”
42020005	Gin oporo kop kengi kengi , kun okobo ni , “ Ka okobo ni , ‘ Oya i baŋ Obaŋa , ’ en bino penyowa ni , ‘ Kara piŋo mom iye wunu en ? ’
42020006	Cite dok ka okobo ni , ‘ Oya i baŋ dano , ’ lwak luŋ bino napowa kede gweŋ , pien gin oye atika ni Lakana obedo adwarpiny . ”
42020007	Omio gin ote dokke iye ni , “ Kan ame oya iye wan okwia giwa . ”
42020008	Yecu daŋ te kobbigi ni , “ An daŋ mom abino kobbiwu twerrene omio atimo kite man . ”
42020009	Eka te cako kobo carokop man baŋ lwak ni mano , “ Nwaŋ tye dano moro ame opito poto olokkere te joko baŋ opur , eka te wot oko i lobo ocele , odikere kuno pi kare alac .
42020010	Ame kare doŋ oromo , en te cwayo amiro baŋ opur me gin mie dul ginnoro ocek i poto . Cite opur opwode , oryeme , odok i ciŋe nono .
42020011	Dok ooro amiro ocele ; en daŋ dok opwode , omie lewic , daŋ oryeme , odok i ciŋe nono .
42020012	Dok te oro me adekkere ; man daŋ owano , ote bole oko ,
42020013	lcennere won poto olok te kobo ni , ‘ Kara man doŋ abino timo ŋo ? Abino oro woda ame amaro ; aŋar onyo obino wore . ’
42020014	Ento ka opur onene , ote kobo kengi kengi ni , ‘ Kom man en ale-lim ; ber oneke wunu oko , me lim eleyo-nono bed megwa . ’
42020015	Ocore oko teŋe i poto olok , ote neke oko . Kara won poto olok bino timo jonono niŋo ?
42020016	En bino bino , te neko opur-ru oko , te miyo poto olok baŋ jo apat . ” Ka gin owinyo kop man , okobo ni , “ Pe amannono ! ”
42020017	Cite en onenogi , okobbigi ni , “ Kara te kop ame ocooni tere niŋo , ni mano , ‘ Kidi ame ogedo okwero en ame odoko kidi me gwic ot ? ’
42020018	Dano acel acel ame orette i kom kidi man bino ŋidde oko atitino ; ka kidi man orette i kom ŋattoro , bino ŋinyo oko . ”
42020019	Opwony-cik kede olamdog adoŋo otemo make i caanono , cite ote lworo lwak oko ; pien gin oniaŋ aber ni en okobo carokop man i komgi .
42020020	Gin obedo kiye , eka ote oro orot ame poro ni gin jo a kitegi atir , me mak kop ame ya i doge , wek ote miye i ciŋ aloc kede twerrere .
42020021	Gin openye ni , “ Apwony , wan oŋeo ni yin ikobo dok ipwonyo kop ame tye atira , mom ipoko akina jo , cite ipwonyo yo Obaŋa i ateni .
42020022	Myero ogelli Kaicari ocoro , onyo mom ? ”
42020023	Ento en oŋeo ryekogi oko , te kobbigi ni ,
42020024	“ Koŋ inyutta wunu ciliŋŋoro . Cal kede coc ame ogoro i yie-ni mea ŋa-nono ? ” Gin ogamo ni , “ Mea Kaicari . ”
42020025	Eka en te kobbigi ni , “ Aco do , dwok wunu baŋ Kaicari jami a Kaicari , jami Obaŋa dwoku baŋ Obaŋa . ”
42020026	Mako kop ame oya i doge te loyogi oko i nyim lwak ; gin owuro kite ame en odok kede i kop , ote doŋ liŋ aliŋa .
42020027	Ocadukayo mogo obino baŋe ; jo-ni gin jo ame kobo ni , jo oto pe cer .
42020028	Gin okelo peny baŋe ni , “ Apwony , Muca nwaŋ ocoo pirwa ni , ka omin a ŋattoro oto oko ame etye kede cege cite itino mere mom , ominnere myero lak dako mere me nywal ominnere itino .
42020029	Aco , nwaŋ tye jo abiro ame gin omego . Dano me agege onyomo dako , te to boŋo atinnoro .
42020030	Dano me aryo ,
42020031	kede me adekkere daŋ olako dan-nu ; kite-nono gin abiro luŋ obedo kede dannu , ote to boŋo atinnoro .
42020032	Icennere dako daŋ te to oko .
42020033	Kara i kare me cer , da-nu bino bedo cik a ŋa ? Pien gin abiro luŋ obedo kede . ”
42020034	Yecu okobbigi ni , “ Awobe kede anyira me lobo man gin nyomere ,
42020035	cite jo ame okwanogi ni gin oromo tuno i lobo ca , kede cer iyi akina jo oto , mom obino nyomere ,
42020036	pien gin mom dok twero to . Gin rom aroma kede omalaika ; daŋ doŋ gin itino Obaŋa , pien gin doŋ jo ocer .
42020037	Ento anaka Muca ikome onyuto ni jo oto ocerogi , i dul i kom yat obuŋere ame olyel , kan ame olwoŋo iye Rwot ni , Obaŋa Iburaim , Obaŋa Icaka , Obaŋa a Yakobo .
42020038	En mom Obaŋa ajo oto , ento meajo akwo ; pien jo luŋ bedo kwo pire . ”
42020039	Opwonycikkogo ogamo doge ni , “ Apwony , ikobo aber . ”
42020040	Pien gin mom dok otiŋere me penye kopporo .
42020041	Cite en openyogi ni , “ Kara okobo niŋo ni Kricito en akwar Daudi ?
42020042	Aco kono Daudi ikome okobo i buk me Jabuli ni mano , ‘ Rwot okobbi Rwotta ni , Bed i laŋeta tuŋ cem i kabedo me kwogo ,
42020043	ituno ka abino miyo okworri doko aten tyeni . ’
42020044	Kite-nono Daudi lwoŋe ni Rwot ; en dok bedo akware niŋo ? ”
42020045	Ka lwak ducu tye a winyo koppere , en okobbi jo mere a lube ni ,
42020046	“ Gwokere wunu i kom opwony-cik ame maro wot a kun orukere kede boŋŋi abeco , ame omito daŋ ni jo motgi i cuk , kede bedo i kome me dito i kacokere , kede i kabedo me kwogo i dog cem .
42020047	Gin mao udi a mon a coggi oto , dok okwao Obaŋa nakanaka me gobagoba . Kop ame obino ŋolo i wigi bino bedo pek akato . ”
42021001	Yecu ka otiŋo waŋe malo , oneno olonyo tye abolo motgi i canduk me coko lim .
42021002	Te neno daŋ dako moro ame cware oto , ame acan , obolo ka cente aryo keken .
42021003	Okobo ni , “ Akobbiwu ateni ni mano , dako man a cware oto , ame acan , obolo ame okato jo luŋ .
42021004	Pien gin ducu obolo mot ame gin ogito agita i kom limgi adwoŋ , cite en i kom cannere obolo gin luŋ ame tye baŋe , ame konyo kwo mere . ”
42021005	Jo mogo obedo ka kobo kop i kom ot Obaŋa , ni kiddi abeco , kede mot ame jo omio , omio doŋ nen aber meicel . Yecu okobo ni ,
42021006	“ Jami magi ducu ame ineno wunu-ni , kare bino romo ame mom obino weko kidi moro acel ame ododde i wi wadgi , a mom ocoro piny . ”
42021007	Gin ote penye ni , “ Apwony , kara man bino bedo awene ba ? Dok gin aŋo ame bino nyuto ni ginnono doŋ ceggi timere ? ”
42021008	En ogamo ni , “ Gwokere wunu ba , ŋattoro kur rwenywu be ; pien jo apol bino bino i nyiŋa ame obino kobo ni , ‘ An ennono , ’ dok ni , ‘ Kare doŋ onoko ceggi ! ’ Kur ilubugi .
42021009	Dok ka ibino winyo wunu pi mony kede arubaruba , kur ibed wunu kede lworo , pien mano myero tek timere , ento agikki mom abino piopio . ”
42021010	Icennere te dok kobbigi ni , “ Rok bino romo kede rok , loc bino romo kede loc ocele .
42021011	Oyeŋo apopol bino yeŋo piny atek meicel , kec kede two areco bino poto i kabedo apol . Gin a mio lworo mako jo , kede anyuttogo adoŋo , bino nen kun ya i polo .
42021012	Cite a mom ru ginnono ducu otimere , koŋ obino makowu , obino wunowu , obino terowu i kacokere , obino tweyowu i buc , obino kelowu i nyim rwode kede i nyim oloc pi nyiŋa .
42021013	Man bino bedo kare baŋwu me rabo kop me caden .
42021014	Pi mano , mok wunu i tamwu ni , kur iru tamo wunu con kite ame ibino wunu dok kede iye ,
42021015	pien abino miyowu twer me kop , kede ryeko daŋ , ame ŋattoro i akina okworwu mom bino bedo i twer me cuŋ i nyime onyo pyem kede .
42021016	Anaka onywalwu kede omegowu kede oturwu kede owotewu daŋ obino keto erupe i komwu , jo mogo i akinawu daŋ obino nekogi .
42021017	Jo luŋ bino dagowu pi nyiŋa .
42021018	Ento yer wiwu acelloro mom bino rwenyo .
42021019	Ka ikanyakino wunu , ibino wunu nwoŋo kwowu .
42021020	“ Ento ka ineno wunu mony omano Jerucalem , ŋe wunu ni mano , kare me kete doŋ onoko ceggi .
42021021	I karenono , jo a tye i Judaya myero riŋ oko i wi kiddi , jo ame tye paco myero riŋ oko , kede jo ame tye i akina pacci kur dok dony i Jerucalem ;
42021022	pien kare-nono bino bedo kare me culo kwor , kede me cobo kop ducu ame nwaŋ ocoo .
42021023	Mon a yac bino neno can i kare-nono , kede gin ame doto itino ! Pien can adwoŋ bino poto i lobo , kede akemo adwoŋ bino poto i kom rok man .
42021024	Obino nekogi kede pala , obino terogi me bedo opii i akina rok ducu , Orok bino nyono Jerucalem piny , ituno ka kare Orok ocobere kakare .
42021025	“ Anyuttogo bino nen i kom cen kede i kom dwe kede i kom acer , rok apol me wi lobo bino kumo kun cunygi tye i oguro , pi mor me nam kede tagere mere .
42021026	Jo bino wille pi lworo , ka gin otamo pi gin ame abino i kom lobo ; pien teko ame i polo bino yeŋere .
42021027	Eka jo bino neno Wot a dano kun bino iyi pol , kun tye kede teko kede kwogo adwoŋ .
42021028	Ka gin-ni oero timere , nen wunu malo , tiŋ wiwu malo , pien kare me lakorowu nwoŋo doŋ onoko ceggi . ”
42021029	Dok okobo carokop baŋgi ni , “ Koŋ inen wunu oduro , kede yen ocele luŋ .
42021030	Ka doŋ pote olot , ame ineno wunu , iŋeo wunu kenwu ni oro doŋ ceggi .
42021031	Amannono wun daŋ , ka ineno ginnono atimere , ber iŋe wunu ni , loc Obaŋa doŋ onoko ceggi .
42021032	Ateni akobbiwu ni mano , lwagi jo man mom bino tum , ituno ka koŋ mannono otimere .
42021033	Polo kede lobo bino tum oko , ento kop ame an apwonyo mom bino tum .
42021034	“ Cite ber igwokere wunu kenwu ba , cunywu kur dok anwaŋ pi woro me cem kede mero koŋo , kede pi tamo pi kwo man , me nino-nono kur bin tuwu atua , te rette bala kumma ;
42021035	pien bino tuno i kom jo ducu ame bedo i wi podo .
42021036	Bed ame ineno wunu kare luŋ , kun ikwao wunu Obaŋa atek me inwoŋu teko me bwot i kom ginnono ducu ame bino timere , kede me cuŋ i nyim Wot a dano . ”
42021037	Nino ducu en obedo ka pwony i ot Obaŋa dyeceŋ , ento dyewor en woto buta i wi kidi ame olwoŋo kidi me Jeituni .
42021038	Odiko jo luŋ dilo , bino baŋe i ot Obaŋa ka winyo koppere .
42022001	Ecuban me Ogati a Tobi Mom iye , ame olwoŋo ni Kato , onwoŋo onoko ceggi .
42022002	Olamdog adoŋo kede opwony-cik oyenyo yo a myero gin neke kede , pien onwoŋo gin olworo lwak .
42022003	Catan odonyo i cuny Juda ame olwoŋo me Keriot , ame okwane i wei olub Yecu apar wie aryo .
42022004	En owoto , oporo kop kede olamdog adoŋo kede odoŋe cirikale , kite a myero emie kede baŋgi .
42022005	Cunygi obedo yom , ote ciko miye lim .
42022006	En daŋ te ye , te yenyo kare aber me miye baŋgi ame nwoŋo lwak mom iye .
42022007	Nino me Ogati a Tobi Mom iye otuno , ame myero oŋol iye atin romo me Kato .
42022008	Yecu ooro Petero kede Lakana kun cikogi ni , “ Ape wunu , yiku cam me Kato pirwa me ocamu . ”
42022009	Gin openye ni , “ Imito ni owot oyik tuŋ kwene ? ”
42022010	Okobbigi ni , “ Nen ba , ka idonyo wunu i Jerucalem , lonnoro bino romere kedwu ame oyeo gulu pii . Lube wunu anaka i ot ame ebino donyo iye .
42022011	Kobbi wunu won ot ni , ‘ Apwony okobo ni , Ane ot welo kan ame abino camo iye Kato karacel kede jo mera a luba ? ’
42022012	En bino nyuttiwu icika alac i malo ame opeto ; yik wunu kuno . ”
42022013	Gin owoto , ote nwoŋo tye acalo en oporrigi , ote yiko cam me Kato .
42022014	Ka caa oromo , Yecu obedo piny i dog cem karacel kede okwena .
42022015	Okobbigi ni , “ Onwoŋo ceŋ aparo meicel pi camo Kato man kedwu , kum mom ru akanyo can ;
42022016	pien akobbiwu ni mano , mom dok abino camo , ituno ka bino cobere kakare i loc Obaŋa . ”
42022017	Ogamo ikopo ; ka doŋ opwoo , okobo ni , “ Maku man , ipok wunu i akinawu ;
42022018	pien attitiwu ni mano , cakere amanni , mom dok abino mato pig olok , ituno ka loc Obaŋa bino tuno . ”
42022019	Omako ogati ; ka doŋ opwoo , onyinyilo , omiogi kun kobo ni , “ Man en koma ame omio pirwu . Tim wunu man me poyo an , ”
42022020	Amannono ka gin ocamo otum , otiŋo ikopo kun kobo ni , “ Ikopo man en cikere anyen i remona ame oony pirwu .
42022021	Cite nen ba , ciŋ dano a keto erupe i koma tye i wi meja kan karacel keda .
42022022	Pien Wot a dano awot gire i kite a nwaŋ oyiko ; ento dano a keto erupe i kome , kite ame ebino neno can kede ! ”
42022023	Gin ote penyere kengi kengi ni , ŋa i akinagi ame bino timo man .
42022024	Pyem dok te erre i akinagi ni mano , ŋa i akinagi myero otam ni dit a loogi ?
42022025	Yecu okobbigi ni , “ Rwode Orok bwoo jo megi kede teko ; jo ame tye kede twer i akinagi olwoŋogi ni otim aber .
42022026	Cite i baŋwu mom myero bed amannono ; ento ŋat ame adit i akinawu myero lokere dok acalo ŋat atidi , kede atelwic myero bed acalo dano ame tio pi jo .
42022027	Ŋa ce ame loo kede dit , ŋat ame bedo i dog cem , ya onyo ŋat ame kelo cam ? Pe ŋat ame bedo i dog cem ? Cite an abedo i akinawu acalo ŋat ame tio pi jo .
42022028	“ Wun giwu jo ame obedo i laŋeta i kare luŋ ame obedo tema .
42022029	Acalo Pappa oyikka loc , an daŋ ayiko pirwu ni ,
42022030	ibino camo , ibino mato wunu i dog mejana i locca , dok ibino bedo wunu i wi kome me kwogo kun iŋolo wunu kop i kom atekere apar wie aryo a jo Icrael .
42022031	“ Cimon , Cimon we , Catan otyeko kwayo ni omiwu baŋe me apyeta acalo kal ,
42022032	cite atyeko kwayo Obaŋa piri atek ni , iyee meri kur dok cen . Yin daŋ , ka doŋ ilokere , myero ijiŋ cuny omegoni . ”
42022033	En te kobbe ni , “ Rwot , doŋ ayikere me wot kedi i buc , anaka kede i to daŋ . ”
42022034	En odok iye ni , “ Petero , akobbi ni mano , twon gweno mom bino koko tin , ituno ka koŋ ikwera tyen adek , ni mom iŋea . ”
42022035	Openyogi ni , “ Ka cwany aorowu boŋo cao me lim , kadi ocoe , kadi war , ginnoro rik tye ame oremowu ? ” Gin ogamo ni “ Mom gire . ”
42022036	Te cikogi ni , “ Ento koni , ŋat ame tye kede cao lim , ber teri ; kede me ocoe daŋ amannono . Ŋat a mom tye kede pala bat cat kanyi mere me wil kede .
42022037	Pien akobbiwu ni , coc man a nwaŋ ocoo myero cobere kakare i koma , ni , ‘ Okwane karacel kede obalo ’ ; pien kop ame ocoo i koma tye a cobere kakare . ”
42022038	Gin okobbe ni , “ Rwot , neno , pala bat aryo en , tye kan-ni . ” Ogamo ni , “ Mano romo . ”
42022039	Yecu okato oko , owoto i wi kidi me Jeituni , acalo kite mere tye ; jo a lube owapo yore .
42022040	Ka otuno i kabedono-no , okobbigi ni , “ Kwa wunu Obaŋa , me kur idony wunu i abita . ”
42022041	Opokere kedgi , owoto teŋe a rom i kan a dano twero yuyo iye gweŋ , orumo piny , te kwayo ni ,
42022042	“ Pappa , ka imito , kwany ikopo man i koma oko ; cite kur bed acalo an amito , ento gin ame yin imito myero timere . ” [
42022043	Amalaika ame oya i polo te nen baŋe , omie teko .
42022044	Ame en tye akumo atek meicel , daŋ te medde i kwac atek ; omio kwok i kome ocwer adwoŋ , oony piny acalo remo . ]
42022045	Ka doŋ oya i ka kwac me bino baŋ jo a lube , onwoŋogi doŋ onino oko pi wancunygi .
42022046	Openyogi ni , “ Inino wunu pino ? Ya wunu , ikwau Obaŋa , me kur idony wunu i abita . ”
42022047	Ame en pwod tye ka kop , lwak jo te pello ; ŋat ame olwoŋo ni Juda , ŋat acel i akina jo apar wie aryo ca , en otelo yo . Onoko laŋet Yecu aceggi me emote kun enoto Ieme .
42022048	Yecu te penye ni , “ Juda , iketo erupe i kom Wot a dano kun inoto leme ? ”
42022049	Jo ame onwoŋo ceggi kede , ka oneno gin ame amito timere , te penyo ni , “ Rwot , otongi oko kede pala bat ? ”
42022050	Ŋat acel i akinagi te toŋo opii alamdog adwoŋ , te mworo yite tun cem oko .
42022051	Yecu te kobo ni , “ Wek oko . Kur dok imedi ! ” Yecu te mulo yite , caŋo oko .
42022052	Icennere Yecu te kobo baŋ olamdog adoŋo , kede odoŋe cirikale me ot Obaŋa , kede odoŋe ame obino i kome ni , “ Ibino wunu i koma i pale romo kede abiriŋ , bala ibino wunu i kom ayak ?
42022053	Nino luŋ rik atye kedwu i ot Obaŋa , mom imaka wunu . Ento amanni en karewu , kede twer me piny acol . ”
42022054	Gin omake , ote tere oko naka i ot alamdog adwoŋ . Petero olubo yore icecen .
42022055	Ka gin okuto mac i dyekal , gin te bedo piny , ŋinne iye karacel ; Petero daŋ obedo i akinagi .
42022056	Aŋeca moro te nene kun eganakino kan a mac ocaro ; te bedo niye atek , te kobo ni , “ Jal-li daŋ woki tye karacel kede . ”
42022057	Ento en okwero oko , kun kobo ni , “ Dako , an mom aŋeo gira lonnono . ”
42022058	Kare te kato kom anok keken , ŋat ocele te dok nene oko , te kobbe ni , “ Yin daŋ i ŋat acel i akinagi . ” Petero te gamo ni , “ Lo-nie , mom an gira . ”
42022059	A doŋ caa acel okato , dano ocele okobo kun moko atek ni , “ Ateni , kom lo-ni woki tye karacel kede ; kom en Agalilaya ikome . ”
42022060	Ento Petero ogamo ni , “ Loni we , an mom aŋeo kop ame ikobo . ” Cuto ame pwod ekobo kop man , twon gweno te mwoco koko .
42022061	Rwot te lokere neno Petero , Petero te cako po i kom kop a ceŋ Rwot okobbe , ni mano , “ Ame mom ru twon gweno okok tin , ibino kwera tyen adek . ”
42022062	Okato oko , okok kun cunye waŋ meicel .
42022063	Jo ame omako Yecu oŋale , opwode .
42022064	Otweo waŋe kede itambara , ote penye ni , “ Yin adwarpiny do , tuci ! Kara ŋa ojwati ? ”
42022065	Gin okobo kop ocele apol i kome , kun oyete kede-gu .
42022066	Ka piny oru , odoŋe me ot Obaŋa ocokere karacel , olamdog adoŋo karacel kede opwony-cik . Gin otere i nyim okiko megi , ote kobo ni ,
42022067	“ Ka yin i Kricito , tittiwa . ” Cite en okobbigi ni , “ Ka atittiwu , mom ibino ye wunu ;
42022068	daŋ ka apenyowu , wun pe ibino wunu dokka iye .
42022069	Ento cakere amanni , Wot a dano bino bedo piny i kabedo me kwogo i laŋet Twer Obaŋa tuŋ cem . ”
42022070	Gin ducu ogamo ni , “ Doŋ yin Wot Obaŋa bo ? ” En ogamo ni , “ Wun ikobo wunu ni an a en . ”
42022071	Gin okobo ni , “ Kara dok omito caden me ŋo ? Wan doŋ owinyo giwa kede yitwa gin ame en okobo kede doge . ”
42023001	Lwak jo-nu luŋ oya , otere i nyim Pilato .
42023002	Gin ocako pide kun okobo ni , “ Dano man wan onwoŋo kun arwenyo rok mewa oko . Ogeŋowa ni kur ogelli Kaicari ocoro , daŋ-gu lwoŋere kene ni en e Kricito , abaka . ”
42023003	Pilato openye ni , “ Yin abaka Ojudaya ? ” En te gamo ni , “ Yin ikobo giri . ”
42023004	Pilato te kobo baŋ olamdog adoŋo kede baŋ lwak ecipan ni , “ Mom anwoŋo kopporo arac i kom dano man . ”
42023005	Ento gin odie tetek kun okobo ni , “ Lo-nu popoo lwak , pwonyo naka i Judaya luŋ aluŋa , cakere i Galilaya anaka kom kan twal . ”
42023006	Ka Pilato owinyo kop man , openyo ka onyo en dano me Galilaya .
42023007	Ka doŋ oniaŋ ni en tye i te loc a Kerode , ocwae baŋ Kerode , pien en daŋ onwoŋo tye i Jerucalem i kare-nono .
42023008	Kerode ka oneno Yecu , oyomoro yie atek meicel , pien yam con onwoŋo paro pi nene , pien yam owinyo pire , dok onwoŋo egeno ni ebino neno anyuttoro a en bino timo .
42023009	Omio en openyo Yecu kede peny apopol , ento en mom odok iye itik .
42023010	Olamdog adoŋo kede opwony-cik ocuŋ i laŋete kun opide kede tekogi .
42023011	Kerode daŋ ocae kede cirikale mere , oŋale , eka te ruke kede boŋo me kwogo , te dwoke kede baŋ Pilato .
42023012	Omio Kerode gin kede Pilato omer i ceŋŋono , pien nwaŋ otye kede amone i akinagi kengi .
42023013	Pilato olwoŋo olamdog adoŋo kede oloc kede lwak karacel ,
42023014	te kobbigi ni , “ Ikelo wunu dano man baŋa ni en ŋat a rwenyo lwak . An apenye i nyimwu , nenu ba , mom anwoŋo kopporo arac i kome i kom kop luŋ ame ipide wunu iye .
42023015	Kadi Kerode daŋ mom onwoŋo , pien en dok odwoggo en baŋwa . Nen , en mom otimo ginnoro a romo neke .
42023016	Pi mano , an abino pwode , ate gonye oko . ” [
42023017	I kare me ecuban myero ceŋ gonnyigi ŋattoro acel . ]
42023018	Cite gin luŋ ote wo karacel , oredo ni , “ Neke oko ! Gonnyiwa Baraba ! ”
42023019	Baraba nwaŋ en dano ame otweo i buc pi tubo lwak i Jerucalem , kede pi nek .
42023020	Pilato dok okobo kedgi , kun mito ni egony Yecu ,
42023021	cite gin owo kun oredo ni , “ Gure i kom yataria ! Gure i kom yataria ! ”
42023022	En dok openyogi tyen me adek ni , “ Piŋo kara ? Gin aŋo arac ame otimo ? An mom anwoŋo kopporo arac i kome a romo neke . Pi mano , abino pwode , ate gonye oko . ”
42023023	Ento gin oredo kede dwon aloŋo kun odie ni myero gure i kom yataria , dwongi te loyo ;
42023024	omio Pilato oŋolo kop ni myero time acalo gin okwao .
42023025	Ogonyo dano ame nwaŋ otweo i buc pi tubo lwak kede pi nek ; ento ojalo Yecu me time kite a gin omito .
42023026	Ame otye ka tere , omako Cimon , dano me Kurene , ame onwoŋo abino kun oya i myere , oyimo yataria i wi gwoke , wek eye , elub i Yecu .
42023027	Lwak jo ecipan olu be , kede mon apol , ame okumo kun okoke .
42023028	Yecu olokere tuŋ baŋgi , okobo ni , “ Anyira me Jerucalem , kur ikoku pira ; kok wunu pirwu kenwu kede pi itinowu .
42023029	Pien , nen , kare bino tuno ame obino kobo iye ni , ‘ Otye kede winyo , mon ame oraŋa , kede ot nyodo a mom onywal , kede tuno ame mom odoto ! ’
42023030	I kare-nono obino ero kobbi kiddi adoŋo ni , ‘ Rette wunu i komwa ’ ; kede baŋ kiddi atino ni , ‘ Wumwa wunu ’ .
42023031	Pien ka jo timo man ame yat pwod dyaka , bino bedo nino ka yat doŋ otyeko two ? ”
42023032	Jo aryo ocele a nwaŋ gin otim areco daŋ oterogi me nekgi karacel kede .
42023033	Ka gin otuno i kabedo ame olwoŋo Cogo Wic , ogure i kom yataria kuno , kede otim areco , ŋat acel tuŋ cem , ŋat acel tuŋ cam .
42023034	Yecu okobo ni , “ Pappa , timgi ber , pien gin mom oŋeo gin a gin atimmo . ” Gin opoko boŋŋi mere oko i akinagi kun obolo iye kwir .
42023035	Lwak ocuŋ kun oneno , cite oloc oŋale , kun okobo ni , “ Yam laro jo ocele ; koŋ larre kene , ka en Kricito Obaŋa ame eyero ! ”
42023036	Cirikale daŋ oŋale ; gin obino baŋe , omie koŋo awac ,
42023037	kun okobo ni , “ Ka yin Abaka Ojudaya , larre keni ! ”
42023038	I waraga ame oguro tuŋ wie ocoo ni , “ Man en Abaka Ojudaya . ”
42023039	Ŋat acel i akina otim areco ame ogurogi karacel kede oyete kun kobo ni , “ Yin mom i Kricito bo ? Larre keni , kede wan daŋe ! ”
42023040	Ento dano ocele ca te juke , kun kobo ni , “ Yin mom ilworo Obaŋa , a kun oŋolli kop a rom aroma i mere ?
42023041	Wan giwa oŋolliwa kop kakare , pien oculliwa a rom i gin a wan otimo ; cite dano man mom otimo gin arac kadi acelloro . ”
42023042	Te kobo ni , “ Yecu , po i koma ka ituno i locci . ”
42023043	Odokke iye ni , “ Ateni akobbi ni , tin ibino bedo keda i Paradic . ”
42023044	Caa onwoŋo doŋ mito romo abicel , piny te doko col i wi lobo luŋ , tuno anaka i caa aboŋwen .
42023045	Onwoŋo waŋ ceŋ owumere oko ; boŋo icika me ot Obaŋa oyec oko dul aryo .
42023046	Yecu oredo i dwon aloŋo , okobo ni , “ Pappa , amio cunya i ciŋi . ” Ka doŋ okobo kop man , te to oko .
42023047	Ka adwoŋ me cirikale oneno gin ame otimere , opako Obaŋa kun kobo ni , “ Ateni , ba , dano man kara dano ame kite atir ! ”
42023048	Lwak luŋ ame ocokere ka neno , ka oneno gin ame otimere , odok paco kun obapo korgi .
42023049	Owote mere ducu ocuŋ i teŋe , kede mon daŋ a nwaŋ obino kede kun oya i Galilaya , kun oneno anena .
42023050	Onwoŋo cen tye lo moro a nyiŋe Yucepu ; en daŋ rik dano acel i akina jo a bedo i kancil , en dano aber , ame kite atira .
42023051	Nwaŋ mom onotte kedgi i tamgi anaka i timgi . Turgi paco Ojudaya ame olwoŋo Arimataya ; daŋ en kuro loc Obaŋa .
42023052	En owoto baŋ Pilato , okwao kom Yecu ,
42023053	ogweto i kom yat , te boyo kede cuka me camanini , te pyele iyi lyel ame oboro abora i lela ; kannono onwoŋo pe ru opyelo iye kom ŋattoro oto .
42023054	Rik onwoŋo nino me Yikere , cabit daŋ onwoŋo ceggi cakere .
42023055	Mon a rik obino kede kun oya i Galilaya owapo yorgi , gin te neno lyellere , kede kite ame opyelo kede kome ;
42023056	eka gin ote dok paco , oyiko gin a ŋwece kur kede moo wir . I cabit gin ote weo , acalo cik tye .
42024001	I nino ame lubo cabit Ojudaya gin odilo ka ibayi , obino i wi lyel kun okelo gin a ŋwece kur ame gin oyiko .
42024002	Gin ote nwoŋo ni ocoro kidi oko i dog lyel ;
42024003	cite ka gin odonyo iye , pe onwoŋo kom Rwot Yecu .
42024004	Ka pwod tamgi ocuŋ pi kop man , cucuttono gin oneno co aryo ocuŋ i laŋetgi , ame orukere i boŋŋi a mimila .
42024005	Lworo omakogi meicel , ote ryebere piny . Co-nu te penyogi ni , “ Kara piŋo iyenyo wunu dano akwo iyi akina a jo oto ? [ En mom tye kan , ocer oko . ]
42024006	Po wunu i kop a rik en okobbiwu ka pwod tye i Galilaya ,
42024007	ni mano , Wot a dano myero mie i ciŋ jo ame obalo , daŋ myero gure i kom yataria , i nino me adekkere myero en cer oko . ”
42024008	Gin ka opoyo koppere ,
42024009	oya oko i lyel , odok cen , orabo kop-pi ducu baŋ jo apar wie acel ca , kede baŋ jo ocele luŋ .
42024010	Jo a rik orabo kop-pi baŋ okwena onwoŋo Maliam me Magdala , kede Yoanna , kede Maliam tota a Yakobo , kede mon ocele ame onwoŋo tye kedgi ;
42024011	cite kop a gin okobo owinyere bala kop atata i tuŋ baŋ jo-nono , gin mom oye gigi . [
42024012	Ento Petero oya , oriŋo i wi lyel ; ka oguŋo , oŋio yi lyel , oneno boŋŋi me camanini odoŋ kakare , odok paco kun wuro gin man ame otimere-ni . ]
42024013	I nino acel-lu , jo mogo aryo i akinagi onwoŋo owot i paco ame olwoŋo ni Emau , ame mito romo mairo abiro ya i Jerucalem ;
42024014	onwoŋo gin otye ka kop kengi kengi i kom gin a doŋ otimere .
42024015	Ame otye ka kop , kun olaro kop karacel , Yecu onokogi a ceggi , owoto kedgi .
42024016	Cite waŋgi owumere oko , mom oŋee .
42024017	Openyogi ni , “ Kara kop ŋo ame ilaro wunu kenwu kenwu wi cuŋocuŋo-ni ? ” Gin ocuŋ kun waŋgi nen myemye .
42024018	Ŋat acel i akinagi , nyiŋe Kelopa , ogamo koppere ni , “ Yin i welo keni i Jerucalem , ame mom iŋeo gin otimere iye i kare man-ni ? ”
42024019	En openyogi ni , “ Ŋo-no ? ” Ote gamo ni , “ Kop i kom Yecu me Najaret , a ceŋ obedo adwarpiny atek i koppere kede ticcere i nyim Obaŋa kede i nyim jo luŋ .
42024020	Olamdog adoŋo kede olocwa oŋolle kop me to , ote gure i kom yataria .
42024021	Aco onwoŋo wan yam ogeno ni en ame bino lakoro jo Icrael . Dok medo i kom mano ducu , tin doŋ nino me adekkere , geye a mannono otimere .
42024022	Cite monnogo i akinawa ocuŋo wi wa oko , pien gin odilo i wi lyel odiko con ,
42024023	naka mom onwoŋo kome . Gin odwogo cen kun okobo ni , omalaika onyutte baŋgi acalo lek , kun kobbigi ni , en gire kwo .
42024024	Jo ocele onwoŋo tye karacel kedwa , gin daŋ owoto i wi lyel , ote nwoŋo tye kit acalo mon okobo-nono , ento mom onene . ”
42024025	En te kobbigi ni , “ Wun omiŋo , dok owackom i cunywu pi gal ye kop ducu a rik odwarpiny okobo !
42024026	Nwaŋ mom myero Kricito koŋ kany can magi , ete donyo i kwogo mere ? ”
42024027	Te doŋ niaŋogi i coc a rik ocoo i kome luŋ , geye i kom Muca naka odwarpiny ducu .
42024028	Ka gin onoko ŋet paco a cen gin owot iye-ni , en te nen bala akato akata i wottere i nyim .
42024029	Cite gin odie meicel kun okobo ni , “ Bed kedwa , pien piny doŋ ceggi i yuto , ceŋ daŋ doŋ ceggi poto . ” Omio en odonyo i ot , obedo kedgi .
42024030	Ka en tye i dog cem karacel kedgi , omako ogati okwao winyo iye , onyinyilo , omiogi .
42024031	Waŋgi te yabere , ote ŋeye oko ; dok daŋ te rwenyo oko i waŋgi .
42024032	Gin openyere kengi kengi ni , “ Cunywa woki mom opupuka ame en akop kedwa i waŋa yo , kun oyabbiwa coc a rik ocoo ? ”
42024033	Gin oya i caa-nono , odok i Jerucalem . Gin onwoŋo jo apar wie acel ca ocokere karacel , kede jo onwoŋo tye baŋgi .
42024034	Jonono te tittigi ni , “ Rwot ocer ateteni , onyutte baŋ Cimon ! ”
42024035	Gin daŋ ote tito gin otimere i waŋayo , kede kite ame gin oŋee kede i kare ame onyinyilo ogati .
42024036	Ka pwod gin otye akobo kop man , Yecu ikome ocuŋ i akinagi , [ okobbigi ni , “ Kuc obed baŋwu ! ” ]
42024037	Komgi oto tido , gin olworo kun otamo ni oneno tipo .
42024038	Openyogi ni , “ Ŋo omio cunywu opoto ? Piŋo ipenyere wunu kenwu kenwu i cunywu ?
42024039	Koŋ inenu cina i tyena gie , man an ikoma . Mula wunu , inena wunu , pien tipo mom tye kede kom , anaka cogo , i kite acalo ineno wunu an atye kedeni . ” [
42024040	A doŋ okobo kop man , te nyuttigi ciŋe kede tyene . ]
42024041	A kun mom ru gin oye pi yomcunygi , kun owuro , okobbigi ni , “ Itye wunu kede ginnoro me acama kan ? ”
42024042	Gin omie nucu rec ame obulo ,
42024043	en ogamo , ocamo i nyimgi .
42024044	Icennere te kobbigi ni , “ Mano koppa a ceŋ akobbiwu ame pwod atye kedwu , ni mano , kop luŋ ame ocoo i koma i cik a Muca kede i kop odwarpiny , kede ijabuli myero cobere kakare . ”
42024045	Oyabo tamgi me gin oniaŋ coc a rik ocoo ,
42024046	kun okobbigi ni , “ Rik ocoo ni mano , Kricito myero koŋ kany can , eka i nino me adek myero cer oko iyi akina jo oto ,
42024047	dok ni , myero rab kop i nyiŋe i kom ŋut kede weko bal baŋ rok ducu , geye i Jerucalem .
42024048	Wun giwu ocaden me kop magi .
42024049	Nen , abino cwayo gin ame Pappa ocikere me miyowu ; bed wunu i Jerucalem ituno ka orukowu kede teko ame oya i malo . ”
42024050	Icennere te terogi oko ituno naka Betania , otiŋo ciŋe malo , olamo winyo i komgi .
42024051	Ka pwod alamo winyo i komgi , opokere oko i baŋgi , otiŋe , otere malo i polo .
42024052	Gin owore , eka ote dwogo i Jerucalem kede lelo adwoŋ ,
42024053	orio i ot Obaŋa dikdik kun opwoo Obaŋa .
43001001	I agege onwoŋo tye Kop . Kop onwoŋo tye baŋ Obaŋa . Kop rik en Obaŋa .
43001002	I agege en obedo baŋ Obaŋa .
43001003	Jami ducu rik ocako bedo tye pire ; mom tye ginnoro ame ocako bedo tye aboŋo eno
43001004	Kwo rik tye baŋe , kwo rik obedo ceŋ baŋ jo .
43001005	Ceŋ tye aryeny i piny acol , piny acol pe owumo .
43001006	Rik tye dano ame Obaŋa ooro , nyiŋe Lakana .
43001007	En rik obino pi bedo caden , wek etit kop i kom ceŋ , me jo luŋ ye Obaŋa pi koppere .
43001008	En rik mom ceŋ ikome , ento obino me bedo caden pi ceŋ .
43001009	Ceŋ me ateni ame menyo jo luŋ onwoŋo tye abino i lobo .
43001010	En con obedo i lobo , lobo ocako bedo tye pire , ento jo i lobo mom oŋee .
43001011	Rik en obino i pa co mere , jo mere mom ogame .
43001012	Jo ducu a nwaŋ ogame , kun oye nyiŋe , en omiogi twer me doko otino Obaŋa ,
43001013	kun mom onywalogi kede remo , kadi i mit me kom , onyo i mit a dano , ento pi twer Obaŋa .
43001014	Kop rik olokere odoko dano , obedo i akinawa . Wan oneno kwogo mere , ame rom kede kwogo atin acel kene ame oya i baŋ Obaŋa Papo ; kica kede ateni ceŋ opoŋ baŋe .
43001015	Lakana otito pire , oredo ni , “ Man en dano ame rik akobo kop i kome ni , ‘ Tye dano ame alubo ŋea , en dit kata , pien yam en okwoŋo nyima con . ’ ”
43001016	Wan ducu omeddiwa kica i kom kica , ame oya i lonyo mere apol .
43001017	Pien cik nwaŋ omio kun bea baŋ Muca , ento kica kede ateni Yecu Kricito en okelo .
43001018	Mom tye ŋattoro a yam koŋ oneno Obaŋa , kono Wod acel keken ame bedo i kor Obaŋa Papo , en ame onyutti jo Obaŋa .
43001019	Man en kop me caden ame Lakana otito , ka jo Judaya rik ooro olamdog kede jo Levi ame oya i Jerucalem pi penye ni , “ Yin i ŋa ? ”
43001020	En otuco kannaler , mom okwero , otuco ni , “ An gira mom a Kricito . ”
43001021	Dok ote penye ni , “ Kara yin i ŋa ? Yin Elia bo ? ” Ogamo ni , “ Aa , pe . ” “ Onyo yin adwarpiny ca bo ? ” En ogamo ni , “ Pe gire . ”
43001022	Dok onwoo penye ni , “ Yin i ŋa ? Wek odwok kop baŋ jo ame oorowa . Kara ilwoŋere keni ni yin i ŋa ? ”
43001023	Ogamo ni , “ An dwon dano a redo i tim ni , ‘ Tir wunu yo a Rwot , ’ acalo adwarpiny Icaya rik okobo . ”
43001024	Jo ame ooro , mogo nwaŋ obedo Oparicayo .
43001025	Gin openye ni , “ Ibatija jo piŋo , ka yin mom i Kricito , kadi Elia onyo adwarpiny-nyu ? ”
43001026	Lakana ogamo doggi ni , “ An abato jo kede pii , ento tye dano moro ame ocuŋ i akinawu , ame pe iŋeo wunu .
43001027	En ŋat ame alubo ŋea , an mom aromo gonyo waro mere . ”
43001028	Mannono ducu otimere i Betania loka kulo Jordan , kan ame onwoŋo Lakana batija jo iye .
43001029	Orwo mere Lakana oneno Yecu kun abino baŋe , te kobo ni , “ Neno wunu Atin-romo Obaŋa ame kwanyo bal me lobo .
43001030	Man dano a rik akobo pire ni , ‘ Tye ŋattoro ame alubo ŋea , en dit kata , pien yam en okwoŋo nyima con . ’
43001031	An daŋ yam pe aŋee ; ento gin omio an abino kun abatija jo kede pii , me nyute baŋ jo Icrael . ”
43001032	Lakana omio kop me caden kun kobo ni , “ Rik aneno Cuny Acil acalo amam , olyao piny kun ya i polo , opoto i kome , obedo kede .
43001033	An daŋ yam mom aŋee ; ento ŋat ame oora me batija jo kede pii okobba ni , ‘ Ŋattoro ame ibino neno Cuny Acil ame olyao , opoto i kome , te bedo kede , mano en ŋat ame bino batija jo kede Cuny Acil . ’
43001034	Daŋ rik aneno dok amio kop me caden kannaler ni , ‘ Man en Wot Obaŋa . ’ ”
43001035	Orwo ocele Lakana dok ocuŋ kede jo aryo ame i akina jo mere a lube .
43001036	En oneno Yecu ka woto , te kobo ni , “ Neno wunu Atin-romo Obaŋa . ”
43001037	Olubbe aryo-nu owinyo ka en kobo kop man , ote wapo yo Yecu .
43001038	Yecu olokere onenogi owapo yore , te penyogi ni , “ Iyenyo wunu ŋo ? ” Gin ogamo kun openye ni , “ Rabbi ” , ( ame te koppere ni , Apwony ) ibedo kwene kara ?
43001039	Yecu okobbigi ni , “ Biye inen wunu . ” Gin obino , oneno kan a en bedo iye , ote rio baŋe i ceŋnono , pien onwoŋo caa tomon ceggi romo .
43001040	Anderiya omin a Cimon Petero rik en dano acel i akina jo aryo ame gin owinyo gin a Lakana okobo , ote wapo yo Yecu .
43001041	En ogeo yenyo ominnere Cimon , okobbe ni , “ Wan otyeko nwoŋo Maciya ” ( ame te koppere ni , Kricito ) .
43001042	Okele baŋ Yecu , Yecu daŋ te nene , te kobbe ni , “ Yin i Cimon wot a Lakana ; obino lwoŋi ni Kepa ” ( ame te koppere ni , Petero ) .
43001043	Orwo mere Yecu omito wot i Galilaya . En onwoŋo Pilipo okobbe ni , “ Luba . ”
43001044	Pilipo rik en dano me Betecaida ; en paco acel-Iu Anderiya kede Petero daŋ bedo iye .
43001045	Pilipo dok te nwoŋo Nacaneri , okobbe ni , “ Otyeko nwoŋo dano ame rik Muca ocoo pire i cik , kede odwarpiny daŋ , en Yecu me Najaret , wot a Yucepu . ”
43001046	Nacaneri openye ni , “ Gin aber twero ya i Najaret daŋ ? ” Pilipo okobbe ni , “ Koŋ ibiye inen . ”
43001047	Ka Yecu oneno Nacaneri kun abino baŋe , okobo kop i kome ni , “ Nen dano me Icrael me ateni , ame goba pe i yie . ”
43001048	Nacaneri openye ni , “ Iŋea niŋo ? ” Yecu okobbe ni , “ Ame Pilipo pe ru olwoŋi , kun pwod itye i te oduro , onwoŋo doŋ aneni oko . ”
43001049	Nacaneri ogamo doge ni , “ Rabbi , yin i Wot Obaŋa ! Yin Abaka a jo Icrael ! ”
43001050	Yecu odokke iye ni , “ Yin iye pi kop ame akobbi ni , ‘ Aneni i te oduro ? ’ Ibino neno gigi mogo adito akato man , ”
43001051	Dok omedde kobbe ni , “ Ateni akobbiwu ni ibino neno wunu polo kun oyabere , kun omalaika Obaŋa yito malo dok oluŋere piny i kom Wot a dano . ”
43002001	I nino me adek nyom rik obedo i Kana me Galilaya ; toto a Yecu onwoŋo daŋ tye kuno .
43002002	Yecu kede jo mere a lube daŋ onwoŋo olwonogi i nyommaca .
43002003	Ka koŋo otum , tota a Yecu okobbe ni , “ Koŋogi doŋ mom . ”
43002004	Yecu ogamo ni , “ Imat , kara alaro ŋo wan kedi ? Caana mom ru oromo . ”
43002005	Tottere otitti otic ni , “ Tim wunu gin luŋ ame en bino kobbiwu . ”
43002006	Onwoŋo rik tye kuno abinni pii me gweŋ gin abicel , ame ocibo pi kite me lonyere a jo Judaya ; i abino pii acel twero ya iye gulli abic , aŋar abicel .
43002007	Yecu okobbigi ni , “ Onyu pii i abinni . ” Ote onyo poŋ ibic .
43002008	Dok okobbigi ni , “ Twomu , teru baŋ adwoŋ me nyom ; ” gin te tero .
43002009	Ka adwoŋ me nyom obilo pii ame olokere odoko koŋo , onwoŋo mom ŋeo kan oya iye , ento otic otwomo pii gin onwoŋo ŋeo . Adwoŋ me nyom ocwano anyom ,
43002010	okobbe ni , “ Gin a dano ducu timo , okwoŋo miyo jo kono amit , ka jo omato oromogi , ote kelo en a mom mittere wok ; ento yin ikano koŋo aberrere tuno naka koni . ”
43002011	Man en anyut me agege ame Yecu otio i Kana me Galilaya , kun nyuto kede kwogo mere ; jo mere a lube oye en .
43002012	Icennere Yecu owoto i Kapernaum , gin kede tottere kede omego mere , naka jo mere a lube , ote ri kuno kare anok .
43002013	Ecuban me Kato Ojudaya onwoŋo onoko ceggi , en omio Yecu owoto i Jerucalem ,
43002014	te nwoŋo jo ame acato twoni kede rommi kede amam i ot Obaŋa , kede jo obedo piny aloko cente .
43002015	Yecu okedo tol aka del , te kotogi ducu i ot Obaŋa , karacel kede rommi kede twoni , te ketto lim a jo aloko cente oko , oloko mejagi aryeba .
43002016	Okobbi jo a cato amam ni , “ Cwa wunu jami magi teŋe ; kur iloku ot a Pappa dok ot me cato wil . ”
43002017	Jo mere a lube opo i kop a rik ocoo ni , “ Akemo bino maka pi lit a odi . ”
43002018	Ojudaya openye ni , “ Anyuttene a yin inyuttiwa omio itimo jami magi ? ”
43002019	Yecu ogamo doggi ni , “ Ket wunu ot Obaŋa man oko , an abino gero nino adek . ”
43002020	Ojudaya ogamo doge ni , “ Ot Obaŋa-ni ogero mwakki pyeraŋwen wie abicel twal , kom yin ibino gero nino adek keken ? ”
43002021	En onwoŋo okobo pi ot Obaŋa me kome .
43002022	Ka doŋ ocere i akina a jo oto , jo mere a lube opo ni kop man yam Yecu okobo ; gin te ye coc a yam ocoo , kede kop ame rik Yecu okobo .
43002023	Ka onwoŋo en tye i Jerucalem i ecuban me Kato , jo apol oye nyiŋe pi neno anyuttogo ame en bedo timo .
43002024	Aco Yecu mom obedo kede gen i komgi ,
43002025	pien en yam ŋeo jo luŋ , pe mito ni ŋattoro bed rabo kop me kom dano moro baŋe , pien en ikome ŋeo tam a tye i yi dano .
43003001	Rik tye ŋattoro i akina Oparicayo nyiŋe Nekodem , en dano acel i akina jo adoŋo me Judaya .
43003002	En rik obino baŋ Yecu dyewor , okobbe ni , “ Rabbi , wan oŋeo ni yin apwony ame iya i baŋ Obaŋa ; pien mom tye lo moro ame twero tiyo anyut magi ame yin itio ka ce Obaŋa mom tye kede . ”
43003003	Yecu okobbe ni , “ Ateteni akobbi ni , ka dano pe onywalo tyen me aryo , mom twero neno loc Obaŋa . ”
43003004	Nikodem openye ni , “ Dano twero nywalle niŋo ka doŋ oti oko ? Twero dok i yi tottere tyen me aryo , ka dok ote nywale ? ”
43003005	Yecu ogamo doge ni , “ Ateteni akobbi ni , ka dano pe onywalo kede pii kede Cuny Acil , mom twero donyo i loc Obaŋa .
43003006	Gin ame onywalo kede kom en kom , ame onywalo kede Cuny en cuny .
43003007	Kur iwur pien akobbi ni , ‘ Myero nywalwu tyen me aryo . ’
43003008	Yamo kodo kan a en amito , iwinyo ŋurrere , ento mom iŋeo kan ame oya iye , kadi kan ame akodo adok iye ; dano acel acel ame onywalo kede Cuny tye amannono . ”
43003009	Nekodem openye ni , “ Man twero timere niŋo ? ”
43003010	Yecu ogamo ni , “ Yin apwony me Icrael twal , mom iniaŋ i kop man ?
43003011	Ateteni akobbi ni , wan okobo i kom gin a wan oŋeo , obedo caden i kom gin a doŋ oneno , ento wun mom ijolo wunu kop ame wan otittiwu .
43003012	Ka atittiwu kop me lobo , mom iye wunu , ibino ye wunu niŋo ka atittiwu kop me polo ?
43003013	Mom tye dano moro ame yam koŋ oyito i polo , kono en ame rik oyitto piny kun oya i polo , en Wot a dano , ame bedo i polo .
43003014	Kit acalo Muca nwaŋ otiŋo twol malo i tim , Wot a dano daŋ myero tiŋe malo amannono
43003015	me dano acel acel ame ye en nwoŋ kwo a perakino nakanaka . ”
43003016	Pien Obaŋa rik omaro lobo amannono , omio Wode acel keken , me dano acel acel ame ye en kur rweny odoco , ento bed kede kwo a perakino nakanaka .
43003017	Obaŋa nwaŋ mom ooro Wode i lobo me ŋol kop loo lobo , ento me lobo larre pire .
43003018	Dano ame ye en mom obino ŋolle kop , ento dano a mom ye en doŋoŋolo kop oloe oko con ; pien mom oye nyiŋ Wot Obaŋa acel keken .
43003019	Ŋolo kop tye ni aman , ceŋ rik obino i lobo , ento jo omaro piny acol akato ceŋ , pien ticgi reco .
43003020	Pien dano acel acel a rio tiyo gin arac dag ceŋ , mom bino i ceŋ , me kur nyut ticcere kannaler .
43003021	Ento dano ame tio tic me ateni bino i ceŋ , me ticcere nen kannaler , ni etio i Obaŋa .
43003022	Icennere Yecu kede jo mere a lube owoto i lobo Judaya ; obedo kedgi kun bato jo .
43003023	Lakana daŋ onwoŋo tye a batakino jo i Ainon , ceggi kede Calim , pien pii rik dwoŋ kuno , jo obino , obatijagi iye .
43003024	Onwoŋo mom ru otweo Lakana i buc .
43003025	Pyem obedo i akina jo a lubo Lakana kede dano moro me Judaya i kom kop me lonyere .
43003026	Gin obino baŋ Lakana ote kobbe ni , “ Rabbi , lo a nwaŋ itye kede loka Jordan , ame rik ikobo kop me caden i kome ca , nen ba , en tye abatija jo , jo luŋ woto baŋe . ”
43003027	Lakana ogamo ni , “ Dano mom twero nwoŋo ginnoro ka mom omie iya i polo .
43003028	Wun ikomwu ibedo wunu cadenna , pien yam atittiwu ni , ‘ An mom a Kricito gira , ento oora ageo nyime . ’
43003029	Lo a cuŋ i ŋet nyako en anyom ; dyere anyom ame cuŋ i laŋete kun winye , lelo meicel pi winyo dwon anyom ; pi mano an cunya yom gira kakare .
43003030	En myero medde , an myero ajwik ajwika . ”
43003031	Dano ame oya i malo en loo ducu ; dano oya i lobo en dano me lobo , kobo kop me lobo ; dano ame oya i polo , en loo ducu .
43003032	En bedo caden pi gin ame eneno kede pi gin a en owinyo , ento mom tye dano moro ame oye kop a en otito .
43003033	Dano ame oye koppere nwoŋo doŋ omoko ni Obaŋa en won ateni .
43003034	Dano ame Obaŋa ooro kobo kop Obaŋa , pien Obaŋa mom mio Cuny Acil kun pimo apima .
43003035	Papo maro Wod , otyeko miyo jami luŋ aluŋa i ciŋe .
43003036	Dano ame ye Wod , tye kede kwo a perakino nakanaka ; dano a mom woro Wod , mom bino neno kwo , ento akemo Obaŋa tye i kome .
43004001	Oparicayo daŋ owinyo ni Yecu tye ka loko jo apol me doko jo a lube , kede batijagi ame kato Lakana oko ;
43004002	aco kono Yecu ikome mom obatija ŋattoro , jo a lube keken en obatija jo .
43004003	Ka Yecu oŋeo ni Oparicayo owinyo , en oweko lobo Judaya , te dok i Galilaya .
43004004	Rik myero en ŋolle i lobo me Camaria .
43004005	En rik te tuno i paco moro me Camaria ame nyiŋe Cukar , ceggi kede poto a rik Yakobo mii wode Yucepu .
43004006	Akoŋ a Yakobo rik tye kuno , Wottere-nu rik oole meicel , omio Yecu obedo piny i ŋet akoŋ ; onwoŋo caa doŋ oromo abicel .
43004007	Dako moro me Camaria nwaŋ te bino ka twomo pii . Yecu te kwaye ni , “ Mia pii moro , amati . ”
43004008	Pien onwoŋo jo a lube owoto wilo cam i paco-nono .
43004009	Dako me Camaria te penye ni , “ Yin dano me Judaya ikwao pii amata baŋa piŋo , ame an a dako me Camaria ? ” Pien Ojudaya mom mer kede jo Camaria .
43004010	Yecu ogamo kop a dako ni , “ Kono ce iŋeo mot ame Obaŋa mio , kun daŋ iniaŋ i kom dano ame akwayi ni , ‘ Mia pii , amat ’ ti , kono ikwae , kono en omii pii me kwo . ”
43004011	Dako ogamo ni , “ Adwoŋ , yin mom itye i gitwomo , akoŋ daŋ tut ; kara inwoŋo pii me kwo-nono kwene ?
43004012	Yin idwoŋ ikato kwarowa Yakobo ? En rik omiowa akoŋ man , en ikome yam mato pii man , karacel kede itino mere kede dokkere . ”
43004013	Yecu ogamo doge ni , “ Dano ame mato pii man , oryo pwod bino neke ,
43004014	ento ŋat ame bino mato pii ame an abino miye , oryo mom dok bino neke nino ducu . Pii ame an abino miye bino lokere doko akoŋ ame kukunya i yie , tuno naka i kwo a perakino odoco . ”
43004015	Dako okwae ni , “ Adwoŋ , mia piinono , me oryo kur dok neka , awek bino kan ka twomo pii . ”
43004016	Yecu okobbe ni , “ Wot icwan cwari , ite dwogo kan . ”
43004017	Dako odok iye ni , “ An cwara mom . ” Yecu okobbi dako ni , “ Yin ikobo kakare ni cwari mom .
43004018	Aco kono rik cogi tye abic , man ame itye kede-ni mom cwari , ikobo kakare . ”
43004019	Dako okobbe ni , “ Adwoŋ , aneni yin adwarpiny giri .
43004020	Kwariwa nwaŋ woro Obaŋa i wi kidi man , ento wun ikobo wunu ni kabedo a myero wor iye Obaŋa tye i Jerucalem . ”
43004021	Yecu ogamo dog dako ni , “ Dako , ye an ; kare bino romo ame mom ibino wunu woro Obaŋa Papo i wi kidi man , kadi i Jerucalem .
43004022	Wun iworo wunu gin ame ikwia wunu , wan oworo gin a wan oŋeo , pien larre ocakere i baŋ Ojudaya .
43004023	Ento kare bino romo , daŋ doŋ otuno oko , ame ka jo ame woro Obaŋa i ateni , gin bino woro Papo i cuny kede ateni , pien Papo yenyo jo a cal amannono me wore .
43004024	Obaŋa en cuny , jo ame wore myero wore i cuny kede ateni . ”
43004025	Dako okobbe ni , “ An aŋeo ni Maciya ceŋŋoro bino ( ame olwoŋo ni , Kricito ) : ka ceŋŋoro en otuno , bino nyuttiwa kop luŋ . ”
43004026	Yecu odokke iye ni , “ An en a kop kedi-nono . ”
43004027	Cucuttono jo mere a lube te bino . Gin owuro pien onwoŋo en tye a kop gin i dako , ento mom tye ŋattoro openye ni , “ Imito ŋo ? ” onyo ni , “ Ikop kede pino ? ”
43004028	Dako oweko gulu pii mere , owoto paco , te kobbi jo ni ,
43004029	“ Biye inen wunu ico moro ame okobba gin a yam atimo ducu . Mom onyo ca en Krici to ennono ? ”
43004030	Jo obelle i paco , obino baŋe .
43004031	I akina-nono jo a lube obako doggi baŋe ni , “ Rabbi , cem ba . ”
43004032	En okobbigi ni , “ An atye kede cem ame wun ikwia wunu . ”
43004033	Omio jo a lube openyere kengi kengi ni , “ Tye dano moro a ŋit okelle cam ba ? ”
43004034	Yecu okobbigi ni , “ Cam mera en me tiyo mit a ŋat oora , kede cobo ticcere .
43004035	Wun mom ikobo wunu ni , ‘ Odoŋ dwete aŋwen me cako kac ? ’ Akobbiwu ni , ‘ Tiŋ waŋwu malo , nen wunu kit ame potti obok kede ma akaa .
43004036	Ŋat a kao nwoŋo ocara , coko nyige pi kwo a perakino nakanaka , me acoc kede akac lel karacel . ’
43004037	Pien carokop i kan-ni tye kakare , ni , ‘ Ŋat a coo pat , ŋat a kao daŋ pat . ’
43004038	Rik aorowu me kayo gin ame wun mom icanne wunu iye ; jo ocele en ocanne iye , wun idonyo wunu i cannegi . ”
43004039	Jo Camaria apol i paco-nono te ye Yecu pi kop ame dako okobo ni “ Okobba gin a yam atimo luŋ . ”
43004040	Ka jo Camaria obino baŋe , gin okwae ni myero koŋ bed kedgi ; orio kuno nino aryo .
43004041	Jo ocele apol oye koppere .
43004042	Gin okobo baŋ dako ni “ Koni doŋ wan mom oye pi koppi : pien wan ikomwa doŋ owinyo kede yitwa , otyeko niaŋ ateni ni , dano-ni en Alar me lobo . ”
43004043	Ka nino aryo-nu okato , Yecu owoto i Galilaya .
43004044	Pien en ikome otuco ni , “ Adwarpiny mom oworo i lobo me turgi . ”
43004045	Ka obino i Galilaya , jo Galilaya ojole , pien gin oneno gin ducu ame en otio i Jerucalem i kare me ecuban , pien gin daŋ rik owoto i ecuban .
43004046	En dok te dwogo i Kana me Galilaya , kan ame rik eloko pii odoko koŋo iye . Rik tye aticcoro adit me tun abaka ame onwoŋo wode two i Kapernaum .
43004047	Ka en owinyo ni Yecu oya oko i Judaya , obino i Galilaya , owoto okwae ni bin caŋ wode , pien onwoŋo doŋ ceggi to .
43004048	Yecu odokke iye ni , “ Ka mom ineno wunu anyuttogo kede taŋo , mom ibino ye wunu an kadi atidi moro . ”
43004049	Atic okobbe ni , “ Adwoŋ , tun ame atinna mom ru oto . ”
43004050	Yecu okobbe ni , “ Woti ; wodi bino kwo . ” Dano-nu oye kop ame Yecu okobbe , te wot oko .
43004051	Ame en pwod tye i wottere iyo , orwatte kede omiro mere , ame te kobbe ni , “ Atinni kwo . ”
43004052	En openyogi caa ame two a wode ocako dok iye cen . Gin ogamo ni , “ Lyeto oya i kome aworo caa abiro . ”
43004053	Pappere oniaŋ ni mano en caa a rik Yecu okobbe iye ni , “ Wodi bino kwo ” ; omio en kede ode ducu oye Yecu .
43004054	Man doŋ anyut me aryo ame Yecu otimo ka oya i Judaya , obino i Galilaya .
43005001	Icennere Yecu owoto i Jerucalem i ecuban Ojudaya ame onwoŋo tye i kare-nono .
43005002	I laŋet dogcel romi i Jerucalem tye kut ame olwoŋo i dog Eburania ni , Beteceda , ame tye iye gaŋo abic .
43005003	Onwoŋo lwak otwo apol buto kuno , otowaŋ , jo oŋwalo kede jo ame two okweo komgi , [ ame okuro tagere a pii .
43005004	Pien kare i kare amalaika a Rwot bino i kut , rubo pii . Ŋat okwoŋo lutte i pii ame orubo , kit two ame yam tye i kome luŋ caŋ oko . ]
43005005	Kuno onwoŋo tye iye dano moro acel ame two mere ori kome mwakki pyeradek wie aboro .
43005006	Ka Yecu onene kun obuto , dok oŋeo ni en doŋ operakino kuno pi kare alac , openye ni , “ Imito yotkom ? ”
43005007	Atwo odok iye ni , “ Adwoŋ , mom atye kede ŋattoro a luta i kut ka pii orubere . Ka atye ka komo iye , ŋat ocele kwoŋo ya , pye oko i nyima . ”
43005008	Yecu ogamo ni , “ Ya malo , ikwany gi-butoni , iwoti . ”
43005009	Cucut dano-nu ocaŋ ; okwanyo gi-buto mere te ero wot . Nino-nu onwoŋo ceŋ cabit ,
43005010	omio Ojudaya okobbi dano ame ocaŋo ni , “ Tin ceŋ cabit , cik pe ye ni itiŋ gibutoni . ”
43005011	En ogamo doggi ni , ŋat ocaŋa okobba ni , “ Kwany gi-butoni , iwoti . ”
43005012	Gin te penye ni , “ Mano ŋa okobbi ni , ‘ Kwany gi-butoni , iwot ’ tono ? ”
43005013	Ento lo ocano-nono onwoŋo mom ŋeo ŋat ocaŋe . Yecu onwoŋo owoto gire oko , pien jo onwoŋo opoŋ kuno .
43005014	Icennere Yecu onwoŋe i ot Obaŋa te kobbe ni , “ Nen , komi doŋ yot . Kur dok ibal , me gin arac akato mannono mom dok pot i komi . ”
43005015	Danonu owoto orabo baŋ Ojudaya ni , “ Yecu en ocaŋa gira . ”
43005016	Gin omio Ojudaya olibo Yecu , pien ocaŋo danonono i ceŋ cabit .
43005017	Ento Yecu odokkigi iye ni , “ Pappa tye atic tuno naka tin , an daŋ atye atic . ”
43005018	En gin omio Ojudaya omedde yenyo yo me neke , mom pi turo cik me cabit keken , ento pien dok olwoŋo Obaŋa ni pappere , kun kette kene ni erom kede Obaŋa .
43005019	Yecu okobbigi ni , “ Ateteni akobbiwu ni , Wod mom twero tiyo ginnoro pire kene , ento tio gin ame en oneno i baŋ Obaŋa Papo ; pien gin ame en tio , en gin ame Wod daŋ tio .
43005020	Papo maro Wod , nyutte gin ducu ame etio ; dok bino nyutte tic adito akato magi , me iwur wunu .
43005021	Pien acalo Papo cero jo oto , miogi kwo , amannono Wod daŋ mio kwo baŋ jo a yie mito .
43005022	Papo mom ŋolo kop i kom dano moro , ento otyeko miyo ŋolo kop luŋ baŋ Wod ,
43005023	me jo ducu ket kwogo i kom Wod , acalo oketo i kom Papo . Dano a mom keto kwogo i kom Wod , mom keto kwogo i kom Papo ame oore .
43005024	Ateteni akobbiwu ni , dano ame winyo koppa , kun ye ŋat ame oora , tye kede kwo a perakino nakanaka ; mom obino ŋolle kop , ento doŋ oya i to , otuno i kwo .
43005025	“ Ateteni akobbiwu ni , kare bino romo , daŋ doŋ otuno oko , ame jo oto bino winyo dwon Wot Obaŋa ; jo owinyo bino kwo .
43005026	Pien acalo Papo tye kede kwo i yie kene , amannono daŋ oye Wod obed i kwo i yie kene ,
43005027	dok omie twer me ŋolo kop , pien en Wod a dano .
43005028	Kur iwur wunu kop man , pien kare bino tuno ame jo ducu a tye i lyel bino winyo dwone ,
43005029	gin bino donyo oko . Jo a rik otimo gin abeco gin bino donyo i cer me kwo , jo a rik otimo gin areco gin bino donyo i cer me ŋolo kop .
43005030	“ An mom atwero timo ginnoro pira kena ; aŋolo kop acalo awinyo ; kop ame aŋolo tye atira , pien mom amito tiyo gin ame an amito , ento gin ame ŋat oora mito .
43005031	Ka arabo kop i koma kena , koppa mom bedo me ateni .
43005032	Tye ŋat ocele ame en caden mera ; aŋeo ni kop ame en tito i koma kop ateni .
43005033	Wun rik ioro wunu kwena baŋ Lakana , en orabbiwu kop ateni me caden .
43005034	An mom agamo kop me caden i baŋ dano , atittiwu kop magi me ilarre wunu .
43005035	En rik tara ame ocwinyo , alyel , nwaŋ imito wunu lelo pi kare anok i lero mere .
43005036	Ento atye kede kop me caden a pire dit kato mea Lakana oko ; pien Papo omia tic me acoba , tic ame atye ka tiyogi-nono , gin ikomgi bedo cadenna , ni Papo ame oora .
43005037	Doki Papo a nwaŋ oora , en ikome obedo cadenna . Wun rik mom iwinyo wunu dwone , mom ru ineno wunu callere ;
43005038	pe ru ibedo wunu kede koppere i yiwu , pien mom iye wunu ŋat ame ooro .
43005039	Ibedo yenyo wunu coc a yam ocoo , pien itamo wunu ni , i coccono itye wunu kede kwo a perakino nakanaka . Aco kono coccono daŋ cadenna , tito kop i koma ;
43005040	ento ikwero wunu bino baŋa me inwoŋ wunu kwo .
43005041	An mom ayenyo kwogo ibaŋ jo .
43005042	Ento aŋeo ni mom itye wunu kede mar Obaŋa i yiwu .
43005043	Abino i nyiŋ Pappa , ento wun mom igama wunu . Ento ka ŋattoro obino i nyiŋe kene , wun ibino wunu gamo .
43005044	Itwero ye wunu niŋo ka ce ŋat acel acel yenyo kwogo i baŋ awottere , ento mom iyenyo wunu kwogo ame ya i baŋ Obaŋa acel kene ?
43005045	Kur itam wunu ni abino dotowu baŋ Obaŋa Papo ; dano abino dotowu en Muca , ame igeno wunu .
43005046	Ka iye wunu Muca , onwoŋo myero iye wunu an daŋ , pien en ocoo kop i koma .
43005047	Ento ka mom iye wunu kop ame en ocoo , ibino wunu ye koppa nino ? ”
43006001	Icennere Yecu owoto loka nam me Galilaya , en nam me Tiberia .
43006002	Lwak adwoŋ olube , pien gin oneno anyuttogo ame en otio i kom otwo .
43006003	Yecu oyito i wi kidi , obedo piny kuno karacel kede jo a lube .
43006004	Ecuban me Kato Ojudaya onwoŋo doŋ ceggi .
43006005	Yecu otiŋo waŋe , oneno lwak apol tye a bino baŋe . Omio openyo Pilipo ni , “ Obino wilo kwon kwene me jo man cami ? ”
43006006	En okobbe man pi omo cunye ; en onwoŋo ŋeo gin ame emito tiyo .
43006007	Pilipo odokke iye ni , “ Ogati me ciliŋ mia aryo mom bino romogi , ame rommi dano acel acel gamo anok . ”
43006008	Dano acel i akina jo a lube , en Anderiya omin a Cimon Petero , okobbe ni ,
43006009	“ Awobi moro tye kan kede ogati abic me cayiri , kede reccogo aryo ; ento kara magi konyo ŋo baŋ lwak a rom man-ni ? ”
43006010	Yecu ogamo ni , “ Miu jo bed piny . ” Lum onwoŋo olot atek i kabedo-nu ; co obedo piny welgi mito romo tutumia abic .
43006011	Yecu okwanyo ogati , opwoo , opokki jo obedo piny , kede rec daŋ amannono , kit acalo gin mito .
43006012	Ka doŋ gin oyeŋ , Yecu okobbi jo a lube ni , “ Cok wunu ŋide ame odoŋ , ginnoro kur rweny . ”
43006013	Gin ocoko ŋide opoŋ adukki apar wie aryo , ame oya i ogati abic me cayiri ame jo ocamo odoŋ .
43006014	Ka jo-nu oneno anyut ame en otio , gin te kobo ni , “ Ateteni , man en adwarpiny ca ame abino i lobo . ”
43006015	Ka Yecu oniaŋ ni gin mito bino make me kete bedo abaka tetek , en olwi , owoto i wi kidi en kene .
43006016	Ka piny oyuto , jo a lube owoto i nam
43006017	Gin odonyo i yee , ote cako ŋolo dye nam me wot Kapernaum . Onwoŋo piny odoko col , Yecu daŋ onwoŋo pe ru obino baŋgi .
43006018	Nam otiŋere pi yamo atek ame tye akodo .
43006019	Ka onwoŋo pwod gin okwaŋ ame romo mairo adek onyo aŋwen , gin oneno Yecu kun awot i wi nam kede tyene , obino ame ceggi kede yee ; lworo omakogi .
43006020	En okobbigi ni , “ An ennono ; kur ilwor wunu . ”
43006021	Omio gin oye game i yee kede yomcuny . Cucuttono yee otuno i wi tela kan ame gin onwoŋo awot iye .
43006022	Orwo mere jo a rik odoŋ Ioka nam tuŋ cel , rik gin ŋeo ni tye yee acel keken kuno . Yecu rik daŋ pe odonyo karacel i jo a lube i yee-naca , ento jo a lube rik owoto gigi kengi .
43006023	Kadi bed amannono , yee ocele ame oya i Tiberia rik obino ceggi kede kabedo ame rik ocamo iye ogati ame Rwot opwoo .
43006024	Ka lwak oneno ni Yecu mom kuno , anaka jo a lube , gin odonyo i yee , owoto i Kapernaum yenyo Yecu .
43006025	Ka gin onwoŋe loka nam tuŋ-ca , openye ni , “ Rabbi , kara ibino kan awene ? ”
43006026	Yecu ogamo doggi ni , “ Ateteni akobbiwu ni , itye wunu ka yenya , mom ni , pien rik ineno wunu anyut , ento pien rik icamo wunu ogati iyeŋ wunu kede .
43006027	Kur iti wunu pi cam a top , ento pi cam a ri tuno i kwo a perakino nakanaka , ame Wot a dano bino miyowu ; pien Obaŋa Papo oketo anennere i kome . ”
43006028	Gin te penye ni , “ Myero otim ŋo me oti tic Obaŋa ? ”
43006029	Yecu ogamo ni , “ Man en tic Obaŋa : ye wunu dano ame en ooro . ”
43006030	Gin openye ni , “ Anyut aŋo ame yin itio ame myero wan onen , ote ye yin ? Tic aŋo kara ame yin itio ?
43006031	Kwariwa con ocamo manna i tim , acalo ocoo ni , ‘ En rik omiogi kwon acama ame oya i polo . ’ ”
43006032	Yecu ogamo doggi ni , “ Ateteni akobbiwu ni , Muca mom rik omiowu kwon oya i polo , ento Pappa en a tye ka miyowu kwon me ateni a ya i polo .
43006033	Pien kwon Obaŋa en kwon ame bino piny kun ya i polo , mio kwo baŋ lobo . ”
43006034	Gin te kwaye ni , “ Rwot , miwa kwon man nino luŋ . ”
43006035	Yecu te kobbigi ni , “ An a kwon me kwo ; dano ame bino baŋa , kec mom bino neke , dano ame ye an , oryo mom bino cire .
43006036	Ento nwaŋ akobbiwu ni , wun kadi bed inena wunu ento mom iye wunu .
43006037	Jo ducu ame Pappa omia bino bino baŋa : ŋat ame obino baŋa mom abino ryeme .
43006038	Pien doŋ abino piny kun aya i polo , mom pi cobo mitta pira kena , ento pi cobo mit a ŋat ame rik oora .
43006039	Man en gin ame ŋat oora mito , ni kur arweny ŋattoro i kom jo luŋ ame en rik omia , ento acergi i ni no me agikki .
43006040	Man en gin ame Pappa mito , ni dano acel acel ame neno Wod , dok ye en , myero nwoŋ kwo a perakino nakanaka ; an abino cere i nino me agikki . ”
43006041	Jo Judaya oŋuŋura i kome , pien okobo ni , “ An kwon ame bino piny kunya i polo . ”
43006042	Gin te kobo ni , “ Man mom Yecu , wot a Yucepu , ame pappere kede tottere wan oŋeo ? Pino en dok kobo ni , ‘ An abino piny kun aya i polo ? ’ ”
43006043	Yecu ogamo doggi ni , “ Kur iŋuŋura wunu kenwu kenwu .
43006044	Dano moro mom twero bino baŋa ka Pappa ame rik oora mom ocwae baŋa ; dok abino cere i nino me agikk i .
43006045	Ocoo i kop odwarpiny ni , ‘ Gin luŋ Obaŋa bino pwonyogi . ’ Dano acel acel ame winyo i baŋ Papo , dok mako , bino baŋa .
43006046	Mom ni ŋattoro yam oneno Papo , kono ka ŋat ame yam oya i baŋ Obaŋa , en oneno Papo .
43006047	Ateteni akobbiwu ni , ŋat ame ye tye kede kwo a perakino nakanaka .
43006048	An akwon me kwo .
43006049	Kwariwu rik ocamo manna i tim , gin obin oto oko .
43006050	Man en kwon ame obino piny kun oya i polo , ame ka dano moro ocamo , mom bino to .
43006051	An a kwon me kwo ame obino piny kun oya i polo ; ka ŋattoro ocamo kwon man , en bino kwo nakanaka ; kwon ame abino miye en koma , ame amio me lo bo nwoŋ kwo . ”
43006052	Jo Judaya te ero pyem agwa i akinagi kengi kengi kun okobo ni , “ Dano man twero miyowa kome me acama niŋo ? ”
43006053	Yecu te kobbigi ni , “ Ateteni akobbiwu ni , ka mom icamo wunu kom Wot a dano , imato wunu remo mere , mom itye wunu kede kwo i yiwu .
43006054	Ŋat ame camo koma , ame mato remona , tye kede kwo a perakino nakanaka , an abino cere i nino me agikki .
43006055	Pien koma en cam me ateni , kede remona en gi-amata me ateni .
43006056	Ŋat ame camo koma , ame mato remona , bedo i yia , an daŋ abedo i yie .
43006057	Acalo Papo akwo nwaŋ oora , kun an abedo kwo pi Papo , amannono ŋat ame cama bino kwo pira .
43006058	Man en kwon ame rik obino piny kun oya i polo , mom kit kwon ame kwariwu con ocamo , ote to oko ca ; ŋat ame camo kwon man bino kwo nakanaka . ”
43006059	En okobo man kun onwoŋo en tye apwony i kacokere i Kapernaum .
43006060	Jo a lube apol , ka owinyo , okobo ni , “ Man kop ame tek ; ŋa a twero winyo en-nie ? ”
43006061	Ento Yecu oŋeo i yie kene ni jo a lube tye aŋuŋura i kom kop man ; openyogi ni , “ Kop man obalo tamwu oko ?
43006062	Kara twero bedo nino ka kono ineno wunu Wot a dano kun ayito kan ame yam en bedo iye con ?
43006063	Gin ame mio kwo en cuny ; kom mom konyo ; kop ame akobbiwu en cuny kede kwo .
43006064	Ento tye jo mogo i akinawu ame mom ye , ” Pien cakere i ageyi Yecu rik oŋeo jo ame mom ye-nono , kede ŋat ame bino keto erupe i kome .
43006065	En dok okobo ni , “ Man en gin omio rik akobbiwu ni , mom tye ŋattoro ame twero bino baŋa , ka ce Papo mom omie twer me bino . ”
43006066	Cakere i kare-nu jo apol ame lube odok oko cen , mom dok omedde wot kede .
43006067	Yecu openyo jo a lube apar wie aryo ni , “ Wun daŋ imito wunu ket oko ? ”
43006068	Cimon Petero ogamo doge ni , “ Rwot , obino wot baŋ ŋa ? Yin itye kede kop me kwo a perakino .
43006069	Wan oye , dok otyeko niaŋ ni yin ŋat Acil ame oya i baŋ Obaŋa . ”
43006070	Yecu okobbigi ni , “ Rik mom ayerowu wun jo apar wie aryo ? Ento dano acel i akinawu catan . ”
43006071	En onwoŋo akobo Juda wot a Cimon me Keriot , pien kadi bed rik en dano acel i akina jo apar wie aryo , en bino keto erupe i kome .
43007001	Icennere Yecu obedo ka wot i akina Galilaya ; pe omito wot i Judaya , pien jo Judaya onwoŋo mito neke .
43007002	Ecuban Ojudaya me Gero Gonye onwoŋo doŋ ceggi .
43007003	Omego mere okobbe ni , “ Ya oko i kano iwot i Judaya , me jo a lubi nen tic ame yin itio .
43007004	Mom tye dano moro ame tio tic i muŋ , ka en ikome mito nen kannaler . Ka itio ticcogo , nyutte keni baŋ lobo . ”
43007005	Pien kadi omego mere ikome daŋ mom oye en
43007006	Yecu okobbigi ni , “ Karena mom ru otuno , karewu tye nino luŋ .
43007007	Lobo mom twero dagowu , ento daga , pien an atuco kop i kome , ni tiecere luŋ reco .
43007008	Wotu i ecuban ; an mom awot i ecuban-nono , pien karena mom ru oromo aber . ”
43007009	Ka doŋ okobo kop man baŋgi , en odoŋ i Galilaya .
43007010	Ka omego mere otyeko wot i ecuban , en daŋ olibere owoto i muŋ , mom kannaler .
43007011	Jo Judaya obedo ka yenye i ecuban kun openyo ni , “ En tye kwene ? ”
43007012	Lwak rik oŋuŋura meicel pire . Jo mogo kobo ni , “ En dano aber ” ; jo ocele ko bo ni , “ Mom gire , tye ka rwenyo lwak . ”
43007013	Ento pi lworo Ojudaya , mom tye ŋattoro okobo pire kannaler .
43007014	Ka doŋ otuno i dye ecuban , Yecu owoto i ot Obaŋa , ocako pwony iye .
43007015	Ojudaya owuro kun okobo ni , “ Dano man oŋeo nukuta niŋo , kun mom okwano ? ”
43007016	Yecu odokkigi iye ni , “ Pwonnya mom mera ikoma , ento mea ŋat ame rik oora .
43007017	Ka dano moro mito tiyo gin ame Obaŋa mito , en bino niaŋ ka pwony man oya i baŋe , onyo ka akobo pira kena .
43007018	Dano ame kobo pire kene , yenyo kwogo pire kene ; ento dano ame yenyo kwogo pi ŋat ame oore , dano-nu en me ateni , gin ame mom atir mom i yie .
43007019	Muca nwaŋ mom omiowu cik ? Ento mom tye dano moro i akinawu ame gwoko cik-ku . Piŋo imito nuwu neka ? ”
43007020	Lwak ogamo ni , “ Yin ajaracen ! Ŋa ame mito neki ? ”
43007021	Yecu ogamo doggi ni , “ Nwaŋ atio tic acel i cen cabit , wun ducu iwuro wunu .
43007022	Muca nwaŋ omiowu cik me lirre ( pe ni oya i baŋ Muca , ento oya i baŋ kwariwa ) , wun daŋ icen cabit iliro wunu dano .
43007023	Ka oliro dano i cen cabit , ni cik a Muca kur baile , pino yiwu wan i koma pi cano kom dano i cen cabit ?
43007024	Kur iŋol wunu kop ineno wunu i waŋ , ento ŋol wunu kop atira . ”
43007025	Jo mogo me Jerucalem te kobo ni , “ Man mom en dano ame amito neko-nie ?
43007026	Nen , en tye ka kop kannaler , gin daŋ mom okobbe ginnoro . Doŋ oloc niaŋ ateni ni man en Kricito ?
43007027	Ento wan oŋeo kan a dano man oya iye ; ka Kricito bino nen , mom tye dano moro ame bino ŋeyo kan ame oya iye . ”
43007028	Yecu ka tye apwony i ot Obaŋa , en oredo ni , “ Wun iŋea wunu , iŋeo naka kan ame aya iye ? An mom abino pira kena ; ŋat ame oora en me ateni , ame wun mom iŋeo wunu .
43007029	An aŋee , pien aya i baŋe , en oora . ”
43007030	Gin te mito make , ento mom tye dano moro ame oketo ciŋe i kome , pien kare mere pe ru oromo .
43007031	Ento jo apol i akina lwak oye en . Gin okobo ni , “ Ka Kricito bino nen , bino tiyo anyut apol ame kato en ame dano man otio-ni ? ”
43007032	Oparicayo owinyo lwak tye aŋunura i kome , omio olamdog adoŋo kede Oparicayo ocwao otic me make .
43007033	Yecu okobo ni , “ Pwod koŋ abedo kedwu pi kare anok , icennere abino dok baŋ ŋat ame cen oora .
43007034	Ibino wunu yenya , ento mom ibino nwoŋa ; kan ame an atye iye , wun mom itwero tuno wunu iye . ”
43007035	Ojudaya te penyere kengi kengi ni , “ Dano man kara amito wot kwene , ame wan mom obino nwoŋe-ni ? En amito wot baŋ jowa ame oket ata i akina jo Grik kede pwonyo jo Grik ?
43007036	Kara man te koppere niŋo , ni , ‘ Ibino yenya wunu , ento mom ibino nwoŋa wunu , ’ dok ni , ‘ Kan ame an atye iye , wun mom itwero tuno wunu iye ? ’ ”
43007037	I nino ame ecuban gik iye , en nino adit , Yecu oya malo oredo ni , “ Ka oryo neko dano moro , en myero bin mat pii baŋa .
43007038	Dano ame ye an , acalo coc a yam ocoo kobo , ‘ Kulli me pii me kwo bino mollo ya i yie . ’ ”
43007039	Rik en okobo man i kom Cuny Acil ame jo a ye en bino nwoŋo ; pien onwoŋo rik pe ru omio Cuny Acil , pien onwoŋo pe ru oketo kwogo i kom Yecu .
43007040	Ka gin owinyo kop magi , jo mogo i akina lwak te kobo ni , “ Ateni , man adwarpiny . ”
43007041	Jo ocele okobo ni , “ Man Kricito . ” Jo mogo openyo ni , “ Kricito yam ya i Galilaya bo ?
43007042	Coc a yam ocoo mom tito ni Kricito ya i anywalli a Daudi , dok ya i Beterekem , ame paco a Daudi ? ”
43007043	Omio apokapoka obedo i akina lwak pire .
43007044	Jo mogo i akinagi omito make , ento mom tye ŋattoro ame oketo ciŋe i kome .
43007045	Otic rik te dwogo baŋ olamdog adoŋo kede Oparicayo , eka gin te penyogi ni , “ ŋo omonowu kele ? ”
43007046	Otic ogamo doggi ni , “ Mom tye dano moro ame yam okobo kop acalo dano man . ”
43007047	Oparicayo okobbi otic ni , “ Wun daŋ otyeko rwenyowu oko ? ”
43007048	Tye ŋattoro i akina oloc onyo i akina Oparicayo ame oye en ?
43007049	Ento lwak man a kwia cik-ki oceno oko .
43007050	Nekodem , ame con obino baŋe , en dano acel i akinagi , te penyogi ni ,
43007051	“ Cikwa ŋolo kop i kom dano aboŋo winyo koppere , me niaŋ gin ame en otimo ? ”
43007052	Gin te dokke iye ni , “ Yin daŋ iya i Galilaya ? Koŋ iyeny , ibino neno ni mom tye adwarpinnyoro ame bino ya i Galilaya . ” [
43007053	Ŋat acel acel odok i ode ;
43008001	Ento Yecu owoto i wi kidi me Jeituni .
43008002	Odiko con en dok odwogo i ot Obaŋa ; jo luŋ ocokere baŋe , en obedo piny , opwonyogi .
43008003	Opwony-cik kede Oparicayo okelo dako moro ame omako pi cot . Gin te cibe i dyere ,
43008004	ote kobbi Yecu ni , “ Apwony , dako man omako pi cot , onwoŋe kom iye .
43008005	Aco i cik Muca ociko ni myero onap kodi jo-nono kede gweŋ . Kara yin iŋolo nino ? ”
43008006	Gin okobo man pi bite , me onwoŋ kopporo me bino dote . Ento Yecu okulle , ocoo piny kede ciŋe .
43008007	Ka gin omedde penye , en otirre te kobbigi ni , “ Ŋattoro i akinawu ame mom i bai en amyero ge nape kede gweŋ . ”
43008008	En dok okulle , ocoo piny kede ciŋe .
43008009	Ka gin owinyo kop man , oket acel acel , cakere i kom jo adoŋo ; Yecu oloŋ kene kun dako pwod ocuŋ kan a rik ocibe iye .
43008010	Yecu otirre , openyo dako ni , “ Dako , ane gin ? Mom tye ŋattoro oŋolo kop oloi ? ”
43008011	En ogamo ni , “ Ŋattoro mom , adwoŋ . ” Yecu okobo ni , “ An daŋ mom aŋolo ni kop loi . Wot giri ; cakere tin kur dok ibal ba . ” ]
43008012	Yecu dok okobo kedgi kun rabo ni , “ An a ceŋ me lobo ; dano ame luba mom bino wot i piny acol , ento bino bedo kede ceŋ me kwo . ”
43008013	Oparicayo okobbe ni , “ Yin itito kop me caden i komi piri keni ; kop ame itito mom ateni . ”
43008014	Yecu ogamo kopgi ni , “ Kadi bed atito kop i koma kena , koppa en kop me ateni , pien an aŋeo kan ame aya iye , kede kan ame awot iye , ento wun mom iŋeo wunu kan ame aya iye kede kan ame awot iye .
43008015	Wun iŋolo wunu kop i kite me dano , an mom aŋolo kop i kom ŋattoro .
43008016	Ento kadi bed aŋolo kop , ŋolo kop mera tye atira , pien an mom atye kena . Ento Papo ame oora tye keda .
43008017	I cik mewu ocoo ni , ‘ Kop a caden aryo bedo me ateni . ’
43008018	An atito kop me caden i koma kena , dok Pappa ame oora daŋ en cadenna . ”
43008019	Gin te penye ni , “ Ane Pappi ? ” Yecu te dok iye ni , “ Wun mom iŋea wunu , kadi Pappa . Kono iŋea wunu , kono iŋeo wunu Pappa daŋ . ”
43008020	En okobo kop magi i kare ame tye apwonyo jo i ot Obaŋa i ka kano lim , ento mom tye dano moro ame omake , pien kare mere onwoŋo mom ru oromo .
43008021	En dok okobbigi ni , “ An awot oko ; ibino wunu yenya , ento ibino wunu to i balwu . Kan ame abino wot iye , wun mom itwero wunu tuno iye . ”
43008022	Ojudaya te kobo ni , “ En bino nekere kene , pien okobo ni , ‘ Kan ame abino wot iye , wun mom itwero tuno wunu iye ? ’ ”
43008023	En okobbigi ni , “ Wun iya wunu i piny ; an aya i malo . Wun ibedo wunu jo me lobo man , an mom me lobo man .
43008024	Man en gin omio akobbiwu ni , wun ibino to wunu i balwu , pien ka mom iye wunu ni an atye , ibino to wunu i balwu . ”
43008025	Gin te penye ni , “ Kara yin i na ? ” Yecu te dokkigi ni , “ An ŋat ame yam atittiwu cakere i ageyi .
43008026	Atye i kop apol me akoba i komwu , kede kop me aŋola apol ; ento ŋat ame oora en me ateni , an atitti lobo gin ame doŋ awinyo i baŋe . ”
43008027	Gin mom oniaŋ ni en tye ka tittigi kop i kom Obaŋa Papo .
43008028	Omio Yecu te kobbigi ni , “ Ka doŋ itiŋo wunu Wot a dano malo , ibino wunu niaŋ ni an atye , dok ni mom atio ginnoro pira kena , ento akobo gin ame Pappa opwonya iye .
43008029	Ŋat ame oora tye keda ; mom oweka kena , pien atio gin ame yie mito didik . ”
43008030	Ka en okobo man , jo apol oye en .
43008031	Yecu dok okobo baŋ jo Judaya ame oye en ni , “ Ka imoko wunu i koppa , wun jo mera a luba me ateni ,
43008032	daŋ ibino wunu ŋeyo kop me ateni , kop me ateni bino gonyowu . ”
43008033	Gin te dokke iye ni , “ Wan ikwae Iburaim , pe ru obedo opii a ŋattoro . Man dok ikobo niŋo ni , ‘ Obino gonyowu ? ’ ”
43008034	Yecu te dokkigi iye ni , “ Ateteni akobbiwu ni , jo ducu ame timo bai , gin opii abal .
43008035	Opi i mom perakino i ot nakana ka , ento atin anywalli perakino iye nakanaka .
43008036	Amannono ka Wod ogonyowu , obino gonyowu ateni .
43008037	Aŋeo ni wun ikwae Iburaim ; ento wun imito wunu neka , pien koppa mom onwoŋo kabedo i yiwu .
43008038	An akobo gin ame aneno i baŋ Pappa , ento wun itio wunu gin ame iwinyo i baŋ papawu . ”
43008039	Gin te gamo doge ni , “ Iburaim en papawa . ” Yecu okobbigi ni , “ Kono wun itino Iburaim , kono itimo wunu gin ame yam Iburaim otimo .
43008040	Ento koni imito wunu neka , an dano ame atittiwu kop me ateni ame awinyo i baŋ Obaŋa ; Iburaim yam mom otio amannono .
43008041	Wun itio wunu gin ame papawu timo . ” Gin odokke iye ni , “ Wan mom otino luk ; wan otye i papawa acel , en Obaŋa . ”
43008042	Yecu ogamo doggi ni , “ Kono Obaŋa papawu , kono imara wunu , pien an aya i baŋ Obaŋa , aman doŋ atye kan ; mom abino pira kena , en ame oora .
43008043	Piŋo mom iniaŋ wunu kop ame an akobo ? Pien mom itwero wunu winyo koppa .
43008044	Wun iya wunu i baŋ papawu Catan , imito wunu co bo mit a papawu . En anek geye i acakki piny , mom cuŋ i ateni , pien ateni mom i yie . Ka en kobo goba , en kobo acalo kite mere tye , pien en agoba , dok en won goba .
43008045	Ento mom iye wunu an , pien an akobo kop me ateni ,
43008046	ŋa i akinawu ame twero nyu to balloro i koma ? Ka atito kop me ateni , ŋo ame omonowu ye an ?
43008047	Dano oya i baŋ Obaŋa winyo kop Obaŋa ; gin omonowu winyo , pien mom iya wunu i baŋ Obaŋa . ”
43008048	Jo Judaya odokke iye ni , “ Wan pe okobo kakare ni yin i dano me Camaria , yin ajaracen ? ”
43008049	Yecu te dokkigi iye ni , “ An mom ajaracen ; ento aworo Pappa , wun mom iwora wunu .
43008050	An mom ayenyo kwogona pira kena ; tye ŋat ame yenyo , en bino ŋolo kop .
43008051	Ateteni akobbiwu ni , ka ŋattoro gwoko koppa , mom bino ne no to atwal . ”
43008052	Ojudaya odokke iye ni , “ Koni doŋ oniaŋ ni yin ajaracen . Iburaim nwaŋ oto , kede odwarpiny daŋ ; ento yin ikobo ni , ‘ Ka ŋattoro gwoko koppa , mom bino bilo to atwal . ’
43008053	Yin i dit ikato kwarowa Iburaim ame rik oto-ni ? Odwarpiny daŋ oto do ! Kara yin ikette keni ni yin i ŋa ? ”
43008054	Yecu te gamo ni , “ Ka aketo kwogo i koma kena , kwogo mera mom konyo ; Pappa en ame ke to kwogo i koma , ame wun ikobo wunu ni en Obaŋawu .
43008055	Ento wun mom iŋee wunu , an aŋee . Ka kono akobo ni mom aŋee , kono adoko agoba bala wun ; ento aŋee , agwoko koppere .
43008056	Kwarowu Iburaim rik olelo ni ebino neno nino mera ; rik one no , cunye te bedo yom . ”
43008057	Ojudaya te kobbe ni , “ Yin ame mwakani pe ru oromo pyerabic-ci , ineno Iburaim ? ”
43008058	Yecu ogamo doggi ni , “ Ateteni akobbiwu ni , ame Iburaim pwod mom , onwoŋo an doŋ atye . ”
43008059	Omio gin okwanyo gweŋ me nape ; ento Yecu opono , odonyo oko i ot Obaŋa .
43009001	Ka cen en tye ka wot iyo , oneno dano ame onywalo ame waŋe oto .
43009002	Jo mere a lube openye ni , “ Rabbi , na ame obalo , dano man on yo jo ame onywale bo , omio onywale ame waŋe oto ? ”
43009003	Yecu te gamo ni , “ Dano man mom obalo , kadi jo ame onywale daŋ , ento man otimere me tic Obaŋa onyutte i kome .
43009004	Myero oti wunu tic a ŋat ame oora kun cen pwod tye ; dyewor bino tuno ame ŋattoro mom twero tic .
43009005	Ka pwod atye i lobo , an a ceŋ me lobo . ”
43009006	Ka en okobo amannono , oŋulo lao piny , orubo kede lobo , te juko wan dano-nono kede lobo ,
43009007	te kobbe ni , “ Woti , ilwok i kut me Ciloam ” ( ame te koppere ni , Ame ooro ) . En owoto , olwoko , odwogo ame waŋe doŋ neno .
43009008	Jo me turgi kede jo a yam ne ne ka en akwayo lim te kobo ni , “ Man mom dano ame yam bedo piny kun kwao lim ? ”
43009009	Jo mogo okobo ni , “ En ikome ” ; jo ocele ni , “ Pe gire , ento cal kede acala . ” En dano-nono te gamo ni , “ Kom an gira ennono . ”
43009010	Gin te penye ni , “ Kara waŋi oyabere nino ? ”
43009011	En ogamo ni , “ Dano ame olwoŋo ni Yecu orubo lobo , ojuko kede waŋa , te cika ni , ‘ Woti , ilwok i Ciloam . ’ Rik awoto , alwoko , acako neno piny . ”
43009012	Gin openye ni , “ En tye kwene ? ” Ogamo ni , “ Mom aŋeo . ”
43009013	Gin otero dano a yam waŋe otonono baŋ Oparicayo .
43009014	Nino ame Yecu orubo iye lobo-nono , te yabo kede waŋe , onwoŋo rik ceŋ me cabit .
43009015	Oparicayo openyo dano-nono odoco ni , “ Kara waŋi oyabere niŋo ? ” En odokkigi iye ni , “ En ojuko waŋa i lobo , alwoko , omia aneno piny . ”
43009016	Jo mogo i akina Oparicayo te kobo ni , “ Dano man mom oya ibaŋ Obaŋa , pien mom gwoko cik me cen cabit . ” Ento jo ocele okobo ni , “ Dano ame abalo twero tiyo anyut a rom man ? ” Omio apokapoka obedo tye i akinagi .
43009017	Dok openyo dano ame yam waŋe oto ni , “ Yin kono itamo kop aŋo i kome , pien oyabo waŋi ? ” En odok iye ni , “ En adwarpiny do . ”
43009018	Ojudaya mom oye ni en rik obedo atowaŋ , dok ni oyabo waŋe , ituno ka olwoŋo jo ame onywalo dano ame waŋe oyabere-ni .
43009019	Gin ote penyogi ni , “ Man atinwu ame ikobo wunu ni onywalo a waŋe oto ? Do omio en koni doŋ neno piny ? ”
43009020	Jo onywale te dokkigi iye ni , “ Wan oŋeo ni man obedo atinwa , dok daŋ yam onywale ame waŋe oto ;
43009021	ento kite ame en koni neno kede piny , wan mom oŋeo , dok ŋat oyabo waŋe daŋ mom oŋeo . Penye wunu ; en doŋ dwoŋ , en bino kop pire kene . ”
43009022	Jo onywale okobo man pien onwoŋo olworo jo Judaya , pien jo Judaya onwoŋo oporo kop karacel ni , ka ŋattoro otuco ni Yecu en Kricito , obino ryemo oko i kacokere .
43009023	En gin omio jo onywale okobo ni , “ En doŋ dwoŋ , penye wunu . ”
43009024	Omio olwoŋo dano a yam waŋe oto tyen me aryo , ote kobbe ni , “ Mi kwogo baŋ Obaŋa ; wan oŋeo dano man abalo . ”
43009025	En ogamo ni , “ Ka en abalo , an mom aŋeo ; gin acel keken ame an aŋeo , rik waŋa oto , koni doŋ aneno piny . ”
43009026	Openye ni , “ En otimi niŋo ? Oyabo waŋi i kite aŋo ? ”
43009027	En okobbigi ni , “ Doŋ atittiwu con , wun mom iwinyo wunu . Piŋo pwod imito wunu winyo ? Wun daŋ imito wunu doko jo mere a lube bo ? ”
43009028	Gin te yete kun okobo ni , “ Yin en ibedo dano a lube , ento wan olubo giwa Muca .
43009029	Wan oŋeo ni Obaŋa rik okobo gin kede Muca , ento dano man mom oŋeo kan ame oya iye . ”
43009030	Dano ca te dokkigi iye ni , “ Man kop me awura atek ! Wun mom iŋeo wunu kan ame en oya iye , kun en oyabo waŋa .
43009031	Wan oŋeo ni Obaŋa mom winyo abalo , ento ka dano woro Obaŋa , dok tio gin ame en mito , Obaŋa winye .
43009032	A naka rik con mom ru owinyere ni ŋattoro oyabo wan dano ame onywale a waŋe oto .
43009033	Kono dano man rik mom oya i baŋ Obaŋa , kono mom twero ti mo ginnoro . ”
43009034	Gin ogamo doge ni , “ Yin a rik kom onywali i bal keken , daŋ ipwonyowa ? ” Gin te ryeme oko .
43009035	Yecu ka owinyo ni oryeme oko , onwoŋe te penye ni , “ Yin iye Wot a dano ? ”
43009036	En odok iye ni , “ En na , adwoŋ , me aye en ? ”
43009037	Yecu okobbe ni , “ Doŋ inene ; en en ame tye ka kop kedi-ni . ”
43009038	En okobo ni , “ Rwot , aye ” ; owore .
43009039	Yecu okobo ni , “ An abino i lobo man pi ŋolo kop , wek jo a mom neno gin nen , jo ame neno dok jo a wangi oto . ”
43009040	Jo mogo i akina Oparicayo ame onwoŋo ceggi kede owinyo kop man . Gin te penye ni , “ Wan daŋ waŋwa oto ? ”
43009041	Yecu ogamo doggi ni , “ Ka kono waŋwu oto , kono mom itye wunu kede bal ; ento wun ikobo wunu ni , ‘ Wan oneno piny ’ ; pi mannono balwu pwod doŋ bedo gire .
43010001	“ Ateteni akobbiwu ni , ŋat a mom donyo i dog an ok rommi , ento yito i kan ocele , dano-nono akwo , dok ayak ;
43010002	ento ŋat ame donyo i doggola , en akwat rommi .
43010003	Agwok-doggola yabbe , rommi winyo dwone ; en lwoŋo rommi mere kede nyiŋgi , terogi oko .
43010004	Ka doŋ ocwao mege ducu oko , en woto i nyimgi , rommi lube , pien oŋeo dwone .
43010005	Gin mom lubo welo , ento oriŋo oko i baŋe , pien gin mom ŋeo dwon welo . ”
43010006	Yecu okobo carokop man baŋgi , ento gin pe oniaŋ i te kop ame en otito baŋgi .
43010007	Yecu dok okobbigi ni , “ Ateteni akobbiwu ni , an a doggola me rommi .
43010008	Jo luŋ ame rik okwoŋo nyima gin okwo dok oyak ; ento rommi mom owinyogi .
43010009	An a doggola ; ka ŋattoro odonyo i baŋa en bino bwot ; bino donyo , kato oko , te nwoŋo cam .
43010010	Akwo pe bino pi ginnoro ocele , kono pi kwalo , kede neko , kede tyeko ; an abino wek gin nwoŋ kwo , gin bed kede adwoŋ .
43010011	An akwat aber . Akwat aber jalo kwo mere pi rommi .
43010012	Ŋat ame tio pi ocara , a mom akwat , kun rommi pe mere ikome , ka oneno apet tye abino , weko rommi te riŋo oko ; epet makogi , keketogi .
43010013	En riŋo oko , pien en tio pi ocara keken , mom paro pi rommi .
43010014	An akwat aber ; aŋeo rommi mera , rommina daŋ ŋea .
43010015	Acalo Papo ŋea , an daŋ aŋeo Papo ; ajalo kwona pi rommi .
43010016	Atye kede rommi ocele daŋ , a mom me an ok man , myero daŋ akelgi . Gin bino winyo dwona , obino doko lwak acel kede akwat acel .
43010017	Gin omio Pappa mara , pien ajalo kwo mera , wek doki agam .
43010018	Ŋat ame mao i baŋa mom tye ; ajalo gira kena . Atye kede twer me jalo kwo mera , dok atye kede twer me gamo odoco ; anwoŋo cik man baŋ Pappa . ”
43010019	Apokapoka dok obedo i akina jo Judaya pi kop man .
43010020	Polgi okobo ni , “ En tye kede cen , ajarapoa ; pi ŋo iwinye wunu ? ”
43010021	Jo ocele okobo ni , “ Kop man pe mea ŋat a tye kede cen . Cen twero yabo waŋ jo ame wangi oto ? ”
43010022	I kare ca ecuban me poyo kwero ot Obaŋa obedo i Jerucalem ;
43010023	Onwoŋo kare me iporo , Yecu onwoŋo tye a wot i ot Obaŋa , i te baraja a Culeman .
43010024	Ojudaya ocokere , ogure dyere , ote penye ni , “ Ibino miyo obedo kala akala pi kare a rom mene ? Ka yin i Kricito , tittiwa atira . ”
43010025	Yecu odokkigi iye ni , “ Atye ko tittiwu , wun mom iye wunu . Tic ame atio i nyiŋ Pappa gin caden mera .
43010026	Wun ikwero ye wunu pien mom itye wunu i akina rommi mera .
43010027	Rommina winyo dwona ; an aneogi , gin luba ,
43010028	amiogi kwo a perakino odoco . Gin mom bino to nakanaka ; ŋat ame bino mayogi i ciŋa mom .
43010029	Pappa ame omiogi baŋa dwon ame kato luŋ , mom tye ŋattoro a twero mayogi i ciŋ Pappa .
43010030	An kede Pappa wan acel . ”
43010031	Ojudaya dok okwanyo gwene me nape kede .
43010032	Yecu okobbigi ni , “ Atyeko nyuttiwu tic abeco apol ame oya i baŋ Pappa ; imito wunu napa i gweŋ pi ticcene ? ”
43010033	Ojudaya ogamo doge ni , “ Mom pi ticcoro ame ber , ento pi yeto Obaŋa , ame kun yin i dano adana , ikette keni ni yin Obaŋa . ”
43010034	Yecu odokkigi iye ni , “ Mom ocoo i cikwu ni , ‘ An akobo ni wun obaŋa ? ’
43010035	Ka en lwoŋo jo ame kop Obaŋa obino baŋgi ni gin obaŋa , ( coc a yam ocoo mom tur )
43010036	wun ikobo wunu baŋ ŋat ame Papo olonyo , oore i lobo ni , ‘ Yeto Obaŋa ’ , pien akobo ni , ‘ An a Wot Obaŋa ? ’
43010037	Ka mom atio tic a Pappa , pe myero iye wunu an ;
43010038	ento ka atio ticcere , kadi bed mom iye wunu an , myero iye wunu tic , wek iŋe dok iniaŋ wunu ni , Papo tye i an , kede an atye i Papo . ”
43010039	Gin dok te temo make , ento en te lwi oko i ciŋgi .
43010040	Dok owoto loka Jordan , i kabedo kan a Lakana koŋ obatija jo iye . En obedo kuno ,
43010041	jo apol obino baŋe . Gin te kobbe ni , “ Lakana rik mom otio anyuttoro , ento gin ducu ame Lakana otito i kom dano man obedo me ateni . ”
43010042	Jo apol oye en i kuno .
43011001	Rik tye dano moro ame kome lit , nyiŋe Lajaro me Betania , i paco a Maliam gin kede aminnere Marita .
43011002	Maliam ame nwaŋ koŋ owiro Rwot kede moo a ŋwece kur , dok te we yo tyene kede yer wie , en ame ominnere Lajaro rik kome lit-ti .
43011003	Amego mere ooro kwena baŋ Yecu ni , “ Rwot , dano ame imaro-ni kome lit . ”
43011004	Ento Yecu ka owinyo , okobo ni , “ Two man mom obino me neke , ento pi kela kwogo baŋ Obaŋa , me mi kwogo pire baŋ Wot Obaŋa . ”
43011005	Yecu onwoŋo rik maro Marita gin kede aminnere , kede Lajaro .
43011006	Ka en owinyo ni kome lit , en ori dok i kabedo ame rik etye iye kuno nino aryo .
43011007	Icennere okobbi jo mere a lube ni , “ Odoku doki i Judaya . ”
43011008	Jo mere a lube te gamo doge ni , “ Rabbi , jo Judaya rik omito napi kede gweŋ , kom yin dok idok kuno ? ”
43011009	Yecu ogamo ni , “ Caa me dyeceŋ mom apar wie aryo ? Ŋat ame wo to dyeceŋ ginnoro gire mom twomo , pien neno ceŋ me lobo .
43011010	Ento ka dano moro woto dyewor , twomere , pien ceŋ mom tye i yie . ”
43011011	En okobo kit man , icennere dok okobbigi ni , “ Awo ta Lajaro doŋonino oko , awot coye i wan nino . ”
43011012	Jo a lube okobbe ni , “ Rwot , ka en doŋ onino oko , bino can . ”
43011013	Yecu onwoŋo okobo pi to mere , ento gin otamo ni okobo pi weo me nino .
43011014	Yecu otittigi atira ni , “ Lajaro doŋoto oko .
43011015	Cunya yom pirwu pien onwoŋo mom atye kuno , me iye wunu . Doŋ owotu baŋe . ”
43011016	Tomaci , ame olwoŋo ni Rut , okobo baŋ owottere mere a lubo Yecu ni , “ Wan daŋ owotu , me owot oto wunu karacel kede . ”
43011017	Ka Yecu otuno , onwoŋo Lajaro doŋori i lyel nino aŋwen .
43011018	Betania ceggi kede Jerucalem , mito romo mairo aryo .
43011019	Jo Judaya onwoŋo obino kweyo cuny Marita kede Maliam pi omingi .
43011020	Ka Marita owinyo ni Yecu tye abino , en owoto , orwatte kede , ento Maliam Onwoŋo odoŋ , obedo i ot .
43011021	Marita okobbi Yecu ni , “ Rwot , kono rik itye kan , kono ominna mom oto .
43011022	Dok amanni gin Iuŋ ame yin ibino kwayo i baŋ Obaŋa , Obaŋa bino miyi . ”
43011023	Yecu te kobbe ni , “ Ominni bino cer . ”
43011024	Marita ogamo doge ni , “ Aŋeo ni en bino cer i cer me agikki piny . ”
43011025	Yecu okobbe ni , “ An cer kede kwo ; dano ame ye an kadi oto , bino kwo .
43011026	Jo luŋ akwo ame oye an , gin mom bino bilo to atwal . Yin iye man ? ”
43011027	Marita odokke iye ni , “ Ee ta , Rwot , aye ni yin i Kricito , Wot Obaŋa , ame bino i lobo . ”
43011028	Marita ka okobo man , owoto olwoŋo aminnere Maliam , okobbe momot ni , “ Apwony tye kan , alwoŋi . ”
43011029	Ka en owinyo , ova malo oyot , owoto baŋe .
43011030	Yecu onwoŋo mom otuno paco kannono , ento onwoŋo pwod tye kan ame Marita orwatte kede iye ca .
43011031	Ojudaya ame akweyo cunye i ot , ka oneno Maliam oya malo oyotoyot , okato oko , gin olube , kun gin otamo ni en awot koko i wi lyel kuca .
43011032	Ka Maliam otuno kan a Yecu tye iye , oryebere i ŋet tyene , okobbe ni , “ Rwot , kono rik itye kan , kono ominna mom oto . ”
43011033	Ka Yecu onene kun akoko , kede jo Judaya ame obino kede daŋ akoko , cunye opoto , yie daŋ te wan atek .
43011034	Te penyo ni , “ Ikete wunu kwene ? ” Gin te dokke iye ni , “ Rwot , biye inen . ”
43011035	Pig waŋ Yecu te ony irat .
43011036	Omio jo Judaya te kobo ni , “ Nen , en kara yam mare ba ! ”
43011037	Jo mogo i akinagi te kobo ni , “ En ame rik oyabo waŋ atowaŋ mom twero geŋo to i kom dano man ? ”
43011038	Yi Yecu dok owaŋ atek , ojwat , obino i lyel ; lyellono rik gorogoro kidi , kun ocego doge i k idi .
43011039	Yecu te kobo ni , “ Cor wunu kidi oko , ” Marita amin a dano ame oto te dokke ni , “ Rwot , koni doŋ ŋwe , pien doŋ ori nino aŋwen . ”
43011040	Yecu odokke iye ni , “ Rik mom akobbi ni ka iye , ibino neno kwogo Obaŋa ? ”
43011041	Omio ote coro kidi oko . Yecu te tiŋo waŋe malo , te kobo ni , “ Pappa , apwoi pien doŋ iwinya .
43011042	An aŋeo con ni yin iwinya i kare ducu , ento akobo man pi lwak jo ame ocuŋ i laŋeta-ni , me gin ye ni yin rik iora . ”
43011043	Ka en okobo man , oredo i dwon aloŋo ni , “ Lajaro , donyo oko ! ”
43011044	Ŋat a rik oto-ni , te kato oko kun ciŋe kede tyene orio kede boŋo , waŋe oboo i tambara . Yecu okobbigi ni , “ Gonye wunu me woti . ”
43011045	Jo apol i akina Ojudaya ame obino karacel kede Maliam , ka oneno gin ame Yecu otio , gin oye en .
43011046	Ento jo ocele i akinagi owoto baŋ Oparicayo , te kobbigi gin ame en otio .
43011047	Omio olamdog adoŋo kede Oparicayo te lwoŋo okiko , ote kobo ni , “ Kara obino wunu timo ŋo ? Pien dano man tye a tiyo anyut apol .
43011048	Ka owe ke wunu kede kodi kite-nu , jo luŋ bino ye en , jo me Roma bino tuno , te ke to kabedowa-ni oko , kede rokwa daŋ . ”
43011049	Ento dano acel i akinagi , Kayapa , en alamdog adwoŋ i mwaka nono , te kobbigi ni , “ Wun mom iŋeo wunu ginnoro kadi acel ,
43011050	dok pe iparo wunu ni kono obedo ber baŋwu , dano acel i to pi lwak , me kur tyek rokwa ducu . ”
43011051	En mom okobo man pire kene , ento pi bedo alamdog adwoŋ i mwaka-nono , rik otuco bala adwarpiny ni , Yecu bino to pi rokkono ;
43011052	mom pi rokkono keken , ento me cok otino Obaŋa ame olal ata bed acel .
43011053	Cakere i nino-nu , gin te poro kop me neke .
43011054	Pi mannono , te miyo Yecu mom dok woto kannaler i akina Ojudaya , ento te ya oko i kuno , te wot i lobo ame ceggi kede tim , i paco a nyiŋe Epraim ; obedo kuno kede jo mere a lube .
43011055	Ecuban me kato a jo Judaya onwoŋo doŋ tye ceggi , jo apol oya i pacci , owoto i Jerucalem ame kare me Kato pe ru oromo , me gin olonyere kengi .
43011056	Rik gin oyenyo Yecu , kun gin ocuŋ i ot Obaŋa , okobo kengi kengi ni , “ Wun itamo wunu nino ? Ni en mom abino i ecuban ? ”
43011057	Olamdog adoŋo kede Oparicayo onwoŋo gin ociko ni , ka dano moro ŋeo kan a en tye iye , myero tittigi , me gin omake .
43012001	Ka rik odoŋ nino abicel me tuno i ecuban me Kato , Yecu otuno i Betania , kan a Lajaro bedo iye , ame en ŋat a rik Yecu ocero iyi akina jo oto .
43012002	Gin te tedde cam me otyeno kuno ; Marita obedo ka poko cam , Lajaro onwoŋo en dano acel i akina jo ame obedo i dog cam .
43012003	Maliam okwanyo moo a ŋwece kur ame wellere bup , moo nard agili ame romo ratili acel , owiro kede tyen Yecu , oweo tyen Yecu kede yer wie ; ŋwec moo oku to , oromo ot ducu .
43012004	Ento Juda me Keriot , ŋat acel i akina jo a lube , en ame abino keto erupe i kome , open ye ni ,
43012005	“ Ŋo omono cato moo man i wei me ciliŋ mia adek , me mi baŋ ocan ? ”
43012006	En okobo man , mom ni onwoŋo en paro pi ocan , ento pien rik en akwo ; en rik gwoko cao lim , kwanyo gin ame obolo iye .
43012007	Yecu te kobo ni , “ Weke wunu , me kan naka i nino me yika .
43012008	Ocan itye wunu kedgi nino luŋ , ento an mom abino bedo kedwu ni no ducu . ”
43012009	Ka lwak Ojudaya apol oniaŋ ni en tye kuno , gin te bino , mom pi neno Yecu keken , ento pi ne no Lajaro daŋ , ame Yecu rik ocero iyi akina jo oto .
43012010	Pi mannono , olamdog adoŋo te poro kop me neko Lajaro daŋ ,
43012011	pien Ojudaya apol oya oko i baŋgi pire , kun oye Yecu .
43012012	Orwo mere lwak jo apol ame rik obino iyi ecuban te winyo ni Yecu tye abino i Jerucalem .
43012013	Gin te jako jaŋ otit , ote wot me jole kun owo ni , “ Ojana , pak wunu Rwot ! Gum myero bed i kom ŋat ame abino i nyiŋ Rwot , ame en Abaka me Icrael ! ”
43012014	Yecu onwoŋo atin kana , te bedo i wie , acalo rik ocoo ni ,
43012015	“ Kur ilwor , yin Cion ; nen , abaka meri abino baŋi , obedo i wi atin kana ! ”
43012016	Jo mere a lube mom koŋ oniaŋ i man ; ento ka doŋ oketo kwogo i kom Yecu , gin te po ni rik ocoo kop magi i kome , dok ni otimo pire .
43012017	Lwak ame rik tye baŋe ka en lwoŋo Lajaro i lyel pi cere iyi akina jo oto , gin otito pire .
43012018	En gin omio lwak owoto ka jole , pien gin onwoŋo owinyo ni en otio anyut man .
43012019	Oparicayo te kobo kengi kengi ni , “ Mom doŋ ineno wunu ni mom ikonyo wunu ginnoro . Nen , lobo ducu doŋ owirre me lube . ”
43012020	Jo ame rik owoto ka woro Obaŋa i ecuban , mogo i akinagi onwoŋo jo Grik .
43012021	Jo-nu owoto baŋ Pilipo me Betecaida , ame tye i Galilaya , ote kobbe ni , “ Adwoŋ , wan omito neno Yecu . ”
43012022	Pilipo owoto , otito baŋ Anderiya , Anderiya owoto karacel gin i Pilipo , oterri Yecu kop-pu .
43012023	Yecu te gamo doggi ni , “ Caa doŋ oromo me keto kwogo i kom Wot a dano .
43012024	Ateteni akobbiwu ni , nyig kal ka mom opoto i lobo oto , bedo kene , ento ka oco nyige bedo apol .
43012025	Ŋat a maro kwo mere bino rwenyo kwo mere arwenya ; ŋat ame dag kwo mere i lobo man , bino gwoko tuno naka i kwo a perakino odoco .
43012026	Ka ŋattoro tio pira myero luba ; kan ame an abedo iye , atic mera daŋ bino bedo kuno . Ka dano moro tio pira , Papo bino nyuto woro i kome .
43012027	“ Aman cunya oballe , kara abino kobo ŋo ? Akobo ni , ‘ Pappa , lara i caa man ? ’ Ento pi kop-pi omio atuno i caa-ni .
43012028	Pappa , ket kwogo i nyiŋi . ” Dwon te ya i polo ni , “ Doŋ aketo kwogo iye , abino keto odoco . ”
43012029	Lwak ame ocuŋ i laŋete owinyo ; ote ko bo ni , “ Polo omor . ” Jo ocele ni , “ Amalaika okobo kede . ”
43012030	Yecu ogamo ni , “ Dwon man mom obino pira , ento pirwu .
43012031	Amanni otye a ŋolo kop i kom lobo man ; aman aloc me lo bo man obino bole oko .
43012032	An ka obino tina malo ya i lobo , abino waya jo luŋ baŋa . ”
43012033	En okobo man pi nyuto kit to ame en bino to kede .
43012034	Lwak te gamo doge ni , “ Wan owinyo i cik ni Kricito perakino nakanaka . Kara yin dok ikop niŋo , ni Wot a dano myero tiŋe malo ? Kara Wot a dano-nu en ŋa-nono ? ”
43012035	Yecu te kobo ni , “ Pwod itye wunu kede cen pi kare anok . Wot wunu ame pwod itye wunu kede cen , me colpiny kur ŋukwu . Ŋat ame woto i colpiny mom ŋeo kan ewot iye .
43012036	Ka pwod itye wunu kede cen , ye wunu cen , me idok wunu itino me cen . ” Yecu ka okobo kop man , opokere kedgi , te ponnigi oko .
43012037	Kadi Yecu otio anyuttogo apol a rom mano i nyimgi , gin mom oye en ,
43012038	me kop adwarpiny Icaya cobere kakare , ni , “ Rwot , ŋa oye kop ame wan otito ? Dok na ame bad Rwot onyutte baŋe ? ”
43012039	Man en omio mom gin otwero ye , pien Icaya dok okobo ni ,
43012040	“ En oneko wangi , omio cunygi odoko nwaŋ , me kur onen kede wangi , kadi niaŋ i cunygi , kadi dwogo , me acaŋgi . ”
43012041	Gin omio Icaya okobo kop man , pien rik oneno kwogo mere , okobo pire .
43012042	Kadi bed kite-nono , jo apol , a naka mogo i akina oloc , oye en , ento pi lworo Oparicayo omio mom gin otuce , me kur ryemgi oko i kacokere ;
43012043	pien gin maro kwogo ame dano miogi akato kwogo ame Obaŋa mio .
43012044	Yecu oredo ni , “ Ŋat oye an , mom oye an , ento oye ŋat oora .
43012045	Ŋat a nena , nwoŋo aneno ŋat oora .
43012046	An a ceŋ ame bino i lobo , me jo ducu ame ye an kur bed i piny acol .
43012047	Ka dano moro winyo kop-pa kun mom gwoko , an pe anolle kop ; pien rik mom abino ka ŋolo kop i kom lobo , ento abino pi laro lobo .
43012048	Ŋat ame kwera , ame mom winyo koppa , tye ŋat ame ŋolle kop ; kop a doŋ akobo bino ŋolle kop i nino me agikki .
43012049	Pien mom akobo pira kena ; Papo ame oora en ikome omia cik , gin ame myero akobbi , kede gin ame myero alokki .
43012050	Aŋeo ni cik mere en kwo a perakino odoco . Gin ame akobo , aloko acalo Papo okobba . ”
43013001	Ame pe ru ecuban me Kato otuno , Yecu onwoŋo ŋeo ru caa mere doŋ oromo me weko lobo man pi dok baŋ Papo . En rik omaro jo mere ame tye i lobo man , omarogi tuno i agikki .
43013002	Kare ame gin pwod tye i dog cem me otyeno , ame Catan doŋ onwoŋo oketo tam i cuny Juda wot a Cimon me Keriot me keto erupe i kom Yecu .
43013003	Yecu onwoŋo ŋeo ni Papo otyeko miyo jami luŋ i ciŋe , dok ni eya i baŋ Obaŋa , edok daŋ baŋ Obaŋa .
43013004	En oya i dog cam , te gonyo bongi mere , keto teŋe , eka te tweyo taulo i pyere .
43013005	Onyo pi iyi wal , te cako lwoko tyen jo mere a lube , kun weo kede taulo ame en otweo i pyere .
43013006	Ka en otuno baŋ Cimon Petero , Petero te penye ni , “ Rwot , yin twal ilwoko tyena ? ”
43013007	Yecu ogamo doge ni , “ Yin mom iŋeo gin ame atiyo amanni , ento ibino niaŋ iye icennere . ”
43013008	Petero te kobbe ni , “ Kom atwal , yin mom ibino lwoko tyena . ” Yecu te dokke ni , “ Ka mom alwoki , nwoŋo ribere mom i akinawa . ”
43013009	Cimon Petero okobbe ni , “ Rwot , mom tyena keken ento ciŋa a naka wia daŋ . ”
43013010	Yecu okobbe ni , “ Dano ame otyeko lwok , pe myero dok lwok kome , kono tyene keken , pien nwoŋo kome ducu cil . Wun doŋ icil wunu , ento mom wun ducu . ”
43013011	En rik onwoŋo ŋeo ŋat a mito keto erupe i kome ; en gin omio en okobo ni , “ Wun ducu mom icil wunu . ”
43013012	Ame en doŋ otyeko lwoko tyengi , okwanyo boŋŋi mege , te dok kede i kabedo mere , te penyogi ni , “ Iniaŋ wunu gin ame atimo i komwu ?
43013013	Wun ilwona wunu ni apwony , dok ni Rwot ; mannono ber kono , pien atye amannono .
43013014	Doŋ ka an a Rwot kede apwonywu , alwoko tyenwu , wunu daŋ myero ilwok wunu tyenwu kenwu kenwu ;
43013015	pien anyuttiwu anen me aluba , me wun daŋ itim wunu bala kite ame an atimo kede i komwu .
43013016	Ateteni akobbiwu ni , opii mom bedo adwoŋ ikato adwoŋŋere , dano ame ooro mom bedo adwoŋ ikato ŋat aore .
43013017	Ka iŋeo wunu man , ce itio wunu , itye wunu kede winyo .
43013018	Man mom akobo i komwu wun ducu ; aŋeo jo ame doŋ ayero ; ento me coc a yam ocoo cobere kakare , ni , ‘ Ŋat ame ocamo kwon k aracel keda doŋ otiŋere i koma , ’
43013019	A man atittiwu kop-pi kun pe ru otimere , me ka bino timere , iye wunu ni an a en .
43013020	Ateteni akobbiwu ni , ŋat ame jolo dano ame an aoro , nwoŋo ojola ; aco ŋat ojola , nwoŋo ojolo ŋat oora . ”
43013021	Ka Yecu doŋ okobo kop man , cunye opoto , otuco kannaler ni , “ Ateteni akobbiwu ni , ŋat acel i akinawu bino keto erupe i koma . ”
43013022	Jo a lube onenena kengi kengi , pien mom oniaŋ ŋat ame en akop i kome .
43013023	Ŋat acel i akina jo mere a lube , ŋat ame Yecu rik maro , onwoŋo obuto ceggi kede kor Yecu .
43013024	Cimon Petero ogwete , te kobbe ni , “ Tucciwa ŋat ame en akop i kome . ”
43013025	En ojeŋere i kor Yecu , te penye ni , “ Rwot , kara mano ŋa-nono ? ”
43013026	Yecu ogamo ni , “ En ŋat ame abino gweyo dek ate miyo baŋe . ” Ka ogweo dek , omio baŋ Juda wot a Cimon me Keriot .
43013027	Ame en doŋ ogamo , Catan odonyo i yie . Yecu te kobbe ni , “ Gin ame itimo , ru time . ”
43013028	Mom tye ŋattoro i dog cem ame oniaŋ gin omio en okobbe kop man .
43013029	Jo mogo otamo ni , pien Juda onwoŋo gwoko lim megi , omio Yecu okobbe ni , “ Wil jami ame omito pi ecuban ” ; onyo ni myero mi ginnoro baŋ ocan .
43013030	Ka doŋ ocamo dek ame ogweye , odonyo oko ; piny doŋ onwoŋo col .
43013031	Kare ame en doŋ okato oko , Yecu te kobo ni , “ Aman doŋ oketo kwogo i kom Wot a dano , dok oketo kwogo i kom Obaŋa daŋ pire .
43013032	Ka oketo kwogo i kom Obaŋa pire , Obaŋa daŋ bino keto kwogo i kome i nyime en Obaŋa , bino keto kwogo i kome oyotoyot .
43013033	Itino , pwod atye kedwu pi kare anok . Ibino wunu yenya , ento acalo rik atito baŋ Ojudaya , amannono daŋ atittiwu ni , kan ame abino wot iye , wun mom itwero wunu tuno iye .
43013034	Amiowu cik anyen ni , marre wunu kenwu kenwu ; imarre wunu kenwu kenwu acalo an amarowu .
43013035	Mannono bino miyo jo ducu ŋeo ni wun ibedo wunu jo a luba , ka ce mer tye i akinawu . ”
43013036	Cimon Petero openye ni , “ Rwot ibino wot kwene ? ” Yecu te gamo ni , “ Kan ame an abino wot iye , mom itwero luba amanni , ento ibino luba icennere . ”
43013037	Petero dok openye ni , “ Rwot , ŋo amona lubi amanni ? Abino jalo kwona piri . ”
43013038	Yecu ogamo ni , “ Ibino jalo kwoni pira ? Ateteni akobbi ni , twon gweno mom bino kok , tuno ka koŋ ikwera tyen adek . ”
43014001	“ Cunywu kur poti ; ye wunu Obaŋa , ye wunu an daŋ .
43014002	I ot a Pappa tye iye kabedo apol ; kono mom amannono , kono atittiwu , pien abino wot me yikkiwu kabedo .
43014003	Ka awoto , ayikkiwu kabedo , dok abino dwogo , aomowu baŋa , me kan ame an abedo iye , wun daŋ ibed wunu iye .
43014004	Wun iŋeo wunu yo me kan ame an abino wot iye . ”
43014005	Tomaci te kobbe ni , “ Rwot , wan mom oŋeo kan ame ibino wot iye ; kara otwero ŋeyo yo nino ? ”
43014006	Yecu te gamo ni , “ An ayo , kede ateni kede kwo ; mom tye ŋattoro ame bino baŋ Papo , kono ka i koma keken .
43014007	Kono rik iŋea wunu , kono iŋeo wunu Pappa daŋ ; ya amanni iŋee wunu dok daŋ doŋ inene wunu . ”
43014008	Pilipo te gamo doge ni , “ Rwot , nyuttiwa Papo , bino romowa . ”
43014009	Yecu te dokke iye ni , “ Doŋ ari kedwu kare alac rom man , mom ru iŋea , Pilipo ? Ŋat ame onena doŋ oneno Obaŋa Papo ; kara ŋo omio yin dok ikobo ni , ‘ Nyuttiwa Papo ? ’
43014010	Yin mom iye ni , an atye i Papo , kede Papo i an ? Kop ame akobo baŋwu , mom akobo pira kena ; ento Pa po ame bedo i yia tio ticcere .
43014011	Wun ye wunu ni an atye i Papo , kede Papo i an ; ka mom amannono , ye wunu an pi tic keken .
43014012	“ Ateteni akobbiwu ni , ŋat ame ye an , en daŋ bino tiyo tic ame an atio ; dok bino tiyo tic ame dito kato man , pien an awot baŋ Papo .
43014013	Gin ducu ame ibino wunu kwayo i nyina , abino tiyo , me iket wunu kwogo i kom Papo pi Wod ;
43014014	ka ibino wunu kwayo ginnoro i nyina , abino tiyo .
43014015	“ Ka imara wunu , ibino wunu gwoko cikka .
43014016	An abino kwayo Papo , en bino miyowu Akony ocele ame bino bedo kedwu nakana ka ,
43014017	en Cuny me ateni ame lobo mom twero gamo , pien lobo mom nene , dok mom ŋee-gu . Wun iŋee wunu pien en bedo kedwu , dok daŋ bino bedo i yiwu .
43014018	“ Mom abino wekowu calo otino kic ; abino dwogo baŋwu .
43014019	Odoŋ kare anok , lobo mom dok bino nena , ento wun ibino wunu nena ; pien an akwo , wun daŋ ibino wunu kwo .
43014020	I ninonono ibino wunu ŋeyo ni an atye i Papo , kede wun i an , kede an i yiwu .
43014021	Dano ame tye kede cikka , ame gwoko , en dano ame mara ; dano ame mara , Pappa bino marre , an daŋ abino mare , abino nyutte kena baŋe . ”
43014022	Juda ame mom me Keriot te penye ni , “ Rwot , kara man bino bedo nino , ni ibino nyutte keni baŋwa , ento mom baŋ lobo ? ”
43014023	Yecu odokke iye ni , “ Ka ŋattoro mara , en bino gwoko koppa , Pappa bino marre , wan obino tuno baŋe , obino yiko kabedowa baŋe .
43014024	Ŋat a mom mara , mom gwoko koppa ; kop ame iwinyo wunu mom mega , ento me Obaŋa Papo ame rik oora .
43014025	“ Kop man atittiwu ame pwod atye baŋwu .
43014026	Ento Akony , ame en Cuny Acil , ame Papo bino oro i nyina , en bino pwonyowu i kop luŋ , en bino poyo wiwu i kop ducu ame rik akobbiwu .
43014027	Awekkiwu kuc , amio kucca baŋwu , amiowu mom bala en a lobo mio . Cunywu kur poti , pe ilwor wunu .
43014028	Doŋ iwinyo akobbiwu ni , ‘ An abino wot oko , dok abino dwogo baŋwu . ’ Kono imara wunu , kono ilelo wunu pien awot baŋ Papo , pien Papo dwon kata .
43014029	Amanni akobbiwu man ame mom ru otimere , me ka bino timere , iye wunu .
43014030	Mom dok abino rado kop apol kedwu , pien aloc me lobo man tye abino . En mom kede twer i koma ;
43014031	ento man atimo acalo Papo ocika , me lobo ni an amaro Papo . Ya me owotu giwa .
43015001	“ An olok me ateni , Pappa en apur .
43015002	Jaŋe acel acel i koma a mom nyak , en lwero oko ; ento jaŋe ducu ame nyak en lonyo , me med nyak apol .
43015003	Wun doŋ olonyowu oko pi kop ame akobo baŋwu .
43015004	Bed wunu i an , an daŋ i wun . Acalo bala jaŋ olok mom twero nyak pire kene , ka mom omoko i kom olok , amannono , wun daŋ mom itwero wunu ka mom ibedo wunu i an .
43015005	An olok , wun ibedo wunu jana . Ŋat ame bedo i an , kede an i en , en nyako nyige apol , pien mom itwero wunu tiyo ginnoro aboŋo an .
43015006	Ka dano moro mom bedo i an , obole oko bala jaŋ yat , two oko ; ocokogi , obologi i mac , gin waŋ oko .
43015007	Ka ibedo wunu i an , ame kun koppa bedo i wun , kwa wunu gin ducu ame imito wunu , obino timo pirwu .
43015008	Man bino kela kwogo i kom Pappa , ka inyako wunu nyigwu apol ; kite-nono , ibino doko wunu jo a luba .
43015009	Acalo Papo rik omara , an daŋ amarowu amannono ; bed wunu i mar mera .
43015010	Ka igwoko wunu cikka , ibino wunu bedo i mar mera , i kite acalo rik an agwoko cik a Pappa , abedo i mar mere .
43015011	Kop man atittiwu wek yomcunya bed i yiwu , me ipoŋ wunu kede yomcuny .
43015012	“ Man en cik mera , ni imarre wunu kenwu acalo rik an amarowu .
43015013	Mom tye ŋattoro ame tye kede mar adwoŋ ame kato man , dano ijalo kwo mere pi awottere .
43015014	Wun owotena ka ce itio wunu gin ame an acikowu .
43015015	Mom dok abino lwoŋowu ni wun opii , pien opii mom ŋeo gin ame adwoijnere tio ; ento an alwoŋowu ni wun owotena , pien doŋ atyeko nyuttiwu gin ducu ame rik awinyo i baŋ Pappa .
43015016	Mom wun en iyera wunu , ento an en ayerowu , dok aketowu me iwot , inyak wunu nyigwu , dok me nyigwu perakino , wek gin ducu ame ibino wunu kwayo i baŋ Papo i nyina , en miwu .
43015017	Gin ame acikowu iye en ene ni , marre wunu kenwu kenwu .
43015018	“ Ka lobo odagowu , myero iŋe wunu ni rik okwoŋo daga , a kun pe ru odagowu .
43015019	Kono ibedo wunu jo me lobo , kono lobo omaro wun jo mere ; ento wun mom ibedo wunu jo me lobo , ento ayerowu i lobo , mannono omio lobo odagowu .
43015020	Po wunu kop a rik akobbiwu , ni , ‘ Opii mom bedo dwoŋ ame kato adwoŋŋere . ’ Ka rik oliba , wun daŋ obino libowu ; ka rik ogwoko koppa , wun daŋ obino gwoko megwu .
43015021	Magi-nono ducu obino timo i komwu pi nyina , pien gin mom ŋeo ŋat ame rik oora .
43015022	Kono ce rik mom abino akobo baŋgi , kono gin mom i balloro ; ento amanni kopporo ame gin bino pido pi balgi mom tye .
43015023	Ŋat ame odaga , nwoŋo odago Pappa daŋ .
43015024	Kono rik mom atio ticcoro ame dano moro ocele mom otio i akinagi , kono gin mom i balloro ; ento amanni gin doŋ onena , dok odaga , karacel i Pappa .
43015025	Man otimere me kop a con ocoo i cik megi cobere kakare ni , ‘ Gin odaga nono . ’
43015026	Ento ka Akony bino tuno , ame abino oro baŋwu iiya i baŋ Papo , en Cuny me ateni ame ya i baŋ Papo , en bino bedo cadenna .
43015027	Wun daŋ ibedo wunu cadenna , pien
43016001	“ Atyeko kobbiwu kop man me kur ipot wunu .
43016002	Gin bino ryemowu oko i kacokere ; kare bino tuno , jo ame nekowu bino tamo ni gin otye otic pi Obaŋa .
43016003	Gin bino timo man i komwu pien gin mom oŋeo Papo , kadi an .
43016004	Ento akobbiwu kop magi , me wek ka kare magi bino tuno , ipo wunu ni rik atittiwu pirgi . “ Rik mom akobbiwu kop magi i acakki , pien onwoŋo pwod atye baŋwu .
43016005	Ento amanni adok doŋ baŋ ŋat a rik oora . Mom tye ŋattoro i akinawu ame openya ni , ‘ Kara iwot kwene ? ’
43016006	Cunywu opoŋ kede kumo pien akobbiwu kop magi .
43016007	Ento atye ka tittiwu kop me ateni , ni , bino bedo ber baŋwu ka an awoto ; pien ka mom awoto , Akony mom bino tuno baŋwu , ento ka awoto , abino ore baŋwu .
43016008	Ka en otuno , bino nyutti lobo ni niaŋgi i kom bai , kite atir kede ŋolo kop mom tye kakare :
43016009	niaŋgi mom tye kakare i kom bai , pien gin mom oye an ;
43016010	i kom kite atir , pien an adok oko baŋ Papo , mom dok ibino wunu nena ;
43016011	i kom ŋolo kop , pien aloc me lobo man doŋ otyeko ŋolle kop oko .
43016012	“ Pwod atye kede kop apol me akoba baŋwu , cite amanni mom itwero wunu kanyo ;
43016013	ento Cuny me ateni ka bino tuno , bino telowu i ateni luŋ ; pien mom bino kop pire kene , ento gin ducu ame en bino winyo , bino kobo baŋwu , bino tittiwu gin ame bino timere i nyim .
43016014	En bino keto kwogo i koma , pien bino kwanyo gin i tuŋ baŋa , te nyuttiwu .
43016015	Gin ducu ame Papo tye kede , ducu mega ; en omio akobbiwu ni , en bino kwanyo gin i tuŋ baŋa , te nyuttiwu .
43016016	“ Kare odoŋ anok , mon dok ibino nena wunu ; dok kare odoŋ anok ibino wunu nena . ”
43016017	Jo mogo i akina jo mere a lube te kop kengi kengi ni , “ Man ŋo ame en akobbiwa , ni , ‘ Kare odoŋ anok , mom ibino wunu nena , dok kare odoŋ anok ibino wunu nena ’ ; dok ni , ‘ Pien adok baŋ Papo ? ’ ”
43016018	Gin te kobo ni , “ Kara man te koppere kono ŋo , ni , ‘ Kare odoŋ anok ? ’ Wan giwa mom oniaŋ i gin ame en tye a ko bo . ”
43016019	Yecu oŋeo ni gin amito penye , omio en te kobbigi ni , “ Itye wunu ka penyere kenwu pi kop ame woki akobbiwu ni , ‘ Kare odoŋ anok , mom dok ibino nena wunu ; dok kare odoŋ anok , ibino wunu nena ? ’
43016020	Ateteni akobbiwu ni , ibino wunu koko , ibino wunu kumo , ento lobo bino lelo ; cunywu bino wan , ento wancunywu bino lokere doko me lelo .
43016021	Ka dako tye a rem , kumo pien kare mere doŋ oromo ; ento ka doŋ onywal oko , mom dok po i can , pien nwoŋo cunye yom pi nywalo dano i lobo .
43016022	Amanni cunywu waŋ , ento abino nenowu doki , ibino wunu lelo kede yomcuny , mom tye ŋattoro ame bino kwanyo yomcuny wu i baŋwu .
43016023	I nino-nono mom ibino wunu penya pi kopporo . Ateteni akobbiwu ni , ka ce ibino wunu kwayo ginnoro ibaŋ Papo i nyina , en bino miyowu .
43016024	Tuno amanni yam mom ru ikwao wunu ginnoro i nyina ; kwa wunu , ibino wunu nwoŋo , me ipoŋ wunu i yomcuny .
43016025	“ Kop man akobbiwu i carokop ; kare bino tuno , mom dok abino kop kedwu i carokop , ento abino tittiwu kop i kom Papo kannaler .
43016026	I nino-nono ibino wunu kwayo Papo i nyina ; mom akobbiwu ni an abino kwayo Papo pirwu ;
43016027	pien Papo ikome marowu , pien wun imara wunu dok daŋ iye wunu ni an aya i baŋ Papo .
43016028	An aya i baŋa Papo , abino i lobo ; dok aweko lobo , adok baŋ Papo . ”
43016029	Jo me re a lube te kop ni , “ Nen , aman doŋ ikobo kannaler , mom i carokop .
43016030	Aman wan doŋ oŋeo ni yin iŋeo jami ducu , mit me penyi doŋ mom ; pi man wan oye ni yin iya i baŋ Obaŋa . ”
43016031	Yecu te gamo doggi ni , “ Aman doŋ iye wunu ?
43016032	Kare bino tuno , doŋ otuno oko , ame ibino wunu ket , ŋat acel acel i paco mere , ibino weka wunu kena . Ento mom atye kena , pien Pappa tye keda .
43016033	Akobo man baŋwu me ibed wunu kede kuc i an , i lobo wun itye wunu kede can ; ento di wunu cunywu , an doŋ aloo lobo . ”
43017001	Ka Yecu doŋ okobo kop man , onao waŋe malo i polo , okobo ni , “ Pappa , kare doŋ oromo , ket kwogo i kom Wodi , me Wodi daŋ ket kwogo i komi ,
43017002	acalo rik imie twer me loyo jo luŋ , me en mi kwo a perakino baŋ jo a rik imio baŋe .
43017003	Man en kwo ame perakino : ŋeyi yin Obaŋa acel me ateni , kede ŋeyo Yecu Kricito ame rik yin ioro .
43017004	Atyeko keto kwogo i komi i wi lobo , daŋ doŋ acobo tic a rik imia ni ati .
43017005	Amanni , Pappa , mia abed kede kwogo baŋi , kit a rik abedo kede baŋi ame mom ru iketo lobo .
43017006	“ Atyeko doŋ nyuto nyiŋi baŋ jo a rik ikwanyo i lobo , imia . Gin rik joni , yini ite miyogi baŋa , gin daŋ ogwoko kop mer i .
43017007	Aman gin doŋ ŋeo ni jami luŋ a yin imia oya i baŋi ;
43017008	pien kop a rik imia , atyeko miyo baŋgi , gin daŋ doŋ ogamo , otyeko ŋeyo atika ni an aya i baŋi , doŋ oye ni yin en iora .
43017009	Akwao pirgi , mom akwao pi lobo , kono pi jo a rik imia keken , pien gin jo meri .
43017010	Jamina luŋ megi , kede megi daŋ luŋ mega , an anwoŋo kwogo pirgi .
43017011	An mom dok abedo i lobo , ento gin adoŋ i lobo , an adwogo baŋi . Papo Acil , gwokgi pi nyiŋi a rik imia , migi obed acel , acalo wan otye acel .
43017012	Ame rik an pwod atye kedgi karacel , agwokogi pi nyiŋi a rik imia . Akurogi , moro mom tye ame orwenyo i akinagi , kono ka dano ame rik myero rweny , me coc a yam ocoo cobere kakare .
43017013	Ento koni doŋ adwogo baŋi . Kop man luŋ an akobo kun pwod atye i lobo , me gin bed i yomcuny aya i baŋa .
43017014	Doŋ atyeko miyogi kop meri . Lobo odagogi , pien gin mom obedo jo me lobo , acalo an daŋ mom me lobo .
43017015	Mom akwayo ni kono ikwanyogi oko i lobo , ento akwayo ni igwokgi i baŋ Arac .
43017016	Atika , gin mom me lobo , acalo an mom me lobo .
43017017	Lonygi kede ateni , me gin bed acil . Koppi en kop ateni .
43017018	Acalo yin rik iora i lobo , an daŋ aorogi i lobo .
43017019	Pirgi omio an alonyere kena , me gin daŋ lonygi kede ateni , me gin bed acil .
43017020	“ Mom akwao pi jo-ni keken , ento daŋ pi jo ame bino ye an pi kop ame jo-ni bino tito .
43017021	Migi ducu obed acel , acalo yin . Apap , ibedo i an kede an daŋ abedo i yin . Migi daŋ obed i wan , me lobo ye ni yin en iora .
43017022	Kwogo a rik imia daŋ doŋ amio baŋgi oko . Migi obed acel , acalo wan daŋ acel ,
43017023	kun an abedo i gin , yin ibedo i an , me gin daŋ obed acel aboŋo pokere , me lobo ne ni yin en iora , dok daŋ imarogi acalo imara .
43017024	“ Apap , amito ni jo-ni ame gin mot ame imia , bed baŋa , kan ame atye iye , me gin nen kwogona ame imia , pien yin imara cakere a mom ru icibo acakki te lobo .
43017025	Pa po a kite atir , lobo pe ru oŋei , ento an anei , jo man doŋ oŋeo ni yin en iora .
43017026	Amio nyiŋi oŋeye baŋgi , dok abino miyo ŋeye odoco , me mar a rik imara kede bed i yigi , an daŋ abed i yigi . ”
43018001	Ka Yecu doŋ okobo kop man , owoto karacel kede jo mere a lube , oŋolo luŋ me Kidron , kan ame tye iye poto ; odonyo iye karacel kede jo mere a lube .
43018002	Juda ame rik oketo erupe i kome daŋ onwoŋo ŋeo kabedonono , pien Yecu kede jo mere a lube rik maro cokere kuno .
43018003	Juda ogamo lwak cirikale kede oticcogo i baŋ olamdog adoŋo kede Oparicayo , te wot kuno kede tara kede mac ame ocwinyo i rao kede jami me romo .
43018004	Yecu gire onwoŋo ŋeo gin ducu ame abino timere i kome ; Yecu owoto baŋgi , te penyogi ni , “ Kara iyenyo wunu na ? ”
43018005	Gin te dokke iye ni , “ Yecu me Najaret . ” Yecu te kobbigi ni , “ An atye do , ” Juda ame nwaŋ oketo erupe i kome onwoŋo ocuŋ karacel kedgi .
43018006	Ame Yecu doŋ okobbigi ni , “ An atye do , ” gin ojer i negi ote ony piny .
43018007	Dok te penyogi ni , “ Iyenyo wunu kara ŋa ? ” Gin odokke iye ni , “ Yecu me Najaret . ”
43018008	Yecu dok te gamo ni , “ Doŋ atyeko kobbiwu ni an atye do ; ka iyenya wunu , wek wunu jo man woti . ”
43018009	Man otimere me kop ame rik en okobo cobere kakare ni , “ I akina jo a rik yin imia , moro mom tye ame orwenyo . ”
43018010	Cimon Petero onwoŋo tye kede pala bat ; owoto , te toŋo amiro alamdog adwoŋ , oljuno yite tuŋ cem oko . Nyiŋ amiro-nono , Maliko .
43018011	Yecu te kobbi Petero ni , “ Rwak palani i akuro mere ; ikopo ame Pappa omia , kur amat bo ? ”
43018012	Lwak cirikale kede adwoŋgi kede otic a jo Judaya omake , te tweye .
43018013	Ote kwoŋo tere baŋ Anna , papa a cik a Kayapa , ame onwoŋo obedo alamdog adwoŋ imwaka-no-no .
43018014	Kayapa en a rik omio tam baŋ jo Judaya ni ber dano acel to pi lwak .
43018015	Cimon Petero olubo Yecu , karacel kede jo mere a lube . Ŋat acel a lube ame onwoŋo ŋeo alamdog adwoŋ , en odonyo i dyekal alamdog adwoŋ karacel kede Yecu ,
43018016	ento Petero ocuŋ teŋe i dog paco . Ŋat a lubo Yecu ame alamdog adwoŋ onwoŋo ŋeo , owoto okobo gin kede aŋeca ame gwoko dog paco , okelo Petero i dyekal .
43018017	Aŋeca ame gwoko dog paco te penyo Petero ni , “ Yin daŋ mom onyo itye i akina jo a lubo dano man ? ” En ogamo ni , “ Amaa , an mom atye iye gira . ”
43018018	Omiro kede otic onwoŋo omoko mac milo , pien piny onwoŋo ŋic , gin ocuŋ kun ooyo mac . Petero rik daŋ tye karacel kedgi , ocuŋ aoyo mac .
43018019	Alamdog adwoŋ openyo Yecu pi jo mere a lube , kede i kop ame en pwonyo .
43018020	Yecu odokke iye ni , “ Rik akobo kannaler baŋ lobo ; ni no luŋ abedo pwony i kacokere kede i ot Obaŋa , kan ame jo Judaya ducu cokere iye ; mom tye ginnoro ame akobo i muŋ .
43018021	Pino ipenya ? Peny jo ame rik owinyo kop ame akobbigi ; gin ŋeo gin ame akobo . ”
43018022	Ka en doŋ okobo kop man , dano acel adit i akina otic ame onwoŋo ocuŋ i laŋete te ba po leme , kun kobbe ni , “ Mannono kite ame yin igamo kede dog alamdog adwoŋ ? ”
43018023	Yecu ogamo doge ni , “ Ka akobo arac , nyut kopporo me caden me kop arac ; ento ka akobo aber , ibapa piŋo ? ”
43018024	Icennere Anna ocwae , ame doŋ otwee , baŋ Kayapa , alamdog adwoŋ .
43018025	Cimon Petero onwoŋo ocuŋ aoyo mac . Gin te penye ni , “ Yin daŋ mom dano acel i akina jo lubo Yecu ? ” En te kwero oko , kun kobo ni , “ Amaa , an mom atye iye gira . ”
43018026	Dano acel i akina omiro olamdog adwoŋ , wat a dano ame Petero rik bin toŋ yite ca , openye ni , “ Wok i mom aneni i poto wun i Yecu ? ”
43018027	Petero gire te dok kwero oko ; oyotoyot twon gweno te mwoco koko oko .
43018028	Icennere gin te kwanyo Yecu iyi ot a Kayapa , ote tere i Praitorion . Onwoŋo piny ceggi ru . Gin ikomgi mom odonyo i Praitorion , pien gin onwoŋo mito bedo acil , me wek ocam ecuban me Kato .
43018029	Pi man omio Pilato owoto baŋgi , te penyogi ni , “ Ipidi wunu dano man pi kop aŋo ? ”
43018030	Gin te dokke iye ni , “ Dano man kono mom atim tim arac , kono mom okele baŋi . ”
43018031	Pilato okobbigi ni , “ Wun ikomwu tere , ŋolle wunu kop kun ilubo wunu cik megwu . ” Ojudaya odokke iye ni , “ Wan mom oyewa neko dano moro . ”
43018032	Man otimere me kop a Yecu okobo ocobere kakare , kun nyuto kite me to ame en bino to kede .
43018033	Pilato dok te donyo i Praitorion , olwoŋo Yecu , openye ni , “ Yin abaka Ojudaya ? ”
43018034	Yecu ogamo doge ni , “ Yin ikobo man piri keni onyo ca jo ocele en otitti pira ? ”
43018035	Pilato te gamo ni , “ An daŋ Ajudaya bo ? Rok meri kede olamdog adoŋo gin omii baŋa : kara yin itimo no ? ”
43018036	Yecu odok iye ni , “ Locca mom me lobo man . Kono ce locca me lobo man , kono jona oromo pira , me kur mia i ciŋ Ojudaya ; ento locca mom me lobo man . ”
43018037	Pilato openye ni , “ Doŋ yin abaka ? ” Yecu ogamo ni , “ Yin ikobo giri ni an abaka . Onywala pi man dok daŋ abino i lobo pi man , me abed caden me kop ateni . Jo luŋ ame tye i ateni winyo dwona . ”
43018038	Pilato openye ni , “ Ateni kodi ŋo-nono kara ? ” Ka okobo man , en dok owoto baŋ Ojudaya , okobbigi ni , “ Mom anwoŋo kopporo i kome .
43018039	Ento wun itye wunu kede kitewu ni myero gonnyiwu dano moro acel i kare me Kato . Imito agonnyiwu abaka Ojudaya ? ”
43018040	Gin te wo ni , “ Aa , mom lo-ni , ento Barabba . ” Aco kono Barabba rik ayak .
43019001	Pilato otero Yecu , opwode kede del .
43019002	Cirikale okado tok kwogo abaka me okuto , ote rwako i wie , dok ote ruke kede boŋo amaramar .
43019003	Gin obino baŋe kun okobo ni , “ Amoti , abaka Ojudaya ! ” Gin obape kede ciŋgi .
43019004	Pilato dok owoto baŋgi , okobbigi ni , “ Nen , abino ke le oko baŋwu , me iŋe wunu ni an mom anwoŋo kopporo i kome . ”
43019005	Yecu odonyo baŋgi kun oruko tok kwogo me okuto kede boŋo amaramar . Pilato te k obbigi ni , “ Nenu dano man . ”
43019006	Ka olamdog adoŋo kede otic onene , gin owo ni , “ Gure i kom yat ! Gure i kom yat ! ” Pilato te kobbigi ni , “ Wun tere , iwot igure wunu i kom yat , pien an gira mom anwoŋo kopporo i kome . ”
43019007	Ojudaya te gamo ni , “ Wan otye kede cik ; pi cikkono , en myero to , pien okette kene ni en ebedo Wot Obaŋa . ”
43019008	Ka Pilato owinyo kop man , lworo omedde i kome ,
43019009	te dok oko i Praitorion , openyo Yecu ni , “ Kara yin iya i kwene ? ” Ento Yecu gire mom te gamo doge .
43019010	Omio Pilato te kobbe ni , “ Ikwero gamo doga oko ? Mom iŋeo ni an atye kede twer me gonyi , kede twer me guri i kom yataria ? ”
43019011	Yecu odokke iye ni , “ Kono rik mom omii twer ame oya i malo , kono mom ibedo kede twerroro i koma ; pi mano , ŋat ame omia baŋi tye kede bai adwoŋ akato . ”
43019012	Tekere i kare-nono , Pilato ocako yenyo yo me gonye oko , ento Ojudaya owo ni , “ Ka igonyo dano man , yin mom idyere a Kaicari . Dano ducu ame kette kene ni ebedo abaka nwoŋo opyem kede Kaicari . ”
43019013	Pilato ka owinyo kop man , okelo Yecu oko te bedo i wi kom me ŋolo kop i kabedo ame ocano iye gweŋ adikadika ; i leb jo Eburania olwoŋo ni , Gabbata .
43019014	Ninonaca onwoŋo nino me Yikere i camo ecuban me Kato ; caa onwoŋo ceggi romo abicel . En okobo baŋ Ojudaya ni , “ Nenu , abaka mewu ene ! ”
43019015	Jo te wo ni , “ Neke oko ! Neke oko ! Gure i kom yataria ! ” Pilato openyogi ni , “ Agur abakawu i kom yataria ? ” Olamdog adoŋo odok iye ni , “ Wan giwa omom i abaka , kono Kaicari keken . ”
43019016	Pilato te miyo Yecu baŋgi me agura i kom yataria .
43019017	Gin te tero Yecu , kun oryoŋo yataria mere kene , owoto i kabedo ame olwoŋo ni , Cogo Wic , ame i leb jo Eburania olwoŋo ni , Golgota .
43019018	Gin ogure i kom yat kuno , karacel kede jo ocele aryo , i nete tuŋŋi i tuŋŋi , kun Yecu tye i dyere .
43019019	Pilato ocoo kop oketo i wi yataria ; ocoo ni , “ Yecu me Najaret , abaka Ojudaya . ”
43019020	Ojudaya apol okwano kop man , pien kan ame oguro Yecu iye rik ceggi kede boma adwoŋ , dok daŋ rik ocoo i leb jo Eburania , i leb jo Roma kede i leb jo Grik .
43019021	Olamdog adoŋo Ojudaya te kobbi Pilato ni , “ Kur ico ni , ‘ Abaka Ojudaya ’ , ento ni , ‘ Dano man okobo ni , An Abaka Ojudaya . ’ ”
43019022	Pilato te dok iye ni , “ Gin ame acoo , doŋ acoo . ”
43019023	A doŋ cirikale oguro Yecu i kom yataria , gin okwanyo boŋŋi mere , ote poko yie aŋwen , naka kanyi mere daŋ , cirikale acel acel i mere . Ento kanyi mere onwoŋo mom okwoo akwoa ; ocweo ka ilul , cakere i malo .
43019024	Gin okobo kengi kengi ni , “ Kur oyec wunu ayeca , ento obol wunu kwir , me onen ŋat ame bino tero . ” Man otimere me coc a yam ocoo cobere kakare ni , “ Gin opoko rukka i akinagi , obolo kwir i kom boŋina . ”
43019025	Cirikale otimo man , ento tota a Yecu kede amin tottere , Maliam cik a Kelopa , kede Maliam me Magdala , onwoŋo rik ocuŋ i te yataria mere .
43019026	Yecu ka oneno tottere kede ŋat ame lube ame en maro kun ocuŋ ceggi i laŋete , okobbi tottere ni , “ Imat , nen wodi ! ”
43019027	Te dok kobbi ŋat ame lubenono ni , “ Nen totti ! ” Cakere i caa-nono ŋat ame lubo Yecu-nono te tero tota a Yecu i paco mere .
43019028	Icennere , ka oŋeo ni ducu doŋ otum , Yecu okobo ni , “ Oryo ocira , ” me coc a yam ocoo cobere kakare .
43019029	Kuno onwoŋo ocibo iye gulu koŋo awac ; gin te rwako abwaŋarot ame opoŋ iye kono awac i wi tir , ote keto i doge .
43019030	Ka Yecu omato kono awaccono , okobbo ni , “ Doŋ otum ” ; akula wie , omio cunye .
43019031	Nino-nono onwoŋo obedo rik nino me Yikere , omio Ojudaya okwao Pilato ni myero tur tyengi oko , me ote tero komgi oko ; me wek komgi kur ri i wi yataria i ceŋ me cabit , pien cabittono onwoŋo nino adwoŋ .
43019032	Cirikale obino , te cako turo tyen dano me agege , kede dano ocele a rik oguro karacel i Yecu .
43019033	Ka gin otuno i kom Yecu , gin oneno ni en doŋ otyeko to oko , naka mom doŋ ote turo tyene .
43019034	Ento dano acel i akina cirikale te cobo laŋet Yecu kede toŋ ; oyotoyot remo kede pi i te mollo i yie .
43019035	Dano ame oneno otuco kannaler , kop a en otuco obedo kop ateni ; en ŋeo ni etito kop me ateni , me wun daŋ iye wunu .
43019036	Pien kop magi otimere me coc a yam ocoo cobere kakare ni , “ Cogo mere moro mom obino turo . ”
43019037	Dok dul coc ocele okobo ni , “ Gin bino neno ŋat ame gin ocobo . ”
43019038	Icennere Yucepu me Arimataya , ame rik en ŋat a lubo Yecu , ento i muŋ , pi lworo Ojudaya , en okwao Pilato ni myero eter kom Yecu ; Pilato oye . En obino otero kome .
43019039	Nekodem , ame nwaŋ koŋ obino baŋe dyewor , daŋ obino kun okelo murra ame orubo kede tebakori , ame pekkere mito romo ratili mia .
43019040	Gin otero kom Yecu , ote boyo kede boŋo me camanini , karacel kede gin a ŋwece kur , i kite ame yik Ojudaya tye kede .
43019041	Kabedo kan ame rik ogure iye onwoŋo tye iye poto , potonu rik tye iye lyel anyen , ame yam mom ru oyiko iye ŋattoro .
43019042	Gin te yiko Yecu kuno , pien pi nino me Yikere , lyellono onwoŋo ceggi .
43020001	I nino ame lubo cabit Ojudaya , Maliam me Magdala odilo i wi lyel odiko con ame piny pwod icocol , te neno ni okwanyo kidi oko i dog lyel .
43020002	En or iŋo , owoto baŋ Cimon Petero kede dano ocele ame lubo Yecu , ŋat ame onwoŋo Yecu maro , okobbigi ni , “ Okwanyo Rwot oko iyi lyel , mom oŋeo kan ame okete iye . ”
43020003	Petero kede ŋat a lube ocele-naca te mako yo , wot i lyel .
43020004	Gin aryo ducu orwomo ŋwec karacel , dano a lubo Yecu ocele ca te lanyo Petero oko i ŋwec , en te geyo tuno i lyel .
43020005	En oguŋo te ŋiyo yie , oneno boŋŋi me camanini ame onwoŋo oboe kede odoŋ kakare , ento en mom odonyo i yie .
43020006	Cimon Petero daŋ te bino kun lube , en te donyo i lyel . En oneno boŋŋi me camanini ame onwoŋo oboe kede odoŋ kakare ,
43020007	kede itambara ame rik tye i wie ; mom tye karacel kede boŋŋi camanini , ento odolle tye kene teŋe .
43020008	Icennere ŋat a lubo Yecu ocele ca , ame onwoŋo ogeo tuno i lyel , daŋ te donyo i yie , oneno , te ye .
43020009	Pien rik onwoŋo gin mom ru oniaŋ i coc a yam ocoo ni , myeroen oceroko i akinajo oto .
43020010	Jo a lubo Yecu-nono te dok paco .
43020011	Ento Maliam ocuŋ i laŋet lyel kun akoko ; ame en tye akoko , oguŋo , te ŋiyo yi lyel .
43020012	En te neno omalaika aryo ame rukgi tar , kun obedo kan ame rik opyelo iye kom Yecu ; acel obedo tuŋ wie , acel obedo tuŋ tyene .
43020013	Gin te penye ni , “ Dako , kara ikoko no ? ” En te kobbigi ni , “ Okwanyo Rwot mera oko , mom aŋeo kan ame okete iye . ”
43020014	A doŋ okobo kop man , olokere , te neno Yecu ocuŋ i yo ŋee , ento en mom oŋeo ni Yecu ennono .
43020015	Yecu te penye ni , “ Dako , kara ikoko ŋo ? Daŋ iyenyo ŋa ? ” Maliam otamo ni apur poto ŋit ennono , omio okobbe ni , “ Adwoŋ , ka yin en ame itere , titta kan ame ikete iye , me akwany oko . ”
43020016	Yecu te lwone ni , “ Maliam . ” En olokere , te kop kede i leb Eburania ni , “ Rabbi ! ” Te koppere ni , Apwony .
43020017	Yecu te kobbe ni , “ Kur imaka , pien pe ru ayito baŋ Papo . Wot baŋ omegona , itittigi ni , ‘ An ayito baŋ Pappa ame en daŋ Papawu , baŋ Obaŋana , daŋ Obaŋawu . ’ ”
43020018	Maliam me Magdala owoto , okobo baŋ jo a lubo Yecu ni , “ An be aneno Rwot , ” oporrigi ni en okobo kop man baŋe .
43020019	Otyeno me nino-nono , nino ame lubo cabit Ojudaya , jo a lubo Yecu onwoŋo tye i ot , kun ocego doggola oko pi lworo Ojudaya . Yecu otuc , te cuŋ i ak inagi , te kobbigi ni , “ Kuc obed baŋwu . ”
43020020	A doŋ en okobo man , onyuttigi ciŋe kede laŋete . Jo a lube ka oneno Rwot , cunygi obedo yom .
43020021	Yecu dok te kobbigi ni , “ Kuc obed baŋwu . Acalo Papo rik oora , an daŋ aorowu . ”
43020022	A doŋ en okobo man , owe i komgi , okobbigi ni , “ Gam wunu Cuny Acil .
43020023	Ka iweko wunu bal a ŋattoro , nwoŋo doŋ oweko oko ; ka mom iweko wunu bal a ŋattoro , nwoŋo daŋ mom oweko . ”
43020024	Tomaci ame olwoŋo ni , Rut , ame en ŋat acel i akina jo apar wie aryo , onwoŋo mom tye baŋgi i kare ame Yecu bino .
43020025	Jo a lubo Yecu ocele mere otitte ni , “ Wan be , oneno Rwot . ” Ento en odokkigi iye ni , “ Ka mom aneno waŋ poo me cumali i ciŋe , aketo ciŋa i waŋ poo cumali , acwao ciŋa i laŋete , kom mom abino ye . ”
43020026	Ame nino aboro doŋ otyeko kato , jo mere a lube dok onwoŋo obedo i ot , Tomaci onwoŋo doŋ tye baŋgi . Doggola onwoŋo ocegere oko , ento Yecu obino , te cuŋ i akinagi , okobbigi ni , “ Kuc obed baŋwu . ”
43020027	Icennere okobbi Tomaci ni , “ Ket ciŋi kakan , nen ciŋa : rye ciŋi , cwa i laŋeta ; iwek bedo a mom iye , ento ame ye . ”
43020028	Tomaci ogamo doge ni , “ Kom yin i Rwotta kede Obaŋana ! ”
43020029	Yecu openye ni , “ Pien inena , omi i iye ? Tye kede winyo jo a mom onena , ame gin ye . ”
43020030	Yecu otio anyut apol i nyim jo a lube , ame mom ocoogi i buk man .
43020031	Ocoo ka magi me wek iye wunu ni Yecu en Kricito , Wot Obaŋa , dok daŋ me wek iye wunu , ibed wunu i kwo pi nyiŋe .
43021001	Icennere Yecu dok onyutte baŋ jo mere a lube i dog nam me Tiberia ; onyutte ni amane .
43021002	Cimon gin kede Tomaci ame olwoŋo Rut , Nacaneri me Kana me Galilaya , awobe a Jebedayo , kede jo aryo ocele i akina jo a lubo Yecu onwoŋo gin tye karacel .
43021003	Cimon Petero okobbigi ni , “ Amito wot mako rec . ” Gin te gamo doge ni , “ Wan daŋ obino wot kedi . ” Gin owoto , ote donyo i yee , mom ote ma ko ginnoro i dyewor-ru .
43021004	Ame piny pwod oru arua , Yecu ocuŋ i wi tela , ento jo mere a lube mom oŋeo ni en Yecu .
43021005	Yecu te penyogi ni , “ Itino , inwoŋo wunu dekkoro ya ? ” Gin te dok iye ni , “ Amaa . ”
43021006	En te kobbigi ni , “ Rye wunu bwo i tuŋ cem me yee , ibino nwoŋo wunu . ” Gin te ryeyo , ento tiŋo bwo te loyogi oko pi pol a rec .
43021007	Dano mano ame lubo Yecu , ame onwoŋo en maro te kobbi Petero ni , “ Rwot ennono . ” Cimon Petero ka owinyo ni mannono Rwot , oruko boŋo mere , pien onwoŋo en ogonyo oko , te kworre i nam .
43021008	Ento jo a lubo Yecu ocele mere te bino kede yee , kun owao obwo ame rec opoŋ iye , pien onwoŋo gin mom bor i wi tela , mito romo tyen mia acel keken .
43021009	A doŋ gin oyito i wi tela , gin oneno mac milo kuno , ame opyelo rec i wie , kede ogati .
43021010	Yecu te kobbigi ni , “ Kel wunu reccogo ame imako wunu amanni . ”
43021011	Cimon Petero oyito i yee , owao bwo , okelo i wi tela , ame opoŋ iye rec adoŋo , mia acel kede pyerabic wie adek . Kadi bed gin pol ata , ento bwo mom oyec .
43021012	Yecu okobbigi ni , “ Biye wunu ka cam , ba , ” Mom tye ŋattoro i akina jo a lube ame odio cunye me penye ni , “ Yin i ŋa ? ” Pien gin oŋeo ni en Rwot .
43021013	Yecu obino te kwanyo ogati , opokkigi , kede rec daŋ amannono .
43021014	Man doŋ tyen me adek ame Yecu onyutte kede bajj jo mere a lube , ame doŋ ocer i akina jo oto .
43021015	A doŋ gin ocamo otum , Yecu openyo Cimon Petero ni , “ Cimon wot a Lakana , yin imara ame kato jo magi ? ” En ogamo ni , “ Ee ta , Rwot , yin iŋeo an amari . ” Ocike ni , “ Kwa itino rommina . ”
43021016	Openye tyen me aryo ni , “ Cimon wot a Lakana , yin imara ? ” En te dok gamo ni , “ Ee ta , Rwot , yin iŋeo an amari . ” Ocike ni , “ Kwa rommina . ”
43021017	Dok openye tyen me adek ni , “ Cimon wot a Lakana , yin imara ? ” Cimon okumo pien openye tyen adek ni , “ Yin imara ? ” Okobbe ni , “ Rwot , yin iŋeo jami luŋ ; yin iŋeo an amari . ” Yecu ocike ni , “ Kwa rommina .
43021018	Ateteni akobbi ni , ka rik yin pwod awobi , itweo boŋi meri keni , owoto kan a yin imito , ento ka doŋ iti , ibino ryeyo badi ŋat ocele en ame bino tweyi bonŋini , bino teri kan ame mom imito . ”
43021019	Okobo man pi nyuto kite me to ame en ebino keto kede kwogo i kom Obaŋa . A doŋ okobo man , te kobo ni , “ Luba . ”
43021020	Petero olokere , oneno ŋat a lubo Yecu ame Yecu rik maro kun tye awapo yorgi , en ŋat ame rik jenere i kor Yecu i dog cem me otyeno , ame okobo ni , “ Rwot , na ame bino keto irupe i komi ? ”
43021021	Ka Petero onene , openyo Yecu ni , “ Rwot , kara dano-nu kono ? ”
43021022	Yecu okobbe ni , “ Ka amito ni en perakino ituno ka abino dwogo , kara ilaro ŋo iye ? Yin luba . ”
43021023	Kop man olal i akina omego , ni dano a lubo Yecu-nono mom bino to : ento Yecu rik mom oko bo ni en mom bino to ento ni , “ Ka amito ni en perakino ituno ka abino dwogo , kara ilaro ŋo iye ? ”
43021024	Man en ŋat ame lubo Yecu ame obedo caden i kom kop magi , dok daŋ ocoogi ; wan oŋeo ni kop a en otuco obedo kop me ateni .
43021025	Dok daŋ tye jami ocele apol a rik Yecu otio ; ka kono rik ocoo ducu acel acel , atamo ni lobo luŋ do obedo diŋ pi buke ame ocoo .
44001001	I buk me agege , Teopilo , onwoŋo acoo kop ducu ame Yecu ogeo tiyo kede pwonyo ,
44001002	tuno kede i nino ame otere kede i polo , a doŋ otyeko miyo cik pi Cuny acil baŋ okwena ame eyero .
44001003	A doŋ otyeko kanyo cannere adwoŋ , en onyutte kene baŋgi kun moko i yo apal ni ekwo . Obedo ka nen baŋgi pi kare me nino pyeraŋwen , kun kobo pi loc Obaŋa .
44001004	I kare a en tye kedgi , ocikogi ni kur oya i Jerucalem , ento ni myero koŋ okur gin ame Papo ociko , ame okobo ni , “ Rik iwinyo wunu i baŋa ,
44001005	pien Lakana yam batakino jo kede pii , ento a mom ru nino okato apol wun obino batijawu kede Cuny Acil . ”
44001006	Ka rik okwena tye ocokere karacel , gin openye ni , “ Rwot , i kare man en ame ibino dwoggo iye loc baŋ jo Icrael ? ”
44001007	En te gamo ni , “ Mano gire mom megwu me ŋeyo kare kede nino ame Papo omoko pi twerrere .
44001008	Ento obino miyowu teko ka Cuny Acil obino i komwu ; daŋ ibino wunu bedo cadenna i Jerucalem , kede i Judaya ducu , kede i Camaria , anaka i agikki lobo , ”
44001009	Ka en otyeko kobo kop man , ote tiŋe oko malo a kun gin aneno , pol te game i waŋgi oko .
44001010	Ame gin ociko waŋgi i polo kun en ayi to , nen , oyotoyot co aryo ame oruko boŋŋi atar te cuŋ i laŋetgi ;
44001011	te penyogi ni , “ Wun jo Galilaya , piŋo icuŋ kun ineno wunu polo ? Yecu man ame otiŋo malo i polo iyi akinawu-ni bino dok dwogo amannano , i kite acalo inene wunu ayito i polo . ”
44001012	Icennere gin te dwogo oko i Jerucalem kun oya i wi kidi ame olwoŋo Jeituni , ame ceggi kede Jerucalem , borrere romo wot ame oye ni wot kede i ceŋ cabit .
44001013	A doŋ gin otuno i Jerucalem , oyito malo i icika a malo kan ame gin bedo iye ; Petero , kede Lakana , kede Yakobo , kede Anderiya , Pilipo gin kede Tomaci , Bartolomayo gin kede Matayo , Yakobo wot a Alipayo , kede Cimon me eryoŋet a jo a pyem i abumente , kede Juda wot a Yakobo .
44001014	Jo-ni ducu ojalle kede cuny acel i kwayo Obaŋa , karacel kede mon , kede Maliam tota a Yecu , kede omego mere .
44001015	I kare-nono Petero oya ocuŋ i akina omego a rik ocokere karacel , ame welgi romo mia acel kede pyeraryo , te kobo ni ,
44001016	“ Omegona , coc a yam ocoo myero rik cobere kakare , ame Cuny Acil nwaŋ okobo i dog Daudi i kom Juda ame bin odoko atel jo ame omako Yecu .
44001017	Rik en dano acel ame onwoŋo tye i akinawa , daŋ nwaŋ opokke dullere i tic man . ”
44001018	( Dano man rik owilo poto kede lim ame onwoŋo pi ballere ; en orette aryeba cuny , yie te yec i dyere , amontennere ducu te wukere oko piny .
44001019	Kop man pire oŋeye baŋ jo ducu ame bedo i Jerucalem , omio olwoŋo poto-nono ni , Akeldama , ame te koppere ni , Poto me remo . )
44001020	“ Pien yam ocoo i buk me Jabuli ni , ‘ Paco mere dok wi obur , ŋattoro kur bed iye ’ ; ‘ Dano ocele luny ticcere . ’
44001021	Pi mano dano moro acel myero bed caden me cer a Yecu karacel kedwa . Dano-nono myero bed i akina jo ame obedo kedwa i kare ducu ame Rwot Yecu obedo wowota i akinawa ,
44001022	cakere i kare ame Lakana batija jo , tuno anaka i nino ame otere kede i polo kun okwanye i baŋwa . ”
44001023	Ka doŋ gin te tuco nyiŋ jo aryo ; Yucepu ame olwoŋo Barcaba , ame nyiŋe ocele Yucito , gin kede Matia .
44001024	Icennere ote kwayo Obaŋa kun okobo ni , “ Ama Rwot , yin ame iŋeo cuny jo ducu , i kom jo magi aryo nyuttiwa ŋat a yin iyero
44001025	me luny tic kede kwena man ame Juda oweko , owoto i kabedo otike . ”
44001026	Gin te bolo kwir i komgi , kwir te poto i kom Matia , ote kwane karacel kede okwena apar wie acel .
44002001	Ka nino me Pentekote doŋ otuno , onwoŋo gin luŋ rik ocokere karacel i kabedo acel .
44002002	Cucuttono ginnoro owinyere ame ya i polo kun mor bino bala yamo akodo kede teko , te poŋ yi ot ducu , kan ame onwoŋo gin rik obedo iye .
44002003	Cite gin a cal leb mac ame okaro apol onen baŋgi , te tyer , poto i kom dano acel acel i akinagi .
44002004	Cuny Acil rik te poŋ yigi luŋ , gin te cako dumo leb ocele apapat , acalo Cuny Acil omiogi teko me kobo .
44002005	I Jerucalem rik onwoŋo bedo iye Ojudaya , jo a woro Obaŋa ame oya i rok luŋ a tye i te polo .
44002006	Kare ame ŋur man owinyere , lwak apol ocokere karacel , wigi koŋ te cuŋ oko , pien dano acel acel i akinagi owinyogi akobo leb me turgi .
44002007	Omio gin te wuro atek meicel kun okobo ni , “ Jonu ducu a kop-pu mom gin Ogalilaya ?
44002008	Kara piŋo wan ducu , ŋat acel acel tye awinyo kop i leb ame onywale iye ?
44002009	Wan jo Parti , jo Medi , jo Elam , kede wan jo ame obedo i Mecopotamia kede i Judaya kede Kapadokia , Ponto kede Acia .
44002010	Purugia kede Pampulia , Miciri kede dul lobo me Libia ame otemere kede Kurene , kede wan wele ame oya i Roma , Ojudaya kede jo olokere i dini Ojudaya ,
44002011	jo Kurete kede jo Arab , wan doŋ owinyogi orabo kop i lebwa ikome pi tic adoŋo ame Obaŋa otio . ”
44002012	Gin ducu owuro , tamgi te tum oko , ote penyere kengi kengi ni , “ Kara man te koppere ŋo ? ”
44002013	Ento mogo te cayo acaa kun okobo ni , “ Jo-nu omer amera i koŋo alim . ”
44002014	Cite Petero ocuŋ karacel kede jo apar wie acel , te olakino kun kobbigi ni , “ Wun jo me Judaya , kede wun jo ducu a bedo i Jerucalem , cik yitwu i koppa , atye i kop ame amito iŋe wunu .
44002015	Jo-ni ba , mom omer kit ame itamo wunu kede , pien caa me iceŋ pwod adek keken ;
44002016	ento man en gin a rik adwarpiny Joel okobo pire ni ,
44002017	‘ Man gin ame bino timere i kare me agikki , Obaŋa ame okobo , abino onyo Cunya i kom jo luŋ , Otinowu awobe kede anyira bino doko odwarpiny , awobewu adoŋo bino neno anyut , jowu oteggo bino leko lek .
44002018	I kare-nono abino onyo Cunya i kom omiro mera a co kede a mon , gin te doko odwarpiny .
44002019	Daŋ abino nyuto taŋo malo i polo , kede miyo anyuttogo piny i wi lobo , remo kede mac kede ikuna a duny bala yito .
44002020	A mom ru nino a Rwot obino , nino adwoŋ a nen kannaler , ceŋ bino cido acol icuc , dwe bino lokere doko remo .
44002021	Dok daŋ jo luŋ ame bino lwoŋo nyiŋ Rwot obino larogi . ’
44002022	“ Wun jo Icrael winy wunu koppa : Yecu me Najaret onwoŋo en dano ame Obaŋa onyuto baŋwu kun moke kede tic atek adoŋo kede taŋo kede anyuttogo ame Obaŋa otio i akinawu kede ciŋe , acalo iŋeo wunu .
44002023	Yecu-ni rik jo obin omie baŋwu , kun lubo yik a rik Obaŋa oyiko dok oŋeo con , wun ite gure wunu i kom yataria kun ineke wunu kede ciŋ jo a kwia cik Obaŋa .
44002024	Cite Obaŋa doŋ ocere oko , kun ogonye oko i rem me to , pien onwoŋo to mom twero make bedo abuccere .
44002025	Pien Daudi rik okobo kop i kome ni , ‘ Kare luŋ yam abedo neno Rwot i nyima , pien en tye i laŋeta tun cem me kur atagere ;
44002026	Ennono omio cunya yom , leba daŋ te lelo ; anaka koma daŋ bino bedo kede gen .
44002027	Pien mom ibino weko tipona ata i Kadec , kadi miyo kom Dano meri Acil top .
44002028	Imia aŋeo yo me kwo ; i nyimi abino lelo meicel . ’
44002029	“ Doŋ ba , wun omegona , atwero kobbiwu kannaler ni kwarowa Daudi rik oto , ote daŋ yiko , wi lyellere tye baŋwa anaka onyoni .
44002030	Pien onwoŋo rik en adwarpiny ; kun en oŋeo ni , Obaŋa yam okwonŋe kwoŋ ni ebino to akware moro i wi kom me loccere ,
44002031	omio ogeo neno cer a Kricito con , okobo kop i kome ni , mom oweke ata i Kadec , anaka kome daŋ pe otop .
44002032	Yecu-nono Obaŋa otyeko cero oko wan-ni luŋ ocaden me koppono .
44002033	Ka doŋ otyeko tuŋe malo i kabedo me kwogo i laŋet Obaŋa tuŋ cem , daŋ te gamo Cuny Acil a yam Obaŋa Papo ociko pire , en doŋ te onyo gin ame wun ikomwu ineno wunu dok iwinyo wunu .
44002034	Pien Oaudi gire mom oyito i wi polo ; ento en ikome okobo ni , ‘ Rwot okobbi Rwotta ni , Bed i laŋeta tuŋ cem i kabedo me kwogo ,
44002035	ituno ka abino miyo okwori doko aten tyeni . ’
44002036	Doŋ ba , doggola me Icrael myero ŋe ni , Yecu-nono ame iguro wunu i kom yataria , Obaŋa doŋ oloke odoko Rwot kede Kricito . ”
44002037	A doŋ gin owinyo mannono , cunygi te ŋeŋema , ote kobbi Petero kede okwena ocele ni , “ Omegowa , kara otim ŋo ? ”
44002038	Petero te gamo doggi ni , “ Iŋut wunu , eka dano acel acel i akinawu te batakino i nyiŋ Yecu Kricito me wek balwu , ote miyowu mot man me Cuny Acil .
44002039	Pien rik ociko pirwu , kede pi itinowu kede pi jo ducu ame tye kananbor ame Obaŋa bino lwoŋogi baŋe . ”
44002040	Otito i yore ocele apol , kun cuko cunygi kobo ni , “ Larre wunu i lwagi jo ogom me kare man . ”
44002041	Jo oye koppere ote batijagi ; i nino-nono jo te medde tutumia adek .
44002042	Gin te bedo keto cunygi i pwony okwena , kede i notte karacel , i nyilo ogati , kede i kwayo Obaŋa .
44002043	Jo ducu obedo kede lworo , okwena otio taŋo kede anyuttogo apol .
44002044	Jo luŋ ame oye Yecu ocokere karacel , onoto jamigi karacel .
44002045	Ote cato limgi kede jami ame owoŋo tye baŋgi , gin ote poko kun dano acel acel gamo acalo mittere tye .
44002046	Nino luŋ gin bedo karacel kede cuny acel i ot Obaŋa , onyinyilo ogati i paccigi , daŋ ocamo cemgi kede lelo a cunygi ler ,
44002047	kun opako Obaŋa , jo luŋ pwoogi . Didik Rwot obedo medo baŋgi jo ame olarre .
44003001	Petero kede Lakana rik otye owot i ot Obaŋa i caa me kwac , en caa aboŋwen .
44003002	Ote cop i kom jo a tiŋo dano moro ame aŋwalo geye i yi tottere . Jo-nono rik ocibe didik i doggola me ot Obaŋa ame olwoŋo ni , Aber , me en kwa lim baŋ jo a donyo i ot Obaŋa .
44003003	En oneno Petero gin kede Lakana kun ocako donyo i ot Obaŋa , te kwayogi ni mie lim .
44003004	Petero gin i Lakana te ŋiye , Petero te kobbe ni , “ Nenwa . ”
44003005	En te moko tammere ducu i komgi , kun geno nwoŋo ginnoro i baŋgi .
44003006	Cite Petero te kobbe ni , “ An a mom i ryal kadi jabu , ento amiyi gin ame atye kede . Pi teko me nyiŋ Yecu Kricito me Najaret , ya iwoti . ”
44003007	Petero te mako ciŋe tuŋ cem , yiye malo . Cucuttono tyene kede ogwic tyene te doko atek oko ;
44003008	Oya malo iwic te cuŋ acuŋa , odonyo karacel kedgi i ot Obaŋa , kun woto pyepyea , pako Obaŋa .
44003009	Jo luŋ onene kun doŋ awot apako Obaŋa ,
44003010	gin oniaŋ i kome ni en dano a yam bedo kun kwao lim i doggola Aber me ot Obaŋa ; gin owuro atek meicel gin ame onwoŋo otimere i kome .
44003011	Ame en pwod ocerre i yo Petero gin kede Lakana , jo ducu orwomo ŋwec karacel baŋgi i te baraja ame olwoŋo ni , mea Culeman , kun owuro meicel .
44003012	Ka Petero oneno , orabbi lwak ni , “ Wun jo Icrael , piŋo iwuro wunu kop man , onyo piŋo wanwu omoko i komwa , bala wan pi tekowa , onyo ni pien wan olworo Obaŋa , en omio dano-nu owoto ?
44003013	Obaŋa Iburaim kede Icaka kede Yakobo , Obaŋa a kwariwa , rik oketo kwogo i kom amiro mere Yecu ame wun rik iketo wunu erupe i kome , daŋ ikwere wunu i nyim Pilato , ame onwoŋo omoko ni myero gonye oko .
44003014	Wun ikwero wunu ŋat Acil kede Akite-atir , cite ite kwayo wunu ni tim ber gonnyiwu anek ,
44003015	ite neko wunu ŋat a terowa i kwo . Ento Obaŋa te cere oko i akina a jo oto ; wan ocaden me cerrere .
44003016	Nyiŋe , kede pi ye nyiŋe , en omio teko baŋ dano man ame ineno wunu , daŋ iŋee wunu ; iyee ame obino pi Yecu en omio kom dano man odoko ayot odoco i nyimwu ducu .
44003017	“ Kakare omegona , aŋeo ni rik itimo wunu man pi kwiya piny , kede olocwu daŋ amannono .
44003018	Ento i yore-nono Obaŋa doŋocobo kakare gin a rik en otito con i dog odwarpiny ducu , ni Kricito mere myero kany can adwoŋ .
44003019	Ŋut wunu doŋ , ite dwogo wunu baŋ Obaŋa , me we balwu oko .
44003020	Kare me weo myero bin kun ya i nyim Rwot , dok myero en cwa Yecu , ame en Kricito a rik oyero pirwu con .
44003021	Polo myero koŋ game ituno ka kare oromo me dwoggo jami ducu kakare , ame rik Obaŋa otito pire i dog odwarpinnyere acil , ame obedo kare acon .
44003022	Muca rik okobo ni , ‘ Rwot Obaŋa bino miyowu adwarpinnyoro ame bino ya i akina omegowu , kite a en rik omia kede baŋwu . Wun ibino winye wunu i ginnoro luŋ a en bino kobbiwu .
44003023	Ento dano acel acel ame mom bino winyo kop adwarpiny-nyu , obino neko oko i akina jo . ’
44003024	Kede odwarpiny ducu daŋ , geye i kom Camwiri kede jo olubo ŋec ducu ame okobo kopporo , gin orabo pi kare man .
44003025	Wun ikwae odwarpiny , daŋ ileo wunu cikere a rik Obaŋa ociko baŋ kwariwa , kun okobbi Iburaim ni , ‘ Atekere luŋ me wi podo bino nwoŋo winyo pi ikwaeni . ’
44003026	Kare ame Obaŋa doŋ omiowa amiro mere , ogeo ore baŋwu , me miwu winyo , me loko dano acel acel ya oko i kom ballere . ”
44004001	Ame Petero kede Lakana pwod tye akop i lwak , olamdog kede adwoŋ cirikale me ot Obaŋa , karacel kede Ocadukayo , te bino baŋgi ,
44004002	a doŋ oŋo meicel pien gin otye opwonyo lwak dok orabo kop ni Yecu ocer , ame nyuto ni jo oto daŋ bino cer .
44004003	Gin te makogi ketogi i ot kol ituno odiko , pien onwoŋo piny oyuto oko .
44004004	Ento jo apol ame owinyo koppono , polgi oye Yecu , te miyo wel co romo tutumia abic .
44004005	Orwo mere olocgi , odoŋe kede opwony-cik te cokere i Jerucalem ,
44004006	karacel kede Anna , ame alamdog adwoŋ , kede Kayapa , kede Lakana , kede Alegejanda , kede jo ducu a gin wati olamdog adoŋo .
44004007	A doŋocibogi i dyere , gin te penyogi ni , “ Wun kara itimo wunu man kede kodi teko aŋo onyo kede nyiŋŋene ? ”
44004008	Eka Cuny acil te poŋ i yi Petero , te kobbigi ni , “ Oloc a lwak kede odoŋe ,
44004009	ka tin ipenyowa wunu pi gin aber ame otimere i kom aŋwalo kede kite ame en ocaŋ kede ,
44004010	myero wun ducu , kede jo Icrael luŋ , iŋe wunu ni , pi nyiŋ Yecu Kricito me Najaret ame rik iguro wunu i kom yataria , eka Obaŋa rik te cere oko iyi akina a jo oto , pi nyiŋe en omio ico man ocuŋ inyimwu a doŋkome yot .
44004011	Man en kidi ame wun ogedo ikwero wunu , en ame odoko kidi me gwic ot .
44004012	Larre mom doŋtye baŋ dano moro ocele ; pien mom dok tye nyiŋŋoro ocele i te polo ame Obaŋa omio jo , a myero wan olarre pire . ”
44004013	Ka gin oneno tekcuny Petero gin kede Lakana , dok daŋ oniaŋ ni gin jo moro keken a mom opwonyo , gin owuro meicel , ote daŋ poyo ni jo-nono yam bedo karacel i Yecu .
44004014	Ento ka gin oneno dano ame ocaŋo ocuŋ karacel kedgi , mom doŋote bedo kede kop a myero opyem iye .
44004015	Gin koŋ te cikogi donyo oko i okiko , eka gin te bedo yiko kop kengi kengi .
44004016	Gin te penyere ni , “ Otim wunu ŋo i kom jo-ni ? Pien jo i Jerucalem ducu doŋ ŋeo ni gin onyuto anyut a pire orwo , ame wan mom dok otwero kwero .
44004017	Doŋ me geŋo kop man medde lal i akina a jo , myero obur wunugi me kur dok okobbi ŋattoro kop i kom nyiŋ man . ”
44004018	Amannono gin doŋ te lwoŋogi , ote cikogi atek ni kur gin okob kopporo , kadi pwonyo jo i nyiŋ Yecu .
44004019	Ento Petero gin kede Lakana te dokkigi iye ni , “ Ka ber i nyim Obaŋa me winyowu akato Obaŋa , wun myero iŋol wunu ;
44004020	pien wan mom otwero weko kobo gin a doŋ oneno kede a doŋowinyo . ”
44004021	Dok ote burogi kede teko , ote gonyogi oko , kun mom onwoŋo yo me keto can i komgi pi lwak ; pien lwak ducu onwoŋo apako Obaŋa pi gin ame otiye .
44004022	Dano a rik ocaŋo kede kodi anyut man , mwaka me dittere onwoŋo kato pyeraŋwen oko .
44004023	A doŋ otyeko gonyogi , gin te wot baŋ owotegi , ote porrigi gin ame olamdog adoŋo kede odoŋe okobbigi .
44004024	Ka gin owinyo , gin otiŋo dwongi karacel baŋ Obaŋa kun okobo ni , “ Ama Adwoŋ Rwot , yin a nwaŋ itio polo kede lobo kede nam kede jami ducu a tye iye .
44004025	Yin ame rik ikobo i Cuny Acil i dog kwarowa Daudi , amiro meri ni , ‘ Piŋo Orok rik owo kede akemo ? Piŋo rok otamo kop a tere pe ?
44004026	Rwode me lobo doŋ oterre oko , oloc ocokere karacel , i kom Rwot kede i kom Kricito mere . ’
44004027	Iyi ateni , Kerode gin kede Pontio Pilato , karacel kede Orok kede jo me Icrael ducu , ocokere karacel i boma man i kom amiro meri acil , Yecu , a rik ioro me bedo abaka ,
44004028	me wek gin otim gin ducu ame pi twer me ciŋi kede yikki rik imoko ni myero timere .
44004029	Doŋ amanni Rwot , koŋ inen kit a gin burowa kede , mi omiro meri tekcuny me kobo kop meri aboŋo lworo ,
44004030	kun yin iryeo ciŋi icaŋo jo , imio anyuttogo kede taŋo timere i nyiŋ amironi acil , Yecu . ”
44004031	Ka gin doŋ otyeko kwayo Obaŋa oko , kabedo ame gin ocokere iye te yeŋere , Cuny Acil te poŋ i yigi luŋ , gin te kobo kop Obaŋa i tekcuny .
44004032	Lwak jo a rik oye Rwot rik obedo i tam acel kede cuny acel ; mom tye ŋattoro ame kobo ni jami mere moro obedo mere kene , ento gin onoto jami ducu karacel .
44004033	Okwena omedde miyo cadengi i kom cer a Rwot Yecu i teko adwoŋ , dok winyo Obaŋa rik tye i komgi luŋ .
44004034	Iyi akinagi luŋ , mom tye ŋattoro ame gin a en mito oremo , pien jo ducu ame rik tye i potti , onyo udi , gin rik ocato oko ote kelo limmere ,
44004035	keto i tyen okwena ; eka ote pokki dano acel acel a rome .
44004036	Doŋ rik tye Alevi moro ame onywalo i Kupuro , ame okwena rik ocako nyiŋe Baranaba , te koppere ni , Acuk cuny jo .
44004037	En daŋ rik tye kede poto , ocato oko , te kela limmere keto i tyen okwena .
44005001	Cite lo moro a nyine Anania gin kede cege Capira rik ocato dul lobo moro ,
44005002	eka ote kano dul limmogo oko , ame dako mere daŋ ŋeo , en te lunyo kela ka nucu moro keken keto i tyen okwena .
44005003	Cite Petero te penye ni , “ Anania , kara piŋo imio Catan oloo cunyi oko , omio ibwolo Cuny Acil , ite kano piri keni limmogo ame owilo i poto ?
44005004	Ame rik pwod mom ru icato , onwoŋo mom megi ? Kadi ame doŋ icato , limmere rik gire mom tye i twerri ? Kara piŋo cunyi dok omoko kodi kop-pi ? Ibwolo giri Obaŋa , ento mom jo . ”
44005005	Ka Anania owinyo kop man , orette piny , te to oko . Lworo adwoŋ omako jo luŋ ame owinyo .
44005006	Awobe te ya , boye , tere , yike oko .
44005007	Ame pwod okato caa bala adek , dako mere daŋ te bino , kun mom oŋeo gin ame otimere .
44005008	Petero te penye ni , “ Koŋ ikobba ka rik icato wunu poto i wel-lie ? ” Dako te gamo ni , “ Ee ta , wellere ennono . ”
44005009	Petero te kobbe ni , “ Piŋo inoto dogwu i temo Cuny a Rwot ? Nen , tyen jo oyiko cwari pwod enno i doggola , gin daŋ obino teri oko . ”
44005010	Cucuttono en te rette piny i tyen Petero , to oko . Ka awo be ca odwogo , onwoŋe oto oko , otere , ote yike i laŋet cware .
44005011	Lworo adwoŋ omako lwak jo luŋ oye Kricito , kede jo ducu ame owinyo kop man .
44005012	Okwena obedo timo anyut kede taŋo apol i akina lwak . Gin ducu rik ocokere didik i te baraja a Culeman .
44005013	Jo ocele mere-ni , moro mom odio cunye me notte kedgi , ento lwak oketo kwogo adwoŋ i komgi .
44005014	Jo ame oye Rwot omedde baŋgi , lwak co kede mon apol .
44005015	Omio jo okelo otwo anaka i waŋa yo , opyelogi i tanda kede gi-butogi , me ka Petero abeo akato , kadi tipo mere myero tun i kom jo mogo i akinagi .
44005016	Jo ame oya i pacci ame omano Jerucalem daŋ te cokere apol , kun okelo otwo kede jo a cen arac lologi , gin luŋ rik obin ocaŋogi .
44005017	Cite nyeko te mako alamdog adwoŋ atek , karacel kede jo luŋ a rik tye baŋe , ame onwoŋo eryoŋet Ocadukayo .
44005018	Gin te ya mako okwena , ote ketogi i ot kol a lwak .
44005019	Ento dyewor amalaika a Rwot oyabo doggola me buc oko , te cwayogi oko kun kobo ni ,
44005020	“ Wot icuŋ wunu i ot Obaŋa , ite kobbi wunu lwak kop ducu me Kwo man . ”
44005021	A doŋgin owinyo kop man ote donyo i ot Obaŋa ka ibayi , ote ero pwony . Ka alamdog adwoŋ obino , karacel i jo a rik tye baŋe , olwoŋo okiko , kede odoŋe a jo Icrael ducu , gin te oro jo i ot kol me wot omogi .
44005022	Ento ka otic obino , mom ownonogi i buc ; gin te dok dwoko kop ni ,
44005023	“ Wan onwoŋo ocego ot kol aber meicel , okur daŋ onwoŋo ocuŋ i doggola , ento ka oyabo , mom giwa onwoŋo dano moro i yie . ”
44005024	Kare ame gin owinyo kop man , adwoŋ cirikale me ot Obaŋa kede olamdog adoŋo wigi te cuŋ oko i kom okwena , kun openyere ni , “ Kara Ŋo a dok otimere ba ? ”
44005025	Cite dano moro te bino kobbigi ni , “ lo a rik iketo wunu i buc ca , otye i ot Obaŋa ocuŋ iye opwonyo jo . ”
44005026	Eka adwoŋ me cirikale kede otic te wot omogi , ento mom tetek , pien onwoŋo olworo lwak , me kur napgi kede gweŋe .
44005027	Okelogi ote cibogi i nyim okiko , alamdog adwoŋ te penyogi ni ,
44005028	“ Wan rik ocikowu atek meicel ni kur dok ipwony wunu jo i nyiŋ Yecu , ento aman koŋ inen , pwonywu doŋolal i Jerucalem luŋ , dok imito dwoggo wunu bal me to a lon-naca i wiwa ! ”
44005029	Petero kede okwena te gamo ni , “ Wan myero owiny Obaŋa akato jo .
44005030	Obaŋa a kwariwa ocero Yecu a nwaŋ ineko wunu kun iŋabe wunu i kom yat .
44005031	Dano man Obaŋa otiŋe malo , okete i kabedo me kwogo i laŋete tuŋ cem me en bed Atel kede Alar , wek mi jo Icrael kare me ŋut kede weko balgi .
44005032	Wan ocaden me kop man , karacel kede Cuny Acil ame Obaŋa doŋomio baŋ jo a winye . ”
44005033	Ka gin owinyo man , yigi owaŋ meicel , ote mito ni onekgi oko .
44005034	Cite Aparicayo moro a nyiŋe Gamaliel , ame rik onwoŋo apwony me cik ame lwak luŋ keto kwogo i kome , oya malo i okiko , te ciko ni myero koŋ cwa jo-nu oko pi kare anonokkoro .
44005035	En te kobbi lwak ni , “ Wun jo Icrael , gwokere wunu i kom gin ame ibino timo wunu i kom jo-ni .
44005036	Pien kare moro a doŋokato , Teyuda nwaŋ opello te miye kene ni en edano adwoŋ , jo ame welgi romo bala mia aŋwen twal oonyakino i yore . Ento ka oneke , jo ducu a nwaŋ lube-ni te ket ata , rwenyo atwal .
44005037	Icennere doki , Juda me Galilaya te pello i mege i kare me coyo nyiŋ jo , lwak dok ojoye i yore ; en daŋ obin oto , jo luŋ a nwaŋ lube daŋ obin oket ata .
44005038	Doŋ i kop me tin , an akobbiwu ni , kwany wunu ciŋwu oko i kom jo-nu , wekugi obedi ; pien ka kono yikgi-ni onyo ticgi-ni ocakere i baŋ dano , bino gik oko .
44005039	Ento ka ce oya i baŋ Obaŋa mom ibino loyo wunugi ; kare ocele itwero nwoŋo ni itye wunu ka romo kede Obaŋa . ”
44005040	Gin te ye koppere , eka ote cwano okwena pwodogi apwoda , ote gonyogi kun koŋ ocikogi atek ni kur okob kopporo i nyiŋ Yecu .
44005041	Gin te ya oko i nyim okiko ame cunygi yom gigi , pien Obaŋa oye ni gin oromo miyogi lewic pi nyin Yecu .
44005042	Doŋ i nino luŋ mom okeŋ pwony kede rabo amut aber i ot Obaŋa kede i paccigi ni Yecu en Kricito .
44006001	I kare-nono ame wel a jo a lubo Yecu tye amedde , Ojudaya a kobo leb Grik te ero ŋuŋura i kom Ojudaya a kobo leb Eburania , ni mano didik ka apoko jami , mongi a coggi oto mom omaro paro pirgi wok .
44006002	Okwena apar wie aryo te lwoŋo lwak luŋ a lubo Yecu , ote kobbigi ni , “ Mom ber wan iweko rabo kop Obaŋa , ote lunyo ka pokki jo jami .
44006003	Doŋ ba omegowa , yer wunu i akinawu jo abiro ame lwak pwoo , jo a yigi Opoŋ i Cuny Acil kede ryeko , me wan oketgi i kom tic man .
44006004	Ento wan obino keto cunywa i kwayo Obaŋa kede i rabo kop . ”
44006005	Kop a gin okobo-nono oyomoro yi lwak luŋ ; eka gin te yero Citefano , dano ame iyee mere dwon dok Cuny Acil opoŋ i yie , gin kede Pilipo , Porokoro , Nikanori , Timon , Parmena kede Nikolao dano me Antiokia ame olokere i dini Ojudaya .
44006006	Gin te keto jo-nu i nyim okwena , eka okwena te kwayo Obaŋa pirgi kede keto ciŋgi i wigi .
44006007	Kop Obaŋa rik te nya ; wel jo a lubo Yecu daŋ te medde meicel i Jerucalem , olamdog apol daŋ rik te mako kop me iyee .
44006008	Citefano ame rik winyo kede teko Obaŋa open i yie , obedo tiyo taŋo kede anyuttogo adoŋo i akina lwak .
44006009	Ento jo mogo ame gin jo me kacokere ame ocwano ni , “ Opii ame Ogonyo ” , karacel kede jo Kurene , jo Alegejanderia , kede jo ame oya i Kilikia kede Acia , gin oya te ero pyem i Citefano .
44006010	Ento loyo ryeko kede Cuny ame Citefano kobo kede , oloogi oko .
44006011	Gin te cupo jo mogo i muŋ me kob ni , “ Wan otyeko winyo en akobo kop me ayet i kom Muca kede Obaŋa . ”
44006012	Gin te tutugo lwak , karacel kede odoŋe kede opwony-cik , gin te bino mako Citefano tero i nyim okiko .
44006013	Gin te kela ocaden me goba ame kobo ni , “ Dano man mom weko kobo kop arac i kom kabedo acil-li , kede i kom cik a Muca .
44006014	Pien wan otyeko winyo kun en kobo ni , Yecu me Najaret-taca bino keto kabedo man oko , kede dok loko kitetwa a rik Muca omiowa . ”
44006015	Jo luŋ ame onwoŋo obedo i okiko te ciko waŋgi i kome ; ote neno waŋe cal i wan amalaika .
44007001	Alamdog adwoŋ te penyo Citefano ni , “ Kop tye amannono ateni ? ”
44007002	En te kobbigi ni , “ Omegona kede odoŋena , winy wunu koppa ! Obaŋa won kwogo rik bin onen baŋ kwarowa Iburaim ame onwoŋo en tye i Mecopotamia , ame en mom ru odak i Karan ,
44007003	rik te kobbe ni , ‘ Ya oko i lobowu kede i baŋ watini , iwot i lobo ame an abino nyutti . ’
44007004	En daŋ rik te ya oko i lobo a jo Kaldaya , eka te dak i Karan . Ka pappere doŋ oto , Obaŋa dok te kobe oko i kuno , kele naka i lobo ame aman ibedo wunu iye-ni .
44007005	Obaŋa rik mom obin omie dulloro iye me bed mege ikome , kadi moro aduno a romo keto tyene keken , ento obin ociko acika ni ebino miyo baŋe me bed mege , kede ikwae ame bino lube , kadi bed atinnere moro nwaŋ mom .
44007006	Cite Obaŋa okobo kop man ni , ikwae bino bedo wele i lobo a jo ocele ; jo-nono bino lokogi odoko opii dok bino timogi cucu pi mwakki mia aŋwen .
44007007	‘ Cite an ikoma abino ŋolo kop i kom rok a gin otiyigi-nono , icennere gin bino ya oko i kuno , obino wora i kabedo man , ’ mano Obaŋa en okobo .
44007008	En rik te miyo baŋ Iburaim cikere me lirre . Pi mannono , kare ame Iburaim onywalo Icaka , olire i nino me aboro ; Icaka te nywalo Yakobo , Yakobo te nywalo kwariwa acon apar wie aryo .
44007009	“ Kwariwa acon-naca nyeko rik te makogi i kom Yucepu , rik gin te cate oko i Miciri ; ento Obaŋa obedo kede .
44007010	Obaŋa rik te lare i cannoro luŋ ame ocore eka te miye winyo kede ryeko ame Parao abaka me Miciri nwaŋ te pwoyo , te miye loyo lobo Miciri kede ode luŋ .
44007011	Ka kec opoto i Miciri luŋ kede i Kanaan , can rik te rido jo atek , nwoŋo cam te loyo kwariwa oko .
44007012	Cite ka Yakobo owinyo ni cam tye i Miciri , obin ooro kwariwa kuno tyen me agege .
44007013	I wotgi me aryo Yucepu rik te nyutte kene baŋ omego mere , wati a Yucepu daŋ te ŋeye oko baŋ Parao .
44007014	Eka Yucepu te oro jo wot lwoŋo pappere Yakobo gin i wati mere ducu baŋe , jo pyerabiro wie abic .
44007015	Kite-nono Yakobo owoto i Miciri , eka te to oko , karacel kede kwariwa daŋ .
44007016	Ote dwoko komgi i Cekem , yikogi i lyel a rik Iburaim owilo kede wel ryal i baŋ awobe a Kamor i Cekem kuno .
44007017	“ Ka kare doŋ onoko ceggi me cobo cikere ame Obaŋa rik ociko baŋ Iburaim , jo rik onya omedde atek i Miciri ,
44007018	ituno ka abaka ocele a kwia Yucepu ocako loc i Miciri .
44007019	En rik te ŋolo ryeko i kom rokwa , te timogi alit meicel kun miogi obolo otinogi oko , wek kur bed kwo .
44007020	I karenaca en a rik ote nywalo iye Muca . En rik atin aber meicel i nyim Obaŋa ; rik koŋ ote pite i ot a pappere dwete adek .
44007021	Kare ame doŋ obole oko , nyaka a Parao te kwanye , pite acalo wode ikome .
44007022	Rik ote pwonyo Muca i ryeko a jo Miciri luŋ , en nwaŋ te bedo atek i koppere kede i ticcere .
44007023	“ Kare ame mwaka me dittere oromo pyeraŋwen , en te tamo i cunye ni koŋ elim omego mere , jo Icrael .
44007024	Kare ame en oneno awuno danogi moro , en okonyo ŋat ame awuno , te neko dano me Miciri oko .
44007025	En otamo ni omego mere bino niaŋ ni Obaŋa bino tic kede me larogi , ento kara gin gigi mom oniaŋ .
44007026	Odiko ocele en te dok cop i kom jo Icrael aryo ame aromo , en te temo dwekogi kun kobbigi ni , ‘ Jo-ni we , wun omego , kara pi ŋo iwunne wunu kenwu kenwu ? ’
44007027	Ento dano ame onwoŋo awuno wadgi ca te core teŋe kun kobo ni , ‘ Ŋa kara oketi me oyowa kede ŋolliwa kop ?
44007028	Imito neka bala Amiciri ame aworo ineko ca ? ’
44007029	Kodi kop-pi omio Muca obin oriŋo oko , te bedo welo i lobo me Midian , kan a en te nywalo iye awobe aryo .
44007030	“ Kare ame dok mwaka pyeraŋwen okato , amalaika onen baŋe i tim me kidi Cinai , onen i leb mac ame alyel i yat obuŋere .
44007031	Muca ka oneno , owuro meicel gin ame eneno ; te noko ceggi wek enen odoco . Dwon Rwot te pello ni ,
44007032	‘ An Obaŋa a kwarini , Obaŋa Iburaim , Obaŋa Icaka kede Obaŋa Yakobo . ’ Kom Muca omyel , mom dok te diyo cunye me neno .
44007033	Rwot te kobbe ni , ‘ Wot amuk oko i tyeni , pien kabedo ame icuŋ iye-nono , en lobo acil .
44007034	Ateni , doŋ aneno kite ame owuno kede jona ame tye i Miciri , awinyo daŋ ŋuŋuragi , en doŋ abino piny pi larogi . Bin amanni me aori i Miciri . ’
44007035	“ Muca-nono a rik gin okwero kun okobo ni , ‘ Ŋa kara oketi me loyowa kede ŋolliwa kop ? ’ en ame Obaŋa oore me bedo aloc kede alar , kun Obaŋa otio kede amalaika ame rik onen baŋe i yat obuŋere .
44007036	En a rik obino okwanyogi kun timo taŋo kede anyuttogo i lobo me Miciri , kede i nam Arema , kede i tim pi runi pyeraŋwen .
44007037	Muca nono en a rik obin okobbi jo Icrael ni , ‘ Obaŋa bino miyowu adwarpinyoro ame bino ya i akina omegowu , kite a rik en omia kede baŋwu . ’
44007038	En acellono a daŋ rik obedo i akina a lwak i dye tim , karacel amalaika a rik okobo kede i wi kidi me Cinai , kede kwariwa ; Obaŋa te miye koppogo me kwo , me amia baŋwa .
44007039	Kwariwa te kwero winye oko , ocore teŋe , eka ote loko cunygi me dok cen i Miciri ,
44007040	kun okobbi Aron ni , ‘ Timmiwa obaŋa mogo ame bino telowa , pien Muca ame rik okwanyowa i lobo me Miciri , mom dok oŋeo gin ame otimere i kome . ’
44007041	I kare-naca gin te tiyo atin twon ote kela gitum me yalo cal-Iu , kun yigi yom gigi i kom gin ame ciŋgi otio .
44007042	Cite Obaŋa olokere , te jalogi i woro mony me polo , acalo rik ocoo i buk odwarpiny ni , ‘ Yam ikella wunu leyi aneka kede gin ame oŋolo mwaka pyeraŋwen i tim , wun doggola me Icrael ?
44007043	Rik gire itino wunu kema a Molok , kede acer Obaŋawu Repan , cal ame itio wunu me aworawu ; cite an abino kobowu i ŋe Babulon twal . ’
44007044	“ Kwariwa rik obedo kede kema me caden i tim , acalo Obaŋa rik ociko kun kobbi Muca ni , ti a rom i cal a rik eneno con .
44007045	Kwariwa ame olubogi ka omiogi , gin okelo karacel kede Yocwa , i kare ame gin ogamo lobo a rok apapat ame Obaŋa oryemo i nyim kwariwa , ori ituno i kare a Daudi .
44007046	Obaŋa omio Daudi winyo , omio Daudi te kwayo ni myero enwoŋ kabedo pi Obaŋa a Yakobo .
44007047	Ento Culeman en ame obin ogerri Obaŋa ot .
44007048	Kadi amanno , En Amalo Meicel mom gire bedo i ottoro ame jo ogero kede ciŋ , acalo rik adwarpiny okobo ni ,
44007049	‘ Polo en kom me locca , lobo en aten tyena . Kara kit ottene ame ibino gerra wunu ? Man kop a Rwot . Onyo ka weo mera tye kwene ?
44007050	Mom ciŋa en otio jami magi ducu ? ’
44007051	“ Wun jo a ŋutwu okaŋ , ame cunywu kede yitwu mom oliro , nino luŋ ibedo geŋo wunu Cuny Acil ; wun daŋ itimo wunu bala kwariwu rik otimo .
44007052	Kara adwarpinnyene a mom kwariwu owuno ? Gin daŋ oneko anaka jo a rik orabo kop con pi bino a ŋat Atir , ame wun onyoni idoko wunu jo oketo erupe i kome kede jo oneke ,
44007053	wun ame rik Obaŋa omio omalaika okelliwu cikere , cite mom ite gwoko wunu . ”
44007054	Ka gin owinyo koppono , yigt owaŋ meicel , ote kayo lakgi i kome .
44007055	Cite Citefano ame onwoŋo opoŋ i Cuny Acil , oŋao waŋe i polo , te neno kwogo Obaŋa , kun Yecu ocuŋ i laŋet Obaŋa tuŋ cem .
44007056	Te kobo ni , “ Koninen wunu ba , aneno polo oyabere , aco Wot a dano tye ocuŋ i kabedo me kwogo i laŋet Obaŋa tuŋ cem . ”
44007057	Gin ducu ote wo kede dwon aloŋo kun oculo yitgi oko , ote mwomere i kome karacel ,
44007058	cwaye teŋe i boma , nanapo en i gweŋe ; ocaden oketo boŋŋigi i tyen awobi a nyiŋe Caulo .
44007059	Ento i kare ame gin tye ananapo Citefano , en okwao ni , “ Rwot Yecu , gam cunya . ”
44007060	Eka te rumo piny kun redo i dwon aloŋo ni , “ Rwot , kur ikwan bal man i komgi . ” Ka doŋ okobo man te to nino gire oko .
44008001	Caulo daŋ onwoŋo opwoo to mere-nono . I nino-nono ote cako wuno lwak jo oye Kricito ame tye i Jerucalem atek meicel ; gin te ket ducu i lobo me Judaya kede Camaria , kono ka okwena keken en ate doŋ i Jerucalem .
44008002	Jo a woro Obaŋa oyiko kom Citefano , ote daŋ koke meicel .
44008003	Cite Caulo onwoŋo mito tyeko lwak jo oye Kricito luŋ , kun donyo i ot acel acel , wao iye co kede mon , ketogi i buc .
44008004	Jo ame onwoŋo oket obedo wowota kun orabo amut aber .
44008005	Pilipo rik oluŋere i paco moro me Camaria , te rabo pi Kricito baŋ jo kuno .
44008006	Lwak oketo cunygi atek i kom gin a Pilipo okobo ; kare ame gin owinyo koppere dok daŋ oneno anyuttogo a en otio .
44008007	Pien jo apol a rik tye kede cen areco , cen oya oko i komgi kun oredo i dwon aloŋo ; kede jo apol a rik two too me akwea kom kede aŋwal , daŋ ocaŋogi .
44008008	Yomcuny i paco-nono rik doŋ te bedo adwoŋ okato kare oko .
44008009	Ento i paco-nono rik tye iye lomoro a nyiŋe Cimon ame timo gigi mogo me jojok , ame rik en omio jo me Camaria luŋ wure ; en rik kobo ni en e dano adwoŋ .
44008010	Jo luŋ rik winye , jo ati no kede adoŋo daŋ , kun okobo ni , “ Dano man obedo teko Obaŋa ame olwoŋo ni , Teko Adwoŋ . ”
44008011	Gin oketo cunygi i winyo koppere , pien pi kare alac en obedo miyogi wuro ticcere me jojokkono .
44008012	Ento Pilipo orabo pi amut aber me loc Obaŋa kede nyiŋ Kricito , gin oye , ote batijagi oko , co kede mon .
44008013	En Cimon ikome daŋ oye , ote batija en , mom doŋ te weko yo Pilipo ; ka en obedo neno anyut apol kede taŋo adoŋo ame obedo timo , owuro .
44008014	Okwena ame bedo i Jerucalem rik te winyo ni jo me Camaria daŋ doŋ ojolo kop Obaŋa ; gin rik te oro baŋgi Petero kede Lakana .
44008015	Gin owoto , ote wot kwayo Obaŋa pirgi , me gin daŋ onwoŋ Cuny Acil ;
44008016	pien rik mom ru opoto i kom ŋattoro i akinagi , ento obatijagi ka i nyiŋ Rwot Yecu keken .
44008017	Petero kede Lakana rik te ke to ciŋgi i wigi , gin te nwoŋo Cuny Acil .
44008018	Kare ame Cimon oneno ni jo onwoŋo Cuny Acil pi ciŋ ame okwena oketo i wigi , en okelli okwena lim ,
44008019	kun kobo ni , “ An daŋ mia wunu kodi twer-ri , me wek ka an daŋ abino keto ciŋa i kom dano moro , dano-nono daŋ nwoŋ Cuny Acil . ”
44008020	Cite Petero te kobbe ni , “ Myero yin karacel i ciliŋ meri irweny wunu oko , pien itamo ni itwero nwoŋo mot Obaŋa kede lim !
44008021	Yin mom itye kede dulloro ame opokki i kop man , pien cunyi mom atira i nyim Obaŋa .
44008022	Myero iŋut i kom timmi arac-ci , ite kwayo Rwot , me atot ya timmi kica i tam ame tye i cunyi-nono .
44008023	Pien aneni itye kede epio akec , aŋuc me bal otwei oko . ”
44008024	Cimon te gamo ni , “ Wun kwaya wunu Rwot , me ginnoro arac i kom kop ikobo wunu kur tun i koma , ”
44008025	A doŋgin otyeko tuco kop me caden oko kede rabo kop a Rwot , rik ote dwogo gigi oko i Jerucalem , kun orabo amut aber i pacci apol me Camaria .
44008026	Amalaika a Rwot rik te kobbi Pilipo ni , “ Ya iwot tutuŋ anyarolum i yo a dok tuŋ piny tuno naka i Gaja kun oya i Jerucalem . ” ( Mannono obedo yo a woto i tim )
44008027	Pilipo daŋ rik te ya wot . Oyot en te neno dano moro me Eciopia ame oroo oko , atic a Kandake adittere , ame onwoŋo abaka a dako me Eciopia ; en rik ŋat ame onwoŋo kano lim abaka luŋ . En rik onwoŋo owoto i Jerucalem pi woro Obaŋa .
44008028	En onwoŋo doŋ adok kun obedo i wi gadigadi mere , akwano buk adwarpiny Icaya .
44008029	Cuny Obaŋa rik te kobbi Pilipo ni , “ Wot iŋuk gadigadi ca , inywak kede yo . ”
44008030	Pilipo te riŋo baŋe , te winyo en akwano buk adwarpiny Icaya , te penye ni , “ Yin iniaŋ gin ame ikwano-nono ? ”
44008031	En ogamo ni , “ Atwero niaŋ niŋo aboŋo ŋattoro a gonnya tere ? ” En te cwano Pilipo ni yit bed karacel kede .
44008032	Dul a rik en akwano i coc a yam ocoo onwoŋo ene , ni , “ Acalo romo ame atero me aneka , dok acalo atin romo a liŋ i nyim onyar yerrere , kittono en mom oŋamo gire doge .
44008033	Ka oturo dittere oko , okwero ŋolle kop atir . Ŋa kara a twero tito pi ikwae ? Pien okwanyo kwo mere oko i wi lobo . ”
44008034	Lon ame oroo-nu te penyo Pilipo ni , “ Akwai , titta ba , kara adwarpiny okobo kop man i kom ŋa ? I kome en kene , onyo i kom dano moro ocele ? ”
44008035	Pilipo te ero kop , ogeo i kom dul me coc a yam ocoo-naca , te tuno kede naka ititte amut aber i kom Yecu .
44008036	Ame gin rik pwod otye omedde i wotgi , gin te cop i pii moro , eka lon oroo ca te kobbi Pilipo ni , “ Nen , kara pii do eŋeo ! Ŋo a dok mona batija ? ” [
44008037	Pilipo te kobbe ni , “ Ka ce iye kede cunyi ducu , twerre gire . ” En te gamo ni , “ Aye Yecu Kricito en Wot Obaŋa . ” ]
44008038	En te ciko ni gadigadi koŋ cuŋ , gin aryo ducu te yitto piny i pii , Pilipo gin kede lon ame oroo ca , ote batija en oko .
44008039	Ame gin doŋ oya oko i pii , Cuny a Rwot te tero Pilipo oko , lon ame oroo ca mom dok te medo nene ; en gire te medde i wottere kun alelo meicel .
44008040	Cite rik ote bino neno Pilipo i Ajota . En obe bea i pacci ducu kun rabo amut aber , naka ka en obino i Kaicaria .
44009001	Caulo kun pwod olido kop me buro kede neko jo a lubo Rwot , en owoto baŋ alamdog adwoŋ .
44009002	En te kwayo waraga pi kacokere luŋ ame tye i Damaciko , ame mie twer me kelo dano moro keken me Yo man , ame ebino nwoŋo , co onyo mon ; myero etwegi , ekelgi i Jerucalem .
44009003	I kare ame en tye i wottere-nono , kun doŋ eceggi tuno i Damaciko , oyotoyot acara moro te ya i polo , omenye kun otwode dyere .
44009004	En te rette piny , eka te winyo dwon ŋattoro ame penye ni , “ Caulo , Caulo , pi ŋo kara itye ka wuna ? ”
44009005	En ogamo ni , “ Kara yin iŋa , Rwot ? ” Te dokke ni , “ An a Yecu en ame yin giri itye ka wuno-nono .
44009006	Ya malo me idony i boma , obino kobbi gin a myero itim . ”
44009007	Jo a rik onwoŋo owoto kede ocuŋ kun oliŋ iti . Gin owinyo dwon , cite mom oneno ŋattoro .
44009008	Caulo oya malo , waŋe te yabere , ento mom te neno piny . Ka doŋ ote mako ciŋe , peye tere i Damaciko .
44009009	Eka te tyeko nino adek kun mom neno piny , mom cemo , kadi mato pii .
44009010	Dano moro a lubo Yecu rik onwoŋo tye i Damaciko , nyiŋe Anania . Rwot rik te kop kede i ginanyuta ni , “ Anania . ” En te ye ni , “ An ene , Rwot . ”
44009011	Rwot te kobbe ni , “ Ya iwot i yo ame olwoŋo ni Ocuŋ Atira , ite penyo pi dano moro me Taruco ame nyiŋe Caulo ka tye i ot a Juda , pien , nen ba , en tye akwayo Obaŋa .
44009012	Dok en doŋ otyeko neno i ginanyuta , dano moro a nyiŋe Anania kun tye adonyo baŋe , pi keto ciŋe i kome me enen piny . ”
44009013	Anania te gamo ni , “ Rwot , awinyo doŋ i baŋ jo apol kit ame dano-nono owuno kede joni a tye i Jerucalem .
44009014	Anaka kan daŋ olamdog adoŋo doŋ otyeko miye twer me tweyo jo luŋ ame lwoŋo nyiŋi . ”
44009015	Cite Rwot te kobbe ni , “ Yin woti , pien lonnono en gi-ticca ame ayero me tero nyiŋa baŋ Orok , kede baŋ rwode kede ikwae Icrael .
44009016	Pien an ikoma abino nyutte kit can ducu a myero ekany pira . ”
44009017	Anania te wot donyo i ot , te keto ciŋe i kome kun kobo ni , “ Ominna Caulo , Rwot Yecu ame onwoŋo onen baŋi i yo a rik ibino kede ca , doŋ oora baŋi me waŋi dok nen piny , kede Cuny Acil daŋ poŋ iyii . ”
44009018	Cucuttono ginnoro acalli pok rec te poto i waŋe , eka waŋe te dok cako neno piny . En oya te batijia ,
44009019	daŋ te cem , te doŋ nwoŋo teko . En rik koŋ te bedo kede jo a lubo Yecu ame onwoŋo tye i Damaciko pi kare moro ,
44009020	daŋ te ero rabo kop i kom Yecu oko oyotoyot i kacokere luŋ kun kobo ni , “ En Wot Obaŋa . ”
44009021	Jo ducu ame owinyo koppere te wuro meicel , kun okobo ni , “ Man mom en lon a rik mito tyeko jo ame olwoŋo i nyiŋ man i Jerucalem ? En obino kan daŋ pi kop acellono , me etwe jo-nono , etergi baŋ olamdog adoŋo . ”
44009022	Ento Caulo gire te medde ameda i teko , Ojudaya a rik bedo i Damaciko wigi te cuŋ oko , ka en onyuto atir ni Yecu gire en Kricito .
44009023	Ame kare doŋ okato alalac , Ojudaya rik te yiko kop me neko Caulo ,
44009024	cite en te ŋeyo yikgi oko . Gin rik ote bedo kuro dogcel dyeceŋ kede iwor benebene me oneke ;
44009025	ento jo a lubo Yecu rik te tere oko dyewor , ore cwaye oko i kan a twolo i apama cel , kun omie elyerre i dwoŋo naka piny .
44009026	Ame en doŋ otuno i Jerucalem , te poro notte kede olub Yecu , cite gin luŋ rik ote lwore oko , mom oye ni en daŋ alub Yecu .
44009027	Cite Baranaba ojole , okele baŋ okwena , te tittigi kite a Caulo oneno kede Rwot i waŋayo , kede kite ame okobo kede , naka kite ame en orabo kede kop i nyin Yecu i Damaciko i tekcuny .
44009028	Caulo te bedo wowota i akinagi i Jerucalem , kun rabo kop i nyiŋ Rwot kede tekcuny .
44009029	En okobo i jo a kobo leb Grik kun pyem kedgi , cite gin oyenyo yo me neke .
44009030	Ka omego oŋeo , gin te tero Caulo oko i Kaicaria , ote cwaye Taruco .
44009031	Amannono lwak jo oye Kricito te bedo i kuc i lobo Judaya luŋ kede i Galilaya kede i Camaria , te medde doŋo ; ote daŋ nya kun owopo yo me woro Obaŋa , dok Cuny Acil kweo cunygi .
44009032	I kare ame Petero owowota i dul lobo luŋ , en te tuno baŋ jo Obaŋa ame onwoŋo bedo i Ludda .
44009033	En rik te nwoŋo lo moro ame nyiŋe Ainea kuno , ame otyeko mwakki aboro kun buto abuta , pien rik onwoŋo kome okwe oko .
44009034	Petero te kobbe ni , “ Ainea , Yecu Kricito ocaŋi oko . Ya malo , ipet ka butoni . ” En daŋ te ruyo ya oko .
44009035	Jo a rik bedo i Ludda kede Caron onene , eka gin te lokere baŋ Rwot .
44009036	I Yopa rik onwoŋo tye iye dako moro a lubo Yecu nyiŋe Tabica , ame te koppere ni , Dorika . En rik onwoŋo tio tic abeco apol , dok konyo ocan i yo apapat .
44009037	I kare-naca too rik obin omake , eka te to oko . Rik ote lwoko kome , pyele i ot a malo .
44009038	Pien Ludda onwoŋo ceggi kede Yopa , jo a lubo Yecu rik te winyo ni Petero tye kuno , omio gin te oro jo aryo baŋe , kun okwae ni , “ Tun baŋwa oyotoyot , kur igal . ”
44009039	Petero te ya wot kedgi , A doŋ en otuno , otere i ot a malo . Mon luŋ ame coggi oto onwoŋo ocuŋ i laŋete , okoko kun onyuto boŋi kede rukkogo ame rik Dorika okwoo a nwaŋ pwod tye baŋgi .
44009040	Petero te cwayogi ducu oko , eka te rumo piny kwayo Obaŋa ; te lokere tuŋ kom oto kun kobo ni , “ Tabica , ya malo , ” En te yabo waŋe ; ka oneno Petero , oya obedo abeda .
44009041	Petero te mako ciŋe , yiye malo , te lwoŋo jo Obaŋa kede mon a coggi oto , omie baŋgi kun doŋ kwo .
44009042	Koppere rik te ŋeye i Yoppa ducu , te miyo jo apol ye Rwot .
44009043	Petero te bedo i Yoppa nino apol tuŋ anyoŋ-lao a nyiŋe Cimon .
44010001	Rik tye lo moro i Kaicaria nyiŋe Komelio , en rik adwoŋ cirikale me eryoŋet ame olwoŋo ni , me Itali .
44010002	En rik dano awor , a daŋ lworo Obaŋa karacel kede ode ducu ; rik poko jami mere apol me konyo Ojudaya , daŋ kwao Obaŋa kare luŋ .
44010003	I nino moro acel i caa aboŋwen me dyeceŋ , en te neno amalaika a Rwot kannaler i ginanyuta kun donyo baŋe te kobbe ni , “ Komelio . ”
44010004	En daŋ waŋe te cuŋ i kome kun lworo amake , ete kobo ni , “ Kara ninono ba , Rwot ? ” En te kobbe ni , “ Kwaeci kede kony ame ibedo miyo otuno malo baŋ Rwot , omio en opo piri .
44010005	Amanni cwa jo i Yoppa me wot kel lo moro a nyiŋe Cimon , ame olwoŋo daŋ ni Petero .
44010006	En bedo tuŋ anyoŋlao moro ame ode tye i dog nam , nyiŋe Cimon . ”
44010007	A doŋ amalaika ame okobo kede kop man otyeko wot oko , en te cwano jo aryo i akina omiro ame bedo tuŋe , kede cirikale acel a woro Obaŋa ame en dano acel i akina cirikale ame bedo tuŋe didik .
44010008	En te tittigi gin ame otimere luŋ , te cwayogi i Yopa .
44010009	Orwo mere ame gin pwod otye i wotgi , a doŋonoko ceggi i ŋet bomanono , Petero oyito i wi ot malo me wot kwayo Obaŋa i akina caa abicel .
44010010	Kec rik te neke , eka te mito cam ; ento ame pwod otye ka yiko , tammere oyutte ,
44010011	te neno polo oyabere , ginnoro te ya iye acalli cuka alac kun alologa abino piny i lobo , ame acwayo kede twoke aŋwen .
44010012	Kwon leyi luŋ a tyengi aŋwen onwoŋo tye iye , kede twolegu , kede winy a twarre malo .
44010013	Dwonnoro te bino baŋe kun kobbe ni , “ Petero , ya malo , inek , icam oko . ”
44010014	Ento Petero te gamo ni , “ Mom amannono Rwot , pien an gira pe ru acamo ginnoro ame obedo me kwer onyo a mom olony . ”
44010015	Dwonnono dok te bino baŋe tyen me aryo ni , “ Gin ame Obaŋa olonyo , kur yin dok ilwoŋ ni gin me kwer . ”
44010016	Ginnono obedo timere kittono tyen adek , eka ote ru tiŋo dwoko oko i polo .
44010017	Ame tam a Petero pwod ocuŋ ata iyenyo kop me ginanyuta a doŋ eneno , jo ame Komelio ooro onwoŋo tye ocuŋ i doggola , ame gin doŋonwoŋo otyeko penyo ot a Cimon oko .
44010018	Gin te lwoŋo kun openyo ka ce Cimon ame olwoŋo daŋ ni Petero tye welo me kannono .
44010019	Ame Petero rik pwod onwoŋo aparo pi ginanyuta , Cuny Obaŋa rik te kobbe ni , “ Neno , jo adek tye ayenyi .
44010020	Aco , ya iluŋere iwot kedgi kun mom itamere ata ma , pien an en aorogi . ”
44010021	Petero te luŋere piny baŋ jo-naca , te kobbigi ni , “ An a dano ame imoyo wunu ; ibino wunu pi kop aŋo ? ”
44010022	Gin te kobbe ni , “ Wan oya i baŋ Komelio , ame obedo adwoŋ cirikale , dano a kite atir a lworo Obaŋa , anaka rok me Ojudaya luŋ daŋ pwoe . Amalaika acil doŋ okwenyoro en ni lwoŋi , me iwot i ode , me en winy kop a ya i baŋi . ”
44010023	En te lwoŋogi i ot baŋe , gin te doko wele mere . Odiko en te ya wot kedgi , karacel kede omego mogo ame oya i Yoppa daŋ onywako kedgi yo .
44010024	Orwo mere gin te donyo i Kaicaria . Onwoŋo Komelio akurogi , kun doŋ otyeko lwoŋo wati mere kede dyere mere a ceggi kede .
44010025	Kare ame Petero tye a donyo , Komelio odare , te ryebere piny i ŋet tyene , wore .
44010026	Ento Petero te yiye oko malo kun kobo ni , “ Ya malo , an daŋ a dano wadwu . ”
44010027	Petero te bedo leyo kop kede kun donyo i ot , te nwoŋo jo apol ocokere karacel .
44010028	En te kobbigi ni , “ Wun luŋ iŋeo wunu ni , cik mom ye ni Ajudaya moro myero notte arokkoro , akadi tuno baŋe ; ento an Obaŋa doŋ otyeko nyutta ni kur acwan dano moro ni me kwer onyo ni mom olony .
44010029	En omio ka olwoŋa , an abino aboŋo pyem . Doŋ apenyi ni , yin ilwoŋa pino ? ”
44010030	Komelio te kobo ni , “ I nino adek a doŋ okato , i kodi caa-ni i kome , onwoŋo rik atye akwayo Obaŋa i oda i kwac me caa aboŋwen ; cite oyotoyot , dano moro te cuŋ i nyima ame rukkere tye alyel alyela .
44010031	Te kobba ni , ‘ Komelio , kwacci doŋ owinyere kede kony ame i bedo miyo ocan Obaŋa doŋopo pire .
44010032	Amanni doŋcwajo i Yoppa , me wot cwan Cimon ame olwoŋo daŋ ni Petero ; en bedo i ot a Cimon anyoŋ-lao ame ode tye i dog nam . ’
44010033	Eka ate daŋ cwayo kwena baŋi cuto , yin daŋ itimo ber , ibino . Aman wan luŋ en otye kan i nyim Obaŋa me winyo gin ame Rwot ociki iye . ”
44010034	Cite Petero te ero kop kun kobo ni , “ Doŋ aniaŋ ateteni ni Obaŋa kara mom poko akina a jo .
44010035	Kara bo i rok luŋ , ka dano moro lwore , kun timo gin a tye atira , en gire jolo .
44010036	Wun iŋeo wunu kop a rik en ocwao baŋ jo Icrael , kun rabbigi amut aber me kuc ame bino pi Yecu Kricito , ame en Rwot a jo luŋ .
44010037	Dok daŋ iŋeo wunu gin ame otimere i Judaya luŋ , ame ogeye i Galilaya , i ŋe batija ame Lakana rik orabo pire .
44010038	Iŋeo wunu daŋ kite ame rik Obaŋa oonyo kede Cuny Acil i kom Yecu me Najaret , te miye teko . En daŋ obin omamano piny kun timo gin aber , dok caŋo jo luŋ ame tek a Catan obwoogi , pien Obaŋa rik tye kede .
44010039	Wan ocaden me gin ducu ame rik en obedo tiyo i lobo Judaya kede i Jerucalem . Rik obin oneke kun oŋabe i kom yataria .
44010040	Cite Obaŋa te cere oko i nino me adekkere , daŋ te miye nen kannaler ;
44010041	mom baŋ lwak luŋ , ento baŋwa wan jo a rik Obaŋa oyerowa con me bedo caden , wan jo ame rik ocamo dok daŋ omato karacel kede , ame en doŋ ocer oko iyi akina a jo oto .
44010042	Rik en te cikowa ni orab baŋ lwak dok obed cadennere me nyutti jo ni en ebedo ŋat ame Obaŋa oyero me ŋolo kop a jo akwo kede jo oto .
44010043	Mannono daŋ en dano a rik odwarpiny luŋ omio caden i kome kun okobo ni , dano acel acel ame ye en obino weko ballere oko pi nyiŋe . ”
44010044	Ame Petero pwod tye a kobo kop man . Cuny Acil te poto i kom jo luŋ ame awinyo koppere .
44010045	Te miyo Ojudaya ame oye Rwot ame rik obino i Petero owuro , pien Obaŋa oonyo mot me Cuny Acil naka i kom Orok .
44010046	Pien gin owinyogi kun odumo leb apapat , opako kede Obaŋa . Petero te kobo ni ,
44010047	“ Ŋattoro tye ame twero cerre oko i pii , me kur batija jo man ame gin daŋ doŋ onwoŋo Cuny Acil bala wan-ni ? ”
44010048	Petero te ciko ni myero batijagi i nyiŋ Yecu Kricito . Gin dok te kwayo Petero ni myero koŋ medde bedo baŋgi pi nino moro .
44011001	Okwena kede omego a rik bedo i Judaya nwaŋ daŋ ote winyo ni , Orok daŋ doŋ ojolo kop Obaŋa .
44011002	Ka doŋ Petero owoto i Jerucalem , eryoŋet a cuŋ pi lirre te pyem kede ,
44011003	kun okobo ni , “ Kara piŋo yin iwoto baŋ jo a mom oliro , ite cem-gu kedgi ? ”
44011004	Eka Petero te korrigi i yore ginnoro ducu ame otimere , ni ,
44011005	“ An onwoŋo rik a tye akwayo Obaŋa i boma me Yoppa , tamma te yutte oko , ate neno ginanyuta me ginnoro ame aya i polo acalli cuka alac kun alologa abino piny , ame acwayo kede twoke aŋwen , te tuno naka baŋa .
44011006	Ate ŋiyo me anen yie , ate neno leyi a tyengi aŋwen , kede leyi me tim , kede twole-gu , kede winy a twarre malo .
44011007	Cite ate winyo dwonnoro ame kobba ni , ‘ Ya malo Petero , inek , icam oko . ’
44011008	Ento an gira ate gamo ni , ‘ Mom amannono Rwot , pien an gira pe ru acamo ginnoro ame obedo me kwer onyo a mom olony . ’
44011009	Rwot te dokka iye tyen me aryo kun oya i polo ni , ‘ Gin ame Obaŋa doŋ olonyo , kur yin dok ilwoŋ ni gin me kwer . ’
44011010	Ginnono te bedo timere kittono tyen adek , eka ote wayogi ducu dwoko i polo .
44011011	Cucuttono jo adek te tuno baŋwa i ot a nwaŋ wan otye iye , kun oorogi baŋa , oya i Kaicaria .
44011012	Cuny Acil te kobo ni awot kedgi , kun mom dok atamere atama . Cite omego abicel-li te wot keda , ote daŋ wot donyo i ot a lonnaca .
44011013	En te kobbiwa kite a rik en eneno kede amalaika ame ocuŋ i ode kun kobbe ni , ‘ Cwa jo i Yoppa me kel Cimon ame daŋ olwoŋo ni Petero .
44011014	En bino kobbi kop ame bino lari , yin anaka kede odi luŋ . ’
44011015	Ame rik pwod acako kop acaka , Cuny Acil rik te bino poto oko i komgi , kite ame rik opoto kede i komwa i ageyi .
44011016	Cite wia te poyo kop a Rwot a rik okobo ni , ‘ Lakana rik batija jo kede pii , ento wun obino batijawu kede Cuny Acil . ’
44011017	Kara ka Obaŋa omiogi daŋ kit mot acel ame rik koŋ omiowa i kare a wan doŋoye Rwotwa Yecu Kricito , kara an rik adoko ŋa ame atwero geŋo Obaŋa ? ”
44011018	Kare ame gin doŋowinyo kop-pi , gin te liŋ doŋ aliŋa . Ote doŋ lunyo pako ka Obaŋa kun okobo ni , “ Obaŋa kara doŋoyeyi Orok ŋut ame twero miyogi daŋ odonyo i kwo . ”
44011019	Jo a rik oket pi awunawuna ame rik bin erre i kom Citefano rik obin owoto te tuno anaka i Poinike kede Kupuro kede i Antiokia , kun orabo kop Obaŋa baŋ Ojudaya keken .
44011020	Ento mogo i akinagi rik jo Kupuro kede jo Kurene ; gin daŋ ka rik otuno i Antiokia , okobo baŋ jo me Grik , kun orabbigi amut aber i kom Rwot Yecu .
44011021	Teko a Rwot obedo tic kedgi , lwak jo ecipan rik te lokere baŋ Rwot obedo tic kedgi , lwak jo ecipan rik te lokere baŋ Rwot ote doko jo oye en .
44011022	Amut me koppono te rwo winyere baŋ lwak jo oye Kricito ame tye i Jerucalem , eka gin te cwayo Baranaba i Antiokia .
44011023	Ka en otuno , oneno tic me kica Obaŋa , olelo , te cuko cunygi luŋ ni , “ Miu cunywu doŋ mok atek i kom Rwot . ”
44011024	Rik en dano aber ame Cuny Acil kede iyee Opoŋ i yie . Lwak jo apol nwaŋ te medde bino baŋ Rwot .
44011025	Baranaba te wot Taruco yenyo Caulo .
44011026	Ka en onwoŋe , okele i Antiokia . Gin rik te bedo kunu mwaka acel alutu , kun obedo i lwak jo oye Kricito dok daŋ opwonyo lwak jo ecipan . Antiokia en kan ame ogeo lwoŋo iye jo a lubo Yecu ni , Okricitayo .
44011027	I kare-nono odwarpinnyogo oya i Jerucalem , obino i Antiokia .
44011028	Moro acel i akinagi a nyiŋe Agabo rik te ya malo , Cuny Acil te miye tuco ni , waŋŋoro kec adwoŋ bino poto i wi podo luŋ ; man otimere i kare a Kulaudio .
44011029	Man omio olub Yecu te moko ni myero cwal kony baŋ omego mogo a bedo i Judaya , kun ŋat acel acel kwanyo mege i kom limmere acalo etwero .
44011030	Gin daŋ ote timo amannono , ote cwayo Baranaba kede Caulo tero baŋ odoŋe .
44012001	I kare-nono abaka Kerode te ero timo jo mogo ame oye Kricito cucu .
44012002	Oneko Yakobo omin a Lakana i pala bat .
44012003	Ka en oneno ni kodi timmono oyomoro yi Ojudaya , en te medde kede , te mako Petero daŋ oko . Man onwoŋo rik kare me Ogati a Tobi Mom iye .
44012004	Ka doŋomako Petero , okete buc , kun omie baŋ dul cirikale aŋwen , ame tye iye jo aŋwen aŋwen , me gwoke . Kerode onwoŋo mito ni bin kele baŋ lwak ka kare me Kato doŋ otum .
44012005	Eka rik doŋ ote keto Petero i buc , ento lwak jo oye Kricito rik te keto cunygi atek kwayo Obaŋa pire .
44012006	I dyewor me nino ame Kerode mito kela Petero i nyim lwak , en rik onwoŋo obuto i akina cirikale aryo , a kun otwee kede jegere aryo , okur ame ocuŋ i doggola onwoŋo tye agwoko dog ot buc .
44012007	Oyotoyot amalaika a Rwot te nen , acara moro te menyo icika . Amalaika-nono te bapo laŋet Petero , te coye kun kobbe ni , “ Ya malo oyot . ” Jegere te poto oko i ciŋe .
44012008	Amalaika dok te kobbe ni , “ Tweye , rwak daŋ amukki oko , ” Petero daŋ te timo amannono , amalaika dok te kobbe ni , “ Aco bol boŋoni i komi , iluba . ”
44012009	Petero te donyo oko , lube . En onwoŋo mom gire aŋeyo ni gin ame amalaika atimonaca tye ateni , ento en onwoŋo atamo ni eneno ginanyuta moro .
44012010	Gin te kato okur me agege kede me aryo mere , eka ote tuno i doggola nyonyo ame pello i dye boma . Mannono te yabere gire kene , gin ote kato , lubo yo acel keken . Amalaika te doŋ weke oko .
44012011	Ka Petero doŋ oniaŋ pire kene , okobo ni , “ Aman doŋ aniaŋ ateni ni Rwot kara ocwao amalaika mere , olara oko i ciŋ Kerode , kede i kom ginnoro ducu ame yam Ojudaya tye akuro . ”
44012012	Ame en doŋ oniaŋ kop man oko , te wot i ot a Maliam tota a Lakana ame nyiŋe ocele Marako , kannono en onwoŋo jo apol ocokere iye , okwayo Obaŋa .
44012013	Kare ame en ogoo doggola atidi me dogcel , aŋeca moro a nyiŋe Roda te bino me winyo .
44012014	En te niaŋ ni dwon Petero ennono , yomcuny te mone yabo dogcel oko , te dok lunyo riŋo dok i ot , te kobbigi ni , “ Petero be tye ocuŋ i dogcel . ”
44012015	Gin te kobbi nyannono ni , “ Yin ipo do , agin . ” Ento en te cerre gire atekateka ni en gire ennono . Gin doŋ te kobo ni , “ Aŋar ca ŋit amalaika mere eno be ! ”
44012016	Ento Petero te bedo medde goyo doggola . Ka doŋgin oyabo doggola , ote neno ni en gire ennono , gin te wuro miecel .
44012017	Petero te diyogi kede ciŋe ni koŋ oliŋ , en te tittegi kite ame Rwot okwanye kede i buc . Te kobbigi ni , “ Tit wunu kop man baŋ Yakobo kede omego . ” En te ya wot oko i kabedo ocele .
44012018	Ame doŋ piny oru , arubaruba rik te bedo adwoŋ i akina ocirikale pi gin ame otimere i kom Petero .
44012019	Ka Kerode oyenye mom te nwoŋe , openyo okur , te ciko ni myero wot nekgi oko . En Kerode te ya oko i Judaya , te wot bedo i Kaicaria .
44012020	Akemo onwoŋo rik omako Kerode i kom jo me Turo kede Cidon . Gin ducu rik ote cokere bino baŋe i tam acel . A doŋ gin obibito Bulacito agwok ot buto abaka , ote doŋ penyo pi kuc , pien lobogi rik onwoŋo kwo i cam a ya i lobo abaka .
44012021	Eka i nino moro acel ame rik onwoŋo omoko oko . Kerode te rukere i ruk me loccere , te bedo i wi kom me dittere , te kop baŋgi .
44012022	Lwak te wo ni , “ Man gire dwon obaŋa , mom mea dano ! ”
44012023	Eka cucuttono , amalaika a Rwot te goye , kudi te came , te to oko ; pien en mom omio Obaŋa kwogo .
44012024	Cite kop Obaŋa te nya medde ameda .
44012025	Baranaba gin kede Caulo te dwogo kun oya i Jerucalem , ame daŋ doŋ ocobo ticgi a rik ocwaogi iye oko . Lakana ame nyiŋe ocele Marako daŋ obino kedgi .
44013001	I kom lwak jo oye Kricito me Antiokia rik tye iye odwarpiny kede opwony : Baranaba kede Cimoen ame olwoŋo Niga , Lukio me Kurene , Manaen ame rik odono i ot acel gin kede Kerode aloc , kede Caulo .
44013002	Ame onwoŋo rik gin tye aworo Obaŋa kede kanyo kec , Cuny Acil rik te kobo ni , “ Pokka wunu Baranaba gin kede Caulo pi tic a ceŋ doŋ alwoŋogi iye . ”
44013003	Icennere a doŋ okanyo kec kede kwayo Obaŋa , gin te keto ciŋ i wigi , eka ote cikogi wot .
44013004	Amannono Cuny Acil te cwayogi , gin ote wot i Celeukia , eka i kannoro gin te kwaŋo nam ote dokoro i Kupuro .
44013005	Ka gin obino i Calamic , gin orabo kop Obaŋa i kacokere luŋ , kun Lakana tye kedgi acalo akonygi .
44013006	Eka gin te wowota iyi cula-nu luŋ , ote tuno naka i Papo ; kuno gin te cop i kom emuroko moro ame adwarpiny agoba , en rik Ajudaya ame nyiŋe Bar-Yecu .
44013007	En rik obedo baŋ Cerugio Paulo , aloccoro ame wie tio . Aloc rik te lwoŋo Baranaba gin kede Caulo , pien onwoŋo mito winyo kop Obaŋa .
44013008	Ento Elima ame emuroko ca ( pien mano en te kop me nyiŋe ) opyem kedgi , kun mito dwanyo wi aloc oko i kom iyee .
44013009	Cuny Acil rik te poŋ i yi Caulo ame olwoŋo daŋ ni Paulo , eka te nene atek ,
44013010	te kobbe ni , “ Yin wot a Catan , ame yii Opoŋ i goba kede kite areco luŋ , yin akwor a kwone tim luŋ atira . Yin mom ibino weko dwanyo yo a Rwot ame atir ?
44013011	Winy ba , amanni ciŋ Rwot doŋ tye oko i komi , ibino bedo atowaŋ kun mom ineno ceŋ pi kare moro alalac . ” Cucuttono waŋe te titiba , piny te dokke acol oko , owoto ame acacato piny kun temo yenyo jo moro a myero pee kede ciŋ .
44013012	Ka aloc oneno gin otimere , oye Yecu . En te wuro meicel pwony i kom Rwot .
44013013	Paulo gin kede owote mere rik ote kwaŋ kun oya i Papo , ote tuno i Perga a tye i Pampulia . Lakana owekogi te dok gire i Jerucalem .
44013014	Cite gin te kato kun oya i Perga , ote tuno naka i Antiokia me Picidia . Gin rik te donyo i kacokere i cen cabit .
44013015	Ame doŋ otyeko kwano kop i cik a Muca kede bu ke odwarpiny , odoŋe me kacokere te cwayo kwena baŋgi kun kobo ni , “ Omegowa , ka itye wunu i kopporo me cuko cuny lwak , kob wunu . ”
44013016	Paulo te ya malo , te diyogi i ciŋe kun kobo ni , “ Wun jo Icrael , naka wun jo ame lworo Obaŋa , winy wunu .
44013017	Obaŋa a jo man Icrael rik oyero kwariwa , te miyogi bedo jo moro adoŋo meicel i kare a gin obedo i lobo Miciri . En te bino kwanyogi oko kede teko me ciŋe ame oryeo malo .
44013018	En rik te diyo cunye i gwokogi i tim pi mwakki pyeraŋwen .
44013019	Kare ame en doŋ otyeko rok apapat abiro i lobo me Kanaan , en rik te miyo lobo-naca baŋ jo Icrael me leyo doko megi pi mwakki mia aŋwen kede pyerabic .
44013020	Icennere te miyogi oŋolkop ituno kede i kare adwarpiny Camwiri .
44013021	Gin dok te kwayo pi abaka ; Obaŋa te miyogi Caulo wot a Kic , dano me atekere a Benjamin , ame te loyogi pi mwakki pyeraŋwen .
44013022	Ame Obaŋa okwanye oko , rik dok te miyogi Daudi me bedo abakagi . En dano ame Obaŋa rik omio caden i kome kun kobo ni , ‘ Doŋ anwoŋo ni Daudi wot a Yecu en dano ame cunya maro , en bino cobo ginnoro luŋ ame an amito . ’
44013023	I kom ikwae a Daudi-nono , Obaŋa doŋ okelli jo Icrael Alar , ame en Yecu , acalo rik en gire ociko .
44013024	Ame en mom ru obino , Lakana onwoŋo koŋ orabo kop baŋ jo Icrael luŋ ni gin oŋut me batijagi .
44013025	A doŋ Lakana ceggi cobo ticcere , okobo ni , ‘ Kara wun itamo wunu ni an ŋa ? An gira mom a dano-nono . Pe gire , ento ŋattoro tye ame abino i ŋea ame an mom aromo gonyo amuk i tyene . ’
44013026	“ Omegona , ikwae Iburaim kede wun jo ocele ame ilworo wunu Obaŋa , kop man me larre ocwalliwa wunu .
44013027	Pien jo a bedo i Jerucalem kede odoŋegi , rik mom oŋee , dok daŋ mom oniaŋ kop odwarpiny ame rik obedo kwannigi cabit i cabit . Gin gigi te miyo kop odwarpiny cobere kakare pi ŋolo kop loye .
44013028	Kadi bed gin rik mom onwoŋo kopporo i kome a romo miyo oŋolle to , gin okwao Pilato ni myero mi nek oko .
44013029	A doŋ gin ocobo ginnoro ducu a rik ocoo i kome , gin te kwanye oko i kom yataria , pyele i lyel .
44013030	Ento Obaŋa gire obin ocere oko iyi akina a jo oto .
44013031	En rik te bedo nen pi nino apol baŋ jo a nwaŋ obino kede i Galilaya kun owoto i Jerucalem ; amanni jo-nono doŋ cadennere baŋ jo .
44013032	Wan doŋ okelliwu amut aber ni mano , gin ame rik Obaŋa ociko baŋ kwariwa ,
44013033	en doŋ ocobo oko kakare baŋwa wan ikwaegi , i cero Yecu , acalo rik ocoo i abuli me aryo ni , ‘ Yin i Woda ; tin doŋ anywali . ’
44013034	En rik ocere iyi akina a jo oto , mom dok bino top gire , daŋ rik en okobo kit man : ‘ Abino miyowu gin acil , ame genne , a rik aciko pi Daudi . ’
44013035	En omio rik okobo i jabuli moro ocele ni , ‘ Mom ibino weko kom Dano meri Acil top . ’
44013036	Pien ka Daudi doŋotyeko lubo tam Obaŋa i kare mere , rik en obin oto oko , ote yike karacel kede kwari mere , en daŋ te top oko .
44013037	Cite ŋat ame Obaŋa ocero rik mom obin otop .
44013038	Pi mannono omegona , myero iŋe wunu ni otye ka rabbiwu kop i kom weko bal pi dano man .
44013039	Pire , jo luŋ ame oye doŋ okwanogi ni kitegi atira , kun okwanyo i komgi bal ducu ame mom otwero kwanyo i komgi pi cik a Muca .
44013040	Gwokere wunu doŋ ba , me kop a nwaŋ odwarpiny okobo kur tun i komwu , ni ,
44013041	‘ Nenu ba , wun jo ame ocae ! Wur wunu , ite rwenyo wunu odoco ; pien atye ka tiyo ticcoro i karewu , tic ame mom ibino wunu ye , kadi ŋattoro tittiwu pire . ’ ”
44013042	Kare ame gin doŋ okato oko , lwak te kwayo ni kop man myero dok tittigi i cabit a bino ca .
44013043	A doŋ cokere oket oko , Ojudaya apol kede jo olokere i dini Ojudaya ame woro Obaŋa rik te lubo Paulo gin kede Baranaba ; gin rik te bedo kop kedgi kun oeukuro cunygi me medde bedo i kica Obaŋa .
44013044	Eka i ceŋ me aryo mere , jo me boma luŋ obuco cokere karacel pi winyo kop Obaŋa .
44013045	Cite Ojudaya ka oneno lwak apol , nyeko te makogi atek , ote pyem i Paulo kun oyete ayeta .
44013046	Paulo kede Baranaba te kop i tekcuny ni , “ Onwoŋo myero yam koŋ oge rabbiwu kop Obaŋa . Ento kit ame wun giwu ibolo wunu oko teŋe , kun mom itamo wunu ni iromo wunu nwoŋo kwo a perakino nakanaka , wan doŋ olokere giwa baŋ Orok .
44013047	Pien Rwot ocikowa ni : ‘ An doŋ aketi me bedo cen baŋ Orok , me imi yo me larre otun i agikki wi podo luŋ . ’ ”
44013048	Ka Orok owinyo , oyomoro yigi atek , ote keto kwogo i kop Obaŋa . Jo luŋ a nwaŋ oyero pi kwo a perakino nakana ka te doko jo oye Yecu .
44013049	Kop a Rwot rik te lal i lobo-nono luŋ .
44013050	Ojudaya rik te cupo monnogo a ŋeye , a woro Obaŋa , kede odoŋe me boma-nono ; gin rik te tugo jo me wuno Paulo gin kede Baranaba , eka ote ryemogi oko i bomagi .
44013051	Paulo-gi te teŋo apua me tyengi i komgi , ote wot gigi i Ikonio .
44013052	Olub Yecu rik te lelo , Cuny Acil te poŋ i yigi .
44014001	I boma me Ikonio daŋ dok te timere i kite acellono . Paulo kede Baranaba owoto i kacokere Ojudaya , ote kop iye i yore ame te miyo lwak jo ecipan , Ojudaya kede jo Grik , te ye Yecu .
44014002	Cite Ojudaya a mom oye rik te tugo Orok kun oketo tam areco i cunygi i kom omego .
44014003	Rik gin te ri kuno pi kare alac , kun orabo kop i kom Rwot i tekcuny , Rwot daŋ te bedo caden me kop i kom kica mere , kun miogi teko me tiyo anyuttogo kede taŋo .
44014004	Jo me bomanono te pokere oko ; mogo odok baŋ Ojudaya , eka mogo te dok baŋ okwena .
44014005	Orok kede Ojudaya karacel kede olocgi rik te mito timogi arac kun omito napogi i gweŋ ,
44014006	ento okwena ka oŋeo , te riŋo gigi oko i Licitra kede Derube , ame gin boma me Likaonia , kede i lobo omano kannono .
44014007	Gin daŋ te rabo amut aber kuno .
44014008	I Licitra rik onwoŋo tye iye lo moro ame bedo abeda , kun mom twero wot i tyene ; en onwoŋo oŋwalo con i yi tottere , daŋ onwoŋo mom ru owoto kadi acelloro .
44014009	En onwoŋo rik tye awinyo kop ame Paulo tye arabo . Paulo te nene atek ateka ; ka oneno ni en tye kede iyee me caŋ ,
44014010	okobbe i dwon aloŋo ni , “ Ya icuŋ atira kede tyeni . ” En oputte malo iwic , te cako wot oko .
44014011	Lwak ka oneno gin ame Paulo otio , gin owo i dwon aloŋo kun okobo i leb jo Likaonia ni , “ Obaŋa mogo doŋ ociro piny baŋwa , kun ocalli jo ! ”
44014012	Baranaba gin te lwoŋo ni , Jeuc , eka Paulo gin te lwoŋo ni , Kermec , pien Paulo en a rik onwoŋo obedo kop .
44014013	Alamdog a Jeuc , ame ot jokkere onwoŋo tye i nyim boma-nono , te kelo twoni i dogcel ame odolo tigo ature i ŋutgi , kun en karacel kede lwak onwoŋo amito ŋologi me yalo Caulo-gi .
44014014	Cite ka okwena Baranaba kede Paulo owinyo pire , gin oyeyeco boŋŋigi , ote mwomere i dye lwak kun okobo ni ,
44014015	“ Jo-ni , kara Ŋo omio itimo wunu kittono ? Wan , daŋ obedo dano adana , ame rom aroma kedwu . Wan orabbiwu amut aber me iya wunu oko i gigi mogo a tere mom , ilokere wunu baŋ Obaŋa akwo a rik otio polo kede lobo kede nam kede jami luŋ a tye iye .
44014016	Rik i kare acon en oweko rok luŋ owoto gigi i yogi ata ;
44014017	kadi amanno , en rik mom oweko dano aboŋo cadennoro a nyute baŋwu . Pien en rik obedo tiyo gin aber , omiowu kot ame oya i polo , kede kare me ceko cam , daŋ omio iyen wunu i cem kede yiwu daŋ opoŋo kede lelo . ”
44014018	Kadi gin okobo kop man , mom obedo yottigi me geŋo lwak ŋolo twoni me yalogi .
44014019	Ento Ojudaya mogo te bino ame oya i Antiokia kede i Ikonio ; gin ocupo lwak te napo Paulo kede gweŋ , ote waye tere i ne boma kun otamo ni en doŋ oto oko .
44014020	Ento jo a lubo Yecu te cokere guro Paulo dyere , en te ya malo , te dok gire i boma . Orwo mere Paulo te wot gin i Baranaba i Derube .
44014021	Eka gin te rabo amut aber i boma-nono , te miyo jo apol lokere doko jo a lubo Yecu ; gin gigi doŋ te dok oko i Licitra , lkonio kede Antiokia .
44014022	Gin odio cuny jo a lubo Yecu , kun ocukoro cunygi me medde bedo iyi iyee man , kun okobbigi ni , “ Myero ocor wunu can apol pi donyo i loc Obaŋa . ”
44014023	Ame gin doŋ otyeko yero odoŋe pi lwak jo oye Yecu i kabedo acel acel , gin te miyo jo-nono i ciŋ Rwot Yecu ame gin geno , kun koŋ ogeo kwayo Obaŋa kede kanyo kec .
44014024	Gin obeo i Picidia , ote bino i Pampulia .
44014025	A doŋ gin otyeko rabo kop i Perga , owoto i Attalia .
44014026	Gin te kwaŋo nam i kannono , ote tuno i Antiokia , kan ame rik okwayigi iye winyo Obaŋa pi tic ame rik gin doŋ otyeko cobo .
44014027	Kare ame gin doŋ otuno , gin te coko lwak jo oye Kricito karacel , ote tittigi ginnoro luŋ ame Obaŋa otio karacel kedgi , dok ni en doŋ oyabbi Orok doggola me iyee .
44014028	Gin rik te bedo i jo a lubo Yecu pi kare alalac .
44015001	Jo mogo rik te wot i Antiokia kun oya i Judaya , ote cako pwonyo omego ni , “ Ka mom olirowu pi cobo cik a Muca , mom itwero wunu larre . ”
44015002	Pwony man rik te miyo tam pokere oko , Paulo kede , Baranaba te pyem i jo-nono atek , omio ote yiko ni Paulo kede Baranaba karacel kede jo mogo i akinagi myero wot i Jerucalem baŋ okwena kede odoŋe , me niaŋ kop i kom pyem man .
44015003	Lwak jo oye Kricito rik te lwokogi i wotgi-nono , gin rik ote beo i Poinike kede i Camaria kun otitti jo kit ame Orok olokere kede me lubo Yecu ; omio omego luŋ olelo meicel .
44015004	Ame gin doŋ otuno i Jerucalem lwak jo oye Kricito , kede okwena , kede odoŋe te jologi aber , gin daŋ ote tittigi gin ducu ame Obaŋa omiogi otio .
44015005	Cite jo mogo oye Yecu , ame onwoŋo me dul Oparicayo , te ya malo , kobo ni , “ Orok gire myero lir , dok daŋ cikgi me gwoko cik a Muca . ”
44015006	Okwena kede odoŋe te cokere karacel me laro kop man .
44015007	A doŋ gin olaro pi kare alac , Petero te ya malo , te kobbigi ni , “ Omegona , wun iŋeo wunu ni i kare acon Obaŋa rik obin oyera i akinawu , me ami Orok winy amut aber , ote ye .
44015008	Dok daŋ Obaŋa ame ŋeo cuny jo obedo cadengi kun miogi Cuny Acil a rom i en a rik omiowa .
44015009	En gire mom oketo apokapoka moro i akinawa kede gin , ento olonyo cunygi daŋ pi iyee .
44015010	Kara piŋo wun itemo wunu Obaŋa kun iyimo wunu lodi apek i ŋut jo a lubo Yecu , ame kadi kwariwa onyo wan mom oromo yeyo ?
44015011	Wan giwa doŋ kwariwa onyo wan mom oromo yeyo ? Wan giwa doŋ oye ni wan karacel kede gin , wan ducu obino larre pi kica a Rwot Yecu . ”
44015012	Jo luŋ i cokere te koŋ liŋ mot ; ote winyo kop a Baranaba kede Paulo kun oporo pi anyuttogo kede taŋo ame Obaŋa omiogi teko me tiyo i akina Orok .
44015013	Ame gin doŋ otyeko kop , Yakobo te gamo ni , “ Omegona , koŋ iwinya wunu .
44015014	Cimeon doŋ otyeko tittiwa kite ame Obaŋa ogeo limo kede Orok kun kwanyo lwak jo iyi akinagi me bed jo mere .
44015015	Man gire orwatte arwata kede kop odwarpiny a rik ocoo ni ,
44015016	‘ Icennere ka man otum abino dwogo , abino dok gero kabedo a Daudi a rik orette oko ; abino dok gero i wi oburrere , abino dok tiŋo malo ,
44015017	me jo odoŋ mo Rwot , kede rok ducu ame odoko jo mere ,
44015018	Man kop a Rwot , ame omio kop magi oŋeye geye i kare acon . ’
44015019	En omio an aŋolo ni pe myero wan ocanu Orok ame lokere baŋ Obaŋa ,
44015020	ento myero wan ocoyigi waraga , otittigi kur ocam ginnoro me kwer ame otyeko yalli cal jogi , owek daŋ timmogo me coco , kede camo ginnoro ame odeo adea , dok daŋ kur ocam remo .
44015021	Pien cakere i kare acon Muca daŋ rik tye kede jo a rabo pire i boma luŋ ; bukkere pwod okwano cabit i cabit i kacokere . ”
44015022	Eka okwena kede odoŋe , karacel kede lwak jo oye Kricito luŋ , rik te moko ni myero yer jo mogo iyi akinagi , cwagi Antiokia karacel i Paulo kede Baranaba . Gin te yero Juda ame olwoŋo ni Barcaba gin kede Cira , ame onwoŋo gin rik jo adoŋo i akina omego ,
44015023	ote miyo jo-nono waraga ame ocoo aman : “ Baŋ omegowa ame obedo Orok a tye i Antiokia , Curia kede Kilikia , Wan okwena kede odoŋe ame wan omegowu , omotowu .
44015024	Doŋ otyeko winyo ni tye jo mogo ame oya i baŋwa kan , ame tye ka poto cunywu i koppogo a rubo tamwu , aco kun wan mom ocikogi kadi acelloro .
44015025	Mano omio wan omoko i cuny acel me yero jo cwayo baŋwu kun obino karacel i dyerewa Baranaba kede Paulo ,
44015026	ame gin jo a doŋ otyeko jalo kwogi pi nyiŋ Rwotwa Yecu Kricito .
44015027	En omio daŋ ocwao Juda gin i Cira ; gin ikomgi bino porriwu kite kop acellono i dog .
44015028	Pien Cuny Acil kede wan doŋ omoko ni myero mom yim yeccoro apek i komwu , kono ka kop magi a pirgi tek :
44015029	kwer wunu ginnoro ducu ame oyalli cal jogi , kede remo , kede gin ame odeo adea , wek wunu daŋ timmogo me coco . Maginono en ame ka igwokere wunu iye , nwoŋo itimo wunu ber . Doŋ ibedu giwu . ”
44015030	Kare ame doŋ ocikogi oko , gin te wot i Antiokia , ote coko lwak karacel , ote miyogi waraga .
44015031	Ka gin okwano , gin olelo pi cuko cunygi .
44015032	Eka Juda kede Cira , ame onwoŋo rik gin odwarpiny , te daŋ cuko cuny omego kede kop apol , ame meddigi teko .
44015033	Gin rik te koŋ bedo kuno pi kare anonokkoro , eka omego te cikogi kede kuc i dokgi baŋ jo a nwaŋ ocwaogi . [
44015034	Ento Cira te tamo ni kono gire en edoŋ kuno . ]
44015035	Paulo kede Baranaba te doŋ i Antiokia . Gin te bedo pwony kede rabo kop a Rwot kuno karacel kede jo ocele apol .
44015036	Ame kare doŋ okato alalac , Paulo te kobbi Baranaba ni , “ Odok koŋ cen i boma ducu ame rik wan orabo iye kop a Rwot , me owot olim omegowa , onen kit ame gin tye kede . ”
44015037	Baranaba rik te tamo ni kono otero Lakana ame olwoŋo daŋ ni Marako owoto kedgi .
44015038	Ento Paulo te tamo ni mom ber me tero dano a yam koŋ olwi owekogi oko i Pampulia , kun mom owoto kedgi i tic .
44015039	Kop-pi te miyogi pyem atek ateka , te miyo ŋat acel acel pokere oko awottere . Baranaba te tero Marako , kwaŋ wot kede naka i Kupuru ;
44015040	Paulo te yero mere Cira , te wot kede , kun omego koŋ okwayigi winyo a Rwot .
44015041	En te beo i Curia kede i Kilikia kun omio teko baŋ lwak oye Kricito luŋ .
44016001	Paulo te wot tuno i Derube kede i Licitra . Kuno onwoŋo tye iye alub Yecu moro a nyiŋe Temoteo , wot a dako moro ame Ajudaya oye Rwot , ento pappere rik gire dano me Grik .
44016002	Omego me Licitra kede Ikonio rik pwoo lonnono .
44016003	Paulo rik te mito ni en wot kede ; eka te tere wot lire , pien Ojudaya a rik tye i kabedo-nono , rik gin luŋ ŋeo ni pappere obedo dano me Grik .
44016004	Kare ame gin tye abe bea i boma apapat , gin omio baŋ jo cik me agwoka ame rik okwena kede odoŋe oyiko i Jerucalem .
44016005	Mano omio lwak jo oye Kricito me kabedo apapat medde atek i iyeegi , kun daŋ wel jo medde didik .
44016006	Gin rik te bel i lobo me Purugia kede Galatia , pien Cuny Acil onwoŋo ogenogi oko ni kur orab kop Obaŋa i Acia .
44016007	A doŋ gin otuno i waŋ apokki me Mucia , ote tamo ni kono owoto i Bitunia , cite Cuny a Yecu mom te yegi beo .
44016008	Gin doŋ te beo i dye Mucia , wot piny i Teroa .
44016009	Ginanyuta te nen baŋ Paulo dyewor , kun lonnoro me Makedonia abako doge , alwoŋe ni , “ Kwaŋ nam idokoro i Makedonia , ikonywa . ”
44016010	Ka en doŋ oneno gin ame onyutte , wan doŋ ote yenyo yo oyotoyot me wot i Makedonia , pien onwoŋo doŋ oniaŋ aber ni Obaŋa doŋ olwoŋowa me wot rabo amut aber baŋgi .
44016011	En omio wan ote kwaŋ oko kun oya i Teroa , ote kwaŋ atira naka i Camoturake , orwo mere ote tuno Neapoli .
44016012	Oya i kuno ote wot i Pilipi , ame en boma me agege me lobo Makedonia , dok daŋ en kan ame jo Roma bedo iye kun olubo cik me Roma . Obedo i boma-nono pi kare alalac .
44016013	I cen me cabit ote donyo oko i dogcel wot i dog kulo , kan ame onwoŋo otamo ni tye iye kabedo me kwayo Obaŋa . Eka ote bedo piny kuno , ote kop i monnogo ame onwoŋo ocokere karacel .
44016014	Dako ame olwoŋo ni Ludia , ame onwoŋo oya i paco me Tuatira , en ame obedo winyo kopwa . Dako-nono onwoŋo acat boŋŋi obedo amaramar , daŋ rik en awor Obaŋa . Rwot oyabo cunye , en te bedo keto cunye i kom gin a Paulo akobo .
44016015	Ka en otyeko batija karacel kede jo i ode , obako doge baŋwa kun kobo ni , “ Ka ityeko moko wunu ni an aye Rwot ateteni , biye ibed wunu i oda , ” En odiowa atek , te miyowa wot kede .
44016016	Ame gin rik otye owot i ka kwayo Obaŋa , gin te rwatte kede nyannoro ame onwoŋo opii , ame jokkere rik tucce kop . Nyannono onwoŋo kelli odoŋe mere lim abup pi tyettere .
44016017	En olubowa wan i Paulo kun redo ni , “ Jo man obedo omiro Obaŋa Amalo Meicel . Gin arabbiwu yo me larre . ”
44016018	Nyan-nu obedo timere amanno pi nino apol , omio Paulo oŋo , te lokere kobbijok ni , “ Aciki i nyiŋ Yecu Kricito , ya oko i kome . ” Daŋ te ya oko i caanono cuto .
44016019	Odoŋe mere ka oneno ni gengi me nwoŋo Iim otum oko , gin te mako Paulo kede Cira , ote wayogi terogi i cuk baŋ oloc .
44016020	A doŋ gin okelogi i nyim oŋolkop , ote piddigi ni , “ Jo-ni tye ka rurubo boma wa-ni ; aco kono gin Ojudaya .
44016021	Gin okelo kitgi mogo ame cik mom ye ni wan omak onyo oti kede , pien wan giwa ojo Roma . ”
44016022	Lwak te twarre malo , oŋolkop te yeyeco boŋŋigi oko , ote ciko ni myero pwod jo-nono kede abiro .
44016023	A doŋ otyeko pwodo dudgi atek , ote ketogi i buc , ote daŋ ciko agwok obuc ni gwokgi aber .
44016024	Agwok obuc te cwalogi i ot buc tyelo , te goyo kol i tyengi oko .
44016025	I dye idiŋ Paulo kede Cira onwoŋo tye akwayo Obaŋa kun daŋ owero wer me pako Obaŋa , ame obuc daŋ awinyo .
44016026	Twon oyeŋo moro te yeyeŋo piny atek meicel cucuttono , te ot buc daŋ oyenere ; doggola luŋ me ot buc te yabere oko , nyony otweo obuc daŋ te gony oko .
44016027	Ka agwok obuc oco , oneno doggola me buc luŋ tye twolo ; en te woto pala battere me nekere kene , pien onwoŋo otamo ni obuc doŋ olwi oko .
44016028	Ento Paulo te redo kede dwon aloŋo ni , “ Kur iwanne keni , pien wan luŋ otye giwa kan . ”
44016029	Agwok obuc te lwoŋo mac , omwomere i ot , te wot ryebere piny i nyim Paulo gin i Cira kun kome tye amyel amyela pi lworo .
44016030	En te kelogi oko , penyogi ni , “ Odoŋena , kara atim ŋo me alarre ? ”
44016031	Paulogi te kobbe ni , “ Ye Rwot Yecu , ibino larre , yin karacel kede jo i odi luŋ . ”
44016032	Eka ote rabbe kop i kom Rwot , en kede jo ame bedo i ode luŋ .
44016033	En rik te tero jo-nono i caa-naca cuto i dyeworraca , te wot mado waŋ kan owawano i komgi . Eka en karacel kede jo me ode ducu ote batija oko cuto .
44016034	Icennere en te terogi i ode , te miyogi cem , kun olelo gin kede jo i ode luŋ , pien en doŋoye Obaŋa .
44016035	A doŋ piny oru , oŋolkop te cwayo cirikale kun okobo ni , “ Gony doŋjo-nono oko . ”
44016036	Agwok obuc te tero koppono baŋ Paulo kun kobo ni , “ Oŋolkop ocwao kop ni gonywu oko . Doŋ pi manno , donnyo wunu oko me iwot giwu i kuc . ”
44016037	Cite Paulo te kobbigi ni , “ Wan opwodowa i nyim lwak kannaler aboŋo ŋolliwa kop a kungu wan Oroma ! Gin ocwaowa-gu i buc . Aman doŋgin omito cwayowa oko i muŋ ? Mom gire Myero gin ikomgi obin ogonywa . ”
44016038	Cirikale te dwoko koppono baŋ oŋolkop . Gin ka owinyo ni jo-nono kara onwoŋo obedo jo Roma , lworo omakogi atek .
44016039	Gin te bino bako doggi baŋgi ; i kare ame doŋogonyogi odonyo oko , ote kwayogi me ya oko i bomanono .
44016040	Gin doŋ te ya wot tuŋ a Ludia ; gin ka otyeko neno omego , kun ocuko daŋ cunygi , ote wot gigi oko .
44017001	Gin obeo Ampipoli kede Apolonia , ote tuno naka i Tecalonika , en kan ame onwoŋo kacokere Ojudaya tye iye .
44017002	Acalo kit a Paulo me kare luŋ , en owoto te donyo i kacokere , te laro kedgi kop oya i coc a yam ocoo pi cabit adek ,
44017003	kun en gonyo tere me nyuto ni Kricito myero to te cer oko i akina a jo oto , dok te kobo ni , “ Yecu ame an arabbiwu kop i kome-nono , en Kricito . ”
44017004	Jo mogo i akinagi te ye koppere , ote ribere i kom Paulo kede Cira , kede jo apol daŋ i akina jo Grik a woro Obaŋa , anaka mon adoŋo apopol .
44017005	Ento nyeko te mako Ojudaya , gin te tero jo mogo areco ame tio i cuk , eka jo-nono te kelo woo adwoŋ i boma . Gin te guro ot a Yacon kun oyenyo Paulo kede Cira me otergi i nyim lwak .
44017006	A doŋoyenyogi kwe , ote wayo Yacon kede omego mogo terogi i nyim wegi twer me paco-nono , kun oredo ni , “ Jo ame aman doŋtye aloko wi podo luŋ oluktuke , otuno doŋanaka kan daŋ , Yacon te gamogi i ode .
44017007	Ginjo-nono otyeobalo cik a Kaicari oko , kun okobo ni tye dok abaka moro ocele ame olwoŋo ni Yecu . ”
44017008	Kopgi-nono te tugo lwak kede wegi twer me paco-nono i kare ame gin doŋowinyo .
44017009	Wegi twer te miyo Yacon kede jo ocele jeŋo lim , ote gonyogi .
44017010	Oyotoyot omego te cwayo Paulo kede Cira dyewor i Berea . Gin ka otuno kuno , ote wot i kacokere Ojudaya .
44017011	Ojudaya-naca rik tamgi beco kato me Tecalonika , pien gin rik obin ogamo kop Obaŋa i cunygi luŋ ; nino i nino gin rik te bedo moyo i coc a yam ocoo ka ce kop ame okobo tye kakare .
44017012	Jo apol i akinagi te lokere doko jo oye Yecu , karacel kede monnogo apopol a ŋeye , anaka co daŋ ame gin jo Grik .
44017013	Ka Ojudaya me Tecalonika oniaŋ ni Paulo tye a rabo kop Obaŋa i Berea daŋ , gin daŋ te wot kuno , ote bedo tutugo kede rurubo lwak .
44017014	Oyotoyot omego te cwayo Paulo oko i dog nam , ento Cira kede Temoteo te doŋ kuno .
44017015	Jo ame olwoko Paulo otuno kede naka i Atene ; Paulo te cikogi baŋ Cira kede Temoteo ni myero gin bino baŋe oyot acalo twerre , jo-nono te dok gigi .
44017016	Ame Paulo pwod tye akurogi i Atene , cunye owaŋ atek ka oneno boma-nono ducu opoŋ i cal jogi .
44017017	Omio en te bedo laro kop i kacokere kede Ojudaya kede jo a woro Obaŋa , dok daŋ piny a ru rik te bedo laro kop i cuk kedejo a tye kuno .
44017018	Jo mogo a gin oryeko me eryoŋet a jo Epikuria kede jo Citoiki daŋ okobo kede , eka jo mogo te kobo ni , “ Lon akobo kop miŋomiŋoni ka ŋit akobo ŋo ? ” Jo ocele akobo ni , “ En nen bala arabkop i kom Yecu kede i kom cerrere . ”
44017019	Jo-nono te make , tere i wi kidi me Areopago kun openye ni , “ Itwero niaŋowa i kom pwony anyen ame ikelo-nie ?
44017020	Pien ikelliwa gigi mogo apat apata ame owinyo ; wan doŋ omito ŋeyo ginnono . ”
44017021	Pien jo me Atene luŋ aluŋa , kede wele ame bedo iye , otyeko karegi i kobo onyo i winyo gigi mogo anyen keken .
44017022	Paulo te cuŋ i dye kidi me Areopago , te kobo ni , “ Wun jo Atene , an doŋaneno ni , wun iketo wunu cunywu i woro obaŋa apapat i yore luŋ aluŋa .
44017023	Pien ka abedo be bea kun aneno gin ame iworo wunu , anwoŋo keno me lam ame ocoo kome ni , ‘ Me Obaŋa a mom oŋeo . ’ Doŋ gin ame iworo wunu a mom iŋeo wunu-nono , en ame an arabo pire baŋwu .
44017024	Obaŋa ame oketo wi podo luŋ kede jami a tye iye ducu , en ame obedo Rwot a bwoo polo kede lobo , en mom bedo i ot ame jo ogero i ciŋgi .
44017025	Daŋ jo gire mom twero tiye kede ciŋgi , bala en mito ginnoro ; pien en ikome ame mio baŋ jo luŋ kwo kede weo kede jami Iuŋ .
44017026	En daŋ oketo jo luŋ a rokgi papat ame tye i wi podo kun gin ducu oya i kom dano acel . En onwoŋo omoko karegi oko coŋ kede waŋ kio me kabedogi ,
44017027	me gin omo Obaŋa , kun ogenoni atot ya obino boboŋo ote nwoŋe . Aco kono Obaŋa gire mom tye bor i ŋattoro .
44017028	Pien ‘ Wan okwo i en , olelea i en , obedo tye daŋ i en ’ ; Dok tye acalo oco werwu mogo okobo , ‘ Pien wan daŋ wan ikwae mere . ’
44017029	Doŋ ka wan obedo ikwae Obaŋa , pe myero opar ni kite Obaŋa calli jabu , onyo ryal , onyo gweŋ , ame gin jami ame opao pi diro kede tam a dano .
44017030	I kare ame jo pwod kwia piny Obaŋa obedo bala mom oneno , ento amanni en doŋciko jo luŋ me ŋut .
44017031	Pien en doŋotyeko moko oko nino ame en bino ŋolli lobo kop atira , a kun dano ame en oyero en a bino ŋolo . En daŋ doŋomoko kop man oko baŋ jo luŋ i cero Yecu i akina a jo oto . ”
44017032	Ka gin owinyo pi cer a jo oto , jo mogo onyero anyera , cite jo ocele okobo ni , “ Dok obino medo winyo kop man baŋi i nino ocele . ”
44017033	Paulo gire doŋte ya wot oko i akinagi .
44017034	Ento jo mogo onotte kede ote lokere doko jo oye Yecu ; i kin jo-nono onwoŋo tye iye Dionecio ame en dano a bedo i okiko me Areopago , kede dako moro ame nyiŋe Damari , karacel i jo ocele mere daŋ .
44018001	Icennere Paulo te ya oko i Atene wot i Korinti .
44018002	En te nwoŋo Ajudaya moro kuno a nyiŋe Akwila , ame onwoŋo dano me Ponto . Dano-nono onwoŋo rik pwod obino abina kun oya i Itali gin i dako mere Puricikula , pien onwoŋo Kulaudio ociko ni Ojudaya luŋ myero ya oko i Roma . Paulo owoto baŋgi ,
44018003	te bedo baŋgi , pien dirogi me tic rik kwone acel ; gin ducu rik okwo kema .
44018004	Paulo rik te bedo laro kop i kacokere cabit i cabit , kun temo wa yo tam Ojudaya kede mea jo Grik .
44018005	Kare ame Cira kede Temoteo doŋ otuno kun oya i Makedonia , Paulo te miyo kare mere luŋ i rabo kop Obaŋa , kun mio caden baŋ Ojudaya ni , Yecu gire en Kricito .
44018006	Ka gin opyem kede kun oyete daŋ , en otennigi rukkere kun kobbigi ni , “ Remowu bed i wiwu ! An balloro gira mom baŋa . Cakere tin an gira doŋ abino wot baŋ Orok . ”
44018007	En te ya i kannaca oko , te wot i paco a lo moro a nyiŋe Titio Yucito ; en rik onwoŋo dano a woro Obaŋa , ode ceŋ ceggi kede kacokere .
44018008	Kricipo , adwoŋ me kacokere , te lokere doko ŋat oye Rwot , karacel i jo me ode luŋ ; jo Korinti apol daŋ ka owinyo , oye Yecu ote batijagi .
44018009	I dyeworrono , Rwot te kobbi Paulo i ginanyuta ni , “ Kur ilwor ; yin kobbi , kur iliŋ ;
44018010	pien an atye kedi . Dano moro mom gire bino timi i ginnoro arac , pien jo mera pol i boma man . ”
44018011	En te bedo kuno mwaka acel kede dwete abicel kun pwonyo kop Obaŋa i akinagi .
44018012	I kare ame Galio loo Akaya , Ojudaya luŋ obin oputte i kom Paulo i cuny acel , ote tere i ka ŋolo kop ,
44018013	kun okobo ni , “ Dano-ni tye abito jo me woro Obaŋa i yore ame cik mom mito . ”
44018014	A doŋ Paulo cok yabo doge me kop , Galio te kobbi Ojudaya ni , “ Wun Ojudaya , kono woki obedo kopporo me tim arac onyo me turo cik i yo arac , kono adio cunya me winyo kopwu , mano ŋeye kene .
44018015	Aco ka kop i kom nyiŋ kop kede nyiŋ jo kede kop i kom eikwu-ni , wun nenu giwu keŋwu ; an adag gira bedo aŋolkop me kodi koppono . ”
44018016	En te ryemogi oko ika ŋolo kop .
44018017	Gin ote mako Cocitene , adwoŋ me kacokere , ote pwode inyim kom me ŋolo kop ; ento Galio gire mom oparo kadi acelloro .
44018018	Paulo te bedo kuno pi kare alalac , eka te ciko omego , te kwaŋo nam me dokoro i Curia , kun Puricikula gin i Akwila woto karacel kede . En onwoŋo omio omworo yer wie oko i Kenkeria , pien onwoŋo rik en okwoŋo kwoŋ .
44018019	A doŋ gin otuno i Epeco , Paulo te wekogi kuno , en te wot gire laro kop Ojudaya i kacokere .
44018020	Ka gin okwae ni koŋ dikere baŋgi pi kare alalaccoro , en mom oye .
44018021	Ame en doŋ ocikogi , okobo ni , “ Abino dwogo baŋwu ka Obaŋa oye . ” Eka en te kwaŋo nam kun ya i Epeco .
44018022	Ka gin otuno i wi tela me Kaicaria , gin te wot moto lwak jo oye Kricito , eka ote wot i Antiokia .
44018023	A doŋ otyeko kare moro kuno , en te ya oko , te bebea i kabedo acel acel i lobo me Galatia kede Purugia , kun mio teko baŋ jo luŋ a lubo Yecu .
44018024	Dano moro ame nyiŋe Apolo , Ajudaya me Alegejanderia ; rik onwoŋo obino i Epeco . En rik dano opwonyere a ŋeo kop meicel , ame tek i coc a yam ocoo .
44018025	Lonnono rik onwoŋo opwonyo i yo a Rwot ; en okobo dok opwonyo kop i kom Yecu i yore i yore kun kop okur i cunye , kadi kono onwoŋo en ŋeo ka batija a Lakana keken .
44018026	En ocako kop i tekcuny i kacokere . Puricikula kede Akwila ka owinyo koppere , otere , ote wot medo nyutte yo Obaŋa i yore i yore .
44018027	En rik te mito ni edokoro nam me wot Akaya , omego daŋ te cwako tammere , gin te coyo waraga baŋ jo a lubo Yecu ni myero jole . Ka doŋ otuno , pi kica Obaŋa omio en okonyo jo oye Rwot atek ,
44018028	pien cen oloyo Ojudaya kannaler i nyim lwak kede teko me koppere , kun juro coc a yam ocoo pi nyuto ni , Yecu gire en Kricito .
44019001	Ame Apolo tye i Korinti , Paulo nwaŋ obeo i lobo i tuŋ malo , te tuno anaka i Epeco . En rik te nwoŋo jo mogo a lubo Yecu kuno
44019002	te kobbigi ni , “ Rik ibin inwoŋo wunu Cuny Acil i kare ilokere idoko wunu jo oye Yecu ? ” Gin te gamo ni , “ Amaa , kom kadi winyo daŋ mom ru owinyo giwa ni Cuny Acil tye . ”
44019003	Dok te penyogi ni , “ Kara rik obatijawu i kodi batija mene ? ” Gin te gamo ni , “ Batija a Lakana . ”
44019004	Paulo te kobbigi ni , “ Lakana rik batija jo ka gin oŋut , kun kobbigi ni myero gin oye dano ame abino lubo ŋec , mannono en Yecu . ”
44019005	Ka gin owinyo amannono , rik ote batijagi oko i nyin Rwot Yecu .
44019006	Paulo te keto ciŋe i komgi , gin te nwoŋo Cuny Acil , ote cako dumo lebbogo apapat kede rabo kop acalo odwarpiny .
44019007	Jo-nono luŋ rik oromo apar wie aryo .
44019008	Paulo te wot donyo i kacokere , en rik te bedo rabo kop i tekcuny pi dwete adek , kun laro kedgi kop , dok temo waya tamgi i kom loc Obaŋa .
44019009	Cite jo mogo cunygi obedo nwaŋ , mom oye Yecu , kun okobo kop areco i kom Yo-nono i nyim lwak ocokere , omio en te ya oko i baŋgi kun tero jo oye Yecu daŋ ; eka en rik te bedo laro kop nino i nino i ot pwony a Turano .
44019010	Mano otimere pi runi aryo twal , omio jo a bedo i Acia luŋ , Ojudaya anaka jo Grik daŋ , te winyo kop a Rwot .
44019011	Obaŋa onwoŋo tye ka miyo Paulo tiyo ticcogo atek adoŋo me awura apat i en a yam timere .
44019012	Jo rik tero otwogi-gu atambara onyo boŋŋi me tic ame ogudo ka i kom Paulo , too daŋ te caŋ gire oko , ceŋ areco daŋ ya oko i komgi .
44019013	Rik onwoŋo tye Ojudaya mogo ame oryem cen , a wowota awowot ; gin daŋ obin otemo tic kede nyiŋ Yecu i kom jo a tye i cen areco , kun okobo ni , “ Akwoŋŋiwu i nyiŋ Yecu ame Paulo rabo pire . ”
44019014	Itino abiro ame gin rik otino Ajudaya moro ame alamdog adwoŋ ame nyiŋe Cikewa , rik daŋ otimo amannono .
44019015	Cen arac rik te penyogi ni , “ Yecu an aŋeo , anaka Paulo daŋ aŋeo ; kara wun kono iŋagi wunu ? ”
44019016	Eka won cen araccaca te mukere i komgi , te loyogi luŋ i teko ; omiogi ote riŋo oko i ot-tu ame gin ducu otye onoro dok kun daŋ owawanogi .
44019017	Kop man rik te ŋeye baŋ Ojudaya kede jo Grik luŋame bedo i Epeco . Gin luŋ ote bedo alwor meicel , omio jo te medde keto kwogo adwoŋ i nyin Yecu .
44019018	Jo apol i akina jo oye Rwot te bino ye kede tuco kannaler gigi mogo a yam gin obedo timo .
44019019	Dok jo apopol daŋ a yam bedo tiyo ticcogo me jojok , te coko bukegi wano oko i nyim lwak luŋ . Rik ote myeko wel jami ame owaŋo , ote nwoŋo oromo ciliŋ tutumia abic twal .
44019020	Kop a Rwot rik te bedo nya , medde i teko i yore acalo mannono .
44019021	Ka mano luŋdoŋ otum , Paulo otamo i cunye ni kono ebeo i Makedonia kede Akaya , ete wot i Jerucalem , kun kobo ni , “ Ka doŋabedo kuno , myero doŋanen Roma daŋ . ”
44019022	Omio en te oro jo aryo i akina jo a konye , Temoteo kede Eracito , kun en koŋ dikere anok i Acia .
44019023	I kare-nono arubaruba rik obedo adwoŋ i kom kop me Yo man .
44019024	Rik tye lo moro ame atet ryal , nyine Demeterio , en rik onwoŋo teto ot jok Atemi atitino moro , teto i ryal kun kelli odiro i tic magoba adwoŋ .
44019025	En rik te coko odiro-nono karacel kede jo ocele ame ticgi acel i megi-nono , eka te kobbigi ni , “ Jo-nie , wun iŋeo wunu ni ticwa-ni en a kelliwa lonyo .
44019026	Aco wun doŋityeko neno , dok daŋ iwinyo wunu ni , Paulo moro-ni aman doŋobito jo dok oloko lwak apipim , mom ka i Epeco kan keken , ento buco doŋromo yi Acia luŋ , kun en kobo ni , obaŋa moro ducu ame jo tio kede ciŋgi mom gire obaŋa kadi acelloro .
44019027	Dok mom ticwa keken en a tye arac , ento anaka ot Atemi ikome ame jok adit-ti daŋ bino doko gin a konynere mom , ame man bino kwanyo kwogo me dit a dako man ame jo me Acia kede wi podo luŋworo . ”
44019028	Jo-nu ka owinyo kop man , akemo te makogi atek meicel , ote bedo rereda ni , “ Atemi a jo Epeco en ame dwoŋ gire ! ”
44019029	Arubaruba rik te bedo i bomanono adwoŋ meicel ; jo rik te mako Gayo kede Aricitako , ame gin onwoŋo jo me Makedonia a nwaŋ woto karacel i Paulo , eka gin ducu te mwomere i cuny acel i ka tuko .
44019030	Paulo te mito ni en daŋ edony i akina lwak , ento olub Yecu te geŋe oko .
44019031	Jo mogo a doŋo me Acia ame rik owote mere daŋ ocwaye kwena ni myero kur emiye me donyo i ka tuko .
44019032	Mannono omio redo a jo opokere oko papat , jo ocele aredo pi gin-ni , jo ocele pi ginnoro ocele ; pien tam a jo i cokere onwoŋo doŋ orubere oko , omio pol a jo mom omedo i niaŋ gin omiogi ocokere .
44019033	Jo mogo i akina lwak otamo ni gin ocokere pi Alegejanda , pien Ojudaya ocwae i nyimgi . Alegejanda te diyogi kede ciŋe , kun onwoŋo en amito pido i nyim lwak .
44019034	Cite ka gin oniaŋ ni en kara onwoŋo obedo Ajudaya , gin luŋ ote wo i dwon acel pi kare a romo caa aryo , kun okobo ni , “ Atemi a jo Epeco en ame dwoŋ gire ! ”
44019035	A doŋ aran me boma-nu ojuko lwak oliŋ oko , Alegejanda te kobo ni , “ Wun jo me Epeco , kara ŋa a dok kwia ni boma me Epeco en ame gwoko ot jok Atemi adwoŋŋere , kede calloro a rik opoto i polo ?
44019036	Kop-pi ducu mom tye ŋattoro a romo kwero ; doŋ myero ibed wunu mot , kur itim wunu ginnoro ducu i myelkom .
44019037	Pien ikelo wunu jo-ni kan a kun gin gigi mom oyak ot jok , dok daŋ mom oyeto gigi obaŋawa .
44019038	Doŋ ba , ka Demeterio kede odiro tic ame tye kedgi tye kede kopporo i kom dano moro , okiko tye , oloc daŋ tye ; myero gin opid kopgi apida kengi kengi .
44019039	Ento ka iyenyo wunu ginnoro ocele obino tyeko i cokere a lubo cik .
44019040	Pien bino bedo rac baŋwa , ka opiddiwa pi kop me tubere i gin otimere tin , pien te koppere mom nen , mio nyuto gin okelo aruruba man loowa oko . ”
44019041	A doŋ en okobo man , te keto cokere oko .
44020001	Ka tugere ca doŋ okwe , Paulo ocwao kwena baŋ jo a lubo Yecu , Ocuko cunygi , te cikogi , te wot gire oko i Makedonia .
44020002	En te be bea i lobo me kuno , kun kobo kop apol me cukoro cuny jo , eka te kato i lobo a jo Grik .
44020003	En rik te tyeko dwete adek kuno ; i kare ame en rik doŋ cok kwaŋ me wot Curia , Ojudaya daŋ te cako yikere pire i muŋ , omio en te moko tammere me dok gire cen kun ebeo i Makedonia .
44020004	Jo olwoke rik obedo Copater , dano me Berea , wot a Puro , kede Aricitako , kede Cekundo , ame gin jo me Tecalonika , Gayo me Derube , kede Temoteo , kede Tukiko gin i Tropimo ame gin jo me Acia .
44020005	Jo-nono otelliwa yo , eka ote kurowa i Teroa .
44020006	Wan okwaŋo nam kun oya i Pilipi a doŋ kare me Ogati a Tobi Mom iye doŋ otum oko , owoto nino abic ote tuno baŋgi i Teroa , ote ri kuno nino abiro .
44020007	Ka rik wan ocokere karacel me nyinyilo ogati i nino ame lubo cabit Ojudaya , Paulo okobo kedgi , kun oyikere ni ebino wot oko i orwo mere , te gal i rabo koppere i tuno anaka i dye idiŋ .
44020008	Onwoŋo tara apol tye alyel i icika amalo kan a wan ocokere iye .
44020009	Atin awobi moro a nyiŋe Yutiko rik tye obedo i waŋ dirica . Ame Paulo onwoŋo pwod obedo medde kede rabo kop nakanaka , nino te cako ciro awobinu atek . Kare ame nino doŋ onure meicel , awobi te mwomo oko i icika a malo me adekkere , te napere oko piny , ote coko a doŋ oto oko .
44020010	Paulo te yitto piny , poto i kome , te kwake kun kobo ni , “ Weku woo bedi . En gire pwod kwo . ”
44020011	Eka Paulo te yito dok malo , te nyilo ogati ; ocamo cem , te dok ceko kedgi kop pi kare alac ituno ka piny oru , te doŋ wot oko .
44020012	Gin doŋ ote kelo awobi caoko i ot kun doŋ kwo , omio cunygi doŋ te kwe aber meicel .
44020013	Cite wan ogeo wot i mel , ote kwaŋ wot i Aco , kun onwoŋo oyiko ni obino gamo Paulo i mel kuno , pien en onwoŋo oyiko amannono , kun en ikome omito ni ebe i wi tela .
44020014	Ka en onwoŋowa i Aco , ogame i mel , ote bino i Mitulene .
44020015	Ote kwaŋ iya i kuno , orwo mere ote tuno kan ame otemere kede Kio . I nino me aryo mere wan ote tuno i Camo , eka orwo mere ote tuno doŋ i Mileto .
44020016	Pien Paulo onwoŋo otamo ni myero ekat Epeco akata , me mom doŋ etyek kare i Acia ; pien onwoŋo en arurua ni , ka twerre , nwoŋe doŋ etye i Jerucalem i nino me Pentekote .
44020017	Ame Paulo pwod tye i Mileto , en ocwalo kwena i Epeco pi lwoŋo odoŋe a lwak jo oye Kricito .
44020018	Ka doŋ gin otuno baŋe , en te kobbigi ni , “ Wun ikomwu iŋeo kite ame abedo kede i akinawu i kare luŋ , cakere i nino ame ageo nyono kede Acia ,
44020019	kun atiyi Rwot i mwolo luŋ kede pig waŋ kede aoma yic ame opoto i koma pi kit ame Ojudaya obedo liba kede .
44020020	Daŋ iŋeo wunu kite ame an rik mom alworo tito baŋwu kede pwonyowu ginnoro ducu ame twero konyowu , ame man rik atimo i dye lwak kede i ot i ot .
44020021	Rik atito atira baŋ Ojudaya kede jo Grik ni myero gin oŋut i tun baŋ Obaŋa dok daŋ oye Rwotwa Yecu .
44020022	Cite aman , nen , an doŋ Cuny Acil tye adiya awot i Jerucalem ; mom aŋeo gin a bino timere i koma kuno ,
44020023	kono ka gin ame Cuny Acil titta i boma acel acel , keken , ni , twec kede aroma en ame tye akura akura .
44020024	Ento an mom gira akwano kwo mera ni obedo ginnoro me wel i tuŋ baŋa , tekki acobo ŋwecca kede tic ame agamo i baŋ Rwotwa Yecu , me bedo caden me amut aber me kica Obaŋa .
44020025	“ Onyoni kono doŋaniaŋ ni mom tye ŋattoro i akinawu ame rik abebea baŋwu kun arabbiwu kop me loc Obaŋa , ame dok bino neno waŋa .
44020026	En omio tin atittiwu atira ni , an gira balla moro mom i remowu luŋ ,
44020027	pien nwaŋ mom alworo rabbiwu tam luŋ ame Obaŋa oyiko .
44020028	Gwokere wunu kenwu kenwu , karacel kede lwak romi luŋame Cuny Acil omiowu tic me gwoko , me ibed wunu okwa lwak jo oye Obaŋa a rik en oloko odoko mere i remo mere ikome .
44020029	An aniaŋ ni , ka doŋaya oko , epettogo ager bino donyo i akinawu , gin mom bino timo romi kica .
44020030	Anaka i akinawu daŋ , bino ya iye jo mogo ame bino kobo koppogo ame odwadwanyo oko , me owa olub Yecu odwok i ŋegi .
44020031	Pi mannono kiu wunu piny , kun ipo wunu ni , an rik mom aweko pwonyo ŋat acel acel kun pig waŋ cwer pi mwakki adek .
44020032	Amanni doŋ an awekowu i ciŋ Obaŋa kede i koppere me kica ame twero miyowu idoŋo wunu , dok inwoŋo wunu kabedowu i akina jo luŋ ame olonyo doŋ obedo acil .
44020033	An gira rik mom onwoŋo aparo ryal kadi jabu onyo ruk a ŋattoro .
44020034	Wun ikomwu iŋeo wunu ni tic me cina-ni ame okella jami luŋ a mitte baŋa kede baŋ jo luŋa rik bedo keda .
44020035	Kare luŋrik abedo nyuttiwu ni myero iti wunu tic atek amannono me ikony wunu jo a mom i teko , kun ipo wunu i kom kop a rik Rwotwa Yecu okobo ni , ‘ Winyo tye i miyo akato gamo agama . ’ ”
44020036	A doŋ Paulo otyeko kobo kop man , orumo coŋe piny , te kwayo Obaŋa karacel i jo-nono luŋ .
44020037	Gin luŋote koko meicel , kun okwako ŋut Paulo , onoto leme daŋ .
44020038	Gin a doŋowaŋo yigi wok , en kop ame en okobo ni mano jo-nono mom dok bino medo neno waŋe . Gin doŋote lwoke tere naka i mel .
44021001	Ame wan doŋotyeko pokere kedgi , ote kwaŋ kun omako yo atira anaka atot i Koc . Odiko ocele ote tuno i Rodo , ka oya i kuno otuno i Patara .
44021002	Ote nwoŋo mel ame awot i Poinike , eka ote donyo iye , ote kwaŋ .
44021003	Okwaŋ kun oneno Kupuro , ote weko oko tuŋ cam , ote kwaŋ wot i Curia ; ote koŋ yito i wi tela i Turo , pien onwoŋo omito loko jami me mel kuno .
44021004	Wan omoo olub Yecu ote bedo baŋgi kuno pi nino abiro . Cuny Acil obedo miyogi kobbi Paulo ni kono kur omedde i wottere i Jerucalem .
44021005	Ento ka kare me wot oromo , wan omedde giwa i wotwa . Gin luŋolwokowa okato kedwa i ŋet boma-nono , anaka mongi kede otinogi . Ote rumo coŋwa piny i dog nam , ote kwayo Obaŋa .
44021006	Eka ote doŋcikere . Wan ote donyo i mel kun gin odok paco .
44021007	Oya i Turo ote medde i wotwa naka i Putolemai , eka ote motte kede omego , ote bedo baŋgi nino acel .
44021008	Orwo mere ote wot oko , tuno naka i Kaicaria , eka ote donyo i ot a Pilipo arab amut aber ame en rik onwoŋo dano acel i kom jo abiro ca , ote bedo baŋe .
44021009	En rik tye kede anyira aŋwen ame mom ru onyomo , gin rik orabo kop bala odwarpiny .
44021010	I bedowa kuno ame otero kare alalac , adwarpinnyoro a nyine Agabo obino baŋwa kun onwoŋo oya i Judaya .
44021011	A doŋen otuno baŋwa , okwanyo del me pyer Paulo , te tweyo i ciŋe kede tyene kene kene , te kobo ni , “ Cuny Acil okobo ni mano , ‘ Ojudaya ame bedo i Jerucalem bino tweyo won del-li amannono , eka ote miye baŋ Orok . ’ ”
44021012	Tekki wan owinyo man , wan kede jo a rik tye kuno , ote kwayo Paulo ni kur doŋwot i Jerucalem .
44021013	Paulo te gamo dogwa ni , “ Do kara ame itimo wununono , imito balo wunu cunya i kokowu ? Pien an gira doŋ ayikere , mom pi buc keken , ento anaka me to i Jerucalem pi nyiŋ Rwot Yecu . ”
44021014	Wan ka oneno ni okwero winyo ajukawa , ote weke giwa kun okobo ni , “ Gin a Rwot mito myero tiye gire . ”
44021015	A doŋ kare mano otum , wan oyikere , ote wot malo i Jerucalem .
44021016	Kede olub Yecu mogo ame oya i Kaicaria daŋ onywako yo kedwa , ote terowa i ot a Munacon , dano me Kupuro , ame onwoŋo lubo Yecu cakere con , en dano a rik oyiko ni wan myero obed wele mere .
44021017	A doŋ wan otuno i Jerucalem omego te jolowa kede lelo adwoŋ .
44021018	Orwo mere Paulo te wot karacel kedwa tuŋ a Yakobo ; onwoŋo odoŋe luŋ daŋ tye kuno .
44021019	Ame wan doŋ otyeko motogi oko , Paulo te porrigi kop ducu i yore i yore i gin luŋ ame Obaŋa otimo i akina Orok pi ticcere .
44021020	Gin ka owinyo , ote pako Obaŋa , kun okobo ni , “ Ineno ba , ominwa , jo tutumia i tutumia i akina Ojudaya doŋ otyeko ye Yecu . Gin luŋ otye akemo pi cik ,
44021021	cite gin luŋ doŋ otyeko winyo kop i komi oko , ni yin ipwonyo Ojudaya luŋ a bedo i akina Orok ni wek kop a Muca oko , kun ikobbigi ni , kur doŋ olir otinogi onyo olub kittoro me kwaro .
44021022	Kara Ŋo a myero doŋotim ? Pien gin awinyo oko ni yin ibino .
44021023	Pi mannono myero iti gin a wan okobbi . Wan otye kan i jo aŋwen ame gin otyeko kwoŋŋere i kwoŋ .
44021024	Yin ter jo-nono iwot ilonyere karacel kedgi , dok icul gin ame mitte pi lyelo wigi . Mannono bino miyo jo luŋ ŋeo ni gin ame okobo i komi kara kop lebere , ento kun yin ikomi imako cik ilubo giri .
44021025	Aco kop i kom Orok a doŋ oye Yecu , wan rik doŋ ocoyigi waraga kun otittigi gin a wan oŋolo , ni mano gin myero okwer gin ame oyalli cal jogi , kede remo , kede ginnoro ame odeo adea , kede tim me coco . ”
44021026	Orwo mere Paulo te tero co-naca , te wot lonyere karacel kedgi , eka te wot i ot Obaŋa me wot tito nino ame obino cobo iye lonyeregi kede miyo gin ame oŋolo pi dano acel acel .
44021027	A doŋnino abiro ca ceggi tum , Ojudaya ame oya i Acia , a rik onwoŋo onene i ot Obaŋa , te cupo lwak , eka ote mako Paulo oko ,
44021028	kun owo okobo ni , “ Wun jo Icrael , konywa wunu ! Man en lo ame tye apwonyo jo luŋ i kabedo ducu kop arac i kom rokwa , kede i kom cik a Muca , kede i kom kabedo man . Medo dok i mannono daŋ , en okelo jo Grik i ot Obaŋa , opyedo doŋ kabedo a yam cil-li oko , ”
44021029	Pien onwo Ŋo gin oneno Turopimo , dano me Epeco , kun tye kede i boma-nono , ote tamo ni Paulo doŋ otyeko tere oko i ot Obaŋa .
44021030	Man omio jo i boma luŋ te belle , lwak te rwato ŋwec karacel ; ote mako Paulo , waye tere oko i ot Obaŋa , ote cego doggola luŋ cucuttono .
44021031	Ka onwoŋo doŋ gin amito neke oko , kop te ru winyere oko baŋ adwoŋ a loo cirikale me Roma , ni , arubaruba tye i Jerucalem luŋ .
44021032	Oyotoyot , en te ru tero cirikale kede odoŋegi , ote ŋwec anaka baŋ lwak . Gin ka oneno adwonŋu kede cirikale , ote weko pwodo Paulo oko
44021033	Alo cirikale luŋ te wot baŋ Paulo , te make , eka te ciko ni myero twe i jegere aryo . Eka en doŋ te penyo ni , “ Ŋa-nono ? Ŋo ce a en otimo ? ”
44021034	Jo mogo i akina lwak te redo kun kopgi mom rwatte , mogo akobo man , mogo akobo en ocele . Ka niaŋ kop me ateni me woogi-nono oloc , en te ciko ni myero ter Paulo i laigi .
44021035	Ame gin doŋ otuno i acoge , ocirikale te tiŋo Paulo atiŋa pi gero a lwak ;
44021036	pien lwak adwoŋŋere olubogi kun owo ni , “ Neke wunu oko ! ”
44021037	A doŋ gin ceggi kelo Paulo i lai , en te kwayo alo cirikale luŋ ni , “ Itwero ye an koŋ akobbi kopporo ? ” Alo cirikale te kobbe ni “ Iŋeo leb Grik kara ?
44021038	Mom yin a Miciri moro a rik bin cup lwak i kare okato , te tero jo Pala Bat tutumia aŋwen i tim ? ”
44021039	Paulo te gamo ni , “ An gira Ajudaya , aya i Taruco ame tye i Kilikia , ame en boma a mom okwia . Akwayi , ye me koŋ akobbi lwak . ”
44021040	A doŋ oye , Paulo te cuŋ i wi acoge , te diyo lwak kede ciŋe . Ka doŋ gin oliŋ iti , en te kop kedgi i leb Eburania ni mano ,
44022001	“ Omegona kede jo a pappa , winy wunu pidona ame aketo i nyimwu . ”
44022002	Ka gin owinyo ni Paulo tye akop i leb Eburania , gin te medde liŋ . En te kobo ni ,
44022003	“ An Ajudaya ; onywala i Taruco ame tye i Kilikia , ento adoŋo i boma man i ka tyen Gamaliel . Apwonyere i yore luŋ i kom cik ame oya i baŋ kwariwa , dok abedo kede akemo pi Obaŋa bala wun luŋ tin .
44022004	Rik awuno jo me Yo man atek , anaka nekogi , kede tweyogi i buc , co kede mongu .
44022005	Alamdog adwoŋ kede jo luŋ ame bedo i okiko gin cadenna . Pien rik abin agamo waraga i baŋgi ame ocoo baŋ omegowa Ojudaya ame tye i Damaciko , ate daŋ wot kuno pi mako jo a tye iye , me akelgi i Jerucalem a doŋ atweogi oko , wek ket can i komgi .
44022006	“ Ka rik awoto , a doŋ a ceggi tuno i Damaciko , oyotoyot i cuny dyeceŋ acara moro adwoŋ te ya i polo , te menya twoda dyere .
44022007	Eka ate rette piny , ate winyo dwon ŋattoro ame penya ni , ‘ Caulo , Caulo , piŋo kara itye ka wuna ? ’
44022008	An ate gamo ni , ‘ Kara yin iŋa , Rwot ? ’ En te gamo ni , ‘ An a Yecu me Najaret , en ame yin giri itye ka wunonono . ’
44022009	Jo a rik onwoŋo tye karacel keda oneno ka acara keken , ento mom owinyo dwon ŋat a kop keda .
44022010	An ate kobo ni , ‘ Kara man myero doŋ atim ŋo , Rwot ? ’ Rwot te kobba ni , ‘ Ya malo me idony i Damaciko ; obino kobbi gin luŋ ame oyiko ni myero iti i kuno . ’ ”
44022011	Ame onwoŋo doŋ mom atwero neno piny pi ryeny me acara ca , jo a rik otye kedgi te peya apea i ciŋa , eka ote tuno i Damaciko .
44022012	“ Eka ŋattoro a nyiŋe Anania , dano ame onwoŋo woro Obaŋa kun lubo cik , a nwaŋ Ojudaya ame bedo kuno luŋ pwoc ,
44022013	obino baŋa te cuŋ i laŋeta , te kobba ni , ‘ Ominna Caulo , nen doŋ piny . ’ I caa-naca ikome , atiŋo waŋa malo , ate daŋ nene oko .
44022014	En doŋ te kobba ni , ‘ Obaŋa a kwariwa doŋ oyeri ni iŋe gin ame emito , inen ŋat a Kite Atir , dok iwiny kop aya i doge ,
44022015	pien yin ibino bedo cadennere baŋ jo luŋ i kom jami ducu ame ineno kede ame iwinyo .
44022016	Kara aman pwod dok ikuro ŋo ce ? Ya malo ilwoŋ nyiŋe , me ibatija oko , balli kwany oko .
44022017	“ A doŋ atyeko dwogo i Jerucalem , kun atye akwayo Obaŋa i ot Obaŋa , tamma rik te koŋ dok yutte oko ,
44022018	ate nene kun akobba ni , ‘ Ru ya oko i Jerucalem oyotoyot , pien gin mom obino ye kop ame ibino tito i koma , ’
44022019	An ate kobo ni , ‘ Rwot , gin oŋeo aber ni an abedo tweyo kede pwodo jo ame oye yin i kacokere acel acel .
44022020	Dok i kare arik oonyo remo a cadenni Citefano , an onwoŋo daŋ acuŋ kuno , kun agwoko boŋŋi ajo aneke , dok daŋ apwoo timgi . ’
44022021	En te kobba ni , ‘ Ape , woti ; pien abino cwayi kan abor , ibedo akwena baŋ Orok . ’ ”
44022022	Gin owinye naka en otyeko koppere-nono , eka ote redo kede dwon aloŋo ni , “ Neke wunu oko ! Kwany dano-nono oko i lobo , kodi dano-nono mom romo bedo kwo . ”
44022023	Ame gin otye owo , kun obobolo boŋŋigi , okiro-gu apua malo ,
44022024	alo ocirikale luŋ te ciko ni tere i lai , kun daŋ ciko ni myero penye kun apwode i del , pi yenyo te kop omio jo awo i kome amannono .
44022025	A doŋ otwee oko kede del , Paulo te kobbi alo cirikale ame onwoŋo ocuŋ kakannono ni , “ Dano ame obedo dano me Roma cik ye ni myero pwod i del , ame mom ru daŋ oŋolle kop ? ”
44022026	Ka adwoŋ ocirikale owinyo , te wot baŋ alo cirikale luŋ , te kobbe ni , “ Kara ŋo ame aman imito timo ? Dano-nono be Aroma ba . ”
44022027	Alo cirikale luŋ te bino baŋe , te penye ni , “ Titta , yin Aroma ? ” Paulo te dok iye ni , “ Ee ta . ”
44022028	Alo cirikale luŋ te gamo ni , “ An rik aculo lwak lim abup me doko Aroma . ” Paulo te gamo ni , “ Aco an onywala iye anywala . ”
44022029	Jo a rik oyikere me penye kun opwode apwoda te ket gigi oko oyotoyot ; anaka en alo cirikale luŋ daŋ te bedo i lworo kare ame doŋ en oŋeo ni Paulo kara Aroma , pien onwoŋo doŋ etweo oko i del .
44022030	Orwo mere , ka onwoŋo en mito niaŋ atir gin omio Ojudaya rik apiddi Paulo , en ociko olamdog adoŋo kede jo me okiko luŋ ni myero ocokere . En te gonyo Paulo oko , kela cibo i nyimgi .
44023001	Paulo te ciko waŋe atek i komjo i okiko , te kobo ni , “ Omegona , an i kwona luŋ abedo ame yia ler i nyim Obaŋa tuno kede naka tin . ”
44023002	Ento Anania ame onwoŋo alamdog adwoŋ , te ciko jo ocuŋ i laŋete ni doŋ doge .
44023003	Paulo te kobbe ni , “ Obaŋa bino doŋi yin daŋ , yin apama ame opuo i lobo atar ! Yin ibedo ka ŋolla kop i te cik , a kun yin ikomi ituro cik pi ciko ni doŋ doga ? ”
44023004	Jo onwoŋo ocuŋ i laŋete te kobo ni , “ Loni , yin iyeto alamdog adwoŋ Obaŋa ? ”
44023005	Paulo te kobo ni , “ Onwoŋo mom aŋeo ni en alamdog adwoŋ , amaa omega , pien rik ocoo ni , ‘ Kur ikob kopporo arac i kom ŋat a loo jowu . ’ ”
44023006	Paulo ka oniaŋ ni jo-nono onwoŋo dul acel iye Ocadukayo , kede en ocele Oparicayo , oredo i okiko ni , “ Omegona , an gira Aparicayo , onywalla daŋ Oparicayo . An gira aŋolla kop pien atye i gen i cer a jo oto . ”
44023007	A doŋ Paulo okobo kop man , pyem te erre i akina Oparicayo kede Ocadukayo , cokere te pokere oko aryo .
44023008	Pien Ocadukayo kobo ni , cerroro gire mom tye , dok daŋ okobo ni , kadi omalaika , kadi tipo mom gire tye , ento Oparicayo ye ni ginnogo luŋ tye .
44023009	Woo dok te bedo iye adwoŋ meicel , te miyo opwony-cikkogo me eryoŋet Oparicayo te ya malo i pyem kun okobo ni , “ Wan giwa mom onwoŋo ginnoro arac a dano-ni otimo . Kara ka tipo onyo amalaika okobo kede , raccere tye kwene ? ”
44023010	Ka pyem odoko agwa , alo cirikale luŋ te bedo i lworo ni gin bino yeyeco Paulo atitino , omio en te ciko ocirikale me luŋere piny baŋgi , wek oma Paulo oko iyi akinagi tetek , okele i lai .
44023011	Orwo mere i dyewor , Rwot te bino cuŋ i laŋete , te kobbe ni , “ Di cunyi , pien acalo rik ibedo cadenna i Jerucalem , myero daŋ ibed cadenna i Roma . ”
44023012	A doŋ piny oru oko , Ojudaya te yiko kop karacel . Gin te kwoŋere me mom cem kadi mato pii , ŋuno waŋ ame koŋ oneko Paulo .
44023013	Jo a rik oyiko kop kittono , onwoŋo kato pyeraŋwen oko .
44023014	Gin te wot baŋ olamdog adoŋo kede odoŋe , ote kobbigi ni , “ Wan otyeko kwoŋo kwoŋ atek meicel , ni mom obino gudo cem ituno waŋ a koŋ oneko Paulo .
44023015	Pi mannono , wun karacel kede jo me okiko , myero icwa wunu kop baŋ alo ocirikale luŋ amanni , me kele baŋwu , acalo bala pwod ibino wunu medde yenyo wunu koppere odoco . Wan oyikere oko me neke a mom ru en otuno a ceggi . ”
44023016	Ento okeo a Paulo rik onwoŋo owinyo yikgi-nono oko ; en te wot donyo i lai , te kobbi Paulo oko .
44023017	Paulo te lwoŋo dano acel i akina odoŋ cirikale , te kobbe ni , “ Ter atin awobi-ni baŋ adwoŋ a loowu , pien en tye kede kopporo ame en amito kobbe . ”
44023018	Dano-nu te tere baŋ alo ocirikale luŋ , te kobo ni , “ Paulo ame abuc ocwana baŋe , te kwaya ni akel atin awobi-ni baŋi , ni en tye kede kopporo ame amito kobbi . ”
44023019	Alo cirikale te mako ciŋe tere teŋe , te penye i muŋ ni , “ Kara kop aŋo ame imito kobba ? ”
44023020	En te kobo ni , “ Ojudaya doŋ omoko kop me kwayi ni diki ter Paulo piny baŋgi i okiko , acalo bala gin pwod obino medde iyenyo koppere odoco .
44023021	Ento yin kur iyegi , pien tye jogi pyeraŋwen ame doŋ okwonere oko ni mom obino cem kadi mato pii , ituno waŋ a koŋ oneko Paulo , jo-nono tye a kiye . Aman gin doŋ oyikere oko , okuro ka kop a ya i baŋi . ”
44023022	Alo ocirikale te miyo awobi-nu wot kun ocike ni , “ Kur dok okobbi ŋattoro kop ame ititta-ni ba . ”
44023023	En te lwoŋo odoŋ me cirikale aryo , te kobbigi ni , “ Yik wunu cirikale mia aryo , karacel kede wegi aguragura pyerabiro , kede wegi toŋi mia aryo , me wot Kaicaria caa adek me iwor .
44023024	Yik wunu daŋ leyi me ayita a Paulo , me gin otere oreme baŋ aloc Felikici . ”
44023025	En te coyo waraga kit man ,
44023026	“ Baŋ adwoŋ Won Kwogo aloc Felikici . An Kulaudio Lucia , amoti .
44023027	Dano man onwoŋo Ojudaya omake , daŋ omito neke oko , cite an amwomere baŋgi kede ocirikale , ate maye oko i baŋgi , pien onwoŋo atyeko niaŋ ni en obedo Aroma .
44023028	Ka amito ŋeyo gin omio gin opide , atere piny i okikogi .
44023029	Anwoŋo ni mom romo neke kadi tweye i buc .
44023030	Ento ka awinyo ni gin opiro kop me neko ico man oko , en omio aru cwaye oko baŋi , kun aciko daŋ jo a mito pide ni kel kop i kome i nyimi . ”
44023031	Ocirikale te tero Paulo acalo ocikogi , ote kele dyewor tuno i Antipatri .
44023032	Odiko ka piny oru , gin gigi ote dok paco i lai , ote weko wegi aguragura medde wot kede .
44023033	Ka gin otuno i Kaicaria , ote miyo waraga baŋ aloc , daŋ ote nyuto Paulo baŋe .
44023034	Ka en otyeko kwano waraga , te penyo lobo a Paulo oya iye . Ka doŋ en oniaŋ ni oya i Kilikia ,
44023035	te kobbe ni , “ Abino winyo koppi ka jo a pidi doŋ otuno . ” En te ciko ni myero gwoke i ot adwoŋ ame Kerode bedo iye .
44024001	Ka rik nino doŋ okato kany , Anania , alamdog adwoŋ , te bino kede odoŋe mogo , kede pilida moro a nyiŋe Terutulo . Gin te nyutti aloc kop a gin opiddi Paulo iye .
44024002	A doŋ olwoŋo Paulo , Terutulo te geyo pido kun kobo ni , “ Won Kwogo , adwoŋ Felikici , wan giwa obedo i kuc adwoŋ meicel piri , daŋ pi ryekoni , omio koppogo a yam reco doŋ oyiko oko pi rok man .
44024003	Man wan ojolo giwa i yore luŋ i kabedo luŋ i twon pwoccoro adwoŋ .
44024004	Ento , mom myero dok amedde olo komi akato . Akwayi ka akwaa keken pi kicani , imiwa kare anonokkoro , iwiny kopwa-nie .
44024005	Pien wan doŋ oneno ni lo-ni , raccere doŋ rom i edeke . En obedo tubo Ojudaya a tye i kabedo luŋ i wi podo ; dok-gu en obedo atel wiccoro me eryoŋet a jo Najaret .
44024006	Otemo pyedo anaka ot Obaŋa , ote make oko , [ kun onwoŋo wan omito ŋolle kop a lubo ci kwa .
44024007	Ento Lucia ame adwoŋ a loo cirikale luŋ , te bino maye oko i ciŋwa tetek .
44024008	En te ciko ni jo a pide myero bin i nyimi . ] Yin daŋ ka ibino pepenyo en kop man , ibino niaŋ i ginnoro ducu ame wan opide iye . ”
44024009	Ojudaya daŋ te notte i pido-nono kun omoko ni koppono tye amannono .
44024010	Aloc te cimo Paulo ni myero kobi , en te gamo ni , “ An aŋeo ni , yin doŋ ibedo aŋolkop a rok man pi runi apol , en omio apido pidona kede yomcuny .
44024011	Yin ka iyenyo piri keni , ibino niaŋ ni mom ru okato nino a romo apar wie aryo geye ame akwanyo yo awoto malo i Jerucalem me wot woro Obaŋa .
44024012	Jo-ni mom onwoŋa apyem i ŋattoro , onyo atye atubo lwak , kadi i ot Obaŋa , kadi i kacokere luŋ , kadi onyo i dye boma .
44024013	Dok daŋ mom gire otwero moko kop ame gin opida iye amanni .
44024014	An aye kop man i nyimgi ni , an aworo Obaŋa a kwariwa kun alubo kite me Yo man , ame gin ocwano ni eryoŋet , kun aye kop luŋ ame rwatte kede cik a Muca , kede ame odwarpiny ocoo .
44024015	Daŋ atyei gen i kom Obaŋa , ame en kit gen acel a jo-ni ikomgi daŋ tye kede , ni mano , jo a kitegi atir kede jo a kitegi mom atir bino cer oko .
44024016	Omio an nino luŋ aketo tek me bedo a yia ler baŋ Obaŋa kede baŋ jo .
44024017	Ame doŋ runi okato apopol kun ape , abino baŋ rokka pi kelo kony ame omiogi , kede me miyo mot me yalo Obaŋa .
44024018	Kare ame onwoŋo rik atye atimo man , gin ote nwoŋa i ot Obaŋa a doŋ alonyere gira oko , kun onwoŋo mom tye gire lwakkoro kadi woo moro kuno . Ento onwoŋo ka tye Ojudaya mogo ame oya i Acia ;
44024019	gin onwoŋo myero rik opida i nyimi kan con , kono ka ce onwoŋo gin rik otye i kopporo i koma .
44024020	Onyo koŋ imi jo-ni a tye kan amanni kob ginnoro ame gin rik onwoŋa abalo , i kare ame acuŋ i nyim okiko .
44024021	Kono ka kop acel-li keken ame aredo kun acuŋ i akinagi , ni , ‘ An gira aŋolla kop tin pi kop me cer a jo oto . ’ ”
44024022	Cite Felikici , pien onwoŋo ŋeo kop me Yo-naca odoco , koŋ te galogi kun kobo ni , “ Ka Lucia alo cirikale luŋ obino kan , an abino ŋolo kopwu . ”
44024023	En te ciko adwoŋ me ocirikale ni gwok Paulo , ento myero mie kare , kur geŋ awottere moro miye kony .
44024024	Ka kare okato anonokkoro , Felikici te bino gin i cege Durucila , nya jo Judaya . Olwoŋo Paulo , te winyo ka en kobo kop i kom ye Yecu Kricito .
44024025	Ame onwoŋo en tye apyem i kom kite atira , gwokere ken , kede i kom ŋolo kop ame bino bedo tye i nyim , lworo rik te mako Felikici oko , te gamo ni , “ Aman koŋ iwot giri ; ka anwoŋo kare ate dok bino cwani . ”
44024026	Medo i mannono , en onwoŋo ageno ni Paulo twero miye limmoro . Mano omio en obedo lwoŋe teretere kun kobo kede .
44024027	Ame mwaka aryo doŋ okato , Porkio Fesito te lunyo kaka Felikici . Felikici rik te weko Paulo i buc , pien onwoŋo mito ni Ojudaya pwoe .
44025001	Ka Fesito doŋ obino ocako tic i lobo mere , ori nino adek te ya i Kaicaria wot oko i Jerucalem .
44025002	Eka olamdog adoŋo kede Ojudaya adoŋo mege te kobbe kop ame gin opiddi Paulo iye kun daŋ odie ,
44025003	ni myero timgi ber mi kel Paulo i Jerucalem ; kun onwoŋo gin oyiko kop me neke oko i waŋa yo .
44025004	Fesito te gamo ni , “ Paulo ogwoko i Kaicaria , an ikoma daŋ amito wot kuno aceggi-ni .
44025005	Doŋ myero imi otelwu luŋere kuno karacel keda ; me wek gin wot pide ka ce tye kopporo arac i kome en dano-nono . ”
44025006	Ame doŋ obedo kedgi nino a mom kato aboro onyo apar , en te wot gire oko i Kaicaria . Orwo mere en te bedo i kom me ŋolo kop , te ciko ni kel Paulo .
44025007	Ka Paulo obino , Ojudaya ame oya i Jerucalem te cuŋ gure dyere , ote pide kop apol apek daŋ , ame gin ikomgi mom oromomoko i yore moro .
44025008	Paulo te pido kun kobo ni , “ An gira mom abalo kopporo kadi acelloro i cik Ojudaya , onyo i ot Obaŋa , kadi baŋ Kaicari . ”
44025009	Cite Fesito rik onwoŋo daŋ mito ni Ojudaya pwoc , omio en te gamo kop a Paulo ni , “ Imito ni myero wot pidi kop magi i nyima i Jerucalem ? ”
44025010	Paulo te dok iye ni , “ An doŋ acuŋ i nyim kom me ŋolo kop a Kaicari , en kan a myero ŋolla iye kop . An gira mom atimmi Ojudaya ginnoro arac , yin daŋ giri iŋeo mano aber meicel .
44025011	Ka ce atye atimo onyo ca abalo ginnoro arac a romo miyo oneka , an gira mom akwero to ; aco ka pidogi ame okelo i koma yore mom , ŋattoro a romo miya baŋgi daŋ mom tye . An ajure koppa baŋ Kaicari . ”
44025012	Ka Fesito koŋ okobo i jo me okiko mere , te dokke iye ni , “ Yin doŋ ijuro baŋ Kaicari , ibino wot baŋ Kaicari . ”
44025013	A doŋ kare okato anonokkoro , abaka Aguripa gin i Berenike te tuno i Kaicaria pi jolo Fesito .
44025014	Ame gin pwod otye obedo kuno pi kare moro alalac , Fesito te keto kop a Paulo i nyim abaka , kun kobo ni , “ Lo moro a rik Felikici bin oweko i buc tye kan .
44025015	Ame onwoŋo an atye i Jerucalem , olamdog adoŋo kede odoŋe okobba kop ame gin omito pide iye , kun okwaa ni an aŋol kop loc .
44025016	An ate dokkigi iye ni , mom kite a jo Roma me miyo dano moro baŋ jo apide a kun mom ru en orwatte kedgi waŋ i waŋ , ote miye kare me pido i kom gin ame opide iye .
44025017	Doŋ ka rik gin obino karacel kan , an mom agal ; orwo mere ate bedo oko i wi kom me ŋolo kop , eka ate ciko ni myero kel lonnono iye .
44025018	Jo a rik dote ka ocuŋ , mom dok ote kelo adottoro arac kit onwoŋo atamo ;
44025019	ento ote kelo ka koppogo me pyem a mako ka dinigi kede kop i kom lo moro ame nyiŋe Yecu , a rik doŋ otyeko to oko , ento Paulo pwod kobo ni tye gire kwo .
44025020	Yenyo te kopgi-nono oloa , omio apenye ka en mito ni wot pide kop magi i Jerucalem kuno .
44025021	Ento ka en Paulo doŋ ojuro ni koŋ gwoke pi kuro ŋol a Won Kwogo Adwoŋ , an aciko ni gwoke ituno ka abino cwaye baŋ Kaicari . ”
44025022	Aguripa te kobbi Fesito ni , “ Amito koŋ winyo kop a lormono . ” En te kobbe ni , “ Ibino winyo diki . ”
44025023	Orwo mere Aguripa te bino gin i Beranike i kwogo adwoŋ , ote donyo i ot kan ame owinyo iye pido , karacel kede odoŋe a loo crikale , kede jo adoŋo me boma-nono . Fesito te ciko ni myero kel Paulo , eka daŋ ote kelo .
44025024	Fesito te kobo ni , “ Abaka Aguripa , kede wun luŋ a tye baŋwa koni , ineno wunu dano man ame lwak Ojudaya luŋ rik obako doggi baŋa pire i Jerucalem , kede kan daŋ , a kun oredo ni , kodi lo-ni mom doŋ porre bedo kwo .
44025025	Cite an mom anwoŋo ni otimo ginnoro a romo miyo oneke ; doŋ acalo bala en ojuro Won Kwogo Adwoŋ , an doŋ amoko me cwaye .
44025026	Doŋ ba , an mom atye i ginnoro a myero aco i kome baŋ adwoŋ ca . En omio akele i nyimwu , akato mere i nyimi yin abaka Aguripa , me wek ka ŋit opepenyo en , anwoŋ ginnogo a myero aco .
44025027	Pien i tuŋ baŋa cwayo abuc aboŋo tito kop a tye i kome , aneno ni konnyere mom . ”
44026001	Aguripa te kobbi Paulo ni , “ Doŋ oye ni ikob koppi piri keni . ” Paulo te ryeyo bade te pido ni ,
44026002	“ An kena kena aparo ni atye kede winyo me pido pidona tin i nyimi yin abaka Aguripa , pido ame gudo kop luŋ a yam Ojudaya opida pire ,
44026003	akato mere , pien yin iŋeo kite Ojudaya luŋ karacel kede koppogo me pyem . En omio akwayi me diyo cunyi , winyo koppa .
44026004	“ Kite me kwona , cakere i tinona gin Ojudaya luŋ ŋeo , pien abedo iyi akina rokka kede i Jerucalem cakere i ageyi .
44026005	Gin doŋ oŋeo pi kare alac , ka ce gin ye , gin twero tuco ni rik an abedo Aparicayo , kun alubo eryoŋet me diniwa ame cikkere tek meicel .
44026006	Aman acuŋ kan apida pi gen atye kede ni Obaŋa bino cobo gin a rik ociko baŋ kwariwa .
44026007	Gennono , atekerewa apar wie aryo luŋ geno ni obino nwoŋo , kun oketo cunygi i woro Obaŋa dyeceŋ kede dyewor . Pi gennono gire , en omio Ojudaya tye apida , ama abaka !
44026008	Piŋo wun Ojudaya mogo itamo wunu ni mannono kop a mom oromo ye , ni Obaŋa cero jo oto ?
44026009	“ An ikoma daŋ onwoŋo yam atamo ni myero atim gigi mogo apopol ame lweny i nyiŋ Yecu me Najaret .
44026010	Daŋ ate timo amannono i Jerucalem ; anwo Ŋo twer i baŋ olamdog adoŋo ate ke to jo Obaŋa apol i buc . Ka rik oŋolligi to , an daŋ abolo kwirra me nekogi .
44026011	Tyen apol ata atimogi cucu i kacokere luŋ , kun adiyogi me yeto nyin Yecu . Rik aŋo i komgi atek meicel , omio awapogi tuno naka i boma Orok pi wunogi .
44026012	“ Pi ticcono onwoŋo rik atye awot Damaciko kun onwoŋo anwoŋo twer kede or i baŋ olamdog adoŋo .
44026013	I cuny dyeceŋ , abaka , ame onwoŋo atye i waŋa yo , ate neno acara moro ame oya i polo , ame ryennyere kato cen oko , te menya twoda dyere , kede jo a rik tye awot keda .
44026014	Ame doŋ wan luŋ oony piny oko , ate winyo dwon ŋattoro a penya i leb Eburania ni , Taulo , Caulo , piŋo kara itye ka wuna ? Bedo tek yin igweyo leb ecipet .
44026015	An ate gamo ni , ‘ Kara yin iŋa , Rwot ! ’ Rwot te gamo ni , ‘ An a Yecu , en ame yin giri itye ka wuno-nono .
44026016	Aco ya doŋ malo , icuŋ i tyeni , An doŋ anen baŋi me keti bedo aticca kede cadenna i kom gin ame ineno i koma , kede i kom en ame ibino neno ka dok anyutte baŋi .
44026017	Abino lari i baŋ jo meri Icrael kede i baŋ Orok ame abino cwayi baŋgi .
44026018	Yin ibino yabo waŋgi , me imigi oya oko i colpiny odwog i lero , dok oya oko i te twer a Catan odwog baŋ Obaŋa , me wek pi ye Yecu , Obaŋa wek balgi oko , onwoŋ daŋ kabedo i akina jo ame olonyo obedo acil . ’
44026019	“ Pi mannono , abaka Aguripa , an rik mom akwero lubo gin onyutta iya i polo ,
44026020	ento ageo rabo kop baŋ jo i Damaciko , kede doki i Jerucalem , anaka atot i lobo Judaya luŋ , kede baŋ Orok daŋ . Arabbigi ni mano , myero gin oŋut , olokere baŋ Obaŋa , eka ote tiyo tic ame jo oŋut porre tiyo .
44026021	Man en kop omio Ojudaya omaka i ot Obaŋa , ote temo neka .
44026022	Cite Obaŋa obedo konya tuno naka i nino a tin-ni , omio acuŋ kan kun amio caden baŋ jo adoŋo kede atino , kun mom akobo gira kopporo , kono ka en a rik odwarpiny kede Muca okobo ni bino timere ;
44026023	en ene ni , Kricito myero to , dok daŋ ni , en koŋ bino geyo cer iyi akina a jo oto , eka te rabo kop me lero baŋ Ojudaya kede baŋ Orok . ”
44026024	A doŋ Paulo onwoŋo tye apido amannono , Fesito te redo i dwon aloŋo ni , “ Lo-ni Paulo yin apoa . Pwonyereni atek ateka omio aloki oko idoko apoa . ”
44026025	Paulo te gamo doge ni , “ Adwoŋ won kwogo Fesito , an gira mom apo . An akobo kop me ateni dok daŋ me ryeko a tere tye .
44026026	Abaka gire ŋeo kop magi ; i nyime an atwero kop i tekcuny , pien aŋeo aber ni en mom kwia kopporo i kom kop magi , pien gin-ni luŋmom tye moro iye ame otimere i muŋ .
44026027	Abaka Aguripa , yin iye odwarpiny ? An aŋeo ni iyegi . ”
44026028	Aguripa te kobbi Paulo ni , “ Itamo ni itwero loka adoko Akricitayo pi kare anonokkoro-ni ? ”
44026029	Paulo te gamo ni , “ Kadi pi kare anonokkoro onyo abor , akwao Obaŋa ni kono mom yin keken ibedo calo an , ento anaka jo luŋ ame tye awinya tin , cite mom i jegere-ni . ”
44026030	Abaka te ya oko malo gin i aloc kede Berenike , kede jo a rik obedo kedgi .
44026031	Ame gin doŋ owoto oko ote kop kengi kengi ni , “ Lonnono gire mom otimo ginnoro a mio oromo neke kadi tweye . ”
44026032	Aguripa te kobbi Fesito ni , “ Lo-ni gire onwoŋo otwero gonyo oko , kono rik en mom ojuro baŋ Kaicari . ”
44027001	Ka doŋ omoko ni wan okwaŋ nam owot naka i Itali , ote miyo Paulo kede obuc ocele baŋ adwoŋ cirikale me eryoŋet Augucito , ame nyiŋe Julio .
44027002	Ote donyo i melloro me Aduramatio , ame onwoŋo mito wot i waŋ kwaŋ ame tye loka i dog nam me Acia , ote cako wotwa i nam . Aricitako , dano me Makedonia a rik oya i Tecalonika , onwoŋo daŋ tye kedwa .
44027003	Odiko ocele ote tuno Cidon ; Julio te timo Paulo ber , miye kare wot baŋ owote mere me gwoke .
44027004	Ka oya i kuno ote beo cocok i cula nam me Kupuro pi geŋo yamo , pien yamo onwoŋo obino i tuŋ nyimwa .
44027005	Eka ote kwaŋ ŋolo nam i ŋet Kilikia kede Pampulia , ote tuno i Mura ame tye i Lukia .
44027006	Adwoŋ cirikale te nwoŋo melloro me Alegejandaria kuno , ame akwaŋ awot Itali , te ketowa iye .
44027007	Ote bedo kwaŋ momot a romo nino apopol , eka ote tuno daŋ me tek i Kinido . A doŋ yamo ogeŋowa mom otwero wot anyim , ote lunyo kwaŋ bea cocok i cula nam me Kurete i ŋet Calmone .
44027008	Kannono daŋ okato i tek , ote tuno i kabedo ame olwoŋo ni , Waŋ Edokit Abeco , ame boma me Lacea ceggi kede .
44027009	Kare alac onwoŋo doŋ okato , wot daŋ doŋ odoko me can , pien nino me kanyo kec onwoŋo doŋokato oko , omio Paulo okwenyorogi ,
44027010	kun kobo ni , “ An doŋ atyeko neno ni , wot man bino kelo aroma kede rwenyo jami apol , pe terwa keken kede mel , cite anaka kwowa daŋ . ”
44027011	Ento adwoŋ cirikale rik te winyo kop aryem mel kede won mel , akaka winyo mea Paulo .
44027012	Pien wan kwannono onwoŋo mom ber me bedo i kare me koyo , omio jo apol otamo ni myero ya oko iye , dony i nam , me ka twerre gin otun i Poiniki obed kuno ; ame en waŋ kwaŋ me Kurete ame nen i tun anyarodi i tuŋ kide kede i tuŋ anyarolum i tuŋ kide .
44027013	Ka yamo me tuŋ anyarolum ocako kodo momot , gin te tamo ni doŋ onwoŋo gin ame onwoŋo omito , ote puto nyonyo a tweo mel , ote kwaŋ beo a ceggi i ŋet Kurete .
44027014	Ame kare pwod okato anonokkoro keken , yamo ager ame olwoŋo ni Yurakwilo te kuto atek kun ya i wi tela .
44027015	A doŋyamo otyeko mako mel a mom doŋtwero tiko yamo , wan ote weko kolo gire .
44027016	A kun oriŋo i geŋŋi me cula atidi ame olwoŋo ni Kauda , ote canne atek me mako yee .
44027017	Ka doŋotyeko waya yee oko malo , ote lido mel kun ucwao tol i tere ; dok owao boŋo i malo dwoggo piny , pien gin onwoŋo olworo ni kur opot i coto emwonya ame olwoŋo ni Curtic , yamo te kologi amannono .
44027018	Orwo mere , a nam apuyowa atek meicel , gin te cako bolo ter i mel oko .
44027019	I cen me adekkere gin ikomgi ote bolo jami tic me mel i ciŋgi .
44027020	A doŋceŋ kede acer otero nino apol kun mom nen , dok daŋ yamo kot adwoŋ obedo kodo diyowa , icennere genwa luŋ me bwot te tum oko .
44027021	A doŋ gin ori kare alac aboŋo cam , Paulo te ya malo i akinagi , te kobo ni , “ Owotena , kono ce onwoŋo iwinya wunu , eka mom ote ya oko i Kurete , kono mom onwoŋo wunu aroma kede rwenyo jami .
44027022	Aman akobbiwu ni , diu cunywu ; pien kwo a ŋattoro i akinawu mom bino rwenyo , kono ka mel keken .
44027023	Pien i dyewor a tin-ni , amalaika Obaŋa ame an aworo daŋ ocuŋ i laŋeta ,
44027024	te kobba ni , ‘ Kur ilwor , Paulo . Yin myero icuŋ i nyim Kaicari ; dok , nen , Obaŋa doŋ otimo ber , omii jo luŋ ame tye a kwaŋ kedi-ni . ’
44027025	Pi mannono , diu cunywu , owotena , pien an aye Obaŋa , abino bedo gire kit ame en okobba-nono .
44027026	Cite myero koŋ dok opot i kom icula moro . ”
44027027	Ka doŋ oromo nino apar wie aŋwen kun pwod owiwira i nam me Adria , i dye idiŋ , okwaŋ mel te tamo ni doŋ oceggi tuno i lobo moro .
44027028	Gin te pimo , ote nwoŋo oromo futi mia acel i pyeraryo . Ote dok wot anok , ote dok pimo , ote nwoŋo futi pyeraboŋwen .
44027029	Gin te lworo ni ŋit obino coro lela , omio ote bolo nyonyo aŋwen i tuŋ ŋec me juko mel , ote kwayo Obaŋa ni myero mi piny ru .
44027030	Okwaŋ mel te mito lwi oko iyi mel , omio gin ocwao yee piny i nam , eka ote poporo ni omito bolo nyonnyogo i tuŋ nyime .
44027031	Paulo te kobbi adwoŋ me cirikale , kede baŋ cirikale ni , “ Jo-ni ka mom obedo i mel , mom itwero wunu bwot . ”
44027032	Eka cirikale te ŋolo tol i yee oko , te weko poto teŋe .
44027033	A doŋ piny amito ru , Paulo te cuko cunygi gin luŋ , ni koŋ ocam cemmoro , kun okobo ni , “ Tin doŋ odoko nino apar wie aŋwen ame ibedo wunu nino ducu a cunywu ogem agema aboŋo cam , a mom ibilo wunu ginnoro .
44027034	Omio abako doga baŋwu , cam wunu cemmoro koŋ ; bino konyowu me-bwot , pien yer wi ŋattoro i akinawu mom bino rwenyo . ”
44027035	A doŋ otyeko kobo kit-ti , omako ogati ; ka doŋ opwoo Obaŋa i nyimgi luŋ , onyinyilo , te cako camo .
44027036	Gin luŋ cunygi te dwogo , ote daŋ camo cemmogo .
44027037	( Wan luŋ a rik otye i mellono , rik oromo jo mia aryo kede pyerabiro wie abicel . )
44027038	Ka gin otyeko cem a doŋ oyeŋ , gin obolo ŋano i nam me mel dok ayot .
44027039	Odiko ame piny doŋ oru , gin mom oŋeo lobo ame otye iye , ento oneno gul nam kan ame doge obedo kwoyokwoyo , gin te tamo ni ocwa mel iye ka ce twerre .
44027040	Gin te gonyo nyony , weko i dye nam , a kun daŋ olalago tol ame onwoŋo otweo kede pol a wiro mel , ote waya boŋo me nyime malo me yamo kolgi , ote kemo gul nam kan ame obedo kwoyokwoyo .
44027041	Cite ka gin ocop i kan ame pii i nam rwatte iye , gin te coro mel i kwoyo ; tuŋ nyime te moko oko a mom dok twero yeŋere , ojwinnere te tur oko pi teko me pii a bedo tagere .
44027042	Ocirikale te tamo ni myero onek obuc oko , me kur okwaŋ , ote lwi gigi oko .
44027043	Ento adwoŋ cirikale omito ni elar Paulo , omio en te geŋo tamgi-naca oko ; eka te ciko jo a ŋeo kwaŋ i korgi ni gin koŋ oge poto i nam , ote kwaŋ wot i wi tela .
44027044	Jo odoŋ , mogo mak bao , mogo mak gigi mogo a tye i kom mel . Mannono omio gin luŋ ote tuno i wi tela oreme .
44028001	Ka doŋ wan otyeko bwot , ote niaŋ ni cula-nono kara nyiŋe Melita .
44028002	Wegi lobo-naca te timowa kica i yore moro a mom nen atata . Gin omoko mac ote jolowa iye , wan luŋ , pien kot onwoŋo doŋ oero cwe oko , onwoŋo piny ŋic .
44028003	Paulo onwoŋo rik daŋ ocoko yen wic acel te onyo i mac ; pi lyeto me mac , ororo te donnyo iye , te riria i ciŋ Paulo .
44028004	Wegi lobo oneno ginnono tye alologa i ciŋe , ote kop kengi kengi ni , “ Lonnono be anek jo . Kadi bed en obwot i nam , aŋolkop atira mom oye en ibedo kwo . ”
44028005	Cite Paulo te teŋo ororo-nono i mac , ginnoro otime daŋ mom .
44028006	Gin obedo kuro kun otamo ni bino kwot , onyo ŋit bino rette piny te to oko oyotoyot ; ka gin doŋ obedo kuro pi kare alalac , ginnoro arac mom otimere i kome , gin dok te loko tamgi oko , ote kobo ni , lonnono gire obaŋa moro .
44028007	Kan a ceggi i bedoka-nono , rik obedo lobo a lo moro a nyiŋe Pubulio , ame en rik rwot me cula-nono . Lonnono rik obin ojolowa , te gwokowa daŋ aber pi nino adek .
44028008	Pappere en Pubulio onwoŋo rik tye two too me lyeto kede cado remo , kun obuto kede piny . Paulo te wot lime ; okwao Obaŋa eka te keto ciŋe i kome , te caŋe .
44028009	A doŋ man otimere , jo ocele i cula-nono a rik two te bino , ote daŋ caŋogi .
44028010	Gin te miyowa mot apol ; i kare a wan odonyo i mel , gin oketo iye ginnoro luŋ a wan omito .
44028011	Ka dwete adek doŋ okato , ote ya i kuno i melloro me Alegejanderia ame onwoŋo otyeko kare me koyo i cula-nono anennere onwoŋo , “ Omego a Rude . ”
44028012	Ote tuno i Cirakuc , ote tyeko nino adek kuno .
44028013	Oya i kannono , otuno i Regio ; ka nino acel okato , yamo me tutuŋ anyarolum te cako kodo , i nino me aryo mere ote tuno Puteoli .
44028014	Kuno onwoŋo iye omego , gin daŋ te cwanowa ni obed kedgi nino abiro . Ote tuno i Roma amannono .
44028015	Omego me kuno onwoŋo owinyo pirwa , ote bino me jolowa tuno naka i Cuk me Appio kede i paco ame olwoŋo ni , Udi Cem Adek . Ka Paulo onenogi , opwoo Obaŋa , cunye odwogo .
44028016	A doŋwan otuno i Roma , oye ni Paulo bed kene , karacel kede cirikale ame gwoke .
44028017	Ka nino adek okato , en olwoŋo Ojudaya adoŋo me kuno karacel ; a doŋ gin ocokere , en te kobbigi ni , “ Omegona , kadi bed mom atimo ginnoro arac baŋ jowa onyo i kom kite a kwariwa , cite gin otwea i buc i Jerucalem , ote miya iciŋ jo Roma .
44028018	Ka gin opepenyo an , ote mito gonya oko , pien mom onwoŋo tye kopporo a romo miyo oneka .
44028019	Cite ka Ojudaya opyem , mannono odia me juro baŋ Kaicari , kadi bed mom atye kopporo me piddi rokka .
44028020	Man en omio akwao ni anenwu , akob kedwu , pien pi gen ame Icrael tye kede , en omio otwea i jegere-ni . ”
44028021	Gin te kobbe ni , “ Wan giwa mom olimo waraga moro ame oya i Jerucalem ame kobo kop i komi , akadi ominwa moro daŋ mom gire obino otittiwa onyo okobbiwa kopporo arac i komi .
44028022	Ento wan omito winyo i baŋi gin ame itamo , pien kop a dok i kom eryoŋet man , wan oŋeo ni okobo kop arac i kome i kabedo luŋ . ”
44028023	Ka doŋgin otyeko moko nino moro kede , jo apol te mol baŋe acalo wele mege . En te yekkigi kop i kom loc Obaŋa , geye odiko tuno naka otyeno . Otemo niaŋogi kop i kom Yecu kun juro cik a Muca kede coc odwarpiny .
44028024	Jo mogo te ye kop a en okobo , cite mogo te kwero oko .
44028025	Ka rik tamgi doŋmom rwatte , ote ke keta oko , a doŋ Paulo otyeko kobbigi kop acel-li , ni , “ Cuny Acil yam okobo aber baŋ kwariwu i dog adwarpiny Icaya ni ,
44028026	‘ Wot baŋ jo man , ikobbigi ni , Me winyo , ibino winyo wunu , ento mom ibino niaŋ wunu tere , me neno , ibino neno wunu , cite mom ibino ŋeyo wunu ,
44028027	Pien rok-k i cunygi odoko nwaŋ , yitgi odiŋ oko , mom owinyo aber , waŋgi daŋ omio gigi oko ; me kur onen kede waŋgi , kadi winyo kede yitgi , kadi niaŋ i cunygi , kadi dwogo baŋa me acaŋgi . ’
44028028	Koŋ dok iŋe wunu ni , teko me larre ame Obaŋa mio doŋ ocwao oko baŋ Orok ; gin bino winyo . ” [
44028029	Ka en doŋokobo kop man , Ojudaya te keketa oko , kun opyem atek kengi kengi . ]
44028030	En rik te bedo kuno runi aryo ikiŋ , i ottoro a en opaŋo , kun jolo jo ducu a bino baŋe .
44028031	En orabbigi kop i kom loc Obaŋa , dok opwonyogi kop i kom Rwot Yecu Kricito kannaler , aboŋo ginnoro a geŋe .
45001001	Waraga man oya i baŋ Paulo , amiro a Kricito Yecu ame olwoŋo me bedo akwena , ote pokoro pi tic me rabo amut aber ame oya i baŋ Obaŋa .
45001002	Amut man aber Obaŋa nwaŋ ociko pire con i dog odwarpinnyere i coc acil a rik ocoo ,
45001003	en amut aber i kom Wode . I kite me kom rik onywale i kom ikwae a Daudi ,
45001004	ento pi Cuny Acil Obaŋa rik onyuto ni en obedo Wode i tic atek me cerrere iyi akina a jo oto , en Yecu Kricito Rwotwa .
45001005	Pire wan doŋ onwoŋo winyo Obaŋa , kede kwena me miyo jo i akina rok luŋ miye me lubo iyee , pi nyiŋe ;
45001006	ame wun daŋ itye wunu i akinagi , wun jo ame olwoŋowu ibedo jo a Yecu Kricito .
45001007	Baŋ wun jo luŋ a tye i Roma ame Obaŋa marowu , ame daŋ olwoŋowu me bedo jo mere ikome : Obaŋa Papawa kede Rwotwa Yecu Kricito miwu winyo kede kuc .
45001008	Me agege , an apwoo Obaŋana i Yecu Kricito , pien iyee mewu doŋ orwo i wi podo luŋ .
45001009	Obaŋa ame aworo i cunya kun arabo amut aber i kom Wode , en cadenna ni atuco nyiŋwu i kwacca baŋe me kare luŋ , kun mom aweko .
45001010	Akwao ni , ka twerre , ka Obaŋa oye , oyabba yo , ol abino tuno baŋwu .
45001011	Pien aparo nenowu , me apokkiwu mottoro me ibed wunu atek ;
45001012	onyo kono akob ni , me idi wunu cunya kede iyeewu , an daŋ adi cunywu kede iyee mera .
45001013	Gin amito iŋe wunu , omegona , onwoŋo abedo ka tamo tyen apol ni koŋ atun baŋwu , me atot anwoŋ jo mogo ame oya i akinawu , kite ame anwoŋo kede jo ame oya i rok ocele , ento anaka atot onyoni pwod ogeŋa oko .
45001014	Atye kede banya baŋ jo aŋeo leb Grik , kede baŋ jo a kwia , baŋ oryeko kede baŋ omiŋo ;
45001015	en omio atye kede mit adwoŋ me rabo amut aber anaka atoŋ baŋwu , wun jo a bedo i Roma .
45001016	An lewic mom maka i amut aber , ame kono en teko Obaŋa me laro jo a tye kede iyee , me agege Ojudaya , eka jo Grik daŋ .
45001017	Pien amut aber nyuto kite ame Obaŋa kwano kede dano ni kite atir , kun cakere i iyee ; tum daŋ i iyee ; acalo yam ocoo ni , “ Dano ame kite atir pi iyee bino bedo kwo . ”
45001018	Pien akemo Obaŋa doŋ onyuto iya i polo i kom tim a jo areco luŋ a mom woro Obaŋa , ame tye a geŋo kop ateni i tic , pi timgi areco .
45001019	Pien gin a twero ŋeye i kom Obaŋa onen oko kannaler baŋgi , Obaŋa doŋ onyuttigi .
45001020	Cakere ame oketo lobo , kite mere a mom nen doŋ onen , kun ŋeye i kom jami a en otio , en teko mere a mom gik , kede epone mere en Obaŋa . Mio gin a gin pid loogi oko ;
45001021	pien kadi rik gin oŋeo Obaŋa , nwaŋ mom gin oketo kwogo i kome acalo Obaŋa , kadi pwoye , ento tam megi olunyo dwokogi ka i gin a yore mom , kede tam i cunygi me miŋomiŋo doŋ odoko acol oko .
45001022	Gin olwoŋere kengi ni gin oryeko , kara bo gin olokere odoko omiŋo .
45001023	Gin oloko kwogo Obaŋa a mom to , kun oporo kede cal a dano ame to , onyo kede mea winyi , onyo mea leyi , onyo mea twole-gu .
45001024	En omio Obaŋa te jwaŋogi i mit areco a tye i cunygi me caro , me obal kede kwogo me komgi kengi kengi .
45001025	Gin oloko kop ateni i kom Obaŋa , owilo kede goba , kun oworo dok otio baŋ ginaketa , aka woro kede tic baŋ ŋat oketogi , ame opwoo nakanaka . Amen .
45001026	Pi kop man , Obaŋa ojwaŋogi i agoma yie me lewic . Anaka mongi oweko bedo i co i kite me anywalli , ote dwoko kan a mom oyiko .
45001027	Co daŋ amannono oweko bedo i mon i kite me anywalli , mitgi te waŋogi bala mac , ŋat man kede awottere , kun co timo gin me lewic i kom co wadgi , a kun adwoggi a myero pi balgi lunyo mako komgi kengi .
45001028	Doŋ acalo gin mom oneno konnyoro i ŋeyo Obaŋa , Obaŋa daŋ ojwaŋogi i tamgi a konnyere mom , me gin doŋ tim gin a mom myero .
45001029	Gin rik opoŋ kede kwone bal apol luŋ , timmogo areco , woro me lim , rac cuny . Gin opoŋ i nyeko , nek , daa , goba , colcuny . Gin okwoto jo ,
45001030	oyeto jo , okwedde kede Obaŋa . Gin opala , jo a yon , a wakere , ame roto kit areco anyen , jo a mom winyo onywalgi ,
45001031	jo a kwia piny , ape gwoko cikeregi ; mar mom i yigi , mom otye i kica .
45001032	Jo-nu niaŋ aber i cik Obaŋa , ni , jo a timo kodi timmono romo to , cite pe gin otio atia keken , ento dok opwoo daŋ jo ame tio .
45002001	En omio gin ipid loi , yin dano , kadi yin iŋa , ka iŋolli dano kop ; pien pi ŋolli dano ocele kop , nwoŋo doŋ iŋolo kop oloi yin ikomi , pien yin aŋolkop daŋ itimo kite tim acellono .
45002002	Wan oŋeo ni , Obaŋa ŋolo kop kakare ka oŋolo kop oloo jo a timo gin acalo mano .
45002003	Yin dano ame iŋolli jo a timo kodi timmono kop , a kun yin ikomi daŋ itimo , yin itamo ni ibino bwot i kom ŋolo kop Obaŋa ?
45002004	Onyo yin icao lonyo Obaŋa me kica mere , kede me jukere mere , kede me diyo cunye , a kun mom iŋeo ni , kica Obaŋa wai i kom iŋut ?
45002005	Ento pi nwaŋ a cunyi , kede cunyi a mom ŋut , yin itye ka kano piri keni mono me akemo pi nino me akemo ame bino nyuto iye kop atir ame Obaŋa ŋolo .
45002006	En bino culo dano acel acel acalo ticcere tye .
45002007	Jo a kanyakino i tic abeco , a kun oyenyo kwogo kede woro kede kwo a mom to , en bino miyogi kwo a perakino odoco .
45002008	Ento jo a laro dito pirgi kengi , ame pe lubo kop me ateni , cite olubo ka kite areco , gin bino cop i akemo kede kecyic .
45002009	Can kede peko bino rido dano acel acel ame timo gin arac , me agege Ojudaya , eka jo Grik daŋ .
45002010	Ento dano acel acel ame timo gin aber bino nwoŋo kwogo kede woro kede kuc , me agege Ojudaya , eka jo Grik daŋ ;
45002011	pi en Obaŋa mom poko akina a jo .
45002012	Jo ame obalo boŋo cik a Muca , gin bino to aboŋo cik daŋ ; kede jo ame obalo i te cik , obino ŋolligi kop kun lubo cik .
45002013	Pe ni , jo ame winyo cik awinya i yitgi gin jo ame kitegi atira i nyim Obaŋa ; ento jo ame tio gin a cik mito , gin jo ame obino kwanogi , ni gin jo a kitegi atir .
45002014	Ka Orok , a mom tye kede cik , ce tio gin a cik mito pi kitegi me anywalli , nwoŋo gin ikomgi doŋ odoko wegi cik , kadi bed cik a Muca pe baŋgi .
45002015	Gin nyuto ni , gin ame cik mito doŋ ocoo oko i cunygi , ŋec ame i cunygi ame nyuttigi balgi daŋ bedo caden karacel kedgi , kun tam megi twomere ; kagi mogo ŋolo ni kop oloogi , kagi mogo cwakogi acwaka .
45002016	Bino bedo amannono i nino-naca ame Obaŋa bino ŋolo iye kop i kom gin a jo tio i muŋ , pi Yecu Kricito , kun lubo amut aber ame atye arabo .
45002017	Ento ka ilwoŋere keni Ajudaya kono ? Nwoŋo ŋenere i kom cik , a kun iwakere pi Obaŋa ,
45002018	daŋ iŋeo mittere , dok ipwoo gin aber akato , pien otyeko pwonyi kede i cik .
45002019	I tuŋ baŋi , iŋeo ni yin atel otowaŋ , yin ceŋ a menyo jo a tye i piny acol ,
45002020	daŋ yin ame atir jo ame omiŋo , kede apwony otino , pien i cik itye kede ŋec kede kop ateni ikokome .
45002021	Aco , yin apwony jo ocele , mom ipwonyere keni keni ? Irabo kop ni , “ Kur ikwal ” , cite yin ikwalo ?
45002022	I kobo ni , “ Kur icod cot ” , cite yin icodo ? Yii dag cal jogi , cite yin ikwalo gin a tye i ot jok ?
45002023	Iwakere pi cik , cite yin icao Obaŋa kun ikalo wi cik ?
45002024	Tye acalo coc a rik ocoo , ni , “ Nyiŋ Obaŋa oyeto i akina Orok pirwu . ”
45002025	Lirre konyo ka ce ilubo cik , ento ka ituro cik , dwoki acalo mom oliri .
45002026	Doŋ ka dano a mom oliro ogwoko icwil a tye i cik , ŋat a mom oliro-nu mom obino kwane acalo ŋat ame oliro ?
45002027	Mio dano ame mom oliro , ame cobo cik , bino ŋolo kop loi , pien itye kede cik a rik ocoo , dok oliri daŋ oko , cite pwod ituro cik .
45002028	Pien dano ame en Ajudaya i oko keken , pe en Ajudaya ; dok lirre ame nen i oko i kom , mano pe lirre ikome .
45002029	Ajudaya ikome en dano ame Ajudaya i yie , lirre ikome daŋ en lirre me yi dano , en tic me Cuny Acil , pe me gin ame ocoo acoa . Kodi dano-nu , kadi bed jo pe pwoe , Obaŋa pwoe .
45003001	Kara ka tye amannono , Ajudaya dok kato jo ocele iŋo ? Onyo lirre konnyere ŋo ?
45003002	Konyo atek i yo ducu . Me ageyi mere , ceŋ omiogi koppogo ame oya i baŋ Obaŋa , kun ogenogi .
45003003	Bedo niŋo ka jo mogo i akinagi rik gin mom ogen ? Pi pe genne megi twero miyo Obaŋa doko a mom genne ?
45003004	Pe amannono ! Obaŋa myero bed me ateni , kadi bed jo luŋ ogoba , acalo rik ocoo ni , “ Wek kop ame ikobo nyut ni kiti atir , dok me , ka oŋolli kop , yin ilo . ”
45003005	Ento ka kitewa a mom atir nyuto kit ame Obaŋa kite atir kede , kara enni doŋ wan obino kobo ŋo ? Ni Obaŋa mom kite atir pi keto akemo i komwa ? ( An gira akop i kite a dano . )
45003006	Mom amannono ! Kara ka tye amannono kono , Obaŋa twero ŋolli jo me wi lobo kop iŋo ?
45003007	Ka goba mera miyo ateni Obaŋa medde ameda kun kelle kwogo , kara piŋo an pwod aŋolla kop bala an abal ?
45003008	Piŋo wan mom otimo gin arac me gin aber ya iye ? Pien tye jo mogo ame coko dogwa kun okobo ni wan okobo amannono . Ka oŋolo kop oloo jo-nono , nwoŋo oŋolo kakare .
45003009	Kara nino doŋ ? Wan Ojudaya otye aber akato gin ? Amaa , kadi acelloro ; pien atyeko kelo adote ni , jo luŋ , Ojudaya kede jo ame pe Ojudaya , bal doŋ oloogi ,
45003010	acalo rik ocoo ni , “ Ŋattoro a kite atir gire mom , pe kadi acelloro ;
45003011	ŋat ame niaŋ daŋ mom , ŋat ame yenyo Obaŋa pe tye .
45003012	Gin luŋ doŋ ogak oko teŋe , gin ducu oballe oko ; ŋat a timo gin aber pe , moro acelloro doŋ mom . ”
45003013	“ Dwongi obedo lyel a wie olaŋara , lebgi gin bwolo kede jo . ” “ Kwir cocodo tye i te lebgi . ”
45003014	“ Doggi kec , opeŋ iye kop me ceno jo . ”
45003015	“ Tyengi dwir i onyo remo ,
45003016	Yorgi i duru , daŋ kelo cen ,
45003017	gin kwia yo me kuc . ”
45003018	“ Lworo Obaŋa mom tye i tamgi . ”
45003019	Wan oŋeo ni , gin ame cik okobo , okobo baŋ jo ame cik loogi , me dog jo ducu lin , wi podo luŋ bed i te ŋolo kop Obaŋa .
45003020	Pien mom obino kwano dano moro ni kite atir i nyim Obaŋa pi cobo cik ; cik ticcere me niaŋo jo i kom bal .
45003021	Ento amanni kit ame Obaŋa kwano kede dano ni kite atir ame mom pi cik doŋ onen oko kannaler . Cik a Muca kede odwarpiny daŋ rik otito pire ;
45003022	en kit ame Obaŋa kwano kede dano ni kite atir pi iyee mere i kom Yecu Kricito , daŋ tye pi jo luŋ ame ye eno Apokapoka mom ;
45003023	pien jo luŋ obalo , mom otuno i kwogo Obaŋa .
45003024	En kwanogi ni kitegi atir nono , kun miogi acalo mot pi kica mere , pi kite ame Yecu olakorogi kede .
45003025	Obaŋa oketo en ibedo gin me kwanyo bal kede remo mere , pi jo ame ye en , wek enyut kede kite mere atir ; pien Obaŋa rik ojukere kene , pe otimo ginnoro i kom bal a rik jo otimo con ,
45003026	wek enyut kite mere atir i kare man , ni , en ikome kite atir , dok kwano dano ni kite atir pi ye Yecu .
45003027	Kara ka wakere tye kwene ? Doŋ ogeno oko . Pi cikkene ? Pi cik me tic ? Amaa , ento pi cik me iyee .
45003028	En omio omoko tamwa ni , dano okwano ni kite atir pi iyee mere , mom pi ticcere me cobo cik .
45003029	Onyo Obaŋa tye pi Ojudaya keken ? Mom ŋit en daŋ Obaŋa Orok ? Ee ta , me Orok daŋ ,
45003030	pien Obaŋa en acel ; en bino kwano jo ame oliro ni kitegi atir pi iyee megi , dok bino kwano jo a mom oliro ni kitegi atir pi iyeegi daŋ .
45003031	Wan dok obolo cik a Muca oko bo pi iyee-ni ? Mom amanno gire , wan omoko cik amoka .
45004001	Kara wan obino kobo ŋo i kom Iburaim , ame en kwarowa i kite me kom ?
45004002	Kono yam okwano Iburaim ni kite atir pi tic ame otio , kono en tye i gin ewakere iye , cite mom i nyim Obaŋa .
45004003	Coc a yam ocoo kobo niŋo ? Ni , “ Iburaim oye Obaŋa eka ote kwane ni kite atir . ”
45004004	Dano a tio tic , ocara mere mom omie acalo mot , ento acalo jami mere ;
45004005	cite dano a pe tio , ento ame ye ŋat ame kwano jo a mom lworo Obaŋa ni kitegi atir , kodi dano-nu okwano ni kite atir pi iyee mere .
45004006	I kite acellono , Daudi daŋ rik okobo pi winyo a dano tye kede , ka Obaŋa okwane ni kite atir aboŋo ticcoro a en otio , acalo rik ocoo ni ,
45004007	“ Tye kede winyo , jo a doŋ otimogi kica i kom timgi areco , ame owumo balgi ;
45004008	tye kede winyo , dano ame Rwot mom okwano balloro i kome . ”
45004009	Winyo man tye pi jo ame olirogi keken , onyo ŋit pi jo a mom oliro daŋ ? Wan okobo ni , pi iyee omio okwano Iburaim ni kite atir .
45004010	Kara man dok rik okwano i kome niŋo ? A doŋ otyeko lire , aŋar ame mom ru olire ? Pe a doŋ otyeko lire , ento a mom ru olire gire .
45004011	Omie lirre me bedo acalo anyut onyo anen ame omwoŋo , ame nyuto ni , doŋ otyeko kwane ni kite atir pi iyee mere , ame mom ru olire . Mano mio Iburaim bedo kwaro a jo luŋ ame ye ame pe ru olirogi , me gin daŋ kwangi ni kitegi atir ;
45004012	dok daŋ en kwaro a jo a mom olirogi alira keken , ento daŋ owopo kodi iyee a rik kwarowa Iburaim obedo kede ame onwoŋo mom ru oliro .
45004013	Cikere a nwaŋ Obaŋa ociko baŋ Iburaim kede ikwae , ni , wi podo luŋ bino bedo megi , rik mom ociko pien Iburaim ocobo cik , cite pien en oye , ote kwane ni kite atira .
45004014	Pien ka jo a cobo cik gin en ame wi podo luŋ bino bedo megi , kono iyee doŋ yore mom , cikere daŋ konnyere mom .
45004015	Pien cik kelo akemo , cite kan ame cik pe iye , turo cik daŋ mom .
45004016	En gin omio cik ocuŋ i kom iyee , wek bed me kica , dok pi moko cikere baŋ ikwae mere luŋ , mom baŋ jo a lubo cik keken , ento anaka baŋ jo a bedo kede iyee acalo Iburaim . Pien en kwarowa wan ducu ,
45004017	acalo rik ocoo ni , “ Doŋ amii idoko kwaro a rok apol . ” Cikere-ni doŋ omoko i nyim Obaŋa ame rik Iburaim oye , en Obaŋa ame mio kwo i kom jo oto , dok ame cwano gigi mogo a yam mom tye , mio bedo tye .
45004018	Iburaim nwaŋ oye , kun oketo gennere i kom gin ame nen bala mom genne , omio odoko kwaro a rok apol , acalo rik ocoo ni , “ Ikwai bino bedo kite-nono . ”
45004019	Naka en mom obedo i nyapo i kom iyee ka oparo pi kome , a rik doŋ rom aroma i gin oto , pien mwaka me dittere buco romo mia twal , dok medo i mano Cara-gu onwoŋo oraŋa .
45004020	Iyee mere pe odok cen , pe ocacapa i tammere i kom cikere Obaŋa , ento iyee mere omedde ameda i doko atek kun en mio kwogo baŋ Obaŋa ,
45004021	kun nwoŋo kop odonyo atut i cunye ni , Obaŋa twero tiyo gin a doŋ ociko pire .
45004022	En gin omio “ ote kwane ni kite atir . ”
45004023	Kop man ni , “ ote kwane ” rik mom ocoo pire en kene ,
45004024	ento anaka pirwa daŋ . Wan daŋ obino kwanowa ni kitewa atir , wan jo ame oye Obaŋa ame ocero Rwotwa Yecu Kricito iyi akina ajo oto ,
45004025	en a rik omio me aneka pi bal wa , dok ocere me kwanwa ni kitewa atir .
45005001	Pi mannono , acalo rik doŋ okwanowa ni kitewa atir pi iyee , otye wunu doŋ i kuc i nyim Obaŋa , pi Rwotwa Yecu Kricito .
45005002	Pire oyabbiwa yo me tuno i kom winyo man ame ocuŋ iye-ni , kun oŋatte i gen a wan otye kede me bedo i kwogo baŋ Obaŋa .
45005003	Mom mano keken , wan oŋatte anaka i cannogo apapat ame oneno , kun oŋeo ni , neno can kelo kanyakino ,
45005004	kanyakino mio opwoo kitewa , eka pwoyo kitewa-ni , te miyo obedo kede gen .
45005005	Genwa-nono mom bino ke nono , pien Cuny Acil doŋomio oonyo mar Obaŋa i cunywa .
45005006	Pien a rik wan pwod ogoro , a doŋkare oromo , Kricito te to pi jo a mom lworo Obaŋa .
45005007	Kadi pi dano a kite atir , bedo tek meicel dano ito pire . Gwok onyo ka dano moro aber , ŋattoro twero diyo cunye me to pire .
45005008	Ento Kricito oto pirwa a nwaŋ wan obalo ; mannono nyuto kite mar ame Obaŋa tye kede baŋwa .
45005009	Acalo bala wan onyoni doŋ okwanowa ni kitewa atir pi remo mere , akato wok wan obino larre pire i kom akemo Obaŋa .
45005010	A pwod wan okwor Obaŋa , en rik odwoggowa baŋe , pi to a Wode ; ka amannono , a doŋodwoggowa baŋe , obino larre wunu akato wok pi kwo a Wode .
45005011	Mom ennu keken , ento daŋ otye ka ŋatte i Obaŋa pi Rwotwa Yecu Kricito , pien en ame omio doŋ odwoggowa baŋ Obaŋa .
45005012	Pi mannono , acalo bal nwaŋ obino i lobo pi dano acel , eka to te bino pi bal , amannono daŋ to te lal i akina a jo luŋ , pien jo luŋ obalo .
45005013	Onwoŋo bal doŋtye i lobo con a mom ru omio cik , ento kan a cik mom iye , bal daŋ mom okwano i wi ŋattoro .
45005014	Cite to obedo i locere geye i kom Adam ituno kede i kom Muca , te loyo anaka jo a nwaŋ mom otimo bal a rom i mea Adam , a rik oturo cik ame omie . Adam en anyut me cimo ŋat a mito bino .
45005015	Ento tic Obaŋa me kica pe rom aroma i bal a Adam ; pien kadi bed jo apol rik oto pi bal a dano acel ca , akato wok kica Obaŋa , kede mot me nono ame obino pi kica a dano acel-li , en Yecu Kricito , onya oromo lwak jo apipim .
45005016	Doki mot me nono pe rom kede bal a dano acel ca ; pien pi bal a dano acel ca omio oŋolo kop oloo jo , cite tic me kica ame olubo bal apol okelo loyo kop .
45005017	Pi bal a dano acel omio to obedo kede loc , pi dano acel ca ; akato wok jo ame onwoŋo kica apipim , kede mot me nono ame omio okwanogi ni kitegi atir , obino bedo kede kwo kede loc , pi dano acel-li , en Yecu Kricito .
45005018	Doŋ kite acalo bal a dano acel omio kop oloo jo luŋ , amannono daŋ , tic me kite atir a dano acel okelo loyo kop kede kwo pi jo luŋ .
45005019	Pien acalo pi dano acel a mom obedo kede winy omio jo apipim odoko obalo , amannono daŋ pi winy a dano acel jo apipim obino kwanogi ni kitegi atir .
45005020	Cik rik odonyo iye me nyayo bal ; ento kan a bal onya iye , en ame kica daŋ te nya iye adwoŋ akato .
45005021	Amannono , kite acalo bal rik oloo loc i to , kica daŋ myero lo loc pi kwano jo ni kitegi atir , me gin onwoŋ kwo a perakino nakanaka , pi Yecu Kricto Rwotwa .
45006001	Kara wan obino kobo ŋo doki ? Myero omedde wunu i bal , me kica nya ?
45006002	Mom amannono ! Kara wan a rik oto i tun bal otwero dok kwo iye niŋo ?
45006003	Mom iŋeo wunu ni , wan luŋame doŋobatakino idonyo i Kricito nwaŋ obatŋawa me donyo i to mere ?
45006004	Nwaŋ oyikowa karacel kede Kricito me donyo i to mere , me obed acalo en . En rik ocer i akina a jo oto pi kwogo a Pappere , me wan daŋ owapu kodi kwo anyen-nu .
45006005	Pien ka doŋwan onotte karacel i en i to moro a cal i to mere , amanno daŋ wan obino notte kede i cer ame cal i cerrere .
45006006	Pien wan oŋeo man , ni , kwowa acon rik oguro kede karacel i kom yataria , wek kwowa me bal myero doŋto oko , me kur dok wan odok omiro a bal .
45006007	Pien ŋat a doŋoto , bal doŋgik i kome .
45006008	Ento ka doŋwan otyeko to karacel kede Kricito , wan oye ni , obino bedo kwo karacel kede daŋ .
45006009	Pien oŋeo ni , Kricito a ceŋ ocer i akina a jo oto mom dok bino to ; to mom dok tye i loccoro i kome .
45006010	To a en oto , oto i tuŋ bal , tyen acel atwal-li ; ento kwo a en kwo kede , en kwo i tuŋ baŋ Obaŋa .
45006011	Wun daŋ amannono , myero itamu i komwu kenwu ni , wun jo oto i tun bal , cite ibedo wunu jo a kwo i tun baŋ Obaŋa i Kricito Yecu .
45006012	Kur imi wunu bal lo komwu ame to , me pe bed miyowu lubo mitgi .
45006013	Kur dok imi wunu dule komwu i bal , acalo bala jami tic me tiyo gin arac ; ento miye wunu kenwu baŋ Obaŋa bala jo a doŋotyeko ya i to , otuno i kwo ; miu daŋ dule komwu baŋ Obaŋa acalo bala jami tic me tiyo gin a tye atir .
45006014	Pien bal mom dok bino bwoyowu , pien wun doŋ pe itye wunu i te cik , ento itye wunu i te kica .
45006015	Kara ŋo doki ? Wan doki otimu bal , ni pien wan mom otye i te cik cite i te kica ? Mom amannono gire !
45006016	Wun mom iŋeo wunu ni , ka imiye wunu kenwu baŋ ŋattoro bala omiro me winyo doge , daŋ doŋ idoko wunu omiro a ŋat ame iwinyo wunu doge ? Onyo idoko wunu omiro a bal , ame telowu i to , onyo idoko wunu omiro me winyo dog Obaŋa , ame telowu i kite atir .
45006017	Cite myero opwo iye Obaŋa , pien rik ibedo wunu omiro a bal , cite doŋ itye wunu ka lubo kite me pwony ame oketowu iye , kede cunywu luŋ .
45006018	Doŋ ogonyowu oko i opii me bal , idoko wunu omiro me kite atir .
45006019	An akop i kitewa me dano , pi gorowu me anywalli . Pien acalo ceŋ imio wunu dule komwu me bedo omiro me caro kede tim areco , omio idoko wunu otim areco , aman doŋ mi wunu dule komwu obed omiro me kite atir , me idok wunu jo acil .
45006020	A nwaŋ pwod ibedo wunu omiro a bal , ceŋ mom itye wunu i te loc me kite atir .
45006021	Kara ŋo a rik inwoŋo wunu i gin a lewiccere makowu iye amanni ? Agikki a kodi ginnogo en to .
45006022	Aman doŋ ogonyowu oko i opii me bal , doŋ idoko wunu omiro Obaŋa ; gin ame inwoŋo wunu , idoko wunu jo acil , agikki mere en kwo a perakino nakanaka .
45006023	Pien ocara me bal en to , ento mot ame Obaŋa mio nono en kwo a perakino nakanaka i Kricito Yecu Rwotwa .
45007001	Omegona , an akop kede jo a ŋeo cik , mom iŋeo wunu ni , cik mako dano ka pwod kwo keken ?
45007002	Dako daŋ cik tweo baŋ cware ka pwod kwo ; ento ka cware ca oto , en doŋ gonyere oko i cik a cware .
45007003	En omio ka cwar dan-nu pwod tye kwo , ce dako te kobo baŋ ico ocele , obino kobo ni ocodo cot . Cite ka cware oto oko , doŋ ogonyere oko i cik-ku ; ka en dok ogero lo ocele , mom doŋ ocodo cot .
45007004	Amannono , omegona , wun daŋ rik ito wunu i tuŋ baŋ cik pi kom Kricito ame inotte wunu iye , me idok wunu baŋ ŋat ocele , en ame rik ocere oko iyi akina a jo oto , me waŋ onyak nyige pi Obaŋa .
45007005	Pien a rik wan pwod otye i kwo me anywalli , agoma yic me bal ame cik otugo onwoŋo tye atic i dule komwa me nyako nyige pito .
45007006	Cite amanni wan doŋ ogonyowa oko i kom cik , wan doŋ oto i kom gin a con omakowa . Omio wan doŋ otye ka tic i yo anyen me Cuny , mom dok i yo acon me lubo cik a yam ocoo acoa .
45007007	Kara doŋ wan obino kobo ŋo ? Cik en bal ? Mom amannono gire ! Cite kono cik rik mom obedo tye , kono an gira mom aŋeo bal . Ka kono cik rik mom okobo ni , “ Kur imit jami a ŋat ocele , ” kono nwaŋ daŋ mom abedo kede ŋec i kom kodi mittono .
45007008	Cite bal te nwoŋo kare i icwil ca , eka te kela kwone mit areco luŋi yia . Pien ka cik mom tye , bal to oko .
45007009	Yam an abedo kwo aboŋo cikkoro , ento a doŋicwil ca obino , bal te kwo oko ,
45007010	an ate to . Icwil ca ikome ame myero kella kwo te lunyo kella to .
45007011	Pien bal onwoŋo kare i icwil , te bwola , te neka oko kede icwil ca .
45007012	Pi mannono , cik gire cil , icwillere daŋ cil , tye kakare , dok ber daŋ .
45007013	Gin a rik ber ca , en a dok odoko to i tun baŋa ? Mom amanno ! Onwoŋo bal gire omia ato , kun tio kede gin aber , me nen kannaler ni bal enno . Amannono icwil ca omio bal odoko arac okato kare .
45007014	Wan oŋeo ni , cik en gin me Cuny ; aco an a dano me kom , ame ocato oko acalo opii i te bal .
45007015	Gin ame atio-gu daŋ mom aniaŋ iye . Pien gin ame an amito mom atio , cite dok alunyo tiyo gigi mogo ame akwero .
45007016	Cite ka an atio gin a mom amito , aye ni cik gire ber .
45007017	Mano doŋ mom an ikoma atio , cite bal a bedo i yia ca , en ame tio .
45007018	Pien an aŋeo gira ni , ginnoro aber mom bedo i yia , i kwona me anywalli . Kono me mito , amito tiyo gin aber , ento pe atwero ;
45007019	pien mom atio gin aber ame amito , cite gin arac a mom amito , en dok alunyo tiyo .
45007020	Aco kara ka an atio gin a mom amito , mano doŋ nwoŋo mom an ikoma atio , cite bal a bedo i yia ca en ame tio .
45007021	Omio doŋ anwoŋo ni obedo acalo cik ni , ka amito tiyo gin aber , gin arac en ame ceggi keda .
45007022	Pien i yia alelo i cik Obaŋa ,
45007023	cite dok aneno cik ocele i dule koma ame tye ka romo kede cik ame apwoo i tamma , kun tera i opii i te cik me bal ame bedo i dule koma .
45007024	An a piny oloa aman-ni , ŋa a bino lara i koma ame ata oko-ni ?
45007025	Apwoo Obaŋa pi Yecu Kricito Rwotwa ! Doŋ i tun baŋa an aworo cik Obaŋa kede tamma , cite i kwona me anywalli aworo cik me bal .
45008001	En omio amanni mom dok oŋolo kop oloo jo ame bedo i Kricito Yecu .
45008002	Pien cik a Cuny me kwo a tye i Kricito Yecu doŋogonya oko i te cik me bal kede to .
45008003	Gin ame onwoŋo cik pe twero tiyo , pien kwowa me anywalli oloko odoko agoro , Obaŋa en a doŋotimo . Ooro Wode ikome me bino i kit kom a cal i megwa ame bal obwoo , acalo gin ame oŋolo me yalo Obaŋa pi bal . Amannono oŋolo kop oloo bal a tye i kwowa me anywalli ,
45008004	me wek gin ame cik mito cobere i komwa , wan jo ame pe doŋowapo kwowa me anywalli , ento owopo yo me Cuny .
45008005	Pien jo ame wopo kwo me anywalli , tamgi daŋ wopo kwo me anywalli ; ento jo ame wapo yo me Cuny , tamgi daŋ wa po yo me Cuny .
45008006	Tam ame wopo kwo me anywalli kela to ; tam ame wopo Cuny kela kwo kede kuc .
45008007	Tam me kwowa me anywalli i tun baŋ Obaŋa en kwor , pien pe winyo cik Obaŋa , daŋ pe twero winyo .
45008008	Jo ame wopo kwo me anywalli mom otwero yomoro cuny Obaŋa .
45008009	Wun mom itye wunu i kwo me anywalli , itye wunu i Cuny , ka Cuny Obaŋa bedo i yiwu . Cite ka dano moro mom tye kede Cuny a Kricito , en mom dano a Kricito .
45008010	Ento ka Kricito tye i yiwu , komwu doŋoto pi bal , ento cunywu doŋbedo kwo , pien doŋokwanowu ni wun kitewu atir .
45008011	Doŋ ka ce Cuny ŋat a rik ocero Yecu iyi akina a jo oto bedo i yiwu , en daŋ bino miyo kwo anaka i komwu a doŋoto-ni , pi Cunye ame bedo i yiwu .
45008012	Omegona , wan doŋotye kede banya , cite pe me kwo me anywalli , me wopo kwo me anywalli .
45008013	Pien ka iwopo wunu kwo me anywalli , ibino to wunu ; cite ka ineko wunu tic me kom oko pi Cuny , ibino bedo wunu jo akwo .
45008014	Jo ame Cuny Obaŋa telogi , gin itino Obaŋa .
45008015	Rik mom igamo wunu cuny me opii me dwokowu i lworo ; gin igamo wunu en cuny me bedo itino me paco , en kodi cuny a mio wan okok ni , “ Aba ! Papawa ! ”
45008016	Cuny Acil ikome notte kede cunywa kun tuco ni , wan iti no Obaŋa .
45008017	Aco , ka wan itino , lonyo daŋ abedo megwa , en lonyo Obaŋa ame wan obino nywako i Kricito , ka ce wan okanyo can karacel kede , me onwoŋ kwogo daŋ karacel kede .
45008018	An atamo ni , can me kare man pe romo apora kede kwogo ame obino nyuttiwa .
45008019	Pien ginaketa ducu tye ka kuro nyuto itino Obaŋa kede mit adwoŋ ame okato kare .
45008020	Ginaketa luŋonwoŋo oketo i te twer me gin a tere mom , pe pi mittere kene , ento pi mit Obaŋa ame rik oketo i te twerrono ; kun gen tye ni ,
45008021	ginaketa ikomgi ceŋŋoro obino gonyo oko i opii me bedo gin atop , me onwoŋ kuc kede kwogo ame omio itino Obaŋa .
45008022	Wan oŋeo ni , jami ducu ame oketo aketa tye acucura onyoni kun tye ka rem karacel anaka i kare-ni .
45008023	Pe gin-nu keken , wan daŋ ame omiowa Cuny Acil acalo mot me ageyi , wan daŋ otye ocucura i yiwa kun okuro kare lokowa doko itino me paco , en me lakoro komwa .
45008024	Pien rik olarowa pi bedo kede gen man . Gin ame igeno ka doŋonen oko , pwod ikobo ni igeno agena ? Ŋa ame moko gennere i kom gin ame doŋoneno ?
45008025	Ento ka wan ogeno nwoŋo gin ame mom ru oneno , odio cunywa me kuro .
45008026	I kite acellono Cuny Acil daŋ konyo gorowa . Wan mom oŋeo kwac i kite a myero , ento Cuny ikome bako doge akakarwa , kun cucura liliŋ .
45008027	Ŋat ame ŋio cuny Jo ŋeo tam a Cuny Acil , pien en bako doge pi jo Obaŋa kun lubo mit Obaŋa .
45008028	Wan oŋeo ni , jami ducu tio karacel pi konyo jo a maro Obaŋa , en jo ame olwoŋogi acalo en oyiko .
45008029	Jo a yam en oŋeogi con , en omokogi con , ni myero nywak cal a Wode , me Wode bed atin kao i akina omego apol .
45008030	Jo a yam en omokogi con , daŋ olwoŋogi ; jo ame olwoŋogi , okwanogi ni kitegi atir ; jo ame okwanogi ni kitegi atir , omiogi kwogo .
45008031	Kara doŋobino kobo ŋo i kom kop man ? Ka Obaŋa tye luŋ baŋwa , ŋa ame akworwa ?
45008032	En rik mom oweko Wode ikome , cite omie pi wan ducu . Pe doŋbino miyowa jami ducu karacel i en , kun mom twonowa ?
45008033	Kara ŋa a bino piddi jo ame Obaŋa oyero ? Obaŋa en ame kwanogi ni kitegi atir .
45008034	Ŋa a twero ŋolo kop loogi ? Kricito Yecu en ame rik oto , dok akato mano , rik ocere oko . En daŋ tye i kabedo me kwogo i laŋet Obaŋa tuŋ cem , en ame abako doge pirwa .
45008035	Kara ŋa a bino pokowa i kom mar a Kricito ? Neno can bo , aŋar ŋit peko , onyo awuna , aŋar kecbo , aŋar bedo onoro , onyo ginnoro arac a twero poto i komwa , ya aŋar ŋit pala ?
45008036	Acalo rik ocoo ni , “ Piri obedo ka nekowa ceŋ iyul ; okwanowa bala romi me aneka . ”
45008037	Ento magu luŋwan otye ka loyo atek pi ŋat a ceŋ omarowa .
45008038	Pien an aŋeo gira atira ni , kadi to , kadi kwo , kadi omalaika , kadi oloc , kadi gin a tye koni , kadi gin a mito bino , kadi teko ,
45008039	kadi gin a tye malo , kadi gin a tye piny , kadi gigi mogo me ginaketa luŋ , mom bino bedo i twer me pokowa i kom mar Obaŋa a tye i Kricito Yecu Rwotwa .
45009001	Atye akobbo kop ateni i Kricito , pe akobo goba ; ŋec ame i cunya ame nyutta bal daŋ bedo caden karacel keda pi Cunya Acil ,
45009002	ni , atye kede waŋcuny atek , rem i cunya mom gik .
45009003	Pi mit mera , kono rik ocena an ikoma me kwanya oko ibaŋ Kricito , pi omegona , ame gin watina me rokka .
45009004	Gin jo Icrael , jo ame Obaŋa oloko odoko otino mere , omiogi kwogo mere kede cikere luŋ , omiogi daŋ cik kede kite me wore , dok daŋ gin en a rik ociko pi miyogi gigi mogo abeco .
45009005	Kwariwa acon obedo megi , dok Kricito daŋ onywalo i akinagi i kite me kom . Obaŋa aloo jami luŋmyero opwoo nakanaka . Amen .
45009006	Cite pe ni kop Obaŋa oto nono ; pien anywalli Icrael pe gin luŋjo Icrael ,
45009007	dok daŋ mom gin ducu itino Iburaim , ni , pien gin ikwae mere ; cite yam ocoo ni , “ Itino Icaka en ame obino cwano ni ikwaeni . ”
45009008	Ame te koppere ni , mom ikwae me kome ame gin itino Obaŋa , ento ikwae ame rik ociko pirgi gin en ame obino kwano ni gin ikwae mere .
45009009	Pien kop ame ociko baŋe en ene , ni , “ Abino dwogo i kare ame aciko , eka Cara te nywalo atin awobi . ”
45009010	Mom mannono keken , ento daŋ Lebeka oyac kede dano moro acel , en kwarowa Icaka ,
45009011	cite a mom ru onywal , ame itino ca mom ru itimo ginnoro aber onyo arac ,
45009012	rik okobbi Lebeka ni , “ Atin atidi bino loyo atin kao , ” me wek yer ame Obaŋa oyiko moki , ame pe cuŋ i kom ticgi , ento i kom lwoŋo mere .
45009013	Obedo acalo rik ocoo ni , “ Ceŋ amaro Yakobo , ento akwero Ecau . ”
45009014	Kara wan dok okob iŋo ? Ni Obaŋa tiyo gin a mom atira ? Mom amanno gire .
45009015	En rik okobbi Muca ni , “ Abino timo kica baŋ jo ame abino timogi kica , dok abino timo ber baŋ jo ame abino timogi ber . ”
45009016	Doŋ pe cuŋ i kom mit a dano , onyo i kom lolle mere , ento i kom kica Obaŋa .
45009017	Coc a yam ocoo okobbi Parao ni , “ Pi kop man omio atini malo , me wek anyut twer mera i komi , me rab nyiŋa i wi podo luŋ . ”
45009018	Kittono en timo kica baŋ ŋat a en mito ni etime kica , dok ŋat a en mito loko cunye doko nwaŋ , en loko doko nwaŋ .
45009019	Gwok ibino penya ni , “ Piŋo en pwod kobo ni wan obalo ? Kara ŋa a twero geŋo gin a en mito ? ”
45009020	Kara yin dano yin iŋa , ame igamo dog Obaŋa ? Gin ame ocweo twero penyo ŋat ocwee ni , “ Pi ŋo icwea kit man ? ”
45009021	Acwec mom tye kede twer i kom lobo , me cweyo kede aŋina lobo acel , tabo acel me wel kede moro ocele ame pe me wel ?
45009022	Kara bedo ni ŋo ka Obaŋa odio cunye pi kare alac i kom tabbi mogo me akemo ame doŋ oromo me aneka , pi mito nyuto akemo mere kede miyo teko mere ŋeye ?
45009023	Otimo man wek emi lonyo me kwogo mere ŋeye i kom tabbi me kica , ame en rik oyiko con me bed i kwogo ,
45009024	en wan ikomwa , wan jo ame en olwoŋo , mom i akina a jo Icrael keken , cite anaka iyi akina Orok daŋ .
45009025	Acalo en daŋ rik okobo i buk a Kocea , ni , “ Jo a nwaŋ mom jona abino lwoŋogi ni ‘ jona ’ , dako a rik mom amaro abino lwoŋo ni , ‘ dako ame amaro . ’ ”
45009026	“ Dok daŋ i kabedo ame rik okobbigi iye ni , ‘ Wun mom i jona wunu ’ , obino cwanogi iye ni , ‘ itino Obaŋa akwo . ’ ”
45009027	Icaya daŋ rik olemo kede dwoŋ aloŋo i kom jo Icrael ni , “ Kadi wel jo Icrael rom i kwoo me dog nam , jo odoŋ anonok keken en a bino bwot ;
45009028	pien kop a Rwot oŋolo i wi lobo en bino cobo me oyotoyot ”
45009029	Dok tye acalo kaya yam okobo con , “ Ka kono Rwot me mony mom owekkiwa ikwaewa mogo , kono wan obedo calo Codoma , onyo kono odoko bala Gomorra . ”
45009030	Kara man wan dok okob iŋo ? Ni mano , Orok a yam pe lolle pi doko jo a kitegi atir doŋ okwanogi ni kitegi atir , cite kitegi atirrono gin onwoŋo pi iyee .
45009031	Ento jo Icrael ame yam lolle pi cobo cik me gin bed jo a kitegi atir , cobo oloogi oko .
45009032	Piŋo ? Pien gin mom oyenyo i yo me iyee , ento i yo me tic . Gin otwomere i gweŋ me twomere ca ,
45009033	acalo rik ocoo ni , “ Nen , aketo i Cion gweŋ me twomere , lela a mio jo rette ; ŋat ame oye en , lewic mom bino make . ”
45010001	Omegona , gin ame amito i cunya ducu , ame akwao Obaŋa pire , en ene ni , jo Icrael myero olarre .
45010002	An abedo cadengi ni , gin omoko atek i kom Obaŋa , cite mokogi-ni mom ocuŋ i ŋec ikome .
45010003	Onwoŋo gin mom oŋeo kit ame Obaŋa kwano kede dano ni kite atir , omio gin otemo moko ni kitegi atir pirgi kengi , mom omiye i kodi kite atir ame Obaŋa mio .
45010004	Pien cik doŋ ogik i Kricito , me wek jo luŋ ame ye en okwan ni kitegi atir .
45010005	Muca rik ocoo ni , dano ame tio tic atira ame cik mito , bino kwo pire .
45010006	Cite kite atir ame omio pi iyee kobo aman , ni , “ Kur ikob keni keni ni , ‘ Ŋaa bino yito malo i polo ? ’ ( ni , me kela Kricito piny ) ,
45010007	onyo ni , ‘ Ŋa bino donyo piny i bur ame agikki tere mom ? ’ ” ( ni , me omo Kricito oko iyi akina a jo oto ) .
45010008	Kara kobo niŋo ? En kobo ni , “ Kop-pi doŋ tye ceggi kedi , tye i dogi kede i cunyi , ” en kop i kom iyee ame wan orabo .
45010009	Pien ka ituco giri i dogi ni , “ Kricito en Rwot ” , a kun iye giri i cunyi ni Obaŋa ocere oko iyi akina a jo oto , ibino larre .
45010010	Pien dano ye i cunye , en a mio ote kwane ni kite atir ; en tuco i doge , en a mio Obaŋa te lare .
45010011	Pien coc a yam ocoo okobo ni , “ Ŋat ame oye en , lewic mom bino make . ”
45010012	Mom tye apokapoka moro i akina Ojudaya kede jo Grik ; gin ducu Rwotgi acel , en daŋ poko lonyo mere baŋ jo luŋ ame kok baŋe .
45010013	Rik ocoo ni , “ Jo ducu ame lwoŋo nyin Rwot bino larre . ”
45010014	Kara gin bino kok baŋe i kittene , ame mom ru gin oye en ? Kede dok otwero ye en nino , ka mom owinyo kop i kome ? Gin otwero winyo kop i kome niŋo ka ŋat a rabbigi mom ?
45010015	Jo twero rabo kop iŋo ka mom oorogi ? Acalo yam ocoo ni , “ Tyengi beco a rom mene , jo ame rabo amut aber ! ”
45010016	Ento mom gin luŋ ogamo amut aber ; pien Icaya rik okobo ni , “ Rwot , ŋa oye kop ame wan otito ? ”
45010017	Kakare , iyee bino pi winyo kop ame otito , kop ame owinyo bino pi rabo kop i kom Kricito .
45010018	Ento an koŋ apenyo ni , “ Kara gin yam pe owinyo bo ? ” Gin owinyo gigi , acalo okobo i jabuli ni , “ Dwongi owinyere i wi podo luŋ ; kop a gin okobo otuno i agikki piny . ”
45010019	An dok apenyo ni , “ Jo Icrael rik gin mom oniaŋ ? ” Muca en ame ogeo gamo kop , ni , “ Abino miyo nyeko makowu i kom jo a gin mom rok ikome , abino miyo akemo makowu i kom rok amiŋ . ”
45010020	Icaya dok cunye tek akato kun kobo ni , “ Jo a yam mom yenya doŋ onwoŋa , doŋ anen kannaler baŋ jo a nwaŋ pe penyo pira . ”
45010021	Ento i kom jo Icrael en okobo ni , “ Ceŋ aryeo ciŋa dyeceŋ benebene baŋ jo a mom winyo doga , jo a pyem keda . ”
45011001	Doŋ apenyo ni , “ Obaŋa doŋ okwero jo mere oko ? ” Mom amanno gire . An ikoma daŋ an dano me Icrael , akwar Iburaim , me i atekere a Benjamin .
45011002	Obaŋa mom okwero jo mere a yam en oŋeogi con . Mom iŋeo wunu kop ame coc a yam ocoo okobo i kom Elia , kite a en obako kede doge baŋ Obaŋa i kom jo Icrael ni ,
45011003	“ Rwot , odwarpinynyi doŋ oneko oko , omuko keno me lam-gu oko ; an kena a pwod adoŋ , daŋ omito neka oko . ”
45011004	Cite Obaŋa rik odok iye niŋo ? Ni , “ An pwod aweko odoŋ baŋa co tutumia abiro ame mom ru orumo coŋgi i nyim Baal . ”
45011005	En i kite acellono tye jo mogo ame odoŋ ame Obaŋa oyerogi pi kica mere .
45011006	Aco ka oyerogi pi kica , pe nwoŋo doŋ ocuŋ i kom tic a gin otio ; kono ocuŋ i kom tic , kica kono doŋ mom dok kica .
45011007	Kara ŋo doki ? Gin ame jo Icrael oyenyo , pe onwoŋo . Jo ame oyerogi keken onwoŋo , cite jo ocele cunygi odoko nwaŋ ,
45011008	acalo rik ocoo ni , “ Obaŋa omiogi cuny ame odil , omio waŋgi mom neno , yitgi daŋ mom winyo , anaka ceŋ tin . ”
45011009	Daudi daŋ okobo ni , “ Mi mejagi me cem dok kumma kede owic , obed gin a miogi rette , pi culo waŋ balgi .
45011010	Mi waŋgi dok acol me kur onen piny ; mi pyergi kudde atwal . ”
45011011	An doŋ apenyo ni , “ Jo Icrael rik otwomere wek orette meicel bo ? ” Mom amannono gire ! Pi balgi omio larre , doŋ obino baŋ Orok , me nyeko mak jo Icrael .
45011012	Ka balgi okelli lobo lonyo , dok ka potogi okelo lonyo baŋ Orok , berre bino bedo rom mene ka gin ducu odwogo iweŋ ?
45011013	Aman akop kedwu , wun Orok . Doŋ acalo an gira akwena baŋ Orok , adworo ticca ,
45011014	me gwok onyo ami nyeko mak jo me rokka , me atot ya alar jo mogo i akinagi .
45011015	Pi bologi oko omio Obaŋa odwoggo lobo luŋ baŋe ; kara ka doŋ ogamogi , bino kela ŋo ? Mom bino bedo calo kwo oya i akina jo oto ?
45011016	Ka doŋ oyoko moko kwon an ok me wi mwaka , moko luŋ nwoŋo doŋ cil ; ka lwit yat cil , jaŋe daŋ doŋ cil .
45011017	Tye acalo oturo jaŋe mogo i kom yat jeituni aber , eka ote jako jaŋ yat jeituni moro me tim , ote como kakargi me mok i tyen yat aber ca , eka te nywako waya pige amio ame ya i lwite . Jaŋ yat ame ojako i tim en yin ;
45011018	cite kur iwakere i kom jaŋe ocele ca . Kadi bed iwakere , pe yin ame itiŋo lwite , lwite en a tiŋi .
45011019	Yin ibino kobo ni , “ Rik oturo jaŋe mogo me wek coma i kom yat . ”
45011020	Kakare . Rik oturogi oko pien gin mom oye Obaŋa ; yin pwod icuŋ pien iyee meri tye . Kur ibed kede tam me awaka , ento bed kede lworo .
45011021	Ka Obaŋa yam pe oweko jaŋ yat ikome , pe doŋ bino weki .
45011022	Koŋ yin inen kica Obaŋa kede gero mere . En ger baŋ jo opoto , cite nyuto kica mere baŋi , ka imedde cuŋ i kica mere . Ka pe , obino toŋi oko daŋ .
45011023	Dok gin Ojudaya daŋ , ka oweko bedo aboŋo iyee , obino dwokogi i kom yat ; pien Obaŋa tye kede twer me dwokogi iye .
45011024	Pien yin Arok irom i jaŋ yat jeituni me tim ame otoŋo , ocomo i kom yat jeituni aberrere , a yam pe en olot iye ; mom bedo yot akato baŋ Obaŋa me dwoko jaŋe ocele ca i kom yat ikome a nwaŋ oturogi iye ?
45011025	Omegona , tye muŋŋoro ame amito ni iŋeu , me kur itam wunu kenwu ni iryek wunu . En ene : jo Icrael cunygi odoko nwaŋ pi kare moro , ituno ka wel Orok bino romo .
45011026	Icennere Obaŋa bino laro jo Icrael luŋ , acalo rik ocoo , ni , “ Alar bino tuno kun ya i Cion , en bino kwanyo kite me dago lworo Obaŋa oko i baŋ Yakobo ” ;
45011027	“ man en cikere ame abino cikere kedgei i kare ame akwanyo balgi oko . ”
45011028	Pi kop a dok i kom amut aber , gin odoko okwor Obaŋa pirwu , ento pi kop a dok i kom yer . Obaŋa marogi pi kwarigi .
45011029	Mot Obaŋa me kica , kede lwoŋo mere , mom twero lokere .
45011030	Wun rik mom iwinyo wunu dog Obaŋa , cite amanni doŋ otimowu kica , a kun gin doŋ olunyo kwero bedo i winy .
45011031	I kite acellono , gin amanni doŋ okwero winyo doge i kare ame otimowu kica , me wek gin daŋ timgi kica amanno .
45011032	Pien Obaŋa oketo jo luŋ i buc me kwero winyo doge , me etim i jo luŋ kica .
45011033	Lonyo Obaŋa dwoŋ ame okato kare ! Ryeko mere kede ŋeccere tut meicel ! Kop a en ŋolo tere mom rotte ; kittere niaŋ iye tek !
45011034	“ Ŋa aŋeo tam a Rwot ? Ŋa a yam mie tam ? ”
45011035	“ Ŋa ce a rik koŋ omie ginnoro , eka en daŋ te dwoko baŋe ? ”
45011036	Pien en yam oketo jami ducu , jami luŋ obedo tye
45012001	Pi mannono , omegona , abako doga baŋwu pi kica Obaŋa , imiye wunu kenwu acalo gin akwo ame oŋolli Obaŋa , gin acil ame yomo yi Obaŋa ; man en woro me cunywu .
45012002	Kur ilub wunu tam me lobo man , ento weku Obaŋa lok tamwu dok anyen , me iniaŋ wunu i gin ame Obaŋa mito , gin aber , ame yomoro yie , ame roccoro mom iye .
45012003	Pi mot me kica ame omio baŋa akobbiwu luŋ ni , dano acel acel kur par pi dittere okato kare , ento bed i par atira , ŋat acel acel kun lubo pokkere me iyee ame Obaŋa opimme .
45012004	Wan otye kede dule komwa apol i kom acel , gin dul kom daŋ ticgi papat ;
45012005	amannono daŋ kadi bed wan opol , wan obedo kom acel i Kricito , kun ŋat acel acel bedo acalo dul kom awottere .
45012006	Wan otye kede mot apapat ame lubo winyo ame Obaŋa omiowa ; ber oketgi i tic . Ka omiowa mot me rabo kop Obaŋa acalo adwarpiny , ber orab acalo iyeewa tye .
45012007	Ka omiowa mot me tiyi jo , otiyi wunu jo . Ŋat ame apwony myero pwony ;
45012008	ŋat a cuko cuny jo , cuk cunygi ; ŋat a poko mot , pok i cunye luŋ ; ŋat ame atelwic , ti kede mitkom ; ŋat a konyo ocan , konygi kede yomcuny .
45012009	Marwu bed me ateni . Kwer gin arac oko , mok i kom gin aber .
45012010	Marre wunu kenwu kenwu atek acalo omego , kun ŋat acel acel mio kwogo baŋ awottere .
45012011	Komwu bed mit , aboŋo wackom , bedu alyet i cunywu ; kun itiyi wunu Rwot acalo omiro .
45012012	Cunywu bed yom pi gin ame igeno wunu ; di wunu cunywu i can , kun imiye wunu i kwayo Obaŋa i cunywu luŋ .
45012013	Poku jamiwu baŋ jo Obaŋa ame tye kede peko ; ketu cunywu i gwoko wele .
45012014	Lamu winyo aber i kom jo a wunowu ; lammigi wunu winyo , kur icenugi acena .
45012015	Lelu karacel i jo a lelo , koku karacel kede jo a kok .
45012016	Bedu kede niaŋere i akinawu kenwu ; kur iwakere wunu , ento notte wunu kede okopi . Kur ibed paro kenwu ni iryek wunu .
45012017	Kur iculu rac pi rac , ento tamu pi gin ame jo luŋ pwoo ni ber .
45012018	I tuŋ baŋwu ka twerre , bedu kede kuc baŋ jo luŋ .
45012019	Owotena , kur iculu kwor , ento iwekki wunu akemo Obaŋa kare , pien rik ocoo ni , “ An ame abino culo kwor , an abino lunyo icen , man kop a Rwot . ”
45012020	Rik ocoo daŋ ni , “ Ka kec oneko amoneni , mie cam ; ka oryo ocire , mie mat pii ; pien ka itimo amannono , ibino yido loti mac i wie . ”
45012021	Kur imi gin arac loi , cite lo gin arac kede gin aber .
45013001	Dano acel acel myero winy oloc a loc ; pien mom tye twerroro a pe oya i baŋ Obaŋa ; oloc a tye , Obaŋa en oketogi .
45013002	Pi mannono , dano a pyem i oloc , nwoŋo apyem i gin a yam Obaŋa ociko ; jo a pyem kedgi obino ŋolo kop i wigi .
45013003	Pien jo a timo gin aber mom bedo kede lworo moro i kom oloc , kono ka jo a timo gin arac . Yin imito ni mom ibed kede lworo i kom aloc ? Tim gin aber , mio en te pwoyi ;
45013004	pien en atic Obaŋa ame tio pi konyi , Ento ka itimo gin arac , bed kede lworo i kome , pien twer me neko jo mom omie nononono , En atic Obaŋa ame kelo akemo i kom jo a timo gin arac .
45013005	En omio myero iwinyu oloc , mom pi lworo akemo Obaŋa keken , cite me ibed a yiwu ler daŋ .
45013006	Man daŋ gin omio igelo wunu ocoro , pien oloc gin otic Obaŋa ame omiye i ticcono .
45013007	Culu gin a myero baŋ ŋat acel acel ; gelu ocoro baŋ wegi ocoro , kede oŋwalo baŋ wegi oŋwalo , lworu jo a myero alwora , woru gin a myero awora .
45013008	Kur ibedu i banya a ŋattoro i komwu , Bedu ka i banya me marre kenwu kenwu ; pien jo ame maro jo wadgi nwoŋo doŋ ocobo cik .
45013009	Pien maginogo ni , “ Kur icod cot , Kur inek , Kur ikwal , Kur imit jami a ŋat ocele , ” kede icwillogo ocele luŋ onotte karacel i kop man ni , “ Mar dano wadwu acalo imarre keni . ”
45013010	Amar jo mom timo dano wadgi arac ; pi mannono , mar en a cobo cik .
45013011	Tiu man kun iŋeo wunu kare ame otye iye , ni , caa doŋ orommiwu me cooko i waŋ nino ; pien onyoni larre mewa doŋ onoko ceggi , kato i kare a rik okwoŋo ye iye Rwot .
45013012	Dyewor doŋ ceggi tum , piny doŋ mito ru . Doŋ obolu tic me piny acol oko , oruku jami romo me dyeceŋ .
45013013	Olubu kite a myero me dyeceŋ , aboŋo gat me yomcuny arac kede mero , aboŋo tiŋo luk kede tim me tarwaŋ , aboŋo daa kede nyeko .
45013014	Ruku Rwot Yecu Kricito acalo rukwu me romo , dok kur itam wunu pi kwowu me anywalli pi cobo mittere .
45014001	Dano ame iyee mere goro jole wunu , ento kur ipyemu kede tammere .
45014002	Dano moro twero bedo kede iyee me camo gin ducu , ento dano ame iyee mere goro camo ka pot dek keken .
45014003	Dano a camo gin ducu kur ca dano a mom camo , dano a mom camo kur ŋol kop i kom dano a camo ; pien Obaŋa doŋ ojole .
45014004	Yin i ŋa ame iŋolo kop i kom amiro me paco a ŋat ocele-nie ? Mano kop a ŋat a loc , me ŋolo onyo opoto . Cite en bino cuŋ gire , pien Rwot tye kede twer me miye cuŋ .
45014005	Dano acel paro ni nino acel dit kato en ocele , dano ocele tamo ni nine ducu gire tye rom aroma . Myero dano acel acel mok tammere kene .
45014006	Dano a paro pi nino moro , paro pire pi Rwot ; dano a camo , camo pi Rwot , pien pwoo Obaŋa ; dano a kwero cam daŋ kwero pi Rwot , pwoo Obaŋa daŋ .
45014007	Pien mom tye dano moro i akinawa ame kwo pire kene , daŋ dano a to pire kene mom tye .
45014008	Ka wan okwo , okwo pi Rwot ; ka oto , oto pi Rwot . En omio kadi ka wan okwo , onyo kadi oto , wan giwa jo a Rwot .
45014009	Pien Kricito rik oto te dok kwo me wek ebed Rwot a jo oto kede jo akwo .
45014010	Piŋo yin iŋolo ominni kop ? Onyo yin , piŋo icao ominni ? Wan luŋ obino cuŋ i nyim kom me ŋolo kop Obaŋa .
45014011	Pien rik ocoo ni , “ Acalo an akwo , man kop a Rwot , jo luŋ bino rumo coŋgi i nyima , leb jo luŋ bino pako Obaŋa . ”
45014012	Amannono ŋat acel acel i akinawa bino dok iye pire kene baŋ Obaŋa .
45014013	Myero doŋ ogiku ŋolo kop ŋat man i kom awottere ; ento aberrere imok wunu ni , mom ibino wunu tiyo ginnoro ame twero miyo ominwu moro twomere onyo poto i bal .
45014014	An aŋeo dok aniaŋ aber i Rwot Yecu ni , mom tye ginnoro ame bedo me kwer pire kene ; ento bedo me kwer baŋ dano moro-ni ame tamo ni me kwer .
45014015	Ka iwaŋo yi ominni pi cam a yin icamo , nwoŋo pe doŋ ilubo yo me mar . Kur imi gin a yin icamo bal kwo a ŋat ame Kricito oto pire .
45014016	Kur imiu gin aberriwu , jo bed kobo ni gin arac .
45014017	Pien loc Obaŋa mom cem kede mat , ento kite atira , kuc , kede lelo a Cuny Acil kelo .
45014018	Dano ame tiyi Kricito amannono yomo yi Obaŋa , dok jo daŋ pwoe .
45014019	Myero doŋ otamu pi gin a kelo kuc kede gin ame doŋo iyeewa kenwa kenwa .
45014020	Pi kop me cem kur ibal kede tic ame Obaŋa otio . Cem ducu myero ocam , ento bedo rac ka dano camo gin a mio ŋattoro poto i bal .
45014021	Bedo ber meicel ka mom icamo riŋo kadi mato koŋo onyo tiyo ginnoro a bino miyo ominni poto .
45014022	Iyee ame itye kede , bed kede keni i nyim Obaŋa . Tye kede winyo dano a mom ŋolo kop loc kene i gin a en opwoo .
45014023	Ento dano ame tamere atama , kop loc ka ocamo , pien gin etimo mom oya i kom iyee ; gin ducu a pe oya i kom iyee , en bal .
45015001	Wan jo ame otye kede teko myero okonyu jo a mom kede teko i kom goro megi , kun mom otio ka gin a yomo yiwa kenwa .
45015002	Ŋat acel acel i akinawa ber yom yi dano wadgi , me konye , kede me doŋ iyee mere ;
45015003	pien kadi Kricito rik pe otio gin a yomo yie kene , cite obedo acalo rik ocoo , ni , “ Ayet ame oyeti kede opoto i koma . ”
45015004	Coc ducu a rik ocoo nwaŋ ocoo pi pwonyowa , me wek ka okanyakino , kop a tye i coc a rik ocoo cukoro cunywa , mio obedo kede gen .
45015005	Kanyakino kede cuko cuny ya i baŋ Obaŋa ; myero en miwu ibedu kede niaŋere i kinwu kenwu kun ilubo wunu kite a Kricito Yecu ,
45015006	me inotte wunu i pako Obaŋa Papa a Rwotwa Yecu Kricito kede dwon acel .
45015007	Jolle wunu kenwu kenwu , acalo Kricito doŋ ojolowu , me ikelu kwogo baŋ Obaŋa .
45015008	Akobbiwu ni , Kricito nwaŋ odoko akony Ojudaya pi nyuto ni Obaŋa kobo kop me ateni , kun cobo gin a rik Obaŋa ocikere iye baŋ kwariwa acon ,
45015009	dok daŋ kun mio Orok pako Obaŋa pi kica mere , acalo rik ocoo ni , “ Doŋ pi mano abino pwoyi i akina Orok , abino wero wer me pako nyini . ”
45015010	Dok rik okobo ni , “ Omau wun Orok , lelu karacel i jo mere ” ,
45015011	dok ni , “ Pak wunu Rwot , wun Orok ducu , wek rok luŋ aluŋa opake . ”
45015012	Icaya daŋ okobo ni , “ Akwar Yece ceŋŋoro bino ; en bino pello me loyo Orok , Orok daŋ bino keto gengi i kome . ”
45015013	Obaŋa a mio jo bedo kede gen myero mi lelo ducu kede kuc poŋ i yiwu pi iyeewu i kome , me genwu wot kun medde ameda pi teko a Cuny Acil .
45015014	Omegona , an aŋeo gira atira ni , wun jo abeco meicel , ame ŋec ducu opoŋ i yiwu , daŋ itwero wunu pwonyere kenwu kenwu .
45015015	Ento atyeko coyiwu koppogo i tekcuny adwoŋ , a kun amito poyo wiwu iye . Mannono atimo pi winyo ame Obaŋa omia ,
45015016	me bedo atic a Kricito Yecu baŋ Orok . Atye atic acalo alamdog kun arabo amut aber ame oya i baŋ Obaŋa , me wek Orok bed acalo gin ame oŋolo ame Obaŋa pwoo , ame Cuny Acil olonyo obedo acil .
45015017	Doŋ atwero wakere i Kricito Yecu i kom ticca pi Obaŋa .
45015018	An mom atiŋere me kobo kopporo ocele , kono pi gin ame Kricito otio me kela Orok i te loccere , kun tio karacel keda i kop kede i tic ,
45015019	pi teko ame onen i kom anyuttogo kede taŋo mogo , pi teko a Cuny Acil . Mano omio atyeko rabo amut aber i kom Kricito , cakere i Jerucalem , mano kede anaka i Iliriko ;
45015020	pien onwoŋo aketo cunya i rabo amut aber kan ame mom ru owinyo iye nyiŋ Kricito , me wek kur ager i wi ot a yam ŋat ocele ocako gero iye ,
45015021	cite bed acalo rik ocoo ni , “ Jo ayam mom ru orabbigi kop i kome ol obino nene , jo a yam pe ru owinyo kop i kome obino niaŋ . ”
45015022	Man en gin obedo gena kare apol me bino baŋwu .
45015023	Ento amanni kannoro odoŋ kan a myero ati iye doŋ mom , daŋ doŋ onwoŋo abedo kede mit adwoŋ me bino baŋwu pi mwakki apol .
45015024	Doŋ ageno ni abino nenowu ka abeo kuno i kare me wota i Cipein , daŋ ibino konya wunu i wotta kuno ame nwoŋo koŋ agalo waŋa baŋwu anonok .
45015025	Cite aman pwod koŋ awot i Jerucalem me tero kony baŋ jo Obaŋa .
45015026	Pien jo a tye i Makedonia kede Akaya otyeko moko me rayo lim me konyo jo Obaŋa a tye i Jerucalem ame can omakogi .
45015027	Gin omoko amanno , cite gin otye daŋ kede banya baŋ jo Jerucalem ; pien ka Orok onywako gamo mot me cuny karacel Ojudaya , myero gin daŋ okony Ojudaya kede jami me kom .
45015028	Ka doŋ mano otum , ame doŋ atyeko miyogi gin a rik orayigi , abino beo weno baŋwu , ate wot i Cipein .
45015029	Aŋeo ni , ka atuno baŋwu , abino bino kede winyo adwoŋ ame oya i baŋ Kricito .
45015030	Abako doga baŋwu , omegona , pi Rwotwa Yecu Kricito kede pi mar a Cuny Acil , ket wunu tek i kwacwu karacel keda ,
45015031	me wek abwot i baŋ jo a mom oye Kricito a tye i Judaya , dok daŋ me jo Obaŋa a tye i Jerucalem pwo tic a tera kuno .
45015032	Amannono doŋ abino tuno baŋwu kede lelo adwoŋ ka Obaŋa oye , me ate weo karacel kedwu .
45015033	Obaŋa won kuc bed kedwu luŋ . Amen .
45016001	Anyuto baŋwu aminwa Foibe , ame en atic a lwak jo oye Kricito tye i Kenkeria ,
45016002	lole wunu i Rwot acalo myero i jo Obaŋa , daŋ ikonye wunu i ginnoro ducu a en bino mito baŋwu ; pien yam en okonyo jo apol , kede an ikoma daŋ .
45016003	Motta wunu Puricika gin kede Akwila , ame gin tio karacel keda i Kricito Yecu .
45016004	Gin rik ojalo ŋutgi pi laro kwona ; mom an kena apwoogi , cite anaka lwak Orok oye Kricito luŋ .
45016005	Mot wunu daŋ jo oye Kricito a cokere i otgi . Mot wunu dyera Epaenato ; en ame ogeo ye Kricito i Acia .
45016006	Mot wunu Maliam a ceŋ ololle atek i akinawu .
45016007	Mot wunu Anduroniko gin kede Yunia , a gin watina a rik otweogi karacel keda i buc . Gin jo a ŋeye i baŋ okwena , daŋ gin en ogeya bedo i Kricito .
45016008	Motta wunu Ampuliato , ame dyera i Rwot .
45016009	Mot wunu daŋ Urbano atic wadwa i Rwot , gin kede dyera Citakic .
45016010	Mot wunu Apelle , ame en dano a genne i Kricito . Mot wunu jo me ot a Aricitobulo .
45016011	Mot wunu Kerodion ame watta , kede jo me ot a Narocico ame tye i Rwot .
45016012	Motu jo-nu a tye ololle i Rwot , Terofaina gin kede Terofosa , kede dyera Perici daŋ , ame ololle atek i Rwot .
45016013	Mot wunu daŋ Rufo , dano a ŋeye i Rwot , gin kede tottere , ame en daŋ totta .
45016014	Dok imot wunu Acinkerito , Pelegon , Keremec , Patroba , Keremac kede omego a tye karacel kedgi .
45016015	Motu daŋ Pilogo gin kede Julia , Nerea gin kede aminnere , kede Olimpa , kede jo Obaŋa luŋ a tye karacel kedgi .
45016016	Motte wunu kenwu kede amot acil me mar . Lwakkogo oye Kricito luŋ omotowu .
45016017	Abako doga baŋwu , omegona , nen wunu jo ame kelo apokapoka kede kop a mio jo poto , a mom rwatte kede pwony a rik opwonyowu kede . Dupu jo-nu adupa .
45016018	Kodi jo-nu mom gin omiro a Rwotwa Kricito ; rwotgi en yigi kengi . Gin bwolo tam a jo a mom i bal , kun olebo kop aber ame winyo mit .
45016019	Winy mewu baŋ Obaŋa doŋ owinyere baŋ jo luŋ , en omio iyomoro wunu cunya . Doŋ amito ibed wunu oryeko i gin aber , cite igeŋere wunu i bal ;
45016020	Obaŋa won kuc bino canyo Catan piny i te tyenwu piopio . Winyo a Rwotwa Yecu bed kedwu .
45016021	Temoteo ame tio karacel keda i Rwot omotowu , kede Lukio , kede Jacon , kede Cocipater a gin watina .
45016022	An Tertio ame acoo waraga man amotowu i Rwot .
45016023	Gayo ame abuto i ode daŋ omotowu , en ame gwoko lwak oye Kricito luŋ . Eracito akanlim me boma-ni , kede ominwa Kwarto daŋ omotowu . [
45016024	Winyo a Rwotwa Yecu Kricito bed kedwu wun ducu . Amen . ]
45016025	Ber imiu kwogo baŋ Obaŋa ame twero miyowu cuŋ atek , acalo apwonyo i amut aber ame atito , kede kop ame arabo i kom Yecu Kricito . Muŋ man Obaŋa rik omio oliŋ iti pi runi apol , eka te yabo .
45016026	A man doŋ onyuto oko kannaler i coc odwarpiny acalo Obaŋa ame pero odoco ociko , kun omio rok luŋ oŋeo , me gin lub iyee .
45016027	Kwogo bed nakanaka baŋ Obaŋa , ame en kene won ryeko , pi Yecu Kricito . Amen .
46001001	Waraga man oya i baŋ Paulo ame pi mit Obaŋa rik olwoŋe me bedo akwena a Kricito Yecu , kede i baŋ ominwa Cocetene .
46001002	Baŋ lwak jo oye Obaŋa a tye i Korinti , a gin jo ame olonyo odoko acil i Kricito Yecu , ame Obaŋa olwoŋogi me bedo jo mere ikome , karacel i jo luŋ a tye i kabedo luŋ , ame lwoŋo nyiŋ Rwotwa Yecu Kricito , en Rwotgi kede megwa daŋ :
46001003	Obaŋa Papawa kede Rwotwa Yecu Kricito miwu winyo kede kuc .
46001004	An nino luŋ amio pwoc baŋ Obaŋana pi winyo ame omiowu i Kricito Yecu ,
46001005	pien pi bedowu i Kricito omio doŋ idoko wunu olonyo i yore luŋ , Itye wunu doŋ i ŋec luŋ dok daŋ itwero kobo wunu aber ,
46001006	pien kop a wan orabo i kom Kricito odonyo atek i yiwu .
46001007	Omio mom ikeŋ wunu mottoro me cuny a kun pwod ikuro wunu kare me nyuto Rwotwa Yecu Kricito .
46001008	En bino miyo icato wunu atek naka iyi agikki , kun mom tye ginnoro a myero dotwu iye i nino a Rwotwa Yecu Kricito .
46001009	Obaŋa ame olwoŋowu me notte karacel i Wode Yecu Kricito Rwotwa , en genne .
46001010	Abako doga baŋwu , omegona , pi nyiŋ Rwotwa Yecu Kricito , ni wun luŋ myero ikob wunu kop acel , apokapoka moro daŋ myero kur bedo i akinawu ; ento myero ikubere wunu i cuny acel kede tam acel .
46001011	Pien jo mogo ame oya i baŋ Koloe otitta kop i komwu kannaler , ni mano daa tye i akinawu , omegona .
46001012	Gin ame akobo ene : ŋat acel acel iyi akinawu tye ka kobo ni , “ An gira a dano a Paulo ” , “ An gira a dano a Kepa ” , “ An gira a dano Apolo ” , “ An a dano a Kricito . ”
46001013	Kom Kricito opokere bo ? Rik oguro Paulo i kom yataria pirwu ? Rik obatijawu i nyiŋ Paulo ?
46001014	An apwoo Obaŋa , pien rik an gira mom abatija ŋattoro iyi akinawu , kono ka Kricipo gin i Gayo ,
46001015	me ŋattoro kur kob ni ebatija i nyiŋa .
46001016	Abatija daŋ jo i ot a Citepano ; mom doŋ atwero poyo ka kono abatija dok ŋattoro ocele .
46001017	Kricito mom ocwaa pi batija jo , ento pi rabo amut aber , ame mom arabo i ryeko moro me limdog , me to a Kricito i kom yataria kur konnyere bed pe .
46001018	Kop i kom yataria i tuŋ baŋ jo ame arwenyo odoco , gin neno bala kop me miŋo , cite i tuŋ baŋ wan jo ame Obaŋa tye alarowa , obedo teko Obaŋa .
46001019	Pien yam ocoo ni , “ Abino balo ryeko a jo aryek , abino keto ŋec a jo a ŋeo piny oko , ”
46001020	Ane kara jo aryek ? Ane opwony-cik ? Ane jo apyem me kare-ni ? Mom Obaŋa doŋ oloko ryeko me lobo man odoko me miŋo ?
46001021	Pien pi ryeko Obaŋa omio lobo mom oŋee pi ryekogi , ento Obaŋa pi mittere gire olunyo laro jo oye en pi kop me miŋo ame orabo .
46001022	Ojudaya mito neno anyuttogo , jo Grik yenyo ryeko ;
46001023	aco wan giwa orabo pi Kricito a rik oguro i kom yataria , ame koppere tuŋ baŋ Ojudaya obedo gin a retogi , i baŋ Orok nen me miŋo .
46001024	Cite baŋ jo ame olwoŋo , Ojudaya kede jo Grik , en Kricito ame obedo teko kede ryeko Obaŋa .
46001025	Pien miŋo Obaŋa kato ryeko a dano oko i ryeko , goro Obaŋa daŋ tek kato teko a dano oko .
46001026	Omegona , koŋ iparu lwoŋo ame Obaŋa olwoŋowu kede . Jo apol i akinawu onwoŋo mom tye i ryeko moro me lobo-ni , polwu onwoŋo mom wegi twer , polwu onwoŋo mom obedo wegi kwogo .
46001027	Cite Obaŋa oyero gigi mogo ame lobo lwoŋo ni omiŋo , me miyo oryeko lewic ; Obaŋa oyero gigi mogo ame lobo lwoŋo ni ogoro , me miyo oteko lewic ;
46001028	Obaŋa oyero gigi mogo ame lobo cao ni ojotojot , anaka gigi mogo a mom tye , me mi jami a tye dok piny ata ,
46001029	me dano moro kur wakere i nyim Obaŋa .
46001030	Obaŋa en omio ikwo wunu i Kricito Yecu , ame Obaŋa omio odoko ryekowa . Pi Kricito omio Obaŋa okwanowa ni kitewa atira , olonyowa obedo jo acil , olakorowa .
46001031	Doŋ acalo bala rik ocoo , “ Ŋat a wakere , myero wakere pi Rwot . ”
46002001	Eyo omegona , an rik abino baŋwu aboŋo kopporo onyo ryeko moro amalo i kare ame arabbiwu amut aber i kom muŋ me yik Obaŋa .
46002002	Pien onwoŋo amoko ni mom amito ŋeyo ginnoro i akinawu , kono ka Yecu Kricito keken , kite ame ogure kede i kom yataria .
46002003	Rik abedo kedwu kun agoro , alwor atek , koma daŋ myel atek .
46002004	Koppa kede kwena ame arabo , rik mom obedo kopporo me ryeko me wayo tamwu , ento onyuto teko a Cuny Acil ,
46002005	me iyeewu kur cuŋ i kom ryeko a dano , ento i teko Obaŋa .
46002006	Wan kono okobo ryeko baŋ jo ocwiny , ento ryeko ame mom me lobo man , onyo ryeko oloc me kare man , pien twergi tye doŋ arwenyo oko .
46002007	Wan okobo giwa ryeko Obaŋa me i muŋ , ame okano , ryeko ame Obaŋa rik oyiko con i con me kelliwa kwogo .
46002008	Mom tye aloccoro me lobo man ame oniaŋ iye ; kono rik gin oniaŋ , kono mom rik oguro Rwot , won kwogo , i kom yataria .
46002009	Cite acalo rik ocoo ni , “ Gigi mogo a wan mom oneno kede a yit mom owinyo , gigi mogo a mom odonyo i tam a dano , ginnogo en ame Obaŋa oyiko pi jo a mare , ”
46002010	dok gin en ame Obaŋa omio Cuny Acil onyutogi baŋwa . Pien Cuny Acil ŋio jami luŋ , anaka tam i yi Obaŋa .
46002011	Ŋa a ŋeo tam i yi dano ocele , kono ka cuny dano-nono keken ame tye i yie ? Kite acellono , mom tye ŋattoro a ŋeo tam Obaŋa , kono ka Cuny Obaŋa keken .
46002012	Wan rik mom omiowa cuny me lobo , ento omiowa Cuny ame oya i baŋ Obaŋa , me oniaŋ mot ducu ame Obaŋa miowa pi kica mere .
46002013	Mano en gin a wan okobo ; wan mom okobo kop ame opwonyo i ryeko a dano , ento kop ame Cuny Acil opwonyowa kede , kun nyuto kop me Cuny baŋ jo a tye Cuny Obaŋa .
46002014	Ento dano a mom i Cuny Obaŋa , mom twero gamo gin ame Cuny Obaŋa mio , pien i tuŋ baŋe , obedo gin me miŋo ; en mom twero niaŋ iye pien kodi ginnono oŋio i Cuny .
46002015	Dano a tye kede Cuny Obaŋa ŋio jami luŋ , cite en ŋat a ŋie mom ,
46002016	“ Ŋa a ŋeo tam a Rwot ? Ŋa a yam mie tam ? ” Ento wan otye kede tam a Kricito ,
46003001	Ento wun omegona , an rik mom atwero kop kedwu bala jo a doŋ tye kede Cuny Obaŋa , cite akobo kedwu acalo jo a tye i kite me anywalli , acalo itino okere i Kricito .
46003002	Rik apitowu kede cak , pe i cam ikome , pien rik onwoŋo mom ru itwero wunu cam ; kadi amanni daŋ mom ru itwero wunu cam ,
46003003	pien wunu pwod itye wunu i kite me anywalli . Kara ka nyeko pwod tye i akinawu , kun ida wunu kenwu kenwu , mom nwoŋo pwod itye wunu i kite me anywalli , kun pwod ilubo wunu kite a dano ?
46003004	Ka dano moro i akinawu kobo ni , “ An gira a dano a Paulo , ” eka ŋat ocele ni , “ An gira a dano Apolo , ” mom nwoŋo wun pwod ibedo wunu dano adana ?
46003005	Kara Apolo en ŋa ? Paulo en ŋa ? Wan otic ame omio iye wunu Yecu . Ŋat acel acel tye kede gin a Rwot opokke .
46003006	An rik apito koti , Apolo oonyo iye pii , ento Obaŋa omio odoŋo .
46003007	Doŋ akadi ŋat opito onyo ŋat oonyo pii , gin ducu mom oginnoro kono ka Obaŋa keken ame miyo jami doŋo ,
46003008	ŋat opito kede aony pii , gin ducu orom , ŋat acel acel bino nwoŋo ocara mere a rom i tic a en otio .
46003009	Pien wan otic karacel i Obaŋa ; wun ibedo wunu poto Obaŋa , daŋ ibedo wunu gedo Obaŋa .
46003010	Pi winyo Obaŋa ame omia , omio an rik acako tere bala twon agedo ame adiro ; dano moro ocele tye agero i wie . Cite dano acel acel myero gwokere i kite egero kede .
46003011	Pien acakki tere ocele mom tye ame otwero cibo , kono ka maca a doŋ tye , en Yecu Kricito .
46003012	Cite ka ŋattoro ogero i wi acakki tere-nono i jabu onyo i ryal , onyo gweŋe me wel , onyo yen , onyo lum , onyo aladu ,
46003013	tic a ŋat acel acel bino nen oko kannaler . Pien Nino-naca bino nen i mac , ame bino yeko tic a dano acel acel , nyuto kit a tye kede oko .
46003014	Ka gedo a ŋattoro odoŋ , ame ogero i kom acakki tere-nu , dano-nono bino nwoŋo mot me pwoye .
46003015	Aco ka ŋat a gedo mere owaŋ oko , en mom bino nwoŋo mottoro me pwoye , cite en ikome bino bwot , acalo ŋat obelo mac abela te kato .
46003016	Mom iŋeo wunu ni wun ibedo wunu ot woro Obaŋa , dok Cuny Obaŋa bedo i yiwu ?
46003017	Doŋ ka ŋattoro onyoto ot Obaŋa , Obaŋa daŋ bino nyote oko ; pien ot woro Obaŋa cil , wun ikomwu ibedo wunu ot Obaŋanono .
46003018	Kur ŋattoro bwolle kene . Ka ce dano moro i akinawu tamo ni en eryek i lobo man , myero en koŋ dok amiŋo , me wek edok aryek .
46003019	Pien gin ame jo me lobo man tamo ni obedo me ryeko i nyim Obaŋa bedo gin me miŋo . Pien rik ocoo ni , “ En mako jo aryek i ryekogi kengi , ”
46003020	dok ni , “ Rwot ŋeo ni tam oryeko tere mom . ”
46003021	Doŋ myero ŋattoro kur wakere i kom dano , pien jami luŋ megwu ;
46003022	kadi Paulo , onyo Apolo , onyo Kepa , onyo lobo man , onyo kwo , onyo to , onyo gin ame tye amanni , onyo gin ame bino bedo anyim ; magi-nono luŋ megwu ;
46003023	wun daŋ mea Kricito , aco Kricito me Obaŋa .
46004001	Myero inenwa wunu acalo wan otic a Kricito , kede ogwok muŋ Obaŋa .
46004002	Gin a mitte i baŋ ogwok jami , en ene ni , gin myero obed jo a genne .
46004003	I tuŋ baŋa kopporo pe ka iŋolla wunu kop , kadi okiko moro mea dano . An daŋ mom aŋolo kop i koma kena .
46004004	Pien i tuŋ baŋa aŋeo ni cunya ler , cite man mom mia aloo kop . Rwot en a ŋolo koppa .
46004005	Pi mannono , kur iŋol wunu kopporo a mom ru kare oromo , ape ru Rwot odwogo . En bino menyo gin ame opono i piny acol , dok bino nyuto tam a tye i cuny jo kannaler . I kare-nono Obaŋa bino pwoyo ŋat acel acel i kite a myero .
46004006	Omegona , kop magi adwoggo i i koma kede i kom Apolo pirwu , me wek ipwonyere wunu i komwa te kop man , ni , “ Kur ikatu gin ame ocoo ” , me ŋattoro i akinawu kur wakere , kun dworo dano acel , cao ŋat ocele .
46004007	Kara ŋa omio yin ibedo pat i jo ocele . Ŋo a yin itye kede a mom omii amia ? Aco ka omii amia , pi ŋo iwakere kede acalo mom omii amia ?
46004008	Doŋ ityeko wunu yeŋ oko ? Idoko wunu doŋ olonyo oko ? Ityeko doko wunu rwode aboŋo wan ? Kono onwoŋo amito atika ni idok wunu rwode , me wan daŋ obed rwode karacel kedwu .
46004009	Pien i tuŋ baŋa nen ni , Obaŋa onyutowa wan okwena i nyim lwak icen , bala jo ame oŋolligi kop me to ; pien wan doŋ odoko gin me anena pi wi podo luŋ , pi omalaika kede pi jo .
46004010	Wan odoko omiŋo pi Kricito , cite wun iryek wunu i Kricito . Wan ogoro , wun itek wunu . Wun oketo kwogo i komwu , aco wan ocaowa .
46004011	Ituno amanni kec tye anekowa , oryo pii acirowa , oruko-gu opeke , jo cipowa adoŋ , pacowa-gu pe ;
46004012	ololle kun otio i ciŋwa kenwa . Ka jo oyetowa , olammigi winyo , ka owunowa , okanyo akanya ;
46004013	ka obalo nyiŋwa , wan onwotte giwa anwota . Wan doŋ ocalli yugi me wi podo , wan ocilo me jami luŋ , anaka tin .
46004014	Mom acoo kop man me ami alee twodwu , cite me pwonyowu acalo itinona ame amaro .
46004015	Pien kadi bed itye wunu kede jo tutumia i tutumia a telowu i yo a Kricito , papawu mom tye apol . An rik adoko papawu i Kricito pi amut aber .
46004016	Akawaowu , potto wunu kitena .
46004017	Man en gin omio acwao Temoteo baŋwu . En atinna i Rwot ame amaro , ame genne . En bino poyo wiwu i yo a an alubo i Kricito Yecu , ame apwonyo i lwak jo oye Kricito luŋ i kabedo ducu .
46004018	Jo mogo i akinawu tye atamo ni an mom abino baŋwu , omio gin tye ka wakere .
46004019	Cite ka Rwot oye , abino tuno baŋwu oyot , eka ate bino niaŋ te ko a jo a wakerenono , ento mom kop a gin kobo akoba .
46004020	Loc Obaŋa gire mom ocuŋ i kop ame okobo akoba ento i teko .
46004021	Imito wunu ŋo ? Myero abinniwu abiro onyo abin i mar kede cuny
46005001	Kop owinyere baŋa ni timmoro me coco tye i akinawu . Tim me coco-nono mom gire nen anaka iyi akina jo a mom ŋeo Obaŋa , ni tye dano moro ame omao ci-pappere .
46005002	Daŋ pwod iwakere wunu giwu ! Mom daŋ ikumo wunu me ŋat otimo kodi timmono ryem oko i akinawu ?
46005003	An i tuŋ baŋa , kadi koma mom tye kuno , cunya tye kuno ; an acalo ŋat ame tye kuno doŋ atyeko ŋolo kop oko i kom lon otimo tim arac-cu .
46005004	Myero icokere wunu karacel i nyiŋ Rwotwa Yecu , kun nwoŋo an daŋ atye kedwu i cuny kede teko a Rwotwa Yecu .
46005005	Eka ite miyo wunu dano acalo man baŋ Catan me nek kome oko , me cunye te larre i nino a Rwot .
46005006	Awakawu mom ber . Mom iŋeo wunu ni tobi aduno romo yenyo ogati alutu ?
46005007	Kwanyu tobi acon oko , me ibed wunu aŋina ogati anyen ; iyi ateni mere tobi gire mom i komwu . Pien atin romowa me Kato doŋ oŋolo oko , en Kricito .
46005008	Myero doŋ mom okwer wunu ecuban i tobi acon , en tobi me raccuny kede timmogo areco , ento okwer wunu kede ogati a tobi mom iye , ame en ler yic kede ateni .
46005009	Rik acoyiwu iyi waragana ni mano , kur inotte wunu i jo a timo tim me coco .
46005010	Mom onwoŋo akobo jo a timo tim me coco me lobo-ni , onyo oworo me jami , kede oyak , onyo owor cal jogi ; pe pire ; pien ka amanne myero iyau oko i lobo .
46005011	Iyi ateni mere acoyiwu ni kur inotte wunu i ŋattoro ame olwoŋo ni . Akricitayo , ka en otimo tim me coco , onyo en aworo me jami , onyo awor cal jok , aŋar ayet jo , amero , aŋar ayak ; kur daŋ icem wunu i kodi dano-nu .
46005012	Kom mannono mom ticca me ŋolli jo a mom oye Yecu kop . Obaŋa en abino ŋolligi kop . Wun myero iŋolli wunu jo a tye i akinawu kop , mom amannono ?
46005013	Ryem wunu dano arac-cu oko i akinawu .
46006001	Ka dano moro iyi akinawu tye i kopporo i kom wadgi , piŋo lewic mom make me pide i nyim jo a kitegi mom atira akaka pide i nyim jo Obaŋa ?
46006002	Mom iŋeo wunu ni jo Obaŋa bino ŋolli jo me loba kop ? Kara ka wun ibino wunu ŋolli loba kop , mom iromo wunu ŋolo koppogo atitino mege ?
46006003	Mom iŋeo wunu ni wan obino ŋolli omalaika kop ? Kara kop a tiko kwo ame wan otye iye-ni kono ?
46006004	Kara doŋ ka itye wunu i koppogo me kwo a wan otye iye-ni , piŋo itero wunu i nyim jo a mom pirgi dito baŋ lwak jo oye Kricito ?
46006005	Akobo man me alee twodwu . Ŋattoro mom i akinawu aryek a twero tyeko kop a tye i akina omego mere ?
46006006	Akaka timo amannono , dano moroni dok pido ominnere anaka i nyim jo a mom oye Kricito .
46006007	Ka ipidde wunu kenwu kenwu , mom nwoŋo doŋ ityeko poto wunu oko ? Twara twara ikany wunu gin arac . Twara koŋ iwek wunu jo bubuowu .
46006008	Akaka timo amannono , wun ikomwu dok olunyo wunu timo jo rac , kede buyo anaka omegowu daŋ .
46006009	Mom iŋeo wunu ni jo a mom kitegi atir , loc Obaŋa mom bino doko megi ? Kur imi bwolwu ; kadi otim tim me coco , onyo owor cal jogi , onyo ocod cot , on yo jo a buto i co wadgi ,
46006010	onyo okwo , onyo oworo me jami , onyo omero , onyo wegi ayet , onyo oyak , loc Obaŋa mom bino doko megi .
46006011	Jo mogo i akinawu rik daŋ obedo kodi jo-nono . Cite wun doŋ otyeko Iwokowu oko , otyeko lonyowu bedo jo acil , otyeko kwanowu ni wun jo a kitewu atira pi nyiŋ Yecu Kricito kede pi Cuny Obaŋawa .
46006012	“ Atwero timo jami luŋ . ” Kakare ; mano mom nyuto ni jami luŋ konyo . “ Atwero timo jami luŋ , ” cite mom abino ye ginnoro loka adoko opii mere .
46006013	“ Cem tye pi yic , yic tye pi cem . ” Kakare , cite gin aryo-nono luŋ Obaŋa bino tyekogi oko . Kom mom tye pi tim me coco , ento tye pi Rwot , Rwot daŋ tye pi kom .
46006014	Obaŋa cen ocero Rwot iyi akina a jo oto , dok bino cerowa daŋ i teko mere .
46006015	Mom iŋeo wunu ni komwu obedo dul kom Kricito ? Myero doŋ akwany dul kom Kricito , alok dok dul kom acaro ? Pe twerre !
46006016	Onyo mom iŋeo wunu ni dano ame notte kede alaya doko kom acel kede ? Pien rik ocoo ni , “ Gin aryo bino doko kom acel . ”
46006017	Cite ŋat a notte kede Rwot , doko cuny acel kede .
46006018	Cacu tim me coco oko ! Bal ocele luŋ a dano timo mom gudo kome ; ento ŋat a timo tim me coco balo kome kene .
46006019	Mom iŋeo wunu ni komwu en ot a Cuny Acil ame bedo i yiwu , ame Obaŋa omiowu ? Wun mom imegwu kenwu .
46006020	Wun owilowu awila kede wel . Pi mannono , miu komwu ket kwogo i kom Obaŋa .
46007001	Doŋ me dok i kop ame ico wunu waraga pire : Ka dano mom ogudo dako , bedo ber ,
46007002	cite pi geŋo tim me coco , myero ico acel acel bed i cege , kede dako acel acel bed i cware .
46007003	Ico myero cob mit a cege , dako daŋ cob mit a cware .
46007004	Dako mom tye kede twer i kome kene , cware en a tye i twer i kome ; amanono daŋ , ico mom tye kede twer i kome kene , cege en a tye kede twer iye .
46007005	Kur itwon awotti komi , kono ka pi kare anonokkoro keken ame nwoŋo iyiko wunu ayika , me inwoŋ wunu kare me kwayo Obaŋa . Icennere notte wunu doki karacel , me kur Catan bitwu , pi mitwu a mom jukere .
46007006	Akobo man kun aye ayea keken , ento mom amio acalo cik .
46007007	Onwoŋo kono amito ni jo luŋ kono obedo bala an-ni ; cite dano acel acel tye kede mottere okeme , ame Obaŋa omie , moroni tye i man , en ocele i mot apat .
46007008	Baŋ jo a mom ru onyomere , kede baŋ mon a coggi oto , akobo aman , ni , bedo ber ka kono gin obedo bala an .
46007009	Cite ka gin mom romo jukere kengi , myero gin nyomere , pien nyomere ber kato ico onyo dako ikanyo mit me kom .
46007010	Baŋ jo a doŋ onyomere , acikogi ni dako kur kwer cware , ( cite pe an aciko , Rwot gire en ociko )
46007011	dok ico daŋ kur kwer cege . Ka ce dako okwero , myero en doŋ mom dok ger ico ocele , onyo odwog baŋ cware .
46007012	Baŋ jo ocele mere , an ikoma en akobbo , mom Rwot , ni , ka ce Akricitayo moro tye kede cege amom oye Yecu , ce en dako-nono ye medde bedo kede , en myero mom ryeme .
46007013	Ka dako moro daŋ tye kede cware a mom oye Yecu , ce cware-nono ye medde bedo kede , dako-nu myero mom kwere .
46007014	Pien ico a mom oye Yecu doko acil pi cege , dako a mom oye Yecu daŋ doko acil pi cware ame Akricitayo . Ka mom amannono , kono itinowu mom bedo acil , cite gin cil gigi .
46007015	Aco ka ŋat a mom oye Yecu mito pokere kede awottere , wek pokere gire . I kop acalo mano Akricitayo ame ico onyo a dako mom tye diccoro iye , pien Obaŋa olwoŋowa ni obed wunu i kuc .
46007016	Kara iŋeo niŋo , yin dako , ka ibino laro cwari ? Onyo iŋeo niŋo , yin ico , ka ibino laro cegi ?
46007017	Doŋ myero dano acel acel lub kit kwo ame Rwot omie , kede en ame Obaŋa nwaŋ olwoŋe iye . Man en gin ame aciko i lwak jo oye Kricito luŋ .
46007018	Tye ŋattoro ame onwoŋo doŋ olirre i kare ame olwoŋe ? En kur yeny yo me dwoko kome bedo acalo dano a mom oliro . Tye ŋattoro ame onwoŋo mom olirre i kare ame olwoŋe ? En kur yeny yo me lirre .
46007019	Pien bedo ame ilirre kede bedo a mom ilirre mom konyo ginnoro ; ento gwoko cik Obaŋa en ame konyo .
46007020	Dano acel acel bed gire i kite a rik etye kede i kare ame olwoŋe .
46007021	Yin i kare ame olwoŋi rik ibedo opii ? Ee ta , kur ipar . Cite ka itwero nwoŋo yo me wotte i opii , ti giri kede .
46007022	Ŋat ame olwoŋo me bedo i Kricito kun en opii , en dano ame Rwot ogonyo oko i opii . Amannono daŋ , ŋat ame onwoŋo loye kene , en odoko opii a Kricito .
46007023	Wun jo ame owilo kede wel ; kur idok wunu opii a dano moro .
46007024	Omegona , dano acel acel myero bed i nyim Obaŋa i kite a ceŋ olwoŋe kede .
46007025	Kop a dok i kom jo a pe ru onyomere , mom anwoŋo cikkoro oya i baŋ Rwot , cite amio tamma iye acalo dano ame Obaŋa otimo kica , omio abedo ŋat a genne .
46007026	An atamo ni , pi can ame oridowa , bedo ber ka dano moro-ni obedo kite acalo etye kede .
46007027	Yin cegi tye ? Kur item gonyo nyom . Yin cegi pe ? Kur iyeny nyom .
46007028	Cite ka inyomo , mom itimo giri balloro . Daŋ ka nyako onyomere , mom otimo gire balloro . Cite jo a nyomere bino nwoŋo ayela me kwo man , amito ni kono akwanyo ayela-nono oko i komwu .
46007029	Omegona , gin akobo ene , kare doŋoridde oko ; ya amanni jo a tye kede mon myero bed bala jo a pe i mon ,
46007030	kede jo a kumo myero bed bala jo a mom akumo , jo a lelo bed bala jo a mom alelo , jo a wilo jami bed bala jo a mom i ginnoro ,
46007031	jo a tio kede jami me lobo man bed bala mom atic kede , pien lobo kite a tye kede-ni bino tum oko .
46007032	Amito ibed wunu aboŋo parroro . Dano a mom ru onyomo , yie paro kop a Rwot , kite a myero eyomoro kede yi Rwot .
46007033	Cite dano a doŋ onyomo paro kop me lobo , kite a myero eyomoro kede yi cege ,
46007034	tammere popoka . Dako a mom onyomo , onyo nyako , daŋ paro kop a Rwot , me ebed acil i kome kede i cunye . Cite dako ame onyomo paro gire kop me lobo , kite a myero eyomoro kede yi cware .
46007035	Akobo man pi konyowu , mom me geŋowu , cite me wek jami wot kakare , cunywu daŋ bed i kom Rwot a mom ginnoro wao tamwu teŋe .
46007036	Ka lo moro tamo ni kit bedo mere i nyan ecikere kede mom tye atira , ka marrere dwon i kome , ber en tim kite a cunye omito , ka myero bed amannono . Balloro mom iye , wekgi onyomere gigi .
46007037	Ento ka ŋattoro cunye tek kun mom tye ginnoro a diye , a daŋ doŋ otyeko miye me gwoko nya-nu a mom onyomere , en nwoŋo otimo ber ka ce twero loyo tammere .
46007038	Ŋat onyomo nyan ame ecikere kede daŋ nwoŋo otimo ber , ento ŋat a mom onyomo nyan ame ecikere kede nwoŋo otimo ber meicel .
46007039	Cik geŋo dako ya ka cware pwod kwo , cite ka cware oto , en doŋ tye i kuc me nyomere i lo a yie mito , ame tye i akina jo a Rwot keken .
46007040	Cite dan-nu yie twero bedo yom ikato ka ce en obedo amannono ; mano tamma , daŋ atamo ni atye i Cuny Obaŋa .
46008001	Kop a dok i kom riŋo ame oyalo kede cal jogi . Wan oŋeo ni , “ Wan ducu otye kede ŋec . ” Kodi ŋeccono mio jo yeyea , cite mar meddi jo teko .
46008002	Dano a tamo ni eŋeo ginnoro , nwoŋo mom ŋeo ginnoro kit onwoŋo myero eŋe kede .
46008003	Cite ka ŋattoro ŋeo Obaŋa , Obaŋa ŋec .
46008004	Doŋ kop i kom camo cem ame oyalo kede cal jogi : wan oŋeo ni “ cal jok mom ginnoro a tye i lobo , ” dok ni , “ Obaŋa moro mom tye kono ka en acel-li . ”
46008005	Kadi bed tye gigi mogo ame olwoŋo ni obaŋa i polo onyo i wi lobo , kite acalo tye obaŋa apapat apol kede rwode apol ,
46008006	cite wan otye ka Obaŋa acel , en Papo , ame jami luŋ ya i baŋe , ame wan obedo pire ; dok daŋ tye Rwot acel itac , Yecu Kricito ame mio jami luŋ bedo tye , wan daŋ obedo tye pire .
46008007	Kadi bed amanno , jo luŋ mom tye i ŋeccono . Jo mogo tye a doŋ ona i cal jogi aton tin ; gin cemo a kun pwod otamo ni , “ Man gin ame oyalo kede cal jok , ” mio tam me yigi ame nyuttigi balgi a pwod goro baile oko .
46008008	Cem mom bino miyo Obaŋa pwowa ; wan mom obino bedo arac ka mom ocemo , daŋ mom obino bedo aber ka ocemo .
46008009	Cite gwokere wunu , me twer itye wunu kede kur dok ginnoro a mio jo poto i bal .
46008010	Pien ka dano moro ame tammere me yie a nyutte ballere pwod goro , oneni yin ame itye kede ŋec icem i ot jok , mom bino medde tekcuny me camo riŋo ame oyalo kede cal jogi ?
46008011	Aco kono en dano agoro-ni en ominni a rik Kricito oto pire , en bino to pi ŋecci yin !
46008012	Doŋ ka ibala kit man baŋ omegowu agoro , eka ite waŋo wunu tamgi me yigi a nyuttigi balgi ame pwod goro , nwoŋo ibalo wunu i kom Kricito .
46008013	Doŋ ka cem mio ominna poto i bal , mom doŋ abino camo riŋo atwal-li , me kur ami ominna pot i bal .
46009001	An mom aloye kena ? An mom akwena ? Rik mom aneno Rwot Yecu ? Wun mom ibedo wunu ticca i Rwot ?
46009002	Ka jo mogo mom oye ni an akwena , cite i tuŋ baŋwu an akwena , pien wun ikomwu ibedo wunu anyut me kwenana i Rwot .
46009003	Mano pidona ka oroka .
46009004	Wan mom otye i twer me nwoŋo cemwa kede mat ?
46009005	Mom otye i twer me weno i dako ame Akricitayo , bala okwena ocele , kede omego a Rwot , kede Kepa ?
46009006	Onyo wan i Baranaba keken a myero oti pi camwa kenwa ?
46009007	Ŋa a woto i mony , te culo ocara mere kene ? Ŋa a pito poto olok , mom te camo nyige ? Akwattene a mom mato cak a ya i kom lim ame ekwao ?
46009008	Onyo akobo man kun ajuro kite a dano keken ? Cik daŋ mom okobo kite gin acellono ?
46009009	Pien i cik a Muca ocoo ni , “ Kur itwe dog twon ka adino kal . ” En-ni Obaŋa oparo pi twoni bo ?
46009010	Mom ca akobo koppono pirwa ? Iyi ateni mere koppere rik ocoo pirwa , pien apur myero pur kun tye kede gen , ŋat a dino daŋ myero din kun tye kede gen me nwoŋo dulloro iye .
46009011	Ka wan doŋ ocoo koti me Cuny i yiwu , en-ni dok bedo kop adwoŋ adwoŋa ka wan okao jami mogo me kom a ya i baŋwu ?
46009012	Ka jo ocele tye i twerrono baŋwu , wan mom okatogi kede oko ? Cite ba , wan mom giwa otio kede twerrono ; wan giwa odio cunywa i kop luŋ me kur ori iciki me geŋo yo amut aber i kom Kricito .
46009013	Mom iŋeo wunu ni , jo a tio i ot Obaŋa gin nwoŋo camgi ame oya i ot Obaŋa , dok jo a tic i kom keno me lam opokkigi gin ame oŋolo ?
46009014	I kite yo acellono , Rwot rik ociko ni , jo a rabo amut aber myero nwoŋ gin ame gin kwo kede pi amut aber .
46009015	Cite an mom atio kede twerrono kadi acel . Daŋ mom acoo kop-pi ni kono itima wunu amannono . Pien an twara ata gira , kato ame ŋattoro mio wakerena bedo a yore mom .
46009016	Ka arabo amut aber , mano gire mom gin a myero awakere iye , pien odia iye adia . Ka mom arabo amut aber , kite ame abino neno can kede !
46009017	Ka atimo man i cunya kena , abino nwoŋo ocara , cite ka atimo a kun mom amito , nwoŋo a tye acobo tic ame omia .
46009018	Kara an anwoŋo ŋo me ocarana ? Ocarana en yomyic ame anwoŋo i rabo amut aber aboŋo miyo jo culo iye ginnoro , kun mom atio kede twer ame atye kede me nwoŋo konnyoro i baŋ jo ame arabbigi amut aber .
46009019	Kadi bed an aloye kena i nyim jo luŋ , atyeko miye kena me bedo opii a jo luŋ , me anwoŋgi abup .
46009020	I tuŋ baŋ Ojudaya rik abedo acalo Ajudaya , me anwoŋ Ojudaya mogo ; baŋ jo a tye i te cik a Muca abedo bala ŋat a tye i te cik , kadi bed an ikoma mom atye i te cik , me anwoŋ jo a tye i te cik .
46009021	Baŋ jo a mom kede cik abedo acalo ŋat a mom i cik , kun an gira mom atye aboŋo cik Obaŋa , cite atye i te cik a Kricito .
46009022	I tuŋ baŋ jo agoro adoko agoro , me anwoŋ jo agoro . Apotto kite a jo luŋ me alar jo mogo i yo ducu .
46009023	Mano atio pi amut aber , me an daŋ anwoŋ winyo moro a ya iye .
46009024	Mom iŋeo wunu ni , jo a pyem i ŋwec oŋweco ducu , cite dano acel keken en a nwoŋo mot ? Wun daŋ ŋwec wunu i yore ame bino miyo inwoŋo wunu mot .
46009025	Dano acel acel a pyem i tuko gwokere kene i yo ducu . Mano gin otimo me onwoŋ tok kwogo aballe oko , wan otimo pi nwoŋo en a mom balle .
46009026	An gira aŋwec atira a mom acacapa acacap ; ka adoŋo , mom adoŋo bala ŋat a apo adoŋŋere aapa .
46009027	Awuŋo koma , kun daŋ aloe bala opiina , me kur ka doŋ atyeko rabbi jo ocele kop , an dok ote kota oko .
46010001	Omegona , amito iŋe wunu ni , kwariwa luŋ rik obedo i te pol , gin luŋ rik obeo i dye nam ,
46010002	gin luŋ daŋ rik obatija-yi i pol kede i nam , me gin obedjo a Muca .
46010003	Gin luŋ rik ocamo cam acel me cuny ,
46010004	gin luŋ omato ginamata acel me cuny . Pien gin omato pe oya I lela me cuny ame woto karacel kedgi , lela-nono rik en Kricito .
46010005	Kadi bed amannono , Obaŋa rik mom opwoo pol a jo i akinagi ; pien komgi oto oradde ata i tim .
46010006	Mannono luŋ odoko apor baŋwa , me kwenyorowa ni kur obed gomo gin arac acalo rik gin ogomo .
46010007	Kur owor wunu cal jogi acalo jo mogo i akinagi ; bala a rik ocoo ni , “ Lwak obedo piny ka cem kede mat , ote ya malo i myel . ”
46010008	Kur oumu um me coco , acalo jo mogo I akinagi yam otimo , eka jo tutumia pyeraryo wie adek te to oko i nino acel .
46010009	Kur wan oom wunu yi Rwot , acalo jo mogo i komgi yam oomo yie , eka twol te nekogi .
46010010	Kur inunura wunu acalo jo mogo i akinagi yam Oŋuŋura , eka Anek te nyotogi oko .
46010011	Mannono luŋ rik otimere i komgi acalo apor , ote coyo me kwenyorowa , wan jo ame agikki piny otuno i komwa-ni .
46010012	Pi mannono , ŋattoro a tamo ni en ecuŋ myero gwokere kur rette .
46010013	Abita moro mom omakowu a mom binni jo luŋ ; Obaŋa gwoko cikere mere , mom bino ye ni bitwu atek akato ame iromo wunu kanyo , cite i kare ame Catan abitowu , Obaŋa bino miyowu yo me bwot , me ibed wunu i twer me kanyo .
46010014	Amannono ba , wun ame amaro cac wunu woro cal jogi oko .
46010015	Akop kedwu acalo jo ame oryeko ; tam wunu kedwu kop ame akobo .
46010016	Ikopo me winyo Obaŋa , a wan okwao iye winyo , mom onotte iye wunu i remo a Kricito ?
46010017	Pien ogati bedo nina acel , wan jo apol wok-ki obedo kom acel , pien wan luŋ onywako camo ogati acellono .
46010018	Koŋ inen jo Icrael ; jo a camo gin ame oŋolli Obaŋa mom gin onotte i kom keno me lam ?
46010019	Mano akobo niŋo ? Ni nijo ame oyalo kede cal jogi obedo gmnoro onyo ni cal jogi obedo ginnoro ?
46010020	Pe gire . Gin ame akobo en ene ni gin ame jo a mom oŋeo Obaŋa ŋolo , gin yalo i jogi , mom oyalo Obaŋa . Mom amito inotte wunu kede jogi .
46010021	Mom itwero wunu mato ikopo a Rwot kede ik opo a jogi . Mom itwero wunu cem i meja a Rwot kede dok i meja a jogi .
46010022	Onyo wan omito wunu omo yi Rwot me nyeko make ? Wan otye kede teko akato en ?
46010023	“ Atwero timo jami luŋ , ” cite mom jarm luŋ konyo . “ Atwero timo jami luŋ , ” cite mom ni jami luŋ doŋo iyee a jo .
46010024	Dano kur lub gin a konyo en kene , cite lub gin a konyo awottere .
46010025	Cam wunu gin luŋ ame ocato i cuk aboŋo penyo ginnoro iye pi lworo bal :
46010026	Pien lobo gire mea Rwot , kede jami luŋ a tye iye .
46010027	Ka dano moro a mom oye Rwot ocwanowu i cem , kun imito wunu wot iye , cam wunu ginnoro luŋ ame oketo i nyimwu , aboŋo penyo ginnoro iye pi lworo bal .
46010028	Cite ka ŋattoro okobbiwu ni , “ Man en gin a rik oyalli jok , ” kur icamu , pi paro pi ŋat a doŋ oryonorowu-nono , kede pi tammere me cunye a nyutte ballere .
46010029	Mano an akobo pi tammere me cunye en dano ocele ca , mom me cunyi yin . Piŋo kuc ame an atye kede me timo ginnoro-ni ogeŋo oko pi tam me cuny dano ocele ?
46010030	Ka an anywako cem kun apwoo Obaŋa , piŋo oyeta pi gin a doŋ atyeko pwoyo Obaŋa pire ?
46010031	Doŋ kadi icamo onyo imato wunu onyo gin ame itio wunu luŋ , tim wunu ducu pi miyo Obaŋa kwogo .
46010032	Kur ibal wunu cuny Ojudaya , kadi jo Grik , onyo lwak jo oye Obaŋa ,
46010033	acalo an daŋ atemo yomoro cuny jo luŋ i gin ame aŋeo ducu , kun mom alaro pi gin a konya , cite alaro pi gin a konyo jo apol , me gin larre .
46011001	Wop wunu kitena , acalo an daŋ awopo kite a Kricito .
46011002	Apwoowu pien i kop luŋ ipoyo wunu an , kun ilido wunu pwony a rik akelliwu .
46011003	Cite amito iŋe wunu ni wi ico acel acel en Kricito , wi dako en cware , wi Kricito en Obaŋa .
46011004	Ico moro-ni a kwao Obaŋa , onyo a rabo kop Obaŋa , kun owumo wie oko nwoŋo oketo lewic i wie ;
46011005	cite dako a kwao Obaŋa onyo a rabo kop Obaŋa a kun mom owumo wie , nwoŋo oketo lewic i wie , pien mom tye apoka poka moro baŋe kede dako olyelo wie .
46011006	Ka dako pe wumo wie , ber en mwor yer wie oko . Doŋ ka bedo me lewic dako ilyelo wie , onyo mworo wie , myero doŋ wum wie oko .
46011007	Ico mom myero wum wie , pien en cal Obaŋa kede kwogo Obaŋa ; cite en dako kwogo ico .
46011008	Ico rik mom oketo iya i kom dako , dako en ame oya i kom ico .
46011009	Ico rik mom oketo pi dako , dako oketo pi ico .
46011010	En omio dako myero bed anyut me twer i wie , pi omalaika .
46011011	Ento i Rwot , mon pe twero Cuŋ kengi aboŋo co , co daŋ mom twero Cuŋ kengi aboŋo mon ;
46011012	pien acalo dako rik otio iya ikom ico , i kite acellono ico daŋ dako a nywalo , dok jami luŋ ya i baŋ Obaŋa .
46011013	Koŋ iŋol wunu kenwu ; nen aber ka dako okwao Obaŋa kun mom owumo wie ?
46011014	Anaka kite ame onywalowa kede daŋ mom pwonyowu ni ka ico opito yer wie , lane ?
46011015	Cite dako ka opito yer wie bedo me kwogo baŋe , pien omie yer aboco-nono me wumere kede .
46011016	Cite ka ŋattoro mito kela iye pyem , wan mom otye i kodi kite-nono , mom daŋ tye i akina lwak jo oye Obaŋa luŋ .
46011017	Acikowu kun daŋ atye i koppogo ame mom yia yom iye i komwu , pien cokerewu konnyoro mom iye , kela ka bal keken .
46011018	Kop me agege atyeko winyo ni , ka lwak ocokere karacel , apokapoka bedo tye i akinawu . An daŋ tuŋ cel aye koppono ,
46011019	pien eryoŋettogo myero bed i akinawu , me jo a tye aber nen oko kannaler .
46011020	Pien ka icokere wunu karacel mom gire icamo wunu cam a Rwotwa ,
46011021	pien wun ducu ŋat acel acel ŋuko camo cemmere kene , kun jo mogo buto iye kec , mogo luŋyo mer amera .
46011022	Pacciwu mom bo , me cem kede me mat ? Onyo icao wunu lwak jo oye Obaŋa , ite keto wunu lewic i kom jo a mom i ginnoro ? Myero akobbiwu niŋo ? Myero apwowu ? Pe gire atwero pwoyowu i kop-pi !
46011023	Pien pwony ame apwonyowu kede , Rwot en omia , ni , i dyewor a rik oketo erupe i kome iye-nono , Rwot Yecu omako ogati ;
46011024	ka doŋ opwoo , onyinyilo , omiogi kun kobo ni , “ Man en koma ame tye pirwu . Tim wunu man me poyo an , ”
46011025	Amannono ka gin ocamo otum , otiŋo ikopo kun kobo ni , “ Ikopo man en cikere anyen i remona . Tim wunu man kare luŋ ame imato wunu , me poyo an . ”
46011026	Pien i kare luŋ ame icamo wunu ogati man , dok daŋ imato wunu ikopo-ni , nwoŋo ilalo wunu kop me to a Rwot , ituno ka en bino dwogo .
46011027	En omio ka dano ocamo ogati man , onyo omato ikopo man a kun kite mere mom myero , nwoŋo en odoko abal i kom kom kede remo a Rwot .
46011028	Dano acel acel myero kwon ŋiye kene , en amio en te camo ogati-ni kede mato gin iyi ikopo-ni .
46011029	Pien ŋat a camo onyo mato a kun mom oniaŋ aber te kop me kom Rwot , nwoŋo en akelo ŋolo kop i kome kene ka ce en ocamo onyo omato .
46011030	Mano en gin omio polwu two , daŋ igoro wunu , jo apopol otyeko to oko .
46011031	Kono rik oŋolo kop i komwa kenwa kakare , kono mom oŋolliwa kop .
46011032	Doŋ ka Rwot tye aŋolliwa kop , en nwoŋo apwodowa me pwonyowa , me kur ŋol kop loowa karacel i jo me lobo .
46011033	Doŋ ba , omegona , ka icokere wunu me camo cam a Rwotwa , ŋat acel acel myero koŋ kur wadgi .
46011034	Ka ŋat a kec aneko , myero en ge cem i paco , me kur kop lowa ka ocokere wunu . Kop ocele ame odoŋ , abino yiko
46012001	Aco kop i kom mot a ya i baŋ Cuny Acil , omegona , amito iniaŋ wunu iye .
46012002	Iŋeo wunu ni a rik pwod mom ru iŋeo wunu Obaŋa , rik irwenyo wunu ata baŋ cal jogi a mom kobo , kan ame owirowu luŋ .
46012003	Pi mannono , amito iniaŋ wunu ni , mom tye ŋattoro ame Cuny Obaŋa mio kobo ni , “ Yecu oceno ” ; daŋ mom tye ŋattoro a twero kobo ni , “ Yecu en Rwot , ” kono ka Cuny Acil en a mie kobo .
46012004	Mot tye a kwongi papat , cite Cuny gire tye acel .
46012005	Tic tye a kwongi papat ame otio pi Rwot , ento Rwot tye acel .
46012006	Teko Obaŋa tio i yo apapat , cite en Obaŋa acellono en ame tio i yore luŋ i jo luŋ aluŋa .
46012007	Dano acel acel tye anyut me cuny ame konyo lwak .
46012008	Cuny mio dano acel kwena me ryeko ; en Cuny acel-lu mio dano ocele kwena me ŋec .
46012009	En Cuny acel-lu mio iyee baŋ ŋat ocele , i baŋ dano ocele en Cuny acel-lu mio mot me caŋo jo ;
46012010	baŋ ŋat ocele en mio mot me tiyo ginawura , baŋ ŋat ocele rabo kop Obaŋa acalo adwarpiny , baŋ ŋat ocele ryeko me poko i kin cuny apapat , baŋ ŋat ocele dumo leb apapat , baŋ ŋat ocele ryeko me gonyo leb apapat .
46012011	Cite en Cuny acellono en a tio tic i mot magi luŋ ; en poko mot apapat baŋ dano acel acel acalo en mito .
46012012	Pien Kricito cal i kom acel ame tye iye dul apol ; inwoŋo pwod en kom acel , kadi otye dul apol .
46012013	Pien wan luŋ , Ojudaya kede jo Grik , opii kede jo a loye kengi , wan obatija odoko kom acel i Cuny acel-lu , wan luŋ omato en Cuny acel-lu .
46012014	Pien kom dano mom tye iye dul acel , ento tye iye dul apol .
46012015	Kono ka tyen rik kobbi , “ Pien an gira mom a ciŋ , an mom a dul kom , ” mannono mom mone bedo dul kom .
46012016	Dok kono yit rik kobbi , “ Pien an gira mom a waŋ , an mom a dul kom , ” mannono mom mone bedo dul kom .
46012017	Ka kono kom luŋ obedo waŋ , kara kono cwinyo kop iŋo ? Dok kono kom luŋ obedo yit , kara kono eŋweo niŋo ?
46012018	Cite kite a tye kede ni , Obaŋa doŋ oketo dul apapat i kom , dul acel acel acalo en mito .
46012019	Ka kono gin luŋ obedo dul acel keken , kom kono obedo kwene ?
46012020	Acalo tye-ni , tye dul apol , cite kom gire en acel .
46012021	Waŋ mom twero kobbi ciŋ ni , “ An mom amiti gira . ” Wic mom twero kobbi tyen ni , “ An gira mom amitowu . ”
46012022	Akaka mannono , dule maka me kom ame otamo ni goro mitte meicel ,
46012023	dok daŋ dule maka me kom ame otamo ni kwogogi mom , dule-naca en ame oruko kede kwogo akato ,
46012024	a kun dule komwa a nen aber mom dok mito ginnoro . Obaŋa orurubo dule me kom kun mio kwogo adwoŋ akato baŋ dule a kwogogi nok ,
46012025	me wek apokapoka bed mom i kom , cite me dul acel acel par pi dul wadgi .
46012026	Ka dulloro acel arem , dule kom acele daŋ rem karacel kede ; ka opako dul acel , dule ocele-gu daŋ notte ilelo kede .
46012027	Doŋ ba , wun luŋ ibedo wunu kom Kricito , dano acel acel en dul kom Kricito .
46012028	Cite Obaŋa doŋ oketo jo magi i lwak jo oye Kricito : me agege okwena , me aryo mere odwarpiny , me adekkere opwony , kede dok jo a tio ginawura , lubere kede jo ame omiogi mot me caŋo jo , jo a tio tic me konyo jo , jo a romo loyo tic , kede a dumo leb apapat .
46012029	Jo luŋ obedo okwena bo ? Jo luŋ obedo odwarpiny ?
46012030	Jo luŋ tye i mot me caŋo jo ? Jo luŋ dumo leb apapat ? Jo luŋ gonyo leb ?
46012031	Ket wunu cunywu i nwoŋo mot a pirgi dito .
46013001	Aman doŋ amito nyuttiwu yo a dok ber kato . Ka adumo i leb jo kede me omalaika , kun mom atye kede mar , abedo bala olaŋ a kok , kakaŋ a kok aloŋo .
46013002	Ka arabo kop Obaŋa acalo adwarpiny , kun aniaŋ i muŋ luŋ , daŋ atye i ŋec luŋ , dok ka abedo kede iyee ducu , ame aromo kobo kiddi adoŋo kan ocele , kun mom atye kede mar , an mom a ginnoro .
46013003	Ka apoko jami luŋ ame atye kede , ame daŋ ajalo koma me waŋ kede mac , kun mom atye kede mar , mom konya i ginnoro .
46013004	Mar dio cunye , daŋ akica ; mar mom anyeko , mom wakere ;
46013005	mom yon , mom tio gin a mom myero , mom yenyo gin a tiko kome kene ; yie mom kec , mom kwano gin arac ame otimo i kome ;
46013006	cunye mom bedo yom i tim a mom atira , ento cunye yom i kop me ateni .
46013007	Mar dio cunye i jami luŋ aluŋa , ye kop ducu , tye kede gen i kare luŋ , kanyakino i jami luŋ .
46013008	Mar mom gik ; dwaro piny bino tum oko ; kadi dumo leb bino gik oko ; kadi ŋec bino tum oko .
46013009	Pien wan oŋeo dullogo anonok keken , odwarpiny tito dulloro anonok keken ;
46013010	cite ka en a tye alutu obino , gin obedo dudul bino gik oko .
46013011	A rik an atin , akobo bala atin , aparo bala atin ; aman a doŋ ateggo-ni , doŋ atyeko weko kite me tino .
46013012	Gin ame wan oneno amanni cal i tipo a nen ribiribi i araŋ ; cite i kare ca obino nenne wunu waŋ i waŋ . Aman an aŋeo dulloro keken ; cite i kare ca abino bedo i ŋec ducu aduca .
46013013	Doŋ ba , gin adekki bedo atwal ; iyee , gen , mar ; ento en a pire dit a katogi luŋ , en mar .
46014001	Lolle wunu pi nwoŋo mar ; ketto wunu cunywu daŋ i nwoŋo mot me cuny , akato luŋ mot me rabo kop Obaŋa acalo adwarpiny .
46014002	Pien dano a dumo leb apapat mom kobo i jo , cite nwoŋo en akop Obaŋa . Ŋat a winyo koppere mom ; nwoŋo en akobo muŋ me Cuny Acil .
46014003	Cite dano a rabo kop Obaŋa kobo i jo kun doŋo iyeegi , cuko cunygi , kweo yigi .
46014004	Dano a dumo leb apapat doŋo ka iyee mere kene ; ento dano a rabo kop Obaŋa nwoŋo adoŋo lwak jo oye Kricito .
46014005	Amito ni wun idum wunu leb apapat , cite akato ducu amito irab wunu kop Obaŋa . Dano a rabo kop Obaŋa pire dit akato ŋat ame dumo leb apapat , kono ka nwoŋo ogonnyi jo gin ame en kobo , me kony lwak jo oye Kricito i doŋo .
46014006	Omegona , kara ka an abino tuno baŋwu kun adumo leb apapat , abino bedo kede kony aŋo baŋwu , ka mom akelliwu kopporo ame Obaŋa oyabba , onyo ŋeccoro , onyo kopporo acalo mea adwarpiny , onyo pwonnyoro ?
46014007	Anaka kadi gin a mom kede kwo , ame kok , calo nyamulere onyo tum , ka mom dwone owinyere aber , jo bino niaŋ iŋo i wer ame akutto onyo agoyo ?
46014008	Kede gwara daŋ , ka mom okuto kede lwoŋo aber , kara ŋa abino yikere i lweny ?
46014009	En i yo acellono , ŋa abino niaŋ i gin ame ikobo wunu ka idumo wunu leb apapat , kun ikobo wunu kop a mom niaŋere ? Kopwu bino ke i yamo ata .
46014010	Tye kwone leb apol meicel i wi podo a daŋ gin luŋ papat , cite pe tye moro ame te koppere mom .
46014011	Ka mom aŋeo leb a dano moro-ni akobo , an amyere baŋe , en daŋ amyere baŋa .
46014012	Doŋ kittono ba , wun daŋ acalo iketo wunu cunywu i nwoŋo mot me cuny , tem wunu loyo jo ocele luŋ i gin ame doŋo lwak jo oye Kricito , mio cuŋ atek .
46014013	Pi mano , dano a dumo leb apapat ber kwa Obaŋa konye me gonyo tere .
46014014	Pien ka akwao Obaŋa a kun adumo aduma , cunya kwao , cite nwoŋo tamma mom timo ginnoro iye . Kara atim ŋo doki ?
46014015	Abino kwayo Obaŋa kede cunya kun akwao kede tamma daŋ ; abino wer kede cunya kun awero i tamma daŋ .
46014016	Ka mom amanno , ka ipwoo Obaŋa i cunyi keken , dano a tye i kabedo a jo ocele ata a mom tye kede mottono twero gamo “ Amen ” i pwoeci-ni i kite mene , a kun mom oniaŋ i gin ikobo ?
46014017	Kadi bed imio pwoc aber , mom konyo dano ocele ca i doŋo kadi acelloro .
46014018	Apwoo Obaŋa pien an adumo leb apapat akato wun luŋ ,
46014019	cite i cokere a lwak jo oye Kricito amito kobo kop kannyoro keken kede tamma me apwony i jo ocele , akato kobo kop tutumia i tutumia a kun adumo leb aduma .
46014020	Omegona , kur ibed wunu bala itino i tamwu . I timo gin arac myero ibedu itino atino , cite i tamwu bedu jo oteggo .
46014021	I cik rik ocoo ni , “ Abino kop kede rok man i leb a jo dumo aduma , kede i dog jo ame omyere ; cite kadi bed amannono , gin mombino winyo doga , man kop a Rwot . ”
46014022	Mano nyuto ni dumo leb apapat omio me bed anyut baŋ jo a mom oye Kricito , mom baŋ jo oye , ento rabo kop Obaŋa tye pi jo oye , mom pi jo a mom oye .
46014023	Doŋ ba , ka lwak ducu ame oye Kricito ocokere karacel kun jo luŋ iye adumo leb apapat , eka jo ocele ata , onyo jo a mom oye te bino iye , mom gin bino kobo ni wun i baŋe ?
46014024	Cite ka jo luŋ tye akobo kop Obaŋa acalo odwarpiny , eka dano moro a mom oye , onyo dano moro ata te bino i ot , en bino niaŋ i ballere pi gin a en owinyo i baŋ jo luŋ ; kopa jo luŋ okobo bino ŋolle kop ,
46014025	muŋ iyi cunye en bino kela oko kannaler , eka , te bino ryebere piny , woro Obaŋa kun tuco ni , “ Iyi ateni , Obaŋa kara tye i akinawu . ”
46014026	Kara doŋ ŋo , omegona ? Ka icokere wunu , dano acel acel nwoŋo tye kede ginnoro ; moro tye i wer , moro tye i pwony , moro tye i kop ame oyabbe , moro dumo leb apapat , moro ocele nwoŋo ŋeo gonyo tere . Gin-ni luŋ myero timere i yo a konyo doŋo lwak jo oye Kricito .
46014027	Ka adumo leb apapat , myero bed jo aryo onyo adek , kur kat wellono , kun oleo alea , ŋat acel gonyo tere .
46014028	Cite ka mom tye ŋattoro a gonyo , myero ŋat a mito kop i leb apapatono liŋ aliŋa i cokere a lwak jo oye Kricito , en kob kene kede Obaŋa .
46014029	Aco jo a rabo kop Obaŋa , aryo onyo adek twero kop , kun jo ocele mere-ni ŋio kop a gin akobbo .
46014030	Ka ce Obaŋa oyabo kopporo baŋ ŋat ocele ame obedo piny , dano a woki akop ca myero liŋ oko .
46014031	Pien wun luŋ itwero rabo wunu kop Obaŋa kun ileo wunu alea , me jo luŋ pwonyere , dok daŋ ocuk cunygi .
46014032	Jo a rabo kop Obaŋa acalo odwarpiny twero bwoyo cuny ame omiogi me rabo kop ;
46014033	pien Obaŋa mom won arubaruba , en gire won kuc . Acalo lwak jo Obaŋa luŋ ,
46014034	mon myero liŋ iti i cokere . Pien pe oyegi me kop ; gin myero bed i te bwoc , acalo cik daŋ okobo .
46014035	Ka ce gin mito ŋeyo kopporo , myero gin peny coggi i paco . Bedo gin me lewic meicel , dako ikop i cokere a lwak jo oye Kricito .
46014036	Onyo ca itamo wunu ni kop Obaŋa rik oya i baŋwu , dok obino baŋwu wun keken ?
46014037	Ka ŋattoro tamo ni en arab kop Obaŋa onyo etye i mottogo me cuny , myero en ŋe ni , kop ame acoyiwu ni en cik oya i baŋ Rwot .
46014038	Cite ka en mom oketo man i tam , mom daŋ obino keto tam i kome .
46014039	Doŋ ba , omegona , ket wunu cunywu i rabo kop Obaŋa , dumo leb apapat daŋ kur igeŋ wunu .
46014040	Ento ginnoro luŋ myero tim i kite aber , i yore i yore .
46015001	Omegona , amito poyo wiwu i amut aber a rik arabo baŋwu , a doŋ igamo wunu , en daŋ a doŋ icuŋ wunu iye ;
46015002	en ame ilarre wunu pire , ka doŋ imako wunu atek i kit a rik arabbiwu , ka mom iye wunu nono .
46015003	Pien kop a nwaŋ amiowu a pire dwoŋ me agege , en kop a rik omia , ame kobo ni , Kricito rik oto pi balwa , kun lubo coc a rik ocoo ;
46015004	dok daŋ ni oyike , ote cere i nino me adekkere , kun lubo coc a yam ocoo ,
46015005	dok ni rik onen baŋ Petero , eka te nen baŋ jo apar wie aryo ca .
46015006	Te dok nen baŋ omego a kato mia abic awaŋacel ; i kom jo-nono pollere pwod tye kwo , kadi mogo doŋ onino .
46015007	Dok te nen baŋ Yakobo , icennere baŋ okwena luŋ aluŋa .
46015008	Me agikki mere ducu , te daŋ nen baŋ , kadi bed abedo bala atin abwoggi .
46015009	Pien an atidi meicel i akina okwena luŋ , ame mom myero lwoŋa ni an akwena , pien rik awuno lwak jo oye Kricito .
46015010	Pi winyo ame Obaŋa omia en omio atye acalo atye-ni ; winyo mere a tye baŋa-ni rik mom obedo me nononono . Rik abin amedde meicel i tiyo tic atek akato jo-nono luŋ ; cite pe an gira atio , ento winyo Obaŋa en otio karacel keda .
46015011	Doŋ kadi an kadi gin jo-nono , kop a wan orabo en ennono , kop ame iye wunu daŋ ennono .
46015012	Doŋ ka kwena ame arabo tito ni ocero Kricito iyi akina a jo oto , piŋo jo mogo i akinawu okobo ni cer a jo oto mom tye .
46015013	Ka cer a jo oto mom tye , Kricito daŋ gire mom ocero .
46015014	Aco do , ka Kricito rik mom ocero , kwena ame orabo doŋ yore mom . Anaka iyee megwu daŋ yore mom .
46015015	Medo kede enno , wan daŋ ocaden me goba i kom Obaŋa , pien wan okobo kop i kom Obaŋa ni en ocero Kricito , cite ka cero jo mom tye , rik daŋ mom ocere .
46015016	Pien ka cero jo oto mom tye , Kricito daŋ rik mom ocero .
46015017	Cite ka Kricito rik mom ocero , kony me iyeewu daŋ mom , nwoŋo pwod itye wunu i balwu .
46015018	Man doŋ tere ni jo onino i Kricito doŋ orwenyo oko odoco .
46015019	Ka genwa i kom Kricito konyo ka i kwo me kare-ni keken , wan doŋ otye arac akato jo luŋ .
46015020	Cite iyi ateni mere , Kricito doŋ ocere oko iyi akina a jo oto , en tye acalo wi mwaka a jo onino oko .
46015021	Pien dano en ame okelo to , dok daŋ cer a jo oto dano en ame okelo .
46015022	Pien acalo jo luŋ to iyi Adam , en i kite acellono jo luŋ obino miyogi kwo iyi Kricito .
46015023	Ento ŋat acel acel i kakare : me agege Kricito , me wi mwaka , eka icennere jo a Kricito i kare me dwogo mere .
46015024	Eka agikki piny te bino tuno , ame Kricito bino miyo iye loc iciŋ Obaŋa Papo , ame doŋ otyeko turo kwone loc kede twer kede teko luŋ .
46015025	Pien en myero bed i loc , ituno ka Obaŋa bino keto okworrere luŋ piny i te tyene .
46015026	Akwor ame obino turo me agikki en to .
46015027	Pien rik ocoo ni , “ Obaŋa oketo jami luŋ i te twerrere . ” Ka okobo ni “ oketo jami luŋ , ” nen kannaler ni mom okwano iye Obaŋa ikome , ame oketo jami luŋ aluŋa i te loc a Kricito .
46015028	Ka doŋotyeko keto jami luŋ i te loccere , en Wod ikome daŋ obino keto i te loc Obaŋa , me Obaŋa doŋ bed jami luŋ iyi jami luŋ .
46015029	Eyo , ka jo oto mom bino cer , kara doŋ tye niŋo baŋ jo a batija pi jo oto ? Ka ce cero jo oto mom tye kadi acelloro , kara piŋo dok gin batija pirgi ?
46015030	Piŋo wan daŋ ocuŋ kan arac caa luŋ ?
46015031	An gira ato nino luŋ , omegona ; mannono akobbiwu atir , pi wakere ame atye kede i komwu i Rwotwa Yecu Kricito .
46015032	Ka rik aromo kede leyi ager i Epeco , acalo jo kobe-ni , kara konnyene ame anwoŋo iye ? Ka cero jo oto mom tye , doŋ ber “ ocamu , omatu , pien diki wan obino to . ”
46015033	Kur imi bwolwu : “ Bedo i jo areco balo kite abeco . ”
46015034	Dwog wunu cen i tam atira a mom me mero , ite giko wunu bal . Pien jo mogo mom tye i ŋeccono i kom Obaŋa . Akobo man me alee twodwu .
46015035	Cite gwok onyo ŋattoro bino penyo ni , “ Jo oto ocerogi niŋo ? Kite kommene a dok gin bino nwoŋo ? ”
46015036	Yin imiŋ amiŋa ! Ka icoo koti i poto , pe nwoŋo kwo , kono ka koŋ oto oko .
46015037	Gin a yin icoo en koti nono , onyo koti kal onyo koti me kite ocele , mom kom ginapita ame bino doŋo .
46015038	Cite Obaŋa mie kom acalo rik oyero , koti acel acel kede kit kome .
46015039	Riŋo kom gin akwo luŋ mom bedo rorom ; mea dano pat , mea leyi pat , mea winyi pat , mea rece daŋ pat .
46015040	Dok daŋ tye kom me polo kede kom me lobo ; ento kwogo a maca me polo i yore , kede kwogo a kom me lobo daŋ i yore .
46015041	Cen tye kede kwogo mere , kwogo a dwe daŋ pat , kede acer-gu daŋ kwogogi papat ; pien kadi i akina acer tye iye kwogo papat .
46015042	Tye daŋ amannono i kom cer a jo oto . Koti ame ocoo en gin atop ; ka doŋ ocero mom dok to .
46015043	Ocoo ame kwogo mere pe , ocero ame kwogo mere tye ; ocoo ame goro , ocero ame tye kede teko .
46015044	Ocoo i kom me lobo man , ocero i kom me cuny . Ka tye kom me lobo man , anaka kom me cuny daŋ tye .
46015045	Rik ocoo ni , “ Dano me agege , Adam , odoko gin akwo ” ; cite Adam me agikki odoko cuny a mio kwo .
46015046	Mom kom me cuny en a kwoŋo bino , cite kom me lobo man ; eka me cuny te bino icennere .
46015047	Dano me agege rik otio kede apua me Iobo ; dano me aryo mere oya i polo .
46015048	Jo me lobo cal i dano ame otio kede lobo ; aco jo me polo daŋ ocal i dano oya i polo .
46015049	Doŋ acalo wan oruko cal a dano ame otio kede lobo , amannono daŋ obino ruko wunu cal a dano ame oya i polo .
46015050	Man en gin ame akobbiwu , omegona , ni , gin a tye i kom kede remo mom twero nwoŋo loc Obaŋa , gin a top daŋ mom twero nwoŋo gin a mom top .
46015051	Koŋ iwiny wunu muŋ man , ni , mom wan luŋ obino nino , cite wan ducu obino lokowa ,
46015052	ipao , bala waŋ atutuba , ka apel me agikki okok . Pien apel bino kok , eka ote bino cero jo oto kun mom dok obino to , wan daŋ obino lokowa .
46015053	Pien gin abaile myero rukere kede gin a mom balle , gin a to-ni myero rukere kede gin a mom to .
46015054	Ka gin a baile doŋ orukere kede gin a mom baile , dok ka gin a to doŋorukere kede gin a mom to , eka kop a rik ocoo te bino cobere kakare , ni , “ To doŋ omwonyo oko , oloo oko atwal . ”
46015055	“ To we , ane locci kara ? To we , ane kwirri kara ? ”
46015056	Kwir a to en bal , teko a bal tye i cik .
46015057	Ento myero opwoo wunu Obaŋa ame miowa loc pi Rwotwa Yecu Kricito .
46015058	Pi mannono , omegona ame amaro , cuŋ wunu ikiŋ aboŋo yeŋere , kun imedde wunu i tic a Rwot nino luŋ , kun iniaŋ wunu ni , i Rwotwa lollewu mom me nono .
46016001	Aco kop a mako rayo lim me konyo jo Obaŋa : kit a rik aciko lwak oye Kricito me Galatia ni oti , wun daŋ tim wunu amannono .
46016002	Nino a geo me cabit acel acel , dano acel acel i akinawu myero pok limmogo ket pat , kun lubo kit a en nwoŋo , eka te kano , me kur ra limwu i koma , a doŋ an abino .
46016003	Ka en atuno abino cwayo jo ame wun iyero wunu me wot tero motwu i Jerucalem , kun amiogi waraga .
46016004	Aco ka ce nen ni ber an daŋ iwot , gin bino wot karacel keda .
46016005	Abino tuno baŋwu a doŋ awoto abeo i Makedonia , pien abino bea i Makedonia .
46016006	Gwok onyo abino dikere baŋwu pi kare mogo , aŋar onyo pi kare me koyo ducu , me ite konya wunu i wotta kan ame abino dok wot iye .
46016007	Pien mom amito nenowu me i malo malo ; ageno ni abino bedo baŋwu kare alalac , ka Rwot oye .
46016008	Ento abino bedo i Epeco ituno i kare me Pentekote ,
46016009	pien doŋ oyabba yo alac me tiyo tic atek , dok jo a geno tic pol .
46016010	Ka Temoteo obino , nen wunu ni en obedo baŋwu aboŋo Iworo moro , pien en daŋ tio tic a Rwot bala an ikoma ,
46016011	ŋattoro mom myero cac , ento konye wunu me ewot i kuc , me tun baŋa , pien akure kede omegowa .
46016012	Kop i kom ominwa Apolo , rik akwae meicel ni koŋ tun baŋwu , karacel kede omego ocele , en mom te mito bino kadi acelloro , i kare-ni ; cite doŋ bino tuno ka ce en onwoŋo kare aber .
46016013	Kiu piny , cuŋ wunu ikiŋ i kom iyeewu , bed wunu co ikome , bedu kede teko .
46016014	Gin itimo wunu ducu , tiu kede mar .
46016015	Akwaowu ba , omegona . Iŋeo wunu Citepana kede jo ame i ode , ni gin jo ame ogeo doko Okricitayo i lobo Akaya , daŋ gin omiye kengi i tic pi jo Obaŋa .
46016016	Doŋ wun daŋ ba , myero iwiny wunu kodi jo-nono , kede jo ocele luŋ ame lolle kun otio karacel kedgi .
46016017	An cunya yom i bino a Citepana gin kede Portunato kede Akaiko , pien gin ocuŋ akakarwu .
46016018	Gin doŋ odwoggo cunya , kede cunywu daŋ . Kodi jo-nono myero itamu pirgi .
46016019	Lwak jo oye Kricito luŋ a tye i Acia omotowu . Akwila kede Puricika omotowu atek i Rwot , karacel kede lwak cokere jo oye Kricito a i otgi .
46016020	Omego luŋ omotowu . Motte wunu kenwu kenwu kede amot acil me mar .
46016021	An Paulo amotowu i coc me ciŋa .
46016022	Ŋat a mom maro Rwot myero cen oko . Biye Rwotwa !
46016023	Winyo a Rwotwa Yecu bed kedwu .
46016024	Mar mera bed kedwu luŋ i Kricito Yecu . Amen .
47001001	Waraga man oya i baŋ Paulo ame en akwena a Kricito Yecu pi mit Obaŋa , kede baŋ ominwa Temoteo . Baŋ lwakjo oye Obaŋa a tye i Korinti , karacel kede jo Obaŋa luŋ a tye i lobo Akaya luŋ :
47001002	Obaŋ Papawa kede Rwotwa Yecu Kricito miwu winyo kede kuc .
47001003	Myero opwoo wunu Obaŋa Papa a Rwotwa Yecu Kricito , Papo ame akica , Obaŋa ame kweo cuny jo luŋ .
47001004	En kweo cunywa i canwa ducu , me wan daŋ obed i twer me kweyo cuny jo a tye kede cannoro apapat , kun okweo cunygi i yo acellono ame Obaŋa kweo kede cunywa .
47001005	Kit acalo can adwoŋ ame Kricito okanyo opoto i komwa daŋ , amannono daŋ pi Kricito wan daŋ okweo cunywa meicel .
47001006	Ka ce wan oneno can , mano mio okweo cunywu , dok inwoŋo wunu larre ; ka okweo cunywa , mannono daŋ mio okweo cunywu , ite nwoŋo wunu daŋ teko me kanyo kite can acel ame wan okanyo-ni .
47001007	Wan otye i gen atek i kom Obaŋa pirwu ; pien oŋeo ni , ka inywako wunu kite can a wan okanyo , amannono daŋ obino kweyo cunywu i kite a yam okweo kede cunywa .
47001008	Omegowa , wan omito ni iniaŋ wunu i kom can a wan oneno i Acia ; peko mere odiowa okato kare oko a mom dok kanyere , omio pe doŋ ote bedo kede gennoro me bedo kwo .
47001009	Wan rik oŋeo ni doŋ otyeko ŋolliwa kop me to . Mano otimere me kur ojeŋere i komwa kenwa , cite ojeŋere i kom Obaŋa ame cero jo oto .
47001010	En larowa i can me to arac a rom man , dok daŋ bino larowa ; wan daŋ omoko genwa i kome ni bino larowa doki .
47001011	Myero inotte wunu kedwa i kwac , me jo apol pwo Obaŋa pirwa , pi gin aber ame otimo baŋwa pi kwac a jo apol .
47001012	Gin a wan owakere iye ene : oŋeo i cunywa ateni ni wan okwo i wi lobo man , akato mere wan okwo kedwu , aboŋo balloro , kun yiwa ler i kite ame Obaŋa mito , pe pi ryeko a dano , cite pi kony ame Obaŋa omiowa .
47001013	Wan ocoyiwu ka gin ame itwero wunu kwano kede niaŋ iye . Ageno ni ibino niaŋ wunu atut ,
47001014	kite acalo doŋ iniaŋ wunu anonok ni , i nino a Rwotwa Yecu ibino wakere wunu pirwa bala wan ame daŋ obino wakere pirwu .
47001015	Rik aniaŋ man aber , omio rik ayiko ni koŋ age weno baŋwu , me inwoŋ wunu winyo iryo .
47001016	Pien onwoŋo rik amito ni abe baŋwu i wotta i Makedonia , kede i dwogona i kuno , me ite konya wunu i wotta i Judaya .
47001017	I kare ame ayiko amannono onwoŋo mom acacaba i koppa . Mom ayiko acalo dano moro ame koŋ ye , te dok kwero .
47001018	Acalo Obaŋa genne , kop a yam wan okobbiwu mom okobo ote dok kwero .
47001019	Pien Yecu Kricito Wot Obaŋa a rik wan i Cilvano kede Temoteo orabo pire baŋwu pe obedo ŋat ame ye eka te dok kwero , cite en doŋ omoko kop Obaŋa ;
47001020	i en gin ame Obaŋa ociko ni etimo luŋ ocobere i kome . Mano en gin omio wan okobo Amen i Yecu Kricito pi miyo Obaŋa kwogo .
47001021	Ŋat a miowa Ocuŋ atek karacel kedwu i Yecu Kricito , dok owirowa i moo , en Obaŋa .
47001022	En doŋ omwono anennere oko i komwa , dok omio Cuny mere i yiwa , me moko ni en bino miyowa ginnoro ducu ame en ociko .
47001023	Alwoŋo Obaŋa me bedo cadenna kun akobbiwu i cunya luŋ ni , gin omona bino i Korinti , pien onwoŋo amito timowu kica .
47001024	Mom ni wan otye i twer i kom iyeewu , cite wan otio kedwu karacel me ibed wunu ilelo , pien icuŋ wunu atek i kom iyee .
47002001	Ento i tuŋ baŋa onwoŋo atamo ni dwogowa baŋwu kur kelliwu waŋcuny .
47002002	Kara ka an awaŋo yiwu , ŋa a bino yomoro cunya ? Mom en dano ame an awaŋe cunyenono ?
47002003	En gin omio rik acoo waraga-naca baŋwu , me ka abino , jo a myero yomoro cunya kur waŋ yia ; pien an onwoŋo ageno wun luŋ kun aŋeo ni , yomcunya en yomcunywu wun luŋ .
47002004	Rik acoyiwu waraga kun pig waŋa cwer adwoŋ meicel pi cwercuny kede kumo ame abedo kede , pe pi waŋo yiwu , cite me iŋe wunu mar adwoŋ ame atye kede i komwu .
47002005	Ka ŋattoro okelo waŋyic , mom nwoŋo owaŋo yia kena , ento nwoŋo otemo waŋo yiwu luŋ , kun mom amito dok anukino wok .
47002006	Kodi dano-nono , can apol ame Iwak nwoŋo oketo i kome twero romme ;
47002007	en omio myero itimme wunu kica , dok ikwe wunu cunye , me atot ya cwercunye adwoŋ okato kare kur nue oko .
47002008	Man omio abako doga baŋwu , myero inyut wunu marwu baŋe .
47002009	Man en kop omio rik acoo waraganaca , me temowu , wek anen ka iwinya wunu i yore ducu .
47002010	Ŋattoro ame itimo wunu kica , an daŋ atimme kica . Pien ka atimo kica i ginnoro , atimo pirwu i nyim Kricito ,
47002011	me Catan kur lowa kede ryeko mere , pien wan mom okwia tammere .
47002012	A doŋ atuno i Teroa pi rabo amut aber i kom Kricito , rik anwoŋo oyabba yo ;
47002013	cite cunya pe opye , pien pe anwoŋo ominwa Tito kuno . Mano okela ciko jo kuno , ate kato i Makedonia .
47002014	Myero opwou Obaŋa ame nino ducu telowa i dorre me nyuto loccere , dok tio kedwa me miyo Kricito ŋeye , acalo gin akur a ŋwece kuto i kabedo luŋ .
47002015	Pien wan ocal i gin akur ame Kricito owaŋŋi Obaŋa , ame ŋwece kuto , ŋweye baŋ jo a tye i yo me larre kede jo a tye i yo me rwenyo odoco .
47002016	Baŋ jo a tye arwenyo , ŋwccwa obedo gin oto a kela to ; baŋ jo a tye a larre , ŋewcwa obedo gin akwo a kela kwo . Kara ŋa a twero tic man ?
47002017	Pien wan mom ocal i pol a jo , ame rubo kop Obaŋa kede kop ocele ; ento wan orabo ka kop Obaŋa , orabo i Kricito ame cunywa ler i nyim Obaŋa , acalo jo ame Obaŋa ooro .
47003001	Wan dok ocako dworre kenwa ? Onyo ca omito waraga me dworo wa baŋwu , on yo balo ame icoo wunu ?
47003002	Wun ikomwu ibedo wunu waraga me dworowa , ame ocoo i cunywa , ame jo ducu twero ŋeyo kede kwano .
47003003	Wun daŋ doŋ inyuto wunu oko ni ibedo wunu waraga ame oya i baŋ Kricito , ame wan okelo . Pe ocoo kede bwino , pe ocoo i kom kidi ; cite ma ka kidi , Kricito ocoo i yi dano kun coo kede Cuny Obaŋa akwo .
47003004	Gin omio akobo amannono , pien ojeŋere atek i kom Obaŋa pi Kricito .
47003005	Wan ikomwa mom oromo kobo ni ginnoro oya i baŋwa ; tekowa luŋ oya ibaŋ Obaŋa .
47003006	En daŋ ame omiowa oromo bedo otic me cikere mere anyen , pe me cik ame ocoo acoa , cite me Cuny ; pien gin ocoo acoa kelo to , ento Cuny Acil kelo kwo .
47003007	Cik a rik ogoro kede nukuta i kom kidi apaa ame ticcere kelo to , rik obino kede kwogo , omio neno waŋ Muca te loyo jo Icrael oko pi acara me nyim Muca , ame en acara-nono te rwenyo oko .
47003008	Eyo , tic a Cuny Obaŋa , kwogo mere mom bino kato maca atek ateka ?
47003009	Pien ka tic a mio kop loo jo tye kede kwogo , kara tic a kela kwano jo ni kitegi atira kwogo mere mom doŋ kato maca oko ?
47003010	Aman gin a yam tye kede kwogo doŋ odoko gin a mom tye kede kwogo kadi acelloro , pi kwogo ocele a doŋ kate atek ate ka .
47003011	Pien ka gin ame obin orwenyo oko obino kede kwogo , gin a ri myero doŋ bed i kwogo akato .
47003012	Pien wan otye kede kodi gen man , en omio okobo kede tekcuny .
47003013	Mom dok ocal i Muca a rik owumo waŋe i boŋo , me jo Icrael kur nen kite ame acara arwenyo kede i waŋe , te tum oko .
47003014	Cite onwoŋo tamgi rik owumere oko ; anaka tin tamgi pwod owumere i kite acellaca ka akwannigi cikere acon , pien awummaca twero kwanyere ka pi Kricito keken .
47003015	Naka i kare a tin-ni ka okwannigi cik a Muca , awum pwod bedo kakare , wumo tamgi oko .
47003016	Cite ka dano moro-ni olokere baŋ Rwot , awummaca walakino oko .
47003017	Rwot ame okobo kan-ni en Cuny Acil ; kan a Cuny Rwot tye iye , kuno kuc daŋ tye iye .
47003018	Kede wan luŋ ame awum doŋ okwanyo oko i waŋwa otye acalo araŋ ame mio kwogo a Rwot nen acalo acara cen , omio otye ka lokere doko calo en , kun kwogo mere medde ameda i komwa ; mannono tic a Rwot , ame en Cuny Acil .
47004001	Pi mannono , wan ame oorowa i tic man pi kica Obaŋa cunywa mom dok adok cen .
47004002	Wan doŋ odag kite ducu ame okano , kede me lewic ; daŋ okwero tic me bwol oko kede dwanyo kop Obaŋa , ento pi kobo kop me ateni kannaler wan ogeno ni ŋec ame tye i cuny dano acel acel ame nyutte ballere bino pwoyowa .
47004003	Ka ce amut aber a wan okelo owumere oko , nwoŋo owumere ka i baŋ jo a tye arwenyo odoco .
47004004	Gin jo a mom ye-nono , obaŋa me lobo man doŋ owumo tamgi oko me gin kur nen lero me amut aber i kom kwogo a Kricito , ame en cal Obaŋa ikome .
47004005	Wan mom orabo kop i komwa kenwa , cite i kom Yecu Kricito ame obedo Rwot , ame wan ikomwa wan omirowu pi Yecu .
47004006	Pien Obaŋa a rik okobo ni , “ Lero myero ryeny kun ya i colpiny ” , en a doŋ oryeny i cunywa , omiowa lero me ŋeyo kwogo Obaŋa ame oryeny i waŋ Kricito .
47004007	Cite wan jo ame otye kede lonyo man ocal i tabo ame ocweo i lobo , me nyuto ni teko adwoŋ me twer obedo me Obaŋa , mom ya i baŋwa .
47004008	Odiowa tuŋŋi i tuŋŋi , cite pe oridowa ame okato kakare ; tamwa ocuŋ oko , cite genwa pe oballe ;
47004009	owunowa cite mom owekowa ata ; ocanyowa piny , mom daŋ oto-gu .
47004010	Nino luŋ wan oyeo to a Yecu i komwa , me kwo a Yecu daŋ nen oko kannaler i komwa-ni .
47004011	Pien nino ducu wan ame okwo omiye me to pi Yecu , me kwo a Yecu nen oko kannaler i komwa ato-ni .
47004012	Omio to tye atic i komwa , cite kwo tye atic i komwu .
47004013	Wan otye i kit cuny acellono , me iyee a rik omio ocoo ni , “ Aye , en omio ate kobo ” ; wan daŋ oye , omio otye okobo .
47004014	Wan oŋeo ni ŋat ocero Rwotwa Yecu bino cero wan daŋ karacel i Yecu , kede kelowa i nyime wan kedwu .
47004015	Pien mano ducu otimere pirwu , me ka kica Obaŋa omedde baŋ jo apol , gin daŋ omedde kede pwoc adwoŋ ame kelli Obaŋa kwogo .
47004016	En gin omio cunywa mom dok adok cen . Kadi bed kwowa me oko tye aballe oko , cite kwo me yiwa tye aroc , adoko anyen didik .
47004017	Pien awunawa yot , tye pi kare anonokkoro keken , daŋ tye ka yikkiwa kwogo apek a mom tum , ame dwoŋ atek akato ;
47004018	pien mom ociko waŋwa i kom gin a nen , cite i kom gin a mom nen . Gin ame nen tye pi kare anonokkoro keken , ento gin a mom nen perakino nakanaka .
47005001	Pien wan oŋeo ni ka komwa me lobo man oballe oko , a wan obedo iye acalo i kema-ni , wan otye kede gedo ocele ame Obaŋa bino miyowa , ot a mom ogero kede ciŋ , ot a tye doŋ atwal i wi polo .
47005002	Iyi ateni mere wan otye ocucura i kema man , kun omito atek ni rukwa kede kabedowa ame ya i polo , me odok i kom man ,
47005003	me ka doŋ oruko , mom obino nwoŋowa otye onoro .
47005004	Pien ka pwod otye i kema man , ocucura pi cwercuny ame onuowa ; mom ni mano omito ni obed a pe orukere , cite omit-ti orwak kom anyen i wi man , me kwo te mwonyo gin ame to oko .
47005005	Ŋat ame oyikowa pi kop man ikome en Obaŋa , daŋ en omiowa Cunye acalo gin a moko ni en bino cobo gin eciko .
47005006	En omio nino luŋ odio giwa cunywa aber , kun daŋ oŋeo ni , ka wan otye i paco me komwa-nie , obedo bor kede Rwot ,
47005007	pien kwowa cuŋ i kom iyee , pe i neno piny .
47005008	Wan odio cunywa giwa aber , kun otamo ni twara owot owek komwa oko , obed doŋ paco baŋ Rwot .
47005009	Doŋ ka otye paco kan onyo kuno , oketo cunywa i bedo jo a yomoro yie .
47005010	Pien wan luŋ myeroonen kannaler i nyim Kricito me ŋolliwa kop , me dano acel acel nwoŋ gin otike ame lubo kite a yam otio kun tye i kom , ka ber ka rac .
47005011	Doŋ acalo wan oŋeo ni Rwot myero alwora , wan otemo waya tam a jo , kun kitewa nen oko kannaler baŋ Obaŋa ; daŋ ageno ni kitewa onen baŋwu daŋ , i ŋec a tye i cunywu ame nyuttiwu bal .
47005012	Wan mom dok odworre kenwa , cite otye ka miyowu gin a myero iwakere wunu kede pirwa , me ibedu kede yo me gamo dog jo a wakere pi gin a nen i oko , mom pi kite a dano tye kede i cunye .
47005013	Ka yam wan opoo oko , opoo giwa pi Obaŋa ; ka wiwa tye atic aber , mano bino konyowu .
47005014	Pien mar a Kricito diowa , pien wan doŋ oŋolo aman ni , ŋat acel oto pi jo luŋ ; mano omio jo luŋ doŋ oto .
47005015	En rik oto pi jo luŋ , me jo akwo kur medde bedo kede kwo pirgi kengi , cite gin bed kede kwo pi ŋat a rik oto te cer pirgi ca .
47005016	En omio ya amanni , wan mom oŋeo dano moro i kite me lobo man ; kadi rik wan oŋeo Kricito i kite me lobo , mom dok oŋee kittono .
47005017	En omio ka ŋattoro tye i Kricito , en bedo gin ame oketo anyen ; gin acon nwoŋo doŋ orwenyo oko , gin anyen doŋ olunyo kakare .
47005018	Mano ducu obedo tic ame Obaŋa otio , ame rik odwoggowa kede baŋe pi Kricito , daŋ te miyowa tic me dwoggo jo baŋe ;
47005019	ni mano , i Kricito , Obaŋa onwoŋo rik tye adwoggo jo i lobo baŋe , kun mom okwano balgi i komgi , daŋ omiowa kop me kwena i kom kite ame en doŋ odwoggogi kede .
47005020	En omio wan odoko okwena , owaŋ Kricito ; Obaŋa kwaowu kede dwonwa , wan daŋ obako dogwa baŋwu akaka Kricito ni , weku Obaŋa dwoggowu baŋe .
47005021	Ŋat a rik mom ŋeo bal , Obaŋa oloko odoko abal pirwa , me wek pire wan odok jo a nywako kite Obaŋa a tye atira .
47006001	I ticwa karacel kede Obaŋa daŋ okwao ni , kit a doŋ inwoŋo wunu kede winyo Obaŋa , kur iweku balle nono .
47006002	Pien en rik okobo ni , “ Rik awinyi i kare me timo jo ber , rik akonyi i nino me larre . ” Nenu ba , man en kare ame otimmi iye jo ber . Tin en nino me larre .
47006003	Wan giwa mom orio iciki moro i yo ŋattoro , me kur jo kob ni ticwa rac ;
47006004	cite i kare ducu wan onyuto berwa kenwa acalo wan otic Obaŋa kun okanyakino atek meicel , i aroma kede can kede peko ame oridowa .
47006005	Opwodowa , otweowa i buc , otugo Iwak i komwa ; tic odiowa , nino kede cam oremowa .
47006006	Onyuto ni wan otic Obaŋa pi kitewa acil , pi ŋecwa , pi diyo cunywa kede pi kicawa ; pi Cuny Acil , kede pi marwa ame goba mom iye ,
47006007	pi rabo kop me ateni , kede pi teko Obaŋa . Wan omako jami romo me kite atira i ciŋwa tuŋ cem kede tuŋ cam .
47006008	Oketo kwogo i komwa , daŋ oketo lewic i komwa ; oyetowa , daŋ opakowa . Oterowa acalo ogoba , aco kara wan jo me ateni .
47006009	Oterowa acalo jo a mom ŋeye , ento oŋeye meicel . Olokowa obedo acalo jo oto , kara wan giwa jo akwo . Kadi timwa cucu , mom onekowa ;
47006010	kadi miwa kumo , yiwa giwa bedo yom i nino luŋ ; onen acalo ocan , cite wan omio jo apol odoko olonyo ; wan onen bala mom otye i ginnoro , kara bo otye kede jami luŋ .
47006011	Wun jo me Korinti ba , wan doŋ okobo kedwu kannaler , doŋ oyabbiwu cunywa alac .
47006012	Wan mom oceggiwu cunywa , ento wun aye iceggiwa cunywu oko .
47006013	An akobo kedwu acalo itinona ; kite a wan otimowu kede , wun daŋ itimo wunu amannono ; yabbiwa wunu cunywu alac .
47006014	Kur inotte wunu karacel ŋo a mom oye Yecu , pien pe irom wunu . Kara kite atir kede tim areco twero bedo owot iŋo ? Lero kede colpiny twero notte bedo karacel iŋo ?
47006015	Kricito kede Belial tamgi twero rwatte ? Gin aŋo ame dano ame oye Yecu twero nywako gin kede dano a mom ye ?
47006016	Kara ot Obaŋa twero notte niŋo i cal jogi ? Pien wan obedo ot Obaŋa akwo ; acalo en Obaŋa doŋ okobo ni , “ An abino bedo i yigi , abino wowota i akinagi , abino bedo Obaŋagi , gin daŋ obino bedo jona .
47006017	Doŋ ber iya wunu oko i akinagi , pokere wunu kedgi oko , man kop , a Rwot , kur igud wunu ginnoro me kwer ; mio an abino jolowu ,
47006018	abino bedo papawu , wun daŋ ibino bedo wunu awobena kede anyirana ; man kop a Rwot Won Twer Ducu . ”
47007001	Wun ame amaro , cikere-nono rik ociko pirwa . Pi mannono , myero wan olonyere wunu kenwa i ginnoro luŋ ame lila komwa onyo cunywa , kun olworo wunu Obaŋa , wek odok wunu jo acil ikokome .
47007002	Yabbiwa wunu cunywa ; wan mom otimo ŋattoro rac , mom obalo ŋattoro , mom obuo ŋattoro pi mito lim .
47007003	Mom akobo man me kop lowu , pien rik akobbiwu koŋ ni wun ilittiwa wunu meicel , me oto dok okwo karacel kedwu .
47007004	Atye kede gen meicel i komwu ; awakere daŋ atek pirwu . Cunya okwe aber , apoŋ kede yomcuny i canwa ducu .
47007005	Anaka i kare a wan otuno i Makedonia mom onwoŋo weo moro . Can onwoŋo ogurowa tuŋŋi i tuŋŋi ; daa i akina jo kede lworo iyi cunywa .
47007006	Ento Obaŋa ame kweo cuny jo a can obwoo , okweo cunywa i bino a Tito .
47007007	Mom pi bino mere keken , cite daŋ pi kite a wun ikweo wunu kede cunye . En okobbiwa mitwu atek me nena , waŋcuny ame itye wunu kede , kede kit ilaro wunu pira , te medo lelona ameda .
47007008	Kadi bed waraga mera ca rik owaŋo yiwu , an mom aŋut pi coyo , kadi bed rik aŋut , pien aneno ni waraga ca owaŋo cunywu pi kare moro .
47007009	Aman an yia yom , pe ni pien awaŋo yiwu , ento pien waŋcunywu omio iŋut wunu . Waŋcunywu-nono onwoŋo oya ibaŋ Obaŋa , me kur inwoŋ wunu cannoro pirwa .
47007010	Pien waŋcuny ame Obaŋa mio kelo ŋut ame tero jo i larre , aboŋo weko podo moro ; ento waŋcuny me lobo kela to .
47007011	Koŋ inen wunu kite ame Obaŋa otio kede waŋcunywu ! Nen kite a doŋ iketo cunywu kede , kite a doŋ iketo wunu teko me nyuto ni ipe wunu i bal , kite akemowu , kite lworowu , kite mitwu atek me nena , kite ilaro wunu kede pira , kite iculo wunu kede kwor ! I yo luŋ wun doŋ inyutte wunu oko kenwu ni mom itye wunu kede balloro i koppono .
47007012	Omio kadi bed acoyiwu waraga , mom acoo pi ŋat otimo gin arac i kome , ento acoo me kit ame ilaro wunu kede pirwa nen oko kannaler baŋwu i nyim Obaŋa .
47007013	Man en gin omio yiwa doŋ okwe . Medo i kom kwecunywa , rik olelo daŋ meicel pi yomcuny a Tito , pien wun luŋ ikonyo wunu kweyo yie .
47007014	Kadi bed rik awakere i nyime pirwu , lewic mom omaka ; ento kite a rik kop luŋ a wan obedo kobo baŋwu obedo me ateni , kite-nono wakerewa i nyim Tito obedo me ateni .
47007015	Ka en poyo winywu wun luŋ , kede kite ame ijole wunu kede i lworo dok i myelkom , mar medde ameda i yie i komwu .
47007016	An alelo , pien atye i gen adwoŋ i komwu i yore luŋ .
47008001	Omegowa , wan omito iŋe wunu pi cuny me kica ame oya ibaŋ Obaŋa ame onen baŋ Iwak jo oye Kricito luŋ a tye i Makedonia .
47008002	Gin okanyo awunawuna ame otemogi kede atek , cite gin ame oya ilelo adwoŋ a gin obedo kede i dye twon can a rik odiogi ca , en lonyo adwoŋ me cuny a gin obedo kede me miyo mot .
47008003	Pien atwero kobo atira ni gin rik omio gin ame gin oromo miyo , kede akato daŋ ame gin romo miyo , kun omio i mitgi gigi kengi .
47008004	Gin okwaowa kun obako doggi ni otim ber , oye gin oribere kedwa i konyo jo Obaŋa .
47008005	Rik gin otio ame okato genwa oko , pien gin okwoŋo miye kengi baŋ Obaŋa , eka pi mit Obaŋa gin te miye baŋwa daŋ .
47008006	Wan ote cuko cuny Tito ni , kite acalo rik doŋ ecako kede tic man me kica i kinwu , myero daŋ doŋ ecob oko .
47008007	Doŋ acalo wun iloo wunu jo i yore luŋ , i kom iyee , i kobo kop , i ŋec , i keto cunywu kede marwu i komwa , ber ilo wunu jo daŋ i tic man me kica .
47008008	Man ame akobo mom obedo cik ame amio , ento anyuttiwu kite a jo ocele keto kede cunygi , me anen marwu ka mar me ateni .
47008009	Pien iŋeo wunu cuny aber ame Rwotwa Yecu Kricito obedo kede ; kadi rik en alonyo , ento pirwu odoko acan , me i cannere wun idok wunu olonyo .
47008010	Man tamma ame amio i kop man : twero bedo ber kono ityeko wunu oko gin a rik igeo wunu i mwaka okato . Rik ibedo wunu me agege , mom i tic keken , ento i ye me tiyo tic daŋ .
47008011	Aman amito imedde wunu anyim i ticwu-naca , icob wunu oko . Bed wunu i mit me tyeko a rom aroma i en a rik igeo wunu kede , kun ikwanyo wunu i kom gin a tye baŋwu .
47008012	Obaŋa gamo mot a dano tye kede , tekki mittere me miyo tye ; mom paro gin a en pe kede .
47008013	Mom akobo ni jo ocele bed aber , wunu can diwu , ento ni jo bed rorom .
47008014	Kite ame aman wun itye wunu kede abup-pi , kony wunugi i kom cangi , me ka cennoro gin tye kede abup , gin daŋ konywu i kan orem i baŋwu , te doŋ bedo arorom ;
47008015	acalo rik ocoo ni . “ Ŋat ocoko abup , moro mom odoŋŋe , ŋat ocoko aduno , moro mom orem . ”
47008016	Wan opwoo Obaŋa pien oketo i yi Tito mit adwoŋ a rom i megwa me konyowu .
47008017	En mom ojolo ka kwacwa keken , cite cunye tye iye atek , omio en abino baŋwu pi mittere , kene .
47008018	Wan oore karacel kede ominwa ca ame ŋeye meicel baŋ lwak oye Kricito luŋ pi kite a en rabo kede amut aber .
47008019	Mom enno keken , ento Lwak oye Kricito luŋ rik daŋ oyere me wot karacel kedwa i tic man me kica ame wan otye ka tiyo pi miyo kwogo baŋ Rwot kede pi mitwa me miyo kony .
47008020	Wan otemo gwokere me kur ŋattoro nwoŋ balloro i kom kit a wan otic kede i kom mot man abup-pi .
47008021	Tamwa en aye me timo gin aber , mom i nyim Obaŋa keken , ento naka i nyim jo daŋ .
47008022	Wan oorogi karacel kede ominwa a wan doŋ otemo kite pi kare alac , ote nwoŋo obedo ŋat a keto cunye i kom tic apol , ento aman dok keto cunye meicel kato a rik , pi gennere adwoŋ i komwu .
47008023	Aco Tito en awotta dok atic wadwa pirwu ; omegowa ocele mere-nu gin oor a Lwak oye Kricito luŋ , dok gin jo a kelli Kricito kwogo .
47008024	Pi mannono , nyut wunu marwu i nyim Iwak oye Kricito luŋ , me gin nen ni wakerewa pirwu onwoŋo tye kakare .
47009001	Iyi ateni , pe mitte an icoyiwu kop i kom konyo jo Obaŋa ,
47009002	pien aŋeo mitwu iye . Atye ka wakere pirwu baŋ jo me Makedonia ni mano , “ Jo Akaya oyikere oko i mwaka ca twal . ” Pi cukerewu omio polgi daŋ oketo cunygi .
47009003	Ento enno acwalo omegowa baŋwu me wakerewa pirwu i kop man mom gik ka i kop keken , cite ibed ame iyikere wunu i kite ame akobbigi .
47009004	Naka mio ka jo mogo me Makedonia obino keda kuno te nwoŋo mom iyikere wunu , mio twoo doga oko pi gen ame onwoŋo wan oketo i komwu ; aco wun kono ?
47009005	En omio atamo ni myero acuk cuny omegowa ge tella yo me bino baŋwu , me gin koŋ nen ni mot man ame rik icikere wunu me miyo doŋ oyikere oko ; me bed a doŋ oyikere oko acalo mot ame imio wunu pi mitwu , mom acalo mot ame odiowu iye adia .
47009006	Tye ni , ŋat ocoo koti anok , depo daŋ anok , ŋat ocoo abup kao daŋ abup .
47009007	Ŋat acel acel oti acalo en mito i cunye , aboŋo wanyiccoro onyo diccoro . Pien Obaŋa maro ŋat a mio kede yomcuny .
47009008	Dok Obaŋa twero miyowu jami abeco apol ata , wek i kare luŋ ibed wunu kede jami a romowu aber , ame mio wun daŋ itwero miyo wunu abup pi konyo tic ducu abeco ,
47009009	acalo yam ocoo ni , “ Opoko jami mere apol , omio baŋ ocan , berrere perakino nakanaka . ”
47009010	Ŋat a mio koti baŋ acoc kede cem me acama bino miyowu koti , dok bino nyayo , te miyo gin oya i kom berwu bedo adwoŋ meicel .
47009011	I bino bedo wunu olonyo i yore luŋ , ame romo miyo ibedo wunu i cuny aber me miyo mot i kare luŋ , ame ka wan otero , bino miyo jo pwoo Obaŋa .
47009012	Pien tic man me kony a wun itio wunu bino kelli jo Obaŋa gin a mitte baŋgi , cite mom mano keken , bino daŋ kelo pwoc adwoŋ meicel baŋ Obaŋa .
47009013	Tic man bino miyo ikelli wunu Obaŋa kwogo , pien nyuto winy megwu iyi amut aber a Kricito ame ituco wunu , kede cuny aber ame ipoko wunu kede limwu baŋ jo-nono kede baŋ jo ocele luŋ .
47009014	Gin daŋ bino kwayo Obaŋa pirwu kun cunygi paro pirwu , pi kica Obaŋa adwoŋ ame okato kare ame onen i komwu .
47009015	Ber opwo wunu Obaŋa pi mottere aber a mom kober
47010001	An Paulo ikoma abako doga baŋwu kun ajuro mwolo kede ber a Kricito , an ame amwolle ka atye i nyimwu , ento ager i komwu ka atye teŋe .
47010002	Akwaowu ni ka abedo baŋwu , pe imia wunu abed kede kite gero kede tekcuny ame ageno ni atwero bedo kede i kom jo mogo ame tamo ni wan olubo kite me lobo man .
47010003	Pien kadi bed wan otye i lobo , wan mom oromo giwa i jami Iweny me lobo .
47010004	Jami lwenya wan oromo kede mom toŋi me lobo man , ento jami lweny me teko Obaŋa , ame turo cel okworwa .
47010005	Wan oturo kede tam a pe atir , kede kite awaka luŋ ame otiŋere me pyem kede ŋecwa i kom Obaŋa ; kun omako tam luŋ otero iyi opii , me bed i te loc a Kricito .
47010006	Dok daŋ wan oyikere me keto can i kom jo luŋ a mom i winy , ka doŋ wun ityeko nyuto winywu .
47010007	Nen wunu gin a tye i nyimwu . Ka dano moro tye kede gen pire kene ni en edano a Kricito , koŋ etam dok kene ni , acalo en edano a Kricito , wan daŋ amannono .
47010008	Pien kadi bed awakere atetek pi twer ame Rwot amiowa , lewic mom bino maka ; twerrono daŋ omiowa me konyowu i doŋo , mom me dwokowu cen .
47010009	Kur dok anen ni atemo poyo komwu kede waragana .
47010010	Pien jo tye akobo ni , “ waraga na pek , dok gwa , ento koma ka atuno baŋgi goro , koppa daŋ ginnoro pe iye . ”
47010011	Jo acalo mano myero tam kop man ni , kite a wan okobo kede i waraga ka otye teŋe obino daŋ timo amannono ka otye baŋwu .
47010012	Wan mom otiŋere kenwa me kette i rwom acel i jo mogo i akina jo a maro dworre , onyo me porre kenwa kedgi . Kite a gin pimere kede kengi kengi i akinagi kengi , dok gin oporre kengi kengi kede gi-porregi kengi , jo-nono kara omiŋo .
47010013	Ento wan mom obino wakere ame okato kare ; obino gik i kan a rik Obaŋa opokkiwa , ame wun daŋ itye wunu iye-ni .
47010014	Wan mom okato ka gikwa bala mom opokkiwa ituno baŋwu , pien waa rik ogeo bino naka baŋwu me rabo amut aber i kom Kricito .
47010015	Wan mom owakere okato kare i kom tic a jo ocele en ololle iye ; ento otye kede gen ni ka iyeewu doŋ omedde , ticwa bino medde atek i akinawu , kun lubo kan a yam opokk iwa .
47010016	Mio ote rabo amut aber i lobo i ŋewu kuno , kun mom owakere pi tic ame jo otyeko timo i ka tic a ŋat ocele .
47010017	“ Ŋat a wakere myero wakere pi Rwot . ”
47010018	Pien mom ŋat a dworre kene en ame Obaŋa pwoo , ento dano ame Rwot dworo .
47011001	Kono idio wunu cunywu anonokkoro i koma i miŋona . Diu ba cunywu koŋ !
47011002	Nyeko omaka pirwu i kite nyeko ame Obaŋa tye kede ; pien icalo wunu nyako ame ayiko nyommere baŋ ico acel , kun ageno ni abino tere baŋ cware , en Kricito , kun en nyako acil ame apayi mere moro mom .
47011003	Cite alworo ni , acalo twol rik obwolo Kawa kede ryeko mere , wun daŋ jo bino balo tamwu oko , mio ite weko wunu maro Kricito kede cunywu ducu kede mar acil .
47011004	Pien ka ŋattoro obino baŋwu , te rabo Yecu ocele a pat i maca a wan orabbiwu , onyo omiowu cuny apat a yam mom igamo wunu , onyo amut aber apat a yam mom igamo wunu , mannono wun idio wunu giwu cunywu iye aber meicel .
47011005	An i tamma , okwena adoŋo ame okato kare ca mom okata gira kadi acelloro .
47011006	Onyo ca an mom adiro me kop , ento i ŋec mom tye amannono . Mano wan rik onyuttiwu kannaler , i yo ducu kede i kare ducu .
47011007	Rik an atimo bal ka amwolle kena me ayiwu malo , kun arabbiwu amut aber oya i baŋ Obaŋa nono aboŋo culloro ?
47011008	Otwero kobo ni rik ayako lwak oye Kricito ocele pirwu , pien rik agamo lim i baŋgi pi ticca baŋwu .
47011009	Dok daŋ ka rik atye baŋwu , ka can omaka , rik mom alolo ŋattoro , pien omego ame oya i Makedonia okella gin a mitte luŋ ; rik agwokere , dok daŋ abino gwokere , me kur amiwu peko moro .
47011010	Doŋ akobbiwu ni , acalo ateni a Kricito tye i cunya , mom obino geŋo wakerena i kop man i lobo Akaya luŋ .
47011011	Piŋo ? Pi ni an mom amarowu bo ? Obaŋa ŋeo ni amarowu .
47011012	Gin ame an atio abino medde tiyo , me kur awek jo ca onwoŋ kare a gin amito me miyo nen ni gin orom aroma kedwa i tic a gin owakere iye-nu .
47011013	Pien kodi jo-nu gin mom okwena ikome , gin otic me bwolo jo , kun gin olokere onen acalo okwena a Kricito .
47011014	Kur ŋattoro bed i wur , pien anaka Catan ikome daŋ lokere te nen acalo amalaika ame caro piny .
47011015	Man mom doŋgin a pire dwoŋ wok ka ce otic a Catan olokere gigi ote nen bala otic me kite atira ; agikkigi bino bedo a rom aroma bala tic a gin otio .
47011016	Koŋ akob doki , dano moro kur par ni an amiŋ ; ce ka itamo wunu amanno , gama wunu doŋ acalo dano amiŋ , me an daŋ awakere gira anonok .
47011017	( Gin ame akobbiwu-ni mom gin a Rwot omia ni akobi ; akobo acalo dano amiŋ i gen man ame atye kede me wakere .
47011018	Acalo bala jo apol wakere pi gin a dok i kwo me lobo man , an daŋ abino wakere . )
47011019	Pien idio wunu cunywu kede lelo i kom jo amiŋ , kun wun jo aryek .
47011020	Idio wunu cunywu tek ŋattoro lokowu doko opii , onyo camowu , onyo buowu , onyo yon , onyo bapo lemwu .
47011021	Lewic omaka kun aye ni wan rik mom obedo atek i yo-nono . Ento ginnoro keken ame dano moro otiŋere me wakere pire , an daŋ atiŋere me wakere amannono , ame pwod akobo acalo dano amiŋ .
47011022	Gin jo Eburania ? An daŋ amannono . Gin jo Icrael ? An daŋ amannono . Gin ikwae Iburaim ? An daŋ amannono .
47011023	Gin otic a Kricito ? An akop gira bala ajarapoa , an akatogi oko . Acanne i tic akatogi , ari i buc akatogi , opwoda akatogi , abwot to tyen apol .
47011024	Tyen abic Ojudaya opwoda del pyeradek wie aboŋwen .
47011025	Tyen adek opwoda kede abiro , Onapa kede gweŋe tyen acel , mel otur i koma tyen adek , tyen acel abuto ari i nam atut dyewor kede dyeceŋ benebene .
47011026	Ario i wot apol ame can twero poto i koma , can oya i kuli i , can oya i baŋ oyak , can oya i baŋ jona , can oya i baŋ Orok , can a nen i boma , can a nen i tim , can a poto i nam kede can i baŋ omego a mom gin omego me ateni .
47011027	Acanne i tic atek ; tyen apol pe anino iwor . Ario kec kede oryo pii ; tyen apol abedo aboŋo cam ame romma , dok abedo i piny aŋic aboŋo ginaruka .
47011028	Medde i kom gin ocele luŋ , tye gin a kella peko didik , en par ame atye kede pi lwak oye Kricito luŋ .
47011029	Tye ŋattoro agoro ame an mom awinyo goro i koma ? Tye ŋattoro ame omio opoto i bal ame an cunya mom waŋ iye ?
47011030	Ka ce myero awakere , abino wakere pi gin a nyuto gorona .
47011031	Obaŋa Papa a Rwotwa Yecu Kricito , ame opwoo nakanaka , en ŋeo ni mom akobo goba .
47011032	Ka rik atye i Damaciko , aloc a tye i te abaka Areta okio bomanu me emaka ,
47011033	cite rik ote cwaya piny kede dwoŋo kun akato i waŋ dirica i apama cel , eka ate bwot gira oko i ciŋe .
47012001	Myero an awakere ; kadi bed mom konyo ginnoro , abino doŋ kop i kom anyut ame aneno kede gin a Rwot oyabba .
47012002	An aŋeo dano moro i Kricito , aman doŋ okato mwaka apar wie aŋwen : dano-nu rik otiŋo malo anaka i polo me adek . ( Kaca rik Obaŋa otiŋo kome an akwia , onyo ca omie leko aleka keken daŋ akwia , Obaŋa en a ŋeo . )
47012003	Aŋeo ni dano-nu rik otiŋo malo anaka i Paradic . ( Ka ce rik Obaŋa otiŋo kome , onyo ka ce omie oleko aleka an akwia , Obaŋa en a ŋeo . )
47012004	Rik en te winyo ginnoro a mom kobere , a mom oye ni dano tuci .
47012005	Kodi kop a dano acalo mano en abino wakere iye , ento pira kena mom abino wakere , kono ka pi gorona .
47012006	Kadi bed bala an amito wakere , mom abino bedo amiŋo , pien nwoŋo akobo kop me ateni . Cite mom abino wakere , me ŋattoro kur par i koma akato ame en oneno i koma onyo ame owinyo i baŋa .
47012007	Me kur alyerre ame okato kare pi lwak gin apol meicel ame oyabba , rik oguro okuto i koma , ame en akwena a Catan me pwoda kur alyerre ame okato kare .
47012008	Pi man rik akwao iye Rwot tyen adek ni gin-nu myero ya oko i koma ;
47012009	en te gamo ni , “ Winyo a ya i baŋa rommi giri , pien tekona bedo atek meicel kan ame goro tye iye . ” En omio an awakere kede yomcuny adwoŋ pi gorona , me teko a Kricito te bedo i koma .
47012010	Doŋ pi Kricito an cunya yom i kom gorona apapat , kede i kom ayet , kede i can , kede awuna , kede peko a rida ; pien kan a an agoro iye , en kan a an atek iye .
47012011	Onwoŋo an amiŋ ! Wun ame irua wunu iye , pien rik myero wun en idwora wunu . Okwena adoŋo ame okato kare ca mom okata kadi acel , kadi bed an mom a ginnoro .
47012012	Gin ducu ame nyuto ni an akwe na ikome rik otimere i akinawu kede diyo cuny adwoŋ , anyuttogo , taŋo kede tic atek adoŋo .
47012013	Kara ŋo a nwaŋ oremowu aka to lwak oye Kricito i kabedo ocele luŋ , ka onyo man keken ni an rik mom abedo nuyowu kede peko ? Tima wunu ber ba , ka abalo pi koyowu kittono !
47012014	Man doŋ tyen me adek ame ayikere me bino kede baŋwu , daŋ doŋ mom abino nuyowu kede peko . Pien an gira mom amito jamiwu , amito ka wun ikomwu . Otino mom myero kan mono pi onywalgi , ento onywal en a myero kan pi itino .
47012015	An gira abino bedo ilelo adwoŋ meicel me miyo jami luŋ ame atye kede , anaka tek koma luŋ , me konyo kwo me tipowu , Wun ibino wunu mara atitidi , ni , pien amarowu atek ?
47012016	Aton ibino kobo wunu ni , “ Ber doŋ , en ikome mom onuowa kede peko , cite en edwali , rik ote makowa kede goba . ”
47012017	Iyi akina jo a rik acwao baŋwu , ŋattoro obuo ginnoro i baŋwu pira ?
47012018	Rik akwao Tito ni myero wot , eka ate oro ominwa ocele karacel kede . Tito rik obin obuowu ? Wan rik mom otio i cuny acel ? Rik mom owopo yo acel keken ?
47012019	I kare man luŋ itamo wunu ni wan otye ka pido pirwa kenwa i nyimwu ? Pe gire ; otye ka kop i nyim Obaŋa i Kricito , Dok daŋ , wun ame amaro , okobo me konyowu i doŋo .
47012020	Pien alworo ni ka atuno kuno , atot onyo abino nwoŋo ipat wunu i kite ame an amito , dok wun daŋ onyo ibino nwoŋa wunu apat i kite ame imito wunu , Gwok onyo abino nwoŋo daa , nyeko , akemo , laro dito , ayet , anike , yeyea , arubaruba .
47012021	Alworo daŋ ni ka adwogo baŋwu , Obaŋana bino miyo alee twoda i nyimwu , te miya kok pi jo apol i akina jo a rik obalo eka mom ote ŋut i kom timgi me caro , me coco kede me tarwaŋ .
47013001	Man doŋ en tyen me adek ame abino tuno baŋwu . Caden aryo onyo adek myero mok kop luŋ ame okelo .
47013002	Rik akobbiwu con ame rik atye baŋwu i wenona me aryo , dok anwoo kobo amanni ame atye doŋ teŋe , baŋ jo-nono a rik obalo , kede baŋ jo ocele luŋ , ni mano , ka dok adwogo baŋwu , mom abino timo ŋattoro kica ,
47013003	pien wun imito wunu neno gin a moko ni Kricito en ame akop i doga . En gire mom goro i baŋwu , cite nyuto teko mere i yiwu .
47013004	Rik oto i kom yataria pi goro , ento aman en bedo kwo pi teko Obaŋa . Anaka wan daŋ ogoro i en , ento i tuŋ baŋwu wan obino bedo kwo karacel i en pi teko Obaŋa .
47013005	Koŋ itemere wunu kenwu , ka itye wunu i kom iyee . Ŋiye wunu kenwu , Mom iniaŋ wunu ni Yecu Kricito tye i yiwu ? Kono ka onyo wun jo a mom Obaŋa opwoo .
47013006	Ageno ni ibino niaŋ wunu ni wan giwa mom obedo jo a mom opwoo .
47013007	Wan okwayiwu Obaŋa ni kur itim wunu ginnoro arac , mom me nyuto ni wan jo ame Obaŋa opwoo , ento ni myero itim wunu gin aber , kadi bed wan onen bala obedo jo a mom en opwoo .
47013008	Pien wan mom otwero wunu tiyo ginnoro ame pyem kede gin a tye ateni , ento otwero tiyo ka gin a rwatte kede gin a tye ateni keken .
47013009	Wan yiwa yom ka ogoro kun wun itek wunu , ento wan dok okwao pirwu ni ibed wunu jo a doŋ ocwiny .
47013010	Gin omio acoo man kun atye teŋe i baŋwu , me ka abino baŋwu kur abed ager kedwu kun atiyo kede twer a rik Rwot omia ca , me donowu , pe me dwokowu cen .
47013011	Me agikki , omegona , doŋ ibedu ba , Yik doŋ kitewu bed aber , daŋ iwiny wunu gin ame akwaowu iye , Bed wunu i cuny acel , daŋ ibed wunu i kuc , Obaŋa ame en won mar kede kuc bino bedo kedwu .
47013012	Motte wunu kenwu kenwu kede amot me mar .
47013013	Jo Obaŋa luŋ omotowu .
47013014	Winyo a Rwotwa Yecu Kricito , kede mar Obaŋa , kede notte a Cuny Acil kelo , bed kedwu wun luŋ ,
48001001	Waraga man oya i baŋ Paulo ame en akwena . Mom jo moro oore , or mere me bedo akwena daŋ rik mom obeo ibaŋ dano moro , ento oya ibaŋ Yecu Kricito kede ibaŋ Obaŋa Papo a rik ocere iyi akina a jo oto .
48001002	Omegowa luŋ a tye karacel keda kan daŋ omotowu . Baŋ lwak jo oye Kricito luŋ a tye i Galatia :
48001003	Obaŋa Papawa kede Rwotwa Yecu Kricito miwu winyo kede kuc ,
48001004	en Kricito a rik omiye kene pi balwa me elarwa oko i gin arac me kare man , kun lubo gin ame Obaŋa Papawa mito .
48001005	Kwogo bed baŋe nakanaka . Amen .
48001006	An awuro kite ame ilokere wunu kede oyot , ikwero wunu ŋat a rik olwoŋowa i winyo a Kricito , dok itye ka lokere wunu i amut aber ocele .
48001007	Amut aberroro ocele gire mom , ento tye jo mogo a tye ka balo tamwu oko , kun omito loko amut aber i kom Kricito doko gin apat .
48001008	Ento kadi bed wan , onyo amalaika moro ame oya i polo , orabbiwu amut aber ocele a dok pokere oko i en a rik orabbiwu ca , myero cen oko .
48001009	Acalo rik wan okobbiwu koŋ , dok pwod anwoo kobo amanni , ni , ka ce tye ŋattoro ame tye arabbiwu amut aber ocele a pokere oko i en a rik igamo wunu , myero cen oko .
48001010	Amanni an doŋ atye ayenyo cwak a dano bo , onyo me Obaŋa ? Onyo ca atye atemo yomoro cuny jo ? Kono pwod atye ayomoro cuny jo , kono mom abedo amiro a Kricito .
48001011	Omegona , amito iŋe wunu man , ni , amut aber a rik an arabo mom obedo gin ame oya i baŋ dano .
48001012	Pien mom dano moro en omia , onyo opwonya kede apwonya , ento rik anwoŋo i baŋ Yecu Kricito ame onyutte baŋa .
48001013	Ityeko winyo wunu kwona acon i lubo dini Ojudaya , kite ame awuno kede lwak jo oye Obaŋa atek , kede kite atemo turo kede .
48001014	Iyi dini Ojudaya an en onwoŋo alanyo pol a jo i kin olwakina me rokka , kun alaro atek meicel pi kitewa ame oya i baŋ kwarowa .
48001015	Ento Obaŋa rik opoka pat con a mom ru onywala , eka dok te lwoŋa pi kica mere .
48001016	Yie rik obedo yom me nyutta Wode , me wek arab amut aber i kome baŋ Orok . I kare a man otimere , mom aporo kop i dano moro ,
48001017	daŋ mom awoto i Jerucalem baŋ jo a rik ogeya me bedo okwena , cite awoto gira oko teŋe , i Arabia , eka dok ate dwogo cen i Damaciko .
48001018	Ka mwaka adek okato , awoto i Jerucalem limo Petero , eka ate tyeko baŋe nino apar wie abic .
48001019	Ento i kin okwena aneno ka Yakobo omin a Rwot keken .
48001020	( Iyi ateni i nyim Obaŋa , gin duc ame acoyiwu i waraga man goba mom iye . )
48001021	Eka dok ate wot i lobo Curia kede Kilikia ,
48001022	kun lwak jo oye Kricito i kabedo luŋ a tye i Judaya onwoŋo mom ru ŋeo koma .
48001023	Gin onwoŋo owinyo ka kop i koma keken , ni , “ Ŋat a yam owunowa ca , aman doŋ rabo kop i kom iyee a rik koŋ etemo turo ” ;
48001024	daŋ ote pako Obaŋa pira .
48002001	Icennere ka mwaka apar wie aŋwen doŋ okato , dok ate wot i Jerucalem wan i Baranaba , kun daŋ atero Tito woto keda .
48002002	Gin omio awoto kuno , pien Obaŋa onwoŋo onyutta ni myero awot ; eka ate keto i nyimgi amut aber ame arabo baŋ Orok , i muŋ baŋ jo a ŋeye , ni kur ca ticca ame atiyo , onyo ame doŋ atyeko tiyo , bed me nono .
48002003	Ento Tito a rik owoto kede mom oketo diccoro i kome me lirre , kadi bed en rik dano me Grik .
48002004	Kadi bed onwoŋo tye jo mogo ame okelo iyi akinawa ame mom gin omego ikome , jo ame olibere aliba me roto kuc a wan otye kede i Kricito Yecu , kun omito kelowa i opii ,
48002005	cite pe tye kare moro ame wan oye gin olowa , me wek ateni me amut aber gwok kakare pirwu .
48002006	I baŋ jo ame ŋeye ni gin jo adito ( kite a rik gin tye kede mom okelo apokapoka moro baŋa ; Obaŋa mom lenere baŋ ŋattoro pi kite a en tye kede ) jo a neye-nono mom omedda ginnoro .
48002007	Ento gin oniaŋ ni , Obaŋa omia tic me rabo amut aber baŋ Orok , acalo omio Petero daŋ tic me rabo baŋ Ojudaya ;
48002008	pien ŋat ame otio ticcere i Petero i kwena mere baŋ Ojudaya , obedo ka tic i koma daŋ baŋ Orok .
48002009	Yakobo kede Petero kede Lakana a rik gin oŋeye acalo pagi me dini , ka doŋ oniaŋ pi winyo ame Obaŋa omia , gin ogamo Baranaba kede an acalo otic wadgi . Ote mako ciŋa kun omoko ni , wan owot baŋ Orok , kede gin baŋ Ojudaya .
48002010	Gin okwaowa keken me po pi ocan , ame man en tic onwoŋo pire litta meicel
48002011	Ka rik Petero obino i Antiokia ajuke kannaler , pien onwoŋo timo gin a pe ber .
48002012	Pien i kare a mom ru jo mogo obino ame oya i baŋ Yakobo , en rik cemo kede Orok ; cite ka gin obino , en te weko oko , opokere kene pi lworo eryoŋet a jo a mito ni , jo oye Kricito myero koŋ lirre .
48002013	Ojudaya ocele luŋ rik daŋ ote potto kite a Petero me gobaŋono : naka Baranaba daŋ te rwenyo pi kiregi-nono .
48002014	Ento an ka aneno ni gin tye awot ogotogot iyi ateni me amut aber , ate kobbi Petero i nyimgi luŋ ni , “ Ka yin ame yin Ajudaya iwopo kite Orok , mom kite Ojudaya , kara dok itwero diyo Orok niŋo me wopo kite Ojudaya ? ”
48002015	Wan ikomwa ame wan Ojudaya iyi anywalli , mom Orok ame obalo ,
48002016	wan oŋeo ni , dano mom okwano ni kite atira pi cobo cik , kono ka pi ye Yecu Kricito . Anaka wan daŋ otyeko ye Kricito Yecu me kwanwa ni wan kitewa atira pi ye Kricito , mom pi cobo cik ; pien mom obino kwano dano moro ni kite atir pi cobo cik .
48002017	Acalo wan omito ni kwanwa ni kitewa atir pi Kricito , cite wan ikomwa dok onwoŋo oko ni wan obalo , Kricito doŋ obedo atic pi bal bo ? Mom amanno gire !
48002018	Ka an dok agero jami a yam koŋ areto , mom dok amoko kena ni an abalo ?
48002019	Pien pi cik an rik ato i tuŋ cik , me abed kwo i tuŋ baŋ Obaŋa .
48002020	An rik ogura i kom yataria karacel i Kricito ; mom dok an en akwo-ni , ento Kricito ame bedo kwo i an . Kwo ame aman atye kede i koma-ni , abedo kwo pi ye Wot Obaŋa , a rik omara te miye gire kene pira .
48002021	An pe abolo kica Obaŋa oko ; pien ka kwano jo ni kitegi atir tye pi cik , to a Kricito doŋ konnyere mom ,
48003001	Wun jo Galatia , ibedo wunu ababaŋ meicel ! Ŋa kara ologoro wu , wun jo a rik ogoo cal a Yecu kom i nyimwu , kite ame ogure kede i kom yataria ?
48003002	Koŋ iwek apenywu i penynyi keken : rik inwoŋo wunu Cuny Acil pi cobo cik , ya nyo pi amut aber ame iwinyo wunu ?
48003003	Wun kara ibedo wunu ababaŋ aman ! Rik igeo wunu kede Cuny , aman imito giko wunu kede kom ?
48003004	Kodi gin adoŋodoŋonono otimere baŋwu nono ka ce obedo nono iyi ateni .
48003005	Ka Obaŋa miowu Cuny Acil , dok tio taŋo i akinawu , en timo pien wun icobo wunu cik , onyo pien iwinyo wunu amut aber iteye wunu ?
48003006	Amannono rik ocoo ni , Iburaim “ Oye Obaŋa , eka ote kwane ni kite atir . ”
48003007	Doŋ myero iŋe wunu nijo ame ojeŋere i kom iyee , jo-nono gin ikwae Iburaim .
48003008	Anaka coc a yam ocoo rik oneno con ni , Obaŋa bino kwano Orok ni kitegi atir pi iyee . Rik te rabbi Iburaim amut aber con kun okobbe ni , “ Rok luŋ aluŋa bino nwoŋo winyo piri . ”
48003009	Kitenono , jo ame tye kede iyee omiogi winyo karacel kede Iburaim a rik obedo kede iyee .
48003010	Pien jo ducu ame ojeŋere i kom cobo cik gin tye i te cen ; pien yam ocoo ni , “ Cen omak jo luŋ ame mom lubo gin ducu ame ocoo i buk me cik , kun cobo . ”
48003011	Aman doŋ ŋeye oko ni , mom okwano dano moro ni kite atir i nyim Obaŋa pi cobo cik ; pien ocoo ni , “ Ŋat ame kite atir pi iyee , bino bedo kwo . ”
48003012	Ento cik mom ocuŋ i kom iyee , pien ocoo ni , “ Ŋat a cobo bino kwo pire , ”
48003013	Kricito rik doŋ olakorowa oko i kom cen ame cik okelo , kun olokere en ikome odoko ŋat oceno pirwa . Pien yam ocoo ni , “ Cen obed i kom dano moro ducu ame oŋabo i kom yat . ”
48003014	Mano otimo me winyo ame Obaŋa omio Iburaim Orok daŋ nwoŋ , pi Kricito Yecu , me wek pi iyee miwa Cuny Acil a yam ociko pire .
48003015	Omegowa , koŋ ati kede anen a dano . Ka jo aryo ocikere i ginnoro , eka ote moko cikeregi , ŋattoro mom dok romo loko onyo medo ginnoro i cikeregi .
48003016	Cikere-ni Obaŋa rik omio baŋ Iburaim kede ikwae ; cite coc acon mom okobo ni , “ Kede baŋ ikwae , ” ame nyuto ni gin pol , ento okobo ni , “ Kede baŋ akwari , ” ame nyuto dano acel keken , ame en Kricito .
48003017	Gin ame akobbo tye aman : cik ame obino a doŋ mwakki mia aŋwen kede pyeradek doŋ okato , mom dok romo turo cikere a nwaŋ Obaŋa otyeko moko , onyo miyo gin a en ocikere iye to nono .
48003018	Pien ka leyo gin ame omio Iburaim ocuŋ i cik , nwoŋo mom dok ocuŋ i cikere . Ento Obaŋa rik omio baŋ Iburaim i cikere gire , acalo mot .
48003019	Piŋo dok cik mitte ? Cik rik omedo me wek turo cik onen oko , tuno waŋ ame akwar Iburaim a rik oketo cikere pire otuno . Omalaika en a rik okelo cik , kun omio i ciŋ anot-jo .
48003020	Aco anot-jo pe mitte pi ŋat acel keken , ento Obaŋa kono tye acel .
48003021	Cik dok pyem kede cikere Obaŋa bo ? Pe gire amanno ; pien kono rik omio cik ame twero miyo kwo , kono atika kwano dano ni kite atira obedo pi cik .
48003022	Ento coc a rik ocoo otweo jo luŋ acalo obuc i te twer me bal , me wek cikere a rik ociko pi iyee i kom Yecu Kricito mi baŋ jo oye .
48003023	Ame rik iyee pwod mom ru obino , cik onwoŋo kuro-wa kun otweowa acalo obuc , ituno wan ame onyuttiwa iyee .
48003024	Cik rik tye acalo apidi ame okurowa ituno waŋ ame Kricito obino , me ote kwanowa ni kitewa atira pi iyee .
48003025	A man a doŋ iyee tye-ni , wan mom dok obedo i te apidi a kurowa ;
48003026	pien iyi Kricito Yecu wun luŋ aluŋa ibedo wunu itino Obaŋa pi iyee .
48003027	Wun jo ducu ame doŋ ibatija wunu i Kricito , ityeko wunu doŋ ruko Kricito acalo boŋo .
48003028	Apokapoka moro doŋ pe i kin Ajudaya kede dano me Grik , opii kede ŋat a loye kene , ico kede dako ; pien wun ducu irom wunu aroma i Kricito Yecu .
48003029	Ka wun jo a Kricito , wun doŋ ikwae Iburaim ; dok i te cikere Obaŋa , wun ole gin ame ociko baŋ Iburaim .
48004001	An akobo aman ni , ale lim ka pwod en atin bedo rom aroma kede opii , kadi bed en won jami ducu .
48004002	En koŋ bedo i te loc ogwoke kede ogwok jami mere , tuno i kare a pappere ociko .
48004003	Wan daŋ otye amanno ; i kare a wan yam pwod otino , rik wan obedo opii a jogi acon a tye ka loc i wi podo .
48004004	Ento ka kare ikome doŋ oromo , Obaŋa te oro Wode ame dako onywalo , kun onywalo i te cik ,
48004005	me wek lakoro jo a rik tye i te loc a cik , me wan daŋ lokwa odok itino me paco .
48004006	Pien wun doŋ itino me paco , omio Obaŋa doŋ ocwao Cuny a Wode i yiwa , ame kok ni , “ Aba ! Pappa ! ”
48004007	Kite-nono pi tic Obaŋa mom doŋ yin opii , ento atin me paco ; daŋ ka yin doŋ atin paco , doŋ yin ale lim .
48004008	I kare acon a mom ru iŋeo wunu Obaŋa , rik wun opii a gigi mogo a mom gin obaŋa ikomgi .
48004009	Ento amanni doŋ iŋeo wunu Obaŋa , twara akobbi , Obaŋa doŋ neowu ; itwero wunu dok cen niŋo baŋ jogi acon agoro , ame piny oloo ? Piŋo dok imito wunu bedo opiigi tyen me aryo ?
48004010	Itye ka gwoko wunu nino , kede dwete , kede kare , eka kede mwakki !
48004011	Alworo atek , ticca ame alolle kede baŋwu kara opoto piny nono .
48004012	Omegona , akwaowu , bed wunu bala an , pien an daŋ doŋ adoko bala wun . Rik mom itimo wunu ginnoro arac baŋa .
48004013	Wun iŋeo wunu ni , lit koma en omio arabo amut aber baŋwu tyen me agege .
48004014	Rik mom ibwona wunu , mom iŋula wunu , kadi lit koma ceŋ okelliwu abita adwoŋ ; ento iluŋyo jola wunu acalo amalaika Obaŋa , dok acalo Kricito Yecu .
48004015	Ŋo kara a dok oŋolle i yomcunywu ? An acaden ame kobo ni , Ka kono rik twerre , kono ikolo waŋwu oko , ite miyo wunu baŋa .
48004016	Adoko dok akworwu pi kobbiwu kop ateni ?
48004017	Jo-nu diye baŋwu nono , tamgi mom beco . Gin mito ka cegowu oko , me wun ite luŋyo diye wunu baŋgi .
48004018	Diye pi gin aber , ber i kare luŋ , ento mom ka i kare ame an atye baŋwu keken .
48004019	Itinona , an pwod dok atye akanyo rem kedwu acalo imat kanyo rem i kare me nywal , ituno ka ocweo Kricito i yiwu .
48004020	Onwoŋo ber atek kono atye baŋwu aman , me ate loko dwona i koppa kedwu , pien icuŋo wunu wia oko .
48004021	Wun jo ame mito ni cik bwowu , koŋ ikobba wunu . Wun mom iwinyo wunu cik bo ?
48004022	Pien ocoo ni , Iburaim rik tye awobe aryo , acel mea dako aŋeca , eka acel mea agoŋ .
48004023	Ento wot a dako aŋeca rik onywalo i kite me kom , aco wot agoŋ rik onywalo pi cikere a rik Obaŋa ociko .
48004024	Man akobo-ni obedo carokop . Mon aryo-ni nyuto cikere aryo . Ŋat acel oya i wi kidi me Cinai , itino ame onywalo obedo opii ; dako-nu en Agar .
48004025	Agar-ri nyuto kidi Cinai , ame tye iyi Arabia ; en rom aroma i Jerucalem me kare man , pien en tye i opii , karacel kede itino mere .
48004026	Ento Jerucalem ca ame tye i polo loye kene , en obedo totowa .
48004027	Pien yam ocoo ni , “ Leli , yin oraŋa a mom nywal ; mwoc i wer , ired i yomcuny , yin ame rem nywal mom ogudi ; pien itino a dako oweko pol , kato mea dako a bedo kede cware . ”
48004028	Omegona , wan ocalli Icaka , wan itino me cikere Obaŋa .
48004029	Ento acalo rik i kare-naca atin ame onywalo i kite me kom owuno en ame onywalo pi Cuny Obaŋa , aman daŋ tye amanno .
48004030	Ento coc a rik ocoo kobo niŋo ce ? Ni , “ Ryem aŋeca oko gin kede wode , pien wot a dako aŋeca mom bino leyo lim karacel gin i wot agoŋ . ”
48004031	Doŋ ba , omegona , wan mom itino a dako aŋeca , ento wan itino agoŋ .
48005001	Kricito doŋ ogonyowa oko i opii me obed jo me kuc . Cuŋ wunu doŋ atek ; kur dok ilokere wunu irwak tyenwu i kol me opii .
48005002	Winyu ba , an Paulo akobbiwu ni , ka olirowu , kony a Kricito doŋ mom baŋwu .
48005003	Anwoo dok kobo odoco baŋ dano acel acel ame olirre ni , en doŋ tye kede banya me lubo cik luŋ .
48005004	Wun jo a mito ni kwanwu ni kitewu atira pi cobo cik , doŋ ipokere wunu oko giwu kenwu ibaŋ Kricito , doŋ ijer wunu oko teŋe i kica Obaŋa .
48005005	Pi Cuny Acil wan otye kede gen adwoŋ me nwoŋo kite atir ame omio pi iyee .
48005006	Pien i Kricito , bedo ame olirre onyo a mom olirre pe konyo ginnoro ; iyee keken en ame konyo , kun ticcere ya i mar .
48005007	Rik iriŋo wunu ŋwec aber ; ŋa kara a dok ogeŋowu i lubo kop me ateni ?
48005008	Bito jo acalo man mom oya i baŋ ŋat a rik olwoŋowu .
48005009	Ka otedo ogati , tobi aduno romo yenyo moko luŋ .
48005010	Atye kede gen atek i Rwot ni , tamwu mom bino pokere i mega ; ento ŋat a tye ka balo tamwu oko , kadi bed en ŋa , Obaŋa bino ŋolle kop .
48005011	Ento an ba , omegona , ka pwod arabo kop ni lirre ber , piŋo pwod owuna ? Kono arabo amannono , kono omio mom dok tye ginnoro i kop i kom yataria ame obedo acalo iciki a reto joo
48005012	Kono jo ca tye ka rubo tamwu oko omedde anyim , oroye kengi gigi !
48005013	Omegona , rik olwoŋowu me bedo i kuc ; ento kur dok imi kucwu obed me cobo mitwu me anywalli . Akaka ennu , ŋat man myero miye i tiyi wadgi i mar .
48005014	Pien cik weŋ aweŋa onotte ka i kop acel , ni , “ Mar dano wadwu acalo imarre keni . ”
48005015	Ento ka ikaye wunu bala gwogi , kun itimo dano wadwu cucu , gwokere wunu me kur ityekere wunu kenwu kenwu .
48005016	Ento an akobbiwu ni , mi Cuny Acil telwu , me kur icob wunu mit me kwowu me anywalli .
48005017	Pien mit me kwo me anywalli pyem i mit a Cuny Acil , dok mit a Cuny Acil pyem i mit me kwo me anywalli . Gin aryo-ni gin omone , en omio mom itwero tiyo wunu gin ame imito wunu .
48005018	Ento ka Cuny Acil tye ka telowu , mom dok itye wunu i te cik .
48005019	Tic me kwo me anywalli nen oko kannaler ; gin ene : coco , caro , tarwaŋ ,
48005020	woro cal jogi , tim jojok , amone , daa , nyeko akemo , laro dito , pyem , popoka ,
48005021	to kom , mero , gat me yomcuny arac , kede mogo acalo ginnono . Akwenyorowu acalo rik koŋ akwenyorowu ni , jo ame timo gin acalo magu , loc Obaŋa mom bino doko megi .
48005022	Ento nyig ame onyak pi Cuny Acil en mar , yomcuny , kuc , diyo cuny , kica , ber , genne ,
48005023	mwolo , gwokere ken ; cikkoro mom ame kwero gin acalo magi .
48005024	Jo ame gin jo a Kricito Yecu doŋ otyeko neko kwogi me anywalli oko , karacel kede parrere kede mittere , kun oguro i kom yataria .
48005025	Ka wan obedo kwo pi Cuny Acil , myero daŋ owop yore .
48005026	Oweku wakere nono , kede nyuto tekowa i kom owotewa , kede bedo i nyeko i akinawa .
48006001	Omegona , ka omako dano moro i balloro , wun jo ame itye wunu i Cuny Acil myero idwoke wunu kakare i cuny me mwolo . Cik wani i komi keni , me yin daŋ kur biti .
48006002	Myero ikonyere wunu kenwu i tino kodi peko-nono ; en i kite-nono ibino cobo wunu cik a Kricito .
48006003	Pien ka ŋattoro tamo i cunye kene ni en e ginnoro , kun iyi ateni mere en mom ginnoro , nwoŋo en abwolle gire kene .
48006004	Dano acel acel koŋ ŋi ticcere kene ka ber , en a mio te kop me wakere mere bed pi ticcere ikome , a mom dok eporo i tic awottere .
48006005	Pien dano acel tye i yeccere me ayea .
48006006	Dano ame otye ka pwonyo kede kop i kom Kricito myero nywak jami mere abeco luŋ kede apwonnyere .
48006007	Kur imi bwolwu ; Obaŋa mom otuko kede . Gin ame dano ocoo , en daŋ bino kayo ginnono ,
48006008	ŋat ame ocoo koti mere i poto me kwo me anywalli , gin ame en bino kayo iye en to ; ento ŋat ame ocoo mere i poto me Cuny Acil , bino kayo iye kwo a perakino odoco pi Cuny Acil .
48006009	Myero wan mom ool i tiyo gin aber , pien ka kare oromo , ka mom odwoko cunywa cen , obino kayo kac .
48006010	Doŋ ba , didik ka onwoŋo kare , myero oti tic aber baŋ jo luŋ , akato mere baŋ omegowa ame oye Kricito .
48006011	Nenu ba twoni nukuta adoŋo ame atye ka coyo kede ciŋa kena-ni !
48006012	Jo a tye adiyowu ni myero ilirre wunu , gin jo a mito ni timgi nen aber i oko . Tamgi tye keken ni kur wungi pi yataria a Kricito .
48006013	Pien kadi jo ame oliro mom mako cik , ento gin omito ni lirwu me gin owakere i gin ame otimere i komwu me oko .
48006014	Cite an gira mom aye wakere pi ginnoro , kono ka pi yataria a Rwotwa Yecu Kricito , ame i tuŋ baŋa wi lobo luŋ doŋ ogur oko i kom yataria , dok an daŋ ogura iye i tuŋ baŋ lobo .
48006015	Pien bedo ame olirre onyo a mom olirre kopporo gire mom ; gin a pire dit en aye me bedo ginaketa anyen .
48006016	Kuc kede kica bed i kom jo luŋ ame poro kwogi kede cik man , kede i kom jo Obaŋa luŋ .
48006017	Ya amanni ŋattoro kur lola , pien atye kede poo i koma a nyuto ni an opii a Yecu .
48006018	Winyo a Rwotwa Yecu Kricito bed kede cunywu , omegona . Amen .
49001001	Waraga man oya i baŋ Paulo ame en akwena a Kricito Yecu pi mit Obaŋa . Baŋ jo Obaŋa ame tye i Epeco , a gin jo a genne i Kricito Yecu :
49001002	Obaŋa Papa wa kede Rwot Yecu Kricito miwu winyo kede kuc .
49001003	Myero opwo wunu Obaŋa , Papa a Rwotwa Yecu Kricito , pien i Kricito doŋ omiowa kwone winyo me cuny luŋ ame tye i polo .
49001004	En rik oyerowa i Kricito ame mom ru ocibo acakki te lobo , me wan obed jo acil i nyime aboŋo balloro i komwa , pi mar mere .
49001005	Obaŋa pi mittere kene rik oyiko con ni wan myero odok itino mere pi tic a Yecu Kricito .
49001006	En otimo man me wek wan opak mottere me kica me kwogo adwoŋ a en omiowa i Wode ame emaro .
49001007	Pi remo me to a Wode , wan doŋ olakorowa oko i balwa , kite ame kica mere dwoŋ kede ,
49001008	ame en omiowa abup meicel . Pi ryeko mere kede pi niaŋŋere luŋ ,
49001009	en oyabbiwa muŋ me mittere , kun lubo yikkere aber a rik en oyiko me co bo i kom Kricito .
49001010	Yik Obaŋa ame ebino cobo ka kare mere oromo , en me coko ginaketa luŋ aluŋa ame tye i polo kede i wi lobo , noto karacel i Kricito .
49001011	Pien jami luŋ otiye kun lubo tam Obaŋa kede mittere . En oyerowa i Kricito pi tammere , me wan obed jo mere , kun nwoŋo rik en oyiko con ni ,
49001012	wan jo a rik ogeo bedo kede gen i kom Kricito myero omi jo pak kwogo mere .
49001013	Wun daŋ i Kricito rik iwinyo wunu kop me ateni , ame en amut aber me larrewu . Wun daŋ iye wunu en , eka ote miyowu Cuny Acil a rik ociko pire me bed acalo anennere ame omwono i komwu .
49001014	En ajeŋ me gin a wan obino nwoŋo i kare Obaŋa bino lakoro jo mere ikome , jo te pako kwogo mere .
49001015	Man en omio , geye ame awinyo pi iyeewu i kom Rwotwa Yecu , kede marwu baŋ jo Obaŋa luŋ ,
49001016	mom aweko pwoyo Obaŋa pirwu , kun akobo nyiŋwu daŋ i kwacca .
49001017	Akwao Obaŋa won kwogo ame papa a Rwotwa Yecu Kricito , me miwu cuny me ryeko , dok daŋ oyab ŋecwu i kome .
49001018	Dok daŋ en meny tamwu , me iniaŋ wunu i kom gen ame olwoŋowu iye , kede i kom mot me kwogo adwoŋ , ame en mio baŋ jo mere me doŋ bed megi atwal ;
49001019	dok daŋ me iniaŋ wunu i kite ame teko mere adwoŋ meicel a mom pimere tye ka tic kede i yiwa , wan jo ame oye Yecu . Man rom aroma kede tic atek meicel me twerrere
49001020	a rik ocero kede Kricito i akina a jo oto , te cibe bedo i kabedo me kwogo i laŋete tuŋ cem i polo .
49001021	En doŋ tye malo , loo kwon loc kede twer kede teko kede dito luŋ ame tye i polo , kede nyiŋŋoro ame orwo i lobo me kare man kede en a bino ca ;
49001022	Obaŋa doŋ oketo jami luŋ aluŋa i te twer a Kricito , me en lo , dok omie baŋ lwak jo oye en , me en bed acalo awie kun loo jami bec abeca .
49001023	Lwak jo oye Kricito obedo kom Kricito , opoŋ daŋ kede Kricito , Kricito daŋ Opoŋ i jami luŋ aluŋa .
49002001	Ikare okato rik ibedo wunu jo oto pi turo cikwu kede pi balwu ;
49002002	pien i kare-naca rik ipotto wunu yo areco me lobo man , kun iwinyo wunu ŋat a loo twerrogo a tye i dye yamo , ame en cuny ame aman tye atic iyi jo a kwero winyo dog Obaŋa .
49002003	Wan luŋ daŋ rik orom aroma kedgi i lubo mit me komwa me anywalli , kun ocobo mit a komwa kede gin a wan otamo kenwa ; omio i kite a yam wan otye kede , akemo Obaŋa onwoŋo myero pot i komwa bala jo ocele .
49002004	Ento Obaŋa alonyo i kica mere , mar a en omarowa kede dwoŋ meicel ,
49002005	omio kadi bed wan odoko jo oto pi turo cikkere , en omiowa okwo karacel kede Kricito . Obaŋa olarowu pi kica mere .
49002006	Wan jo a Kricito , en ocerowa karacel kede , eka te cibowa bedo karacel kede i polo .
49002007	En otimo man ducu me wek enyut i kare luŋ a tye i nyim lonyo mere adwoŋ a mom pimere me kica ame onen i berrere baŋwa i Kricito Yecu .
49002008	Pien pi kica mere omio en olarowa , pi iyee . Rik mom otimere pi ticwu ; mannono mot Obaŋa gire .
49002009	Mom otimere pi ticwu moro , me ŋattoro gire kur wakere iye .
49002010	Wan obedo gin ame Obaŋa otio ; en ocweowa i Kricito Yecu me obed jo a tio tic abeco ame en rik oyiko ni wan oti .
49002011	Koŋ mono ipo wunu kite ame ibedo wunu kede , wun ame ibedo wunu Orok i kite me anywalli , Ojudaya cwanowu ni , jo a mom oliro , kun gin olwoŋere kengi ni gin jo olirre , pi lirregi ame ciŋ dano otio i riŋo komgi .
49002012	Aco i kare-naca onwoŋo itye wunu nono aboŋo Kricito , rik okoowu oko i kom jo Icrael , mom inywako wunu cikere Obaŋa kede gin a en ociko miyo . Rik ibedo wunu i lobo man aboŋo gennoro , kun Obaŋawu daŋ mom .
49002013	Ento aman i Kricito Yecu , wun jo a rik itye wunu kannabor doŋ okelowu ceggi pi to a Kricito .
49002014	En ikome okelo kuc i akinawa , omio wan kedwu odoko jo acel ; en ojalo kome kene pi kwanyo amone iyi akinawa acalo bala omuko apama ca a yam pokowa .
49002015	Pi kelo kuc omio en oweo cik a Muca oko , kede cikkere , kede icwillere luŋ , me wek eket wan jo aryo odok rok acel anyen ame oribere karacel i en .
49002016	Pi to mere i kom yataria odwoggo wan aryo luŋ baŋ Obaŋa i kom acel , omio amone te gik oko .
49002017	Rik en Kricito obino orabo amut aber me kuc baŋwu wun jo ame tye kannabor , kede baŋwa wan jo ame tye kan a ceggi .
49002018	Pi Kricito wan luŋ , Ojudaya kede wun Orok , oyabbiwa yo i cuny acel me tuno baŋ Obaŋa Papo .
49002019	Aman doŋ wun mom ibedo wunu orok onyo wele ; wun doŋ pacowu acel kede jo Obaŋa , wun doŋ ibedo wunu jo ode .
49002020	Aman doŋ idoko wunu ot ame ogero , ame acakki me tere obedo okwena kede odwarpiny . Yecu Kricito ikome obedo kidi adwoŋ me gwiccere .
49002021	Gedo man luŋ okubere karacel i Kricito , daŋ tye ka doŋo me doko ot Obaŋa acil i Rwot .
49002022	Wun daŋ otye ka gerowu karacel i kome , me ibed wunu kan ame Cuny Obaŋa bedo iye .
49003001	Pi kop man , akwao Obaŋa pirwu , an Paulo ame abedo abuc a Kricito pirwu wun Orok .
49003002	Pien atamo ni ityeko winyo wunu kite ame Obaŋa omia abedo akanlim me kica mere i tuŋ baŋwu ,
49003003	dok daŋ kite ame oyabba kede muŋŋere , omia aŋeo , acalo doŋ atyeko coyo pire acecek .
49003004	Ka ikwano wunu itwero neno wunu aber kite ame aniaŋ kede i muŋ a Kricito .
49003005	I kare a doŋ okato rik mom onyuto muŋ man baŋ dano adana , ento aman Obaŋa doŋ onyuto baŋ okwena kede odwarpin-nyere acil pi Cunnyere .
49003006	Muŋŋono en ene ni , pi amut aber , Orok doŋ odoko ole lonyo Obaŋa karacel kede Ojudaya , gin dul kom acel kedgi , gin daŋ onwoŋo karacel kedgi ginnoro luŋ ame Obaŋa ociko pire i Kricito Yecu .
49003007	An oketa me bedo atic me amut aber pi mot me winyo Obaŋa ame omia pi tic me teko mere .
49003008	Kadi bed an atidi meicel ame jo Obaŋa luŋ kata , cite en omia winyo man me rabo amut aber baŋ Orok , i kom lonyo a Kricito ame tato tere tek ,
49003009	dok me kelo yik me muŋ man oko kannaler baŋ jo luŋ . Onwoŋo Obaŋa ame ocweo jami luŋ okano pi runi apol ata ,
49003010	me wek amanni oti kede lwak jo oye Kricito me miyo oloc kede wegi twer luŋ a tye i polo ŋeyo ryeko Obaŋa a kwone pol meicel .
49003011	Man wapere kede tam Obaŋa anaka nwaŋ con , ame obin , ocobere i kom Yecu Kricito Rwotwa ,
49003012	ame pire wan jo ame oye en olimo tekcuny , oyabbiwa yo me tuno i nyim Obaŋa kede gen .
49003013	En omio akwaowu ni , kur idwok wunu cunywu cen pi can ame owuna kede pirwu ; can-ni gire okelliwu kwogo .
49003014	Kop man en omio arumo coŋa i nyim Obaŋa Papo ,
49003015	en kan ame nyiŋ man me papo ocuŋ iye i doggola me wat luŋ a tye i polo kede a tye i lobo .
49003016	Akwao ni pi lonyo mere me kwogo en myero mi Cunnyere rukkiwu teko kede twer adwoŋ i yiwu .
49003017	Kricito daŋ bed i yiwu pi iyewu ; Dok daŋ ni Obaŋa myero mi icuŋ wunu atek i mar acalo yat a lwite odonyo atut ,
49003018	me ibedu kede teko me niaŋ , karacel kede jo Obaŋa luŋ , kite ame mar a Kricito pirwa lac kede , bor kede , odoŋo kede malo , dok kit a tut kede ,
49003019	me iŋe wunu mar a Kricito ame loo ŋec ducu , wek ipoŋ wunu i ginnoro luŋ ame opoŋ iyi Obaŋa .
49003020	Kwogo gire obed baŋ Obaŋa a twero tiyo adwoŋ meicel a kato gin a wan otwero kwayo onyo keto i tamwa , pi teko mere a tye atic i komwa .
49003021	Kwogo bed baŋe nakanaka i Kricito kede lwak jo oye en i akina jo luŋ me kare luŋ . Amen .
49004001	Pi mannono , an ame abedo abuc pi Rwot akwaowu ni ilub wunu kite kwo a myero i lwoŋo a rik olwoŋowu iye .
49004002	Bedu jo a woro jo ocele , jo amwol , jo a kanyo ginnoro luŋ abalo cuny , kun ŋat acel acel dio cunye i kom awottere kede mar .
49004003	Ket wunu teko i gwoko notte ame Cuny Acil omiowu me ibed wunu acel i kuc ame otweowu iye .
49004004	Kom tye acel , Cuny Acil daŋ tye acel , kite acalo gen daŋ tye acel ame Obaŋa olwoŋowu iye .
49004005	Rwot tye acel , iyee acel , batija acel .
49004006	Obaŋa daŋ tye acel ame Papa a jo luŋ aluŋa . En loo jami luŋ , tio i gin duc , dok daŋ tye i gin duc .
49004007	Ŋat acel acel i akinawa Kricito omio winyo , kun oporo kede mot a Kricito omie .
49004008	En omio rik okobo ni , “ Ka rik oyito malo , otero opii apol ame oyako i lweny , omio daŋ mot baŋ jo . ”
49004009	“ Oyito malo ” te koppere niŋo ? Ni koŋ oyitto piny i lobo kan atut .
49004010	Ŋat oyitto piny en acellono a dok oyito malo kannabor i ŋe polo ducu me epoŋ wi podo duc aduca .
49004011	Mot a en omio gin ene : omio jo mogo me bedo okwena , jo ocele me bedo odwarpiny , jo ocele orab amut aber , okwat kede opwony .
49004012	Omiogi pi yiko jo Obaŋa i ticgi me konyo jo , dok pi doŋo kom Kricito ,
49004013	ituno ka wan ducu odoko acel i iyeewa kede i ŋeyo Wot Obaŋa ituno ka wan odoko jo ame ocwiny , ame odoŋo a rom i Kricito , en ame jami luŋ aluŋa opoŋ iye .
49004014	Mio wan mom dok obedo calo itino ame pii otagere tatago yeegi , jo a weko yamo me pwony apapat wirogi tuŋŋi i tuŋŋi , ryeko a jo kede porgi me goba mom dok miogi ocacapa .
49004015	Akaka mannono , myero okob wunu kop ateni kede mar , me omedde , odoŋu malo , ocob anaka i Kricito , ame en wiwa .
49004016	Dul kom luŋ ojoye i kome , dok otudde karacel i waŋ nyoo ducu a tye iye . Ka dul acel tye atiyo ticcere kakare , mio kom doŋo , gerre aber i mar .
49004017	En omio akobo kop man kun acikowu i Rwotwa ni , myero kur dok imedde timere wunu kite a jo a mom ŋeo Obaŋa timere kede i tamgi a konnyere mom .
49004018	Tamgi doŋ ojebere oko , mom doŋ otwero niaŋ , kwo ame Obaŋa mio obedo gin a welo baŋgi pi kwiya piny ame obinnigi pi cuny ame odil oko .
49004019	Gin mom doŋ oparo ginnoro , omio doŋ omiye kengi i tim me tarwaŋ , dok daŋ owor atek i tiyo kwone tim me caro caro luŋ aluŋa .
49004020	Ento mannono mom kite a rik opwonyowu kede kop i kom Kricito .
49004021	Ka ce rik iwinyo wunu kop ikome ateni , dok daŋ opwonyowu i kop me ateni a tye i Yecu .
49004022	Kite kwowu me anywalli a rik ibedo wunu kede acon , aman doŋ wek wunu bedi ; kodi kwonaca oballe oko pi mit areco ame obwolowu .
49004023	Wek Obaŋa doŋ roc tam me cunywu bed anyen ,
49004024	ite ruko wunu dano anyen ame oketo i cal Obaŋa ikome iyi ateni me kite atir kede acil .
49004025	Pi mannono , wek wunu goba oko ; dano acel acel myero kob kop me ateni baŋ dano wadgi , pien wan otye acalo dul kom owotewa .
49004026	Ka akemo omakowu , kur ipot wunu i bal ; ceŋ mom myero luŋere kun pwod ituŋ wunu akemo ,
49004027	daŋ kur imi wunu Catan kare .
49004028	Akwal jami a jo wek doŋ kwo bedi ; ber en ti tic aber kede ciŋe , me enwoŋ gin epokki jo a megi pe .
49004029	Kopporo arac kur ya i dogwu ; kob wunu ka kop abeco keken ame doŋo tam a jo acalo mitte , me jo a winyo nwoŋ iye kony .
49004030	Kur imi wunu daŋ Cuny Acil Obaŋa kumo , ame omiowu me bed calo anennere ame omwono i komwu pi kuro nino me lakorowu .
49004031	Kite keccuny luŋ , waŋyic , akemo , redo i wi jo , ayet kede raccuny ducu myero doŋ mom i nen baŋwu .
49004032	Bed wunu jo okica i cuny aber , dano acel acel baŋ awottere . Timmere wunu kica kenwu kenwu i kom balwu , acalo Obaŋa otimowu kica i Kricito .
49005001	Potto wunu kite Obaŋa acalo itino mere ame emaro .
49005002	Wap wunu yo me mar , acalo Kricito rik omarowa , te miye kene pirwa , me ebed mot me aŋola me yalo Obaŋa , a ŋwece kur .
49005003	Cite tim me coco kede tim me caro caro ducu kede woro me lim myero kur lwoŋ nyiŋe i akinawu , mano en aber baŋ jo Obaŋa .
49005004	Gin me lewic kede kop me miŋomiŋo , onyo arat a konnyere mom , myero mom winyere baŋwu . Akaka magi-nono , mi wunu pwoc baŋ Obaŋa .
49005005	Niaŋ wunu aber ni mom tye ŋattoro i kin otim tim me coco , onyo me carocaro , onyo oworo me jami , ame bino nwoŋo dulloro ame bedo megi i loc a Kricito kede me Obaŋa , pien woro me jami rom aroma kede woro cal jogi .
49005006	Kur imi wunu ŋattoro bwobwolowu kede koppogo a yore mom , pien akemo Obaŋa bino i kom jo a mom winyo doge pi kodi timmono .
49005007	Pi mannono , kur inotte wunu kedgi .
49005008	Rik kom irom wunu aroma i piny acol , ento aman doŋ idoko wunu dyeceŋ i Rwot ; kitewu myero doŋ bed kite a jo me ceŋ .
49005009	Pien nyig onyak pi ceŋ nen oko i gin ducu a tye aber , kede atir , kede me ateni .
49005010	Dok daŋ tem wunu pwonyo gin a yomoro yi Rwot .
49005011	Ticcoro ducu me piny acol a mom nyak , kur inotte wunu iye , ento yab wunu kodi ticcono kannaler .
49005012	Pien me lewic me bedo kobo ka akoba keken gin a gin tio i muŋ .
49005013	Ginnoro-ni ame lero onyuto nen oko kannaler ; pien gin a nen kannaler doŋ odoko gire lero oko .
49005014	Man en gin omio okobo ni , “ Co oko , yin ame inino , cer oko iyi akina a jo oto , eka Kricito te menyi . ”
49005015	Gwokere wunu aber i kite kwo ame ibedo wunu kede ; kur iwap wunu jo a kwia piny , ento jo aryek .
49005016	Caa onen i nyimwu ti wunu kede i yo aber , pien kare-ni kare arac .
49005017	Pi mannono , kur ibed wunu amiŋ , cite tem wunu niaŋ gin a Rwot mito .
49005018	Dok myero mom imer wunu kede koŋo , pien mano kelo kite me caro caro . Akaka mannono , ber iweku Cuny Acil Poŋ i yiwu ,
49005019	kun ikobo wunu i akinawu kenwu kede jabuli , kede wer , kede wer me cuny , kun iwero wunu , ikuto wunu wer me pako Rwot i yiwu .
49005020	Pwo wunu Obaŋa Papo i kare ducu pi jami ducu i nyiŋ Rwotwa Yecu Kricito .
49005021	Miye wunu kenwu i te loc a jo ocele , ŋat man baŋ wadgi , pi lworo Kricito .
49005022	Wun mon miye wunu i te loc a cogwu , acalo imiye wunu baŋ Rwot ,
49005023	pien ico obedo awi dako mere , acalo Kricito en awi lwak jo oye en , daŋ en alargi , gin daŋ obedo kome .
49005024	Acalo lwak jo oye en bedo i te loc a Kricito , amannono daŋ mon myero bed i te loc a coggi i yore luŋ .
49005025	Wun co daŋ mar wunu monwu i kite a Kricito omaro kede lwak jo oye en , te jalo kwo mere pire ,
49005026	me wek elony bed acil , a doŋ otyeko lwoke kede pii kede kop ame okobo iye ,
49005027	me ekel lwak oye en i nyime kene acalo nyako amwonya meicel , kun mom tye kannoro ojonne i kome , onyo oduduga , onyo ojojoŋa , ento bed acil aboŋo balloro i kome .
49005028	Amannono daŋ , co myero mar mongi acalo omaro komgi kengi . Ŋat a maro cege , maro kome kene .
49005029	Mom tye ŋattoro a dago kome kene , a mom pito dok gwoko aber acalo Kricito timo timo i kom lwak jo oye en ,
49005030	pien wan odul kome .
49005031	Coc a yam ocoo kobo ni , “ Pi kop man , dano bino weko pappere kede tottere , eka te bino notte gin i cege , gin aryo te doko kom acel . ”
49005032	Man en muŋ adit meicel . An i tuŋ baŋa agonyo i kom Kricito kede lwak jo oye en .
49005033	Cite wun , ŋat acel acel myero mar cege bala kome kene , dako daŋ nen ni eworo cware .
49006001	Wun itino , winy wunu onywalwu i Rwot , pien mano en aber .
49006002	Coc a yam ocoo kobo ni , “ Wor pappi kede totti , ” man en cik me ageyi ame ociko iye pi ginnoro aber a bino ya iye , ni ,
49006003	“ me ibed aber dok iperakino i lobo kare alac . ”
49006004	Aco wun papo , kur iteru itinowu i yo arac a kelligi akemo , ento miugi odoŋ aber kun ipwonyogi wunu dok inaogi wunu i kite abeco ame Rwot pwoo .
49006005	Wun opii , winy wunu odoŋewu me lobo man i cunywu acel , acalo iwinyo wunu Kricito , kun ilworogi wunu i myelkom .
49006006	Ticwu myero mom bed tic me yeŋo waŋ keken me yomoro ka cuny dano , ento ti wunu gin Obaŋa mito kede cunywu ducu , acalo opii a Kricito .
49006007	Ti wunu ticwu i cuny aber , acalo itiyi wunu Rwot , mom acalo itiyi wunu jo ,
49006008	kun iŋeo wunu ni , ginnoro luŋ a dano moro otio aber , Rwot bino cule pire a rom aroma i ticcere-nono , kadi en opii onyo loye kene .
49006009	Aco wun wegi opii , ti wunu kedgi kite acellono , wek wunu burogi bedi , kun ipoyo wunu ni , adwoŋ a loowu karacel kede gin tye i polo , daŋ tero jo ducu arorom .
49006010	Me agikki mere , bed wunu atek i Rwot kede i twero me teko mere .
49006011	Ruk wunu jami romo ame Obaŋa mio , me icuŋ wunu , igeŋere wunu iyi erupe a Catan .
49006012	Pien wan mom oromo i dano wadwa , ento oromo oloc kede wegi twer me oko , kede ginnogo a loo wi podo luŋ i kare man me colpiny , dok kede lwak cunnyogo areco a tye i dye polo .
49006013	En omio myero igam wunu jami romo luŋ ame Obaŋa mio , me wek bin konywu i cuŋ atek i nino arac , pwod daŋ ibino cuŋ wunu a doŋ ilolle wunu i yo luŋ aluŋa .
49006014	Pi mannono , myero icuŋ wunu ame ilido wunu pyerwu kede ateni ; ruk wunu kite atir bed nyonyo geŋo korwu ,
49006015	kun yikerewu me rabo amut aber me kuc bedo acalo amuk me tyenwu .
49006016	Akato luŋ , iyee myero bed kwotwu a twero miyowu neko mac i kom atero ame Arac obao .
49006017	Gam wunu larre bed tok nyonyo me wic , kede kop Obaŋa ame en pala bat a Cuny Acil .
49006018	Kwa wunu Obaŋa kun ibako wunu dogwu i kare luŋ i Cuny Acil . Bed ame iterre wunu i kare luŋ i diyo cuny , kun ikwao wunu pi jo Obaŋa luŋ aluŋa .
49006019	Kwa wunu pira daŋ me Obaŋa yab doga , mia kop me akoba , me ayab muŋ me amut aber kede tekcuny .
49006020	An akwena mere a rom aroma i ŋat a cuŋ pi lobo mere , cite otwea oko kede jegere . Obaŋa mia arab kede tekcuny , kit a myero akob kede .
49006021	Tukiko , ominwa ame omaro dok atic a Rwot me agena , bino tittiwu kop i koma kede i kom ticca .
49006022	Acwae baŋwu pi kop man ikome , me wek en miwu iŋe wunu kite a wan otye kede , dok en ocuk cunywu .
49006023	Kuc kede mar kede iyee ame ya i baŋ Obaŋa Pa po kede Rwotwa Yecu Kricito bed baŋ omegowa .
49006024	Winyo Obaŋa bed baŋ jo luŋ aluŋa ame maro Rwotwa Yecu Kricito kede mar a mom to .
50001001	Waraga man oya i baŋ Paulo kede Temoteo ame gin omiro a Kricito Yecu . Baŋ jo Obaŋa luŋ a tye i Kricito Yecu ame bedo i Pilipi , karacel otelgi kede okonygi :
50001002	Obaŋa Papawa kede Rwotwa Yecu Kricito miwu winyo kede .
50001003	Apwoo Obaŋana i kare luŋ ame atye ka poyo pirwu .
50001004	I kwacca luŋ akwao pirwu ducu i yomcuny ,
50001005	pien cakere i nino me ageyi tuno atot onyoni , inotte wunu keda i tic me rabo amut aber .
50001006	Aniaŋ aber ni , ŋat ame ogeo tic man aber i akinawu bino cobo kakare naka ituno i nino a Kricito Yecu .
50001007	Oporre an iparo pirwu luŋ i kite-nono , pien ilitta wunu meicel , pien wun ducu inotte wunu karacel keda i winyo ame Obaŋa omia kan i buc kede dok kare ame alaro pi amut aber me mok atek .
50001008	Obaŋa obedo cadenna ame ŋeo ni , parra atut pirwu ya i mar a Kricito Yecu ikome .
50001009	Dok akwao Obaŋa ni mano , mar mewu myero doŋ medde ameda i ŋec ikokome kede niaŋ atut ,
50001010	me ipwoo wunu gin aber akato . Mio ibedo wunu ame yiwu ler aboŋo roccoro i komwu i nino a Kricito ,
50001011	dok daŋ mio tic ducu abeco me kite atira bino nya i komwu pi Yecu Kricito , kun kelli Obaŋa kwogo kede pak .
50001012	Omegona , amito iŋe wunu ni , gin ame otimere i koma okonyo atek me nyayo amut aber .
50001013	Ocirikali a Kaicari luŋ , kede jo ocele ducu , aman oŋeo aber ni , an atye i buc pi Kricito .
50001014	Dok omegowa apollere gengi omedde i kom Rwot pi bedona i buc , omio gin orabo kop Obaŋa kede tekcuny adwoŋ meicel , aboŋo lworo .
50001015	Ateni , jo mogo rabo pi Kricito i nyeko kede daa , ento jo ocele mere rabo i cuny aber .
50001016	Joni rabo pi mar , kun oŋeo ni , omia tic me romo pi amut aber .
50001017	Jo ocele ca rabo nyiŋ Kricito pi laro dito kun yigi mom ler , tamgi tye me medda can i buc kan .
50001018	Kopporo gire mom , an gira alelo alela , pien i yore luŋ , onyo i goba aŋar iyi ateni , otye ka rabo pi Kricito .
50001019	Eyo , pwod dok abino lelo . Pien aŋeo aber ni , pi kwacwu kede pi kony ame ya i baŋ Cuny Acil a Yecu Kricito , bino miyo abwot oko .
50001020	Pien mitta kede genna adwoŋ tye ni , lewic mom bino maka i ginnoro , ento ni abino kelli Kricito kwogo i koma-ni kede tekcuny adwoŋ , i kare man acalo i kare luŋ , kadi akwo onyo ato .
50001021	Pien i tuŋ baŋa , bedo kwo en Kricito , aco to mio anwoŋo agoba .
50001022	Ka abedo kwo i kom , ticca bino medde nya ; cite mom aŋeo gin ame abino yero .
50001023	Kwanyo acel i kin aryo-ni ocuŋo wia oko . Mitta tye ni kono ato me abed wan i Kricito , pien mano en ame ber akato meicel .
50001024	Ento bedo kwo i kom mitte meicel pirwu .
50001025	An aniaŋ i man , omio doŋ aŋeo ni , pwod abino bedo , dok abino ri baŋwu ducu me imedde wunu anyim , ibed wunu kede yomcuny i iyeewu .
50001026	Mano bino miyo wakerewu pira i Kricito Yecu bino bedo adwoŋ meicel , ka dok adwogo baŋwu .
50001027	Gin a pire dit keken en ene ni , kite me kwowu myero rwatte kede gin ame amut aber i kom Kricito mito , me kadi abino ate nenowu , onyo abedo teŋe , awinyo kop i komwu , myero aŋe ni , icuŋ wunu atek i cuny acel kede tam acel , kun ilwenyo wunu karacel pi iyee ame bino pi amut aber .
50001028	Kur iweku okworwu pot cunywu i ginnoro ducu . Man en anyut a cimmigi kannaler ni gin obino rwenyo odoco , cite nyuttiwu ni obino larowu ; mano gire ya i baŋ Obaŋa .
50001029	Pien en omiowu winyo pi Kricito , mom winyo me ye en keken , cite dok winyo me neno can pire .
50001030	Idonyo wunu i kit romo a rik ineno wunu i koma , dok daŋ aman iwinyo wunu ni pwod atye iye .
50002001	Pi mannono , ka inwoŋo wunu tekcunnyoro pi bedo i Kricito , onyo marroro ame mio idio wunu cunywu , onyo notte moro i Cuny Acil , onyo cunnyoro me kica ame mio itimo wunu jo ocele ber ,
50002002	mi wunu doŋ yomcunya cobere aber kit man : bed wunu i tam acel kede mar acel , kun inotte wunu i cunywu , tamwu daŋ bed acel .
50002003	Kur itim wun ginnoro pi laro dito onyo pi wakere awaka nono , ento bed wunu kede mwolo , kun ŋat acel acel tero awottere acalo en dano adit akato en oko .
50002004	Kur itam pi gin ame konyo ka yin keken , cite tam pi gin a konyo jo ocele .
50002005	Bed wunu kede cuny a rom i en a rik Kricito Yecu obedo kede .
50002006	Iyi epone mere rik en Obaŋa ikome , cite mom olido bedo rom kede Obaŋa .
50002007	Ojalo mano ducu , te tero kite ma opii , ote nywale acalo dano .
50002008	Ka doŋ opello i cal dano , omwolle gire kene , obedo awiny naka i to , naka atot i to me yataria .
50002009	Pi mannono , Obaŋa omie dit amalo meicel , dok daŋ omie nyiŋ a tye malo akato nyiŋ ocele luŋ ,
50002010	me wek gin ducu a tye i polo kede i lobo , anaka gin ducu a tye piny i te lobo , rum coŋgi piny me woro nyiŋ Yecu ,
50002011	leb luŋ otuc daŋ ni , Yecu Kricito en Rwot , kun kelli Obaŋa Papo kwogo .
50002012	Pi mannono , wun ame amaro , pien wun ibedo wunu rik iwinyo wunu doga i kare luŋ ka pwod abedo baŋwu , myero ibed wunu kede winy ame okato kare amanni ame doŋ atye bor kedwu . Cob wunu tic me larrewu kenwu i lworo kede myelkom ,
50002013	pien Obaŋa en ame tye atic i yiwu kun miowu mit kede teko me tic , me iyom wunu cunye .
50002014	Ti wunu tic ducu aboŋo ŋuŋura moro onyo pyem ,
50002015	me ibed wunu aboŋo kopporo a loowu , ame balloro daŋ mom i yiwu , otino Obaŋa ame roccoro pe i komwu i akina Iwagi jo ogom ame oballe oko . Itye wunu ka ryeny i lobo iyi akina jo bala acer ,
50002016	pien imako wunu kop me kwo doŋ atek . Mano bino miyo awakere i nino a Kricito ni , mom rik aŋweco nono , dok daŋ mom alolle nono .
50002017	Kadi bed oony remona , te bedo acalo gin ame oonyo i wi keno lam , kun iyeewu kede ticwu baŋe bedo acalo mot ame oŋolli Obaŋa , an gira yia yom , daŋ anywako yomyia kedwu luŋ .
50002018	Amannono , wun daŋ myero yiwu bed yom , dok lel wunu karacel keda .
50002019	Atye i gen i Rwot Yecu me cwalo Temoteo baŋwu oyot , me awiny kite itye wunu kede ; mano bino cukoro cunya an daŋ .
50002020	Mom dok atye i ŋattoro ocele a tye i kite cuny a en tye kede , ame twero paro pirwu ateteni bala en .
50002021	Jo ocele mere luŋ paro ka gin a makogi keken , mom oparo pi gin a mako Yecu Kricito .
50002022	Kite a Temoteo onyuto kede konnyere , mano iŋeo wunu aber . En kede an calo papo kede wode ; wan onotte kede i tic karacel pi amut aber .
50002023	Pi manno , atye i gen me cwale baŋwu oyot , tekki aniaŋ kite a piny tye awot kede i tuŋ baŋa .
50002024	Dok daŋ atye i gen i Rwot ni an ikoma abino tuno baŋwu i kare a mom bor .
50002025	Aneno daŋ ni myero acwal baŋwu ominna Epaprodito , ame en atic wadwa ame olwenyo karacel keda , a rik iore wunu baŋa pi konya i pekona .
50002026	Pien wun ducu ibedo muye wunu , dok cunye obedo ka ton atek , pien rik iwinyo wunu ni kome lit .
50002027	Ateteni , kome rik obedo alit , ame daŋ obwot to oko . Ento Obaŋa otimme ber ; mom en keken , anaka an daŋ , me kur medda cwercuny i kom en ocele ca .
50002028	En gin omio atye i mit adwoŋ me cwaye baŋwu me ilel wunu me nene doki , an daŋ mom doŋ abed i cwercuny adwoŋ ,
50002029	jole wunu i Rwotwa kede yom a yiwu luŋ ; ket wunu kwogo i kom jo a cal i en .
50002030	Pien rik en ojalo kwo mere te buco to oko pi tic a Kricito , me tyeko gin orem i kom kony ame imia wunu .
50003001	Me agikki mere omegona , lel wunu i Rwot . An me nwoyo coyiwu gin a rik koŋ acoyiwu , mom ola gira , dok daŋ twero geŋowu poto i kan arac .
50003002	Yab waŋwu i kom gwogi-nu , ame gin otim tim areco , oŋol dul kom jo .
50003003	Pien jo olirre me ateteni gire wan , wan ame oworo Obaŋa i Cuny Acil , dok owakere i Kricito Yecu , kun mom otye i gennoro i kom i oko .
50003004	Kun kono an ikoma daŋ aromo bedo i gen , ka ŋattoro tamo ni eromo bedo i gen i kom i oko , an aloc gira .
50003005	Olira a doŋ atyeko nino aboro me ditta , rokka jo Icrael me i atekere a Benjamin . An a dano me Eburania ikome , jo Eburania en onywala , i kop a dok i kom cik a Muca , an abedo Aparicayo .
50003006	Kop a dok i kom keto cuny , rik awuno lwak oye Yecu awuna . Kop a dok i kom kite atira ame ocuŋ i kom gwoko cik , rik kopporo gire mom i koma .
50003007	Ento ginnoro ducu a yam atamo ni konya , onyoni doŋ aterogi acalo gin a konnyere mom , pi Kricito .
50003008	Ateteni , tye ginnoro aber ame okato meicel , en iŋeyo Rwotta Kricito Yecu , ame omio atero jami luŋ acalo gin a konygi mom . Pire an adoko acan jami luŋ , dok aterogi acalo gin obedo yugi , me aluny nwoŋo Kricito ,
50003009	me nwoŋa anotte karacel kede en . Mom atye i kite atira ame mega an ikoma , mom en a bino pi cik , ento kite atira ame onwoŋo pi ye Kricito , en ame oya i baŋ Obaŋa ikome dok ame omio pi iyee .
50003010	Amito aŋe Kricito , kede teko ame ocere kede ; amito nywako can a en okanyo , adok acalo en obedo kede i to mere ,
50003011	me ka twerre atun naka i cer iyi akina a jo oto .
50003012	Mom akobo ni atyeko nwoŋo , onyo ni doŋ awok oko , cite amedde wot anyim kun atemo mako pira kena gin ame Kricito Yecu doŋ omaka pire .
50003013	Omegona , an mom atamo gira ni doŋ atyeko mako ; tye ginnoro acel keken : wia bedo will i gin okato i ŋec , kun alaro gin a tye i nyim acalo dano ame obuto i ŋwec .
50003014	Aŋweco anyim kun akemo tol , me anwoŋ mot , en lwoŋo ame Obaŋa tye alwoŋowa kede malo i Kricito Yecu .
50003015	Wan jo luŋ ame ocwiny ber obed wunu i kodi tammono ; dok daŋ ka tamwu opokere oko i kopporo , Obaŋa bino yabbiwu man daŋ .
50003016	Gin a mitte keken , myero imedde lido wunu atek yo a doŋ ityeko tuno wunu iye .
50003017	Omegona , notte wunu karacel i potto kitena . Wan doŋ omiowu anen me aluba ; cik waŋwu i komjo ame wapo anennono .
50003018	Abedo kobbiwu tyen apol ata , dok daŋ anwoyiwu tin kede pigwaŋa ni , tye jo apol ame kwogi omiogi obedo okwor me to a Kricito i kom yataria .
50003019	I agikki mere , jo-nono bino rwenyo odoco , pien obaŋagi en yigi , gin onwoŋo kwogogi i gin a myero migi lewic , tamgi kwako ka gin me loba man .
50003020	Aco wan pacowa adwoŋ tye i polo ; wan otye okuro Alarwa ame aya i kuno , en Rwotwa Yecu Kricito .
50003021	En bino loko komwa , arecoreconi doko acalli kome me kwogo , kun tio kede teko mere ame mie twer me kela jami luŋ aluŋa i te loccere .
50004001	Pi mannono , cuŋ wunu atek i Rwot amanno , omegona ame amaro dok ame aparo meicel , pien ibedo wunu yomcunya kede tokka me kwogo , owotena .
50004002	Yin Eudia kede yin Cuntuke , akwaowu ba , bed wunu i cuny acel i Rwot .
50004003	Yin atic wadwa me ateni daŋ , kony mon-ni ba , pien gin oromo karacel keda pi amut aber , karacel kede Kelementi daŋ kede otic wadwa ocele luŋ , ame nyiŋgi doŋ ocoo oko i buk me kwo .
50004004	Lel wunu i Rwot kare luŋ . Dok anwoo ni , Lel wunu .
50004005	Weku jo luŋ ŋe mwolowu . Rwot doŋ ceggi .
50004006	Kur ipar wunu ginnoro , cite i kop ducu mi kwacwu ŋeye baŋ Obaŋa i lega kede i bako dog , karacel i pwoc daŋ .
50004007	Mio kuc Obaŋa ame kato ŋec a jo luŋ bino gwoko cunywu kede tamwu aber i Kricito Yecu .
50004008	Me agikki mere , omegona , ket wunu tamwu i kom kop acalo magi : gin ducu a tye ateni , gin ducu a romo awora , gin ducu a tye atira , gin ducu ame cil , gin ducu amwonya , gin ducu ame opwoo , ginnoro keken ame ber meicel , ame porre apaka .
50004009	Ti wunu gin a nwaŋ ipwonyo wunu , igamo wunu , iwinyo wunu dok ineno wunu i baŋa : eka Obaŋa won kuc bino bedo kedwu .
50004010	An alelo atek meicel i Rwot pien aman dok iparo wunu pira kit a yam con . Kono iyi ateni mere mom iweko wunu paro pira , ento kare me konya en obedo peyiwu .
50004011	Dok daŋ pe akoko can , pien an doŋ apwonyere ni , gin ame atye kede roma gire .
50004012	Aŋeo bedo i gin anok kede bedo i gin abup . Adonyo i dul a jo a ŋeo bedo i ginnoro a binnigi i kare moro keken , yeŋ atek ateka onyo kanyo kec , bedo i lonyo abup onyo bedo kede can .
50004013	Atwero jami luŋ aluŋa pi Kricito ame mia teko .
50004014	Ento wun rik itimo wunu ber me notte keda i peko ame odia .
50004015	Dok wun jo Pilipi iŋeo wunu aber ni , ka rik aya i Makedonia i ageyi rabo amut aber , mom tye Iwakkoro i akina jo oye Rwot ame onotte keda i yo man me miyo kede gamo mot , kono ka wun keken .
50004016	Anaka i kare ame atye i Tecalonika icwaya wunu kony a mitte kom tyen aryo twal .
50004017	Mom ni mano cunya tye i kom mot , ento atamo pi nyayo agoba ame obino kwanniwu .
50004018	Agamo gin imia wunu ducu , kun dwoŋ ame okato kare . Oromo doŋ aber , pien Epaprodito otyeko miya mot ame icwao wunu . Obedo gin a ŋwece kur , acalo gin ame oŋolli Obaŋa , a en ojolo , a yomoro yie .
50004019	Obaŋana bino miyowu gin luŋ ame orem i baŋwu , kun kwanyo iyi lonyo mere me kwogo adwoŋ a en tye kede i Kricito Yecu .
50004020	Kwogo bed baŋ Obaŋa Papawa nakanaka . Amen .
50004021	Mot wunu jo Obaŋa luŋ i Kricito Yecu . Omegowa a tye karacel keda daŋ omotowu .
50004022	Jo Obaŋa luŋ omotowu , akato mere jo me ot a Kaicari .
50004023	Winyo a Rwotwa Yecu Kricito bed kede cunywu .
51001001	Waraga man oya i baŋ Paulo ame en akwena a Yecu Kricito pi mit Obaŋa , kede i baŋ ominwa Temoteo .
51001002	Baŋ jo Obaŋa kede jo a genne i Kolocai , a tye i Kricito : Obaŋa Papa wa miwu winyo kede kuc .
51001003	Wan opwoo Obaŋa Papa a Rwotwa Yecu Kricito kare luŋ ame okwao pirwu .
51001004	Pien wan owinyo pi iyeewu i kom Kricito Yecu kede pi marwu baŋ jo Obaŋa luŋ .
51001005	Mannono luŋ obino pi gin igeno wunu ame okano pirwu i polo , a rik iwinyo wunu pire con i kop me ateni , ame en amut aber
51001006	ame obino baŋwu . Tye daŋ a nyayo nyige kede doŋo i wi podo luŋ i kite acellono , acalo tye atiye baŋwu , cakere i nino ame iwinyo wunu kede , eka ite niaŋ wunu i kica Obaŋa iyi ateni ,
51001007	kite a rik Epapira opwonyowu kede , ame en amiro wadwa ame omaro . En akony tic a Kricito pirwa ame genne .
51001008	En daŋ ame otittiwa pi mar ame itye wunu kede i Cuny Acil .
51001009	Cakere i nino ame owinyo iye pire , wan okwao Obaŋa pirwu a mom okeŋ , kun okwao ni iniaŋ wunu odoco i gin a en mito , kun ibedo wunu i ryeko kede niaŋ ducu ame Cuny Acil mio .
51001010	En konywu , kwowu obed a myero baŋ Rwot , ame yomoro cunye odoco , kun itio wunu kwone tic luŋ abeco , dok daŋ imedde wunu i ŋeyo Obaŋa .
51001011	Obaŋa jiŋwu kede teko luŋ ame rwatte kede twerrere me kwogo , me ikanyakino dok idi wunu cunywu i yore luŋ i yomcuny .
51001012	Mi wunu pwoc baŋ Obaŋa Papo ame omiowa twer me nywako jami ame bedo i lero , ame en bino miyo jo mere acil .
51001013	En olakorowa oko iya i te bwoc a piny acol , eka te kobowa i te loc a Wode ame emaro .
51001014	Lakorowa i bal kede weko balwa ya i baŋe .
51001015	Kricito obedo cal ame nyuto Obaŋa a mom nen , atin kao me gin Obaŋa oketo luŋ ;
51001016	pien jami luŋ aluŋa rik oketo pi twerrere , gin a tye i polo kede gin a tye i wi lobo , gin a nen kede gin a mom nen , naka wegi kome me loc kede wegi dito , kede oloc , kede wegi twer . Jami ducu rik oketo pi twerrere dok daŋ pire .
51001017	En ame okwoŋo nyim jami luŋ aluŋa , dok daŋ i en jami ducu onotte karacel .
51001018	En wic , lwakjo oye en obedo kome . En obedo ageyi , en ogeo ya i akina jo oto , me en tel yo i kin jami luŋ .
51001019	Pien Obaŋa i kite ame en tye kede i yore luŋ oye bedo i en ;
51001020	dok daŋ oye dwoggo jami luŋ baŋe i Kricito , gin ame tye i wi lobo kede gin ame tye i polo , kun okelo kuc pi remo me to mere i kom yataria .
51001021	Wun rik ipokere wunu oko kede Obaŋa , rik wun okworrere i tamwu , kun itimo wunu tim areco .
51001022	Cite aman doŋ pi to a Wode ame rik odoko dano , en odwoggowu oko baŋe , me ekelwu i nyime ame icil wunu , dok daŋ itye wunu aboŋo balloro i komwu , ame kopporo arac mom i komwu .
51001023	Medde bedo wunu kede iyee , kun icuŋ wunu ikiŋ , dok imoko wunu a mom ileŋere i gen me amut aber ame iwinyo wunu , ame orabo baŋ ginaketa luŋ a tye i te polo , dok daŋ ame an Paulo rik adoko atic pire .
51001024	Aman an gira alelo alela i can ame aneno pirwu , pien pi rem ame an atye akanyo i koma , akonyo me tyeko gin ame orem i can a Kricito pi kome , ame lwak jo oye en .
51001025	Pire an rik adoko atic ame konyo lwak man pi tic ame Obaŋa omia pirwu , me miyo kop Obaŋa ŋeye odoco .
51001026	En muŋ ame okanne pi kare alac baŋ lwagi jo apol ata , ento aman doŋ Obaŋa omio onen oko kannaler baŋ jo mere .
51001027	Obaŋa gire i mittere kene otamo me miyo jo mere ŋeyo kit ame muŋ man pire dit kede iyi akina Orok , dok me kwogo adwoŋ . Muŋŋono ene , ni , Kricito tye yiwu ; mano mio ibedo wunu kede gen me nywako kwogo Obaŋa .
51001028	Wan orabo pi Kricito kun okwenyoro jo ducu , dok daŋ opwonyo jo luŋ i ryeko ducu , me okel dano acel acel i nyim Obaŋa ame ocwiny i Kricito .
51001029	Man en gin omio alolle atek , kun akanyakino kede teko mere adwoŋ a tye atic i yia .
51002001	Amito iŋe wunu kite ame an akanyakino kede i tic pirwu kede pi jo a tye i Laodikia , naka jo luŋ ame mom ru oneno waŋa .
51002002	Atimo amannono me cunygi bed tek dok wek gin onotte karacel i mar . Amito gin bed acalo olonyo pi kop ame odonyo atut i cunygi , omio gin oniaŋ aber , daŋ gin oŋeo muŋ Obaŋa ame en Kricito ikome ,
51002003	ame en Obaŋa okano iye lonyo mere luŋ me ryeko kede ŋec .
51002004	Akobo man me ŋattoro kur rwenywu kede pyem me goba goba .
51002005	Pien kadi an mom atye kedwu i kom , ento atye kedwu i cuny kun alelo me neno kite ame iwoto wunu kede aber i kop luŋ , kede iyeewu ame ocuŋ atek i kom Kricito .
51002006	Acalo doŋ igamo wunu Rwot Yecu Kricito , myero doŋ ibed wunu i en .
51002007	Mi Iwitwu dony atek i kome , bed wunu acalo ot ogero i kome , kun icuŋ wunu atek i iyee acalo rik opwonyowu , kun pwocwu medde ameda .
51002008	Gwokere wunu me kur ŋattoro yakwu oko kede tam me ryeko onyo bwolloro a tere mom , kun lubo pwony oya i baŋ kwaro kede pwony ajogi acon me wi podo , ento kun mom olubo Kricito .
51002009	Pien i kome en Kricito , Obaŋa doŋ opoŋo iye kite a en tye kede i yore luŋ ,
51002010	wun daŋ doŋ ipoŋ wunu i kwo i kite luŋ i Kricito . En obedo awi oloc kede wegi twer ducu .
51002011	I Kricito daŋ doŋ rik olirowu oko kede alira mere ikome ; mom iyi alira ame ciŋ dano otio i komwu , ento pi kwanyo oko i komwu kwo me anywalli me kom , acalo igonyo wunu boŋo .
51002012	Dok i kare me batijawu rik oyikowu karacel kede Kricito , eka daŋ ite cer wunu oko karacel kede pi iyeewu i kom tic Obaŋa atek ame rik ocero kede Yecu Kricito iyi akinajo oto .
51002013	Wun ame rik onwoŋo daŋ ito wunu oko pi balwu kede pi mom liro riŋo komwu , aman doŋ Obaŋa omio ikwo wunu oko karacel kede wegi twer ducu . Kede Kricito , kun daŋ otimowa kica i balwa ducu .
51002014	Waraga me bannyi ame ocoo i wiwa pi cik a rik omio kop oloowa , en oweo gire oko ; ocwao oko teŋe kun oguro oko i kom yataria .
51002015	Kricito doŋ omao jami me romo oko i baŋ jogi ame oloc kede wegi twer , kun ŋatte kannaler i kom yataria ni doŋ eloogi .
51002016	Pi mano doŋ ba , ŋattoro kur dok ŋolliwu kop i kom cam onyo gi-amata , kadi pi nino adoŋo , onyo por dwe , onyo pi cabit .
51002017	Magu luŋ obedo ka tipo keken me gin ame bino bino , ento kom ginnono ikome tye baŋ Kricito .
51002018	Kur daŋ ŋattoro ŋol ni kop oloowu kun mito ni jo mwolle kengi goba kun oworo omalaika , kun ocuŋ ka i kom anyuttogo ame eneno . Kodi jo-nu yeyea nononono aboŋo tere , kono ka i tamgi me dano keken ,
51002019	ento kun mom olido Kricito ame en wic , ame kom luŋ aluŋa pitte baŋe , dok notte karacel i waŋ nyoo mere kede i ler , eka te doŋo i kite ame Obaŋa mito ni doŋ kede .
51002020	Ka wun rik ito wunu oko karacel kede Kricito , eka ote gonyowu oko i te loc a jogi acon me wi podo , kara piŋo pwod dok imedde bedo wunu acalo jo me lobo , kun igwoko wunu cik acalo magi ?
51002021	“ Kur imak , kur ibil , kur igud . ”
51002022	Magu luŋ obedo cik kede pwony a dano , ame mako ka jami ame tum oko ka otio kedgi .
51002023	Ateni , cik magi nen bala tye iye ryeko pi keto cik me woro Obaŋa ame iroto wunu kenwu , dok pi mwolle ken , me topo kom i can ; ento mom konyo kadi acelloro me loyo mit me kom .
51003001	Acalo rik doŋ icer wunu karacel i Kricito , ket wunu doŋ cunywu i kom jami a tye malo , kan ame Kricito tye iye i kabedo me kwogo i laŋet Obaŋa tuŋ cem .
51003002	Ket wunu cunywu i kom jami a tye malo i polo ento mom i kom jami me lobo .
51003003	Pien rik ito wunu oko , kwowu aman doŋ okano oko karacel i Kricito baŋ Obaŋa .
51003004	Ka Kricito ame en obedo kwowa bino nen , wun daŋ ibino nen wunu i kwogo karacel kede .
51003005	Pi mano , nek wunu doŋ oko gigi mogo me lobo a tye i yiwu : coco , caro , mit me kom , agoma yic arac , kede woro me jami ; pien woro me jami rom aroma kede woro cal jogi .
51003006	Akemo Obaŋa bino pi kodi timmono i kom jo a mom winyo doge .
51003007	Kodi tim-mi wun daŋ rik ibeo wunu iye i kare a gin obedo kit kwowu ikome .
51003008	Ento aman doŋ bol wunu magi luŋ oko ; akemo , kecyic , raccuny , ayet , kede kop me lewic myero kur winyere i dogwu .
51003009	Kur ibwolle wunu dok kenwu kenwu , pien doŋ ityeko wunu gonyo oko kwowu me anywalli kede timmere ,
51003010	ite ruko wunu dano anyen ame Acwec tye a roco i ŋec anyen me dwoko i callere .
51003011	Kannono mom dok bedo iye apokapoka i kin jo Grik kede Ojudaya , ŋat oliro kede a mom oliro , amyere moro a mom ŋeo leb , rok odoŋ cen , opii , kede ŋat a loye kene , pien Kricito ojoo gin luŋ , dok daŋ tye i gin luŋ .
51003012	Aco wun ibedo wunu jo ame Obaŋa oyero , jo acil ame Obaŋa maro ; pi mannono , rukere wunu doŋ i cuny acwer pi can a dano wadwu , kica , mwolo , woro kede diyo cuny .
51003013	Di wunu cunywu ŋat acel acel i kom awottere , kun itimo wunu kica i akinawu kenwu i kom balwu . Ka ŋattoro i akinawu tye kede kopporo i kom ŋat ocele , timere kica i kom bal myero bed tye acalo Rwot otimowu kica .
51003014	Ento akato magu luŋ , ruk wunu mar . Mar keken en atweo jami luŋ , noto karacel ame owok aber .
51003015	Mi wunu kuc a Kricito ame rik olwoŋowu iye i kom acel , olo cunywu , eka ite bedo wunu jo a mio pwoc i kare luŋ .
51003016	Kop a Kricito myero bed i yiwu aber odoco ka ipwonyere wunu kenwu kenwu dok ijukere wunu i ryeko luŋ ame Obaŋa omiowu . Dok daŋ ka iwero wunu jabuli , wer me pako Obaŋa kede werrogo ocele me dini , wer wunu baŋ Obaŋa kede pwoc i cunywu .
51003017	Gin luŋ ame itio wunu i kop onyo i timmogo , ti wunugi luŋ i nyiŋ Rwot Yecu , kun imio wunu pwoc baŋ Obaŋa Papo bea baŋe .
51003018	Wun mon , miye wunu i te loc a cogwu , pien mano en a myero i akina jo ame tye i Rwotwa .
51003019	Aco wun co , mar wunu monwu , wek wunu kolo i komgi bedi .
51003020	Wun itino , winy wunu onywalwu i kop luŋ , pien kodi timmono yomoro yi Rwot .
51003021	Wun papo , kur iter itinowu kolokolo , naka mio cunygi balle oko .
51003022	Wun opii , winy wunu odoŋewu me loba man i kop luŋ i cuny acel , mom i tic a yeŋo waŋ , me yomoro ka cuny dano keken , ento i cuny a lworo Rwot .
51003023	I ticcoro ame itio wunu , ti wunu aber i cunywu luŋ acalo itiyi wunu Rwot , ento mom pi dano .
51003024	Ŋe wunu ni ibino nywako wunu jami ame Rwot oyiko pi jo mere acalo ocarawu . Wun opii a Rwotwa Kricito .
51003025	Pien atim gin arac , obino daŋ cule pi gin arac ame en otimo , pien Rwot mom poko i akina jo .
51004001	Wun wegi opii , ti wunu i yo atir a rorom , kun iŋeo wunu ni , wun daŋ itye wunu kede adwoŋwu malo i polo .
51004002	Miye wunu atek i kwayo Obaŋa , kur inin wunu iye ; mi wunu pwoc daŋ .
51004003	Kwa wunu pirwa daŋ , me Obaŋa yabbiwa doggola me rabo muŋ i kom Kricito , pien pire , en omio an atye i buc kan ,
51004004	me arab i kit a myero , ami ŋeye odoco .
51004005	Ti wunu i ryeko meicel i nyim jo ame tye oko ; caa ame inwoŋo wunu , ti wunu kede aber .
51004006	Kopwu myero bed ame kado oromo aber dok amit , me iŋe wunu kite a myero idok wunu kede i peny a ŋat acel acel .
51004007	Ominwa Tukiko ame omaro , ame obedo atic a genne , dok amiro wadwa i Rwot , bino tittiwu kop luŋ i koma .
51004008	Acwae baŋwu pi kop man ikome , me miwu iŋe wunu kite ame wan otye kede , dok cuk cunywu .
51004009	Acwae gin kede ominwa ocele ame omaro , Onesimo ; en daŋ genne , dok en ŋat acel oya i baŋwu . Gin bino tittiwu ginnoro ducu ame otimere kan .
51004010	Abuc wadwa Arisitako omotowu , kede Marako okeo a Baranaba ame atyeko cikowu pire ; ka en otuno baŋwu , jole wunu aber ,
51004011	dok kede Yecu ame nyiŋe ocele Yucito , daŋ omotowu . Jo-nu adek-k i keken , gin Ojudaya ame tio karacel kedwa kan i loc Obaŋa . Gin okweo cunya meicel .
51004012	Epapira amiro a Yecu Kricito ame ŋat acel a daŋ oya i baŋwu , daŋ omotowu . I kwaccere me kare luŋ , en po pirwu atek ateka , me iniaŋ wunu i gin luŋ ame Obaŋa mito aboŋo kala akala .
51004013	An cadennere ame amoko ni en atic atek pirwu kede jo a tye Laodikia kede Kerapoli .
51004014	Dakatal Luka ame omaro kede Dema daŋ omotowu .
51004015	Cwa wunu amotta baŋ omegowa a tye i Laodikia kede baŋ Nimpa daŋ , naka lwak jo oye Kricito a cokere i ode .
51004016	Ka waraga man doŋ otyeko kwano oko i akinawu , myero imi wunu kwan daŋ baŋ lwak jo oye Kricito a tye i Laodikia ; wun daŋ kwan wunu waraga oya i Laodikia .
51004017	Kobbi wunu Arakipo ni , myero enen ni ecobo tic a rik omie i Rwot .
51004018	An Paulo amotowu i ciŋa . Wiwu kur wil i jegerena . Winyo Obaŋa bed kedwu .
52001001	Waraga man oya i baŋ Paulo gin i Silvano , kede Temoteo . Baŋ Iwak jo oye Kricito ame bedo i Tecalonika ame tye i Obaŋa Papo kede Rwotwa Yecu Kricito ; Winyo kede kuc obed baŋwu .
52001002	Wan opwoo Obaŋa didik pirwu luŋ kun otuco nyiŋwu i kwacwa me kare luŋ ,
52001003	kun opoo i kite ame iketo wunu kede iyeewu i tic i nyim Obaŋa Papawa , kede kite ame icanne wunu pi mar , karacel kede kite ame idio wunu kede cunywu pi genwu i Rwotwa Yecu Kricito .
52001004	Omegowa ame Obaŋa maro , wan oŋeo ni Obaŋa doŋ oyerowu oko ,
52001005	pien amut aber ame orabo baŋwu , rik mom obino baŋwu i kop keken ento kede teko daŋ , kede i Cuny Acil , kun onwoŋo odonyo atut i cunywu . Wun iŋeo wunu aber kite ame wan obedo kede baŋwu pi konyowu .
52001006	Wun daŋ rik icako wunu potto kitewa kede mea Rwot , pien igamo wunu koppere i dye awunawuna adwoŋ a kun ilelo wunu i yomcuny ame Cuny Acil mio .
52001007	Man omio idoko wunu anen baŋ jo luŋ oye Yecu ame tye i Makedonia kede Akaya .
52001008	Pien imio wunu kop a Rwot owinyere , mom ka i Makedonia kede Akaya keken , ento kop i kom iyeewu i kom Obaŋa doŋ olal i kabedo luŋ , ame wan mom dok oromo kobo ginnoro iye .
52001009	Pien gin ikomgi onyao kop i komwa , kite a rik ijolowa wunu kede , naka kite ilokere wunu kede baŋ Obaŋa , kun iweko wunu cal jogi pi woro Obaŋa akwo , dok me ateni ,
52001010	dok ikuro wunu Wode ame bino dwogo i polo , a rik en ocero iya i akina jo oto , en Yecu ame olarowa i akemo Obaŋa ame bino tuno .
52002001	Omegowa , wun ikomwu iŋeo wunu ni , binowa baŋwu rik mom oke nono .
52002002	Kadi bed wan oneno can dok otimowa tim me lewic i Pilipi acalo iŋeo wunu , kadi pyem obedo dwoŋ , Obaŋawa omiowa tekcuny me rabbiwu amuttere aber kannaler .
52002003	Pien kop ame wan okelo mom oya i tam ogom onyo a mom olony , goba daŋ mom iye .
52002004	Ento kite acalo Obaŋa doŋ otyeko pwoyowa , ote miyowa amut aber me araba , wan daŋ doŋ ote rabo amannono , mom pi yomoro cuny dano , ento pi yomoro cuny Obaŋa ame ŋio yiwa .
52002005	Wun iŋeo wunu ni , wan rik mom olebo kop abeco nono , mom okano tamwa pi nwoŋo lim , Obaŋa en cadenwa .
52002006	Mom daŋ oyenyo kwogo i baŋ dano moro , kadi i baŋwu onyo i baŋ jo ocele ; kadi bed onwoŋo otye i twer me keto peko i komwu , pien wan okwena a Kricito .
52002007	Ento rik omwol i kinwu acalo toto a gwoko itino mere .
52002008	Parowu ocirowa meicel , omio rik mom omito miyowu ka amut aber keken ame oya i baŋ Obaŋa , ento anaka wan i komwa omiye baŋwu , pien omarowu meicel .
52002009	Omegowa , itwero wunu po kite ame nwaŋ ocanne kede i tic , i kare ame orabbiwu amut aber ame oya i baŋ Obaŋa , otio dyeceŋ kede dyewor me kur oket peko i kom ŋattoro i akinawu .
52002010	Wun ocadenwa , kede Obaŋa daŋ ŋeo kite ame wan obedo kede acil dok a kitewa atira , aboŋo kopporo ame oloowa i nyimwu wun jo oye Yecu .
52002011	Dok iŋeo wunu kite ame obako kede dogwa baŋwu , kun otero ŋat acel acel i akinawu , ojiŋo cunywu acalo apap kede itino mere . Dok ocikowu ni ,
52002012	ilub wunu kite kwo a myero baŋ Obaŋa ame olwoŋowu i loccere kede i kwogo mere .
52002013	Man en omio wan opwoo Obaŋa teretere , pien cakere ame igamo wunu kop Obaŋa ame iwinyo wunu i baŋwa , mom ijolo wunu acalo kop a dano , ento acalo kop Obaŋa . Kop Obaŋa gire ateni , tye daŋ ka tic i yiwu wun jo ame oye Yecu .
52002014	Omegowa , wun daŋ ikoporo wunu kite a Iwak jo oye Obaŋa luŋ a tye i Kricito Yecu , i kabedo luŋ ame tye i Judaya , pien wun daŋ ineno wunu can i baŋ jowu ikome a rom i en a gin oneno i baŋ Ojudaya ,
52002015	ame nwaŋ gin oneko Rwot Yecu kede odwarpiny , ote ryemowa daŋ oko . Gin mom oyomoro cuny Obaŋa , cite opyem i jo luŋ ,
52002016	kun ogeŋowa kop baŋ Orok me gin larre . Mano omio gin omedo poŋo balgi apoŋa . Ento akemo Obaŋa doŋ obino i komgi atwal .
52002017	Omegowa , ka rik opokowa kedwu pi kare anok , i kom ento mom i cuny , wan otemo meicel kede mit adwoŋ me nwoŋo yo me dok onenne wunu waŋ i waŋ .
52002018	Rik wan omito bino baŋwu . An Paulo atemo tyen apol , ento Catan ogeŋowa oko .
52002019	Pien genwa kede yomcunywa kede tok kwogo me nattewa i nyim Rwot Yecu Kricito i dwogo mere , en gin aŋo ? Mom wun ?
52002020	Pien wun ikelliwa wunu kwogo kede yomcuny .
52003001	A doŋ oneno ni mom oromo diyo cunywa , omiye me doŋ oko cen kenwa i Atene ,
52003002	eka ote oro baŋwu Temoteo , en ominwa kede atic Obaŋa i rabo amut aber a Kricito , me ojiŋwu atek dok odi cunywu i kom iyee mewu ;
52003003	me dano moro kur yeŋere i can magu . Wun ikomwu iŋeo wunu ni , cannogo myero pot i komwa .
52003004	Pien i kare ame wan otye kedwu otittiwu con ni olwaŋnoro obino neno can , ame daŋ doŋ otimere acalo iŋeo wunu .
52003005	A doŋ aneno ni mom aromo diyo cunya , aoro dano wek aniaŋ i kom iyeewu , pi Iworo ni onyo ca ŋit Abit jo obitowu oko te miyo ticwa ke nono .
52003006	Ento amanni Temoteo doŋ odwogo baŋwa kun oya i baŋwu . En odwoggiwa kop amit i kom iyee kede marwu , dok daŋ ni ipo wunu pirwa didik , kun iparo wunu nenowa acalo wan daŋ oparo nenowu .
52003007	Omegowa , mano en omio cunywa doŋ okwe i komwu pi iyeewu , i can kede i awunawuna ame owunowa kede luŋ ;
52003008	pien aman wan obedo kwo ka icuŋ wunu atek i Rwot .
52003009	Kara kit pwoc aŋo a porrewa miyo baŋ Obaŋa pirwu , i yomcuny luŋ ame olelo kede pirwu i nyim Obaŋa ?
52003010	Iwor kede iceŋ wan okwao Obaŋa atek meicel pi neno waŋwu , me omed gin a pwod orem i kom iyee wu .
52003011	Obaŋa Papawa ikome , kede Rwotwa Yecu Kricito , myero miwa onwoŋ yo me bino baŋwu .
52003012	Dok Rwot miwu imedde wunu atek meicel i marre , ŋat acel acel baŋ awottere kede baŋ jo luŋ , i kite a wan omarowu kede ,
52003013	wek en jiŋ cunywu ibed wunu jo acil aboŋo kopporo a loowu i nyim Obaŋa Papawa , i kare me dwogo a Rwotwa Yecu kede jo mere ducu acil .
52004001	Me agikki omegowa , okwaowu dok obako dogwa baŋwu i Rwot Yecu ni , imedde wunu anyim nakanaka i kite kwo ame imako wunu i baŋwa , ame yomoro cuny Obaŋa , ame itye wunu ka lubo-ni .
52004002	Pien wun iŋeo wunu cik ame rik omiowu pi Rwot Yecu .
52004003	Gin ame Obaŋa mito en ene , ni idok wunu jo acil : iwek wunu kite me coco ,
52004004	ŋat acel acel myero ŋe bedo kede cege kene i cuny acil kede me woro .
52004005	Kur imi wunu mit me kom bwowu oko bala Orok a mom ŋeo Obaŋa .
52004006	Ŋattoro kur bal baŋ ominnere onyo bwole i kop man ; pien Rwot culo kwor i kop magi ducu acalo wan rik okobbiwu dok daŋ okwenyorowu .
52004007	Obaŋa mom olwoŋowa pi jebere i bal , ento me bedo jo acil .
52004008	Kite-nono ŋat ame kwero cik man , mom okwero dano ento okwero Obaŋa ame omiowu Cuny Acil .
52004009	Kop a mako mar me omego , mom myero coyiwu kopporo iye , pien wun ikomwu Obaŋa otyeko pwonyowu oko me marre kenwu kenwu ,
52004010	daŋ doŋ imaro wunu omego luŋ me Makedonia ducu . Ento abako doga omegowa , medde wunu iye nakanaka ,
52004011	dok ket wunu cunywu i bedo mot . Ŋat man opar pi ticcere , kun daŋ tio kede ciŋe acalo nwaŋ ocikowu ,
52004012	me jo ame mom ŋeo Yecu pwo kitewu dok ginnoro kur rem i baŋwu .
52004013	Omegowa , wan mom omito ibed ame ikwia wunu kop i kom jo a doŋ oto , mio ibino wunu bedo i cwercuny bala jo ocele a mom i gen .
52004014	Wan oye Yecu oto , eka te cer . Jo ame oto kun oye Yecu daŋ amannono , Obaŋa bino kelogi karacel i Yecu .
52004015	Okobbiwu kop a Rwot okobo ni , wan jo akwo ame odoŋ naka i nino me dwogo a Rwot , mom obino telo nyim jo a doŋ oto .
52004016	Rwot ikome bino yitto piny kun ya i wi polo kede lwoŋo me twer , ame dwon amalaika adittere bino winyere , gwara Obaŋa bino kok . Jo ame yam oto i Kricito gin en a bino kwoŋo cer ,
52004017	icennere wan jo akwo , ame odoŋ , obino gwarowa karacel kedgi i pol , wek orwatte i Rwot i dye yamo ; wan doŋ ote bino bedo baŋ Rwot nakanaka .
52004018	Kwe wunu cunywu kenwu kenwu nakanaka i kop man .
52005001	Ento kop a mako kare , kede nino , omegowa , mom myero aco pire baŋwu ,
52005002	pien wun ikomwu iŋeo wunu aber ni , nino a Rwot bino bino acalo akwo ame bino dyewor .
52005003	Ka jo kobo ni , “ Piny okwe , ginnoro arac mom , ” to bino tuyogi atua bala rem me nywal ame bino i kom dako ayac , ka larre bino loyogi oko .
52005004	Ento wun omegowa , mom itye wunu i piny acol , ame twero miyo nino-nu tuowu atua bala akwo .
52005005	Pien wun ducu ibedo wunu jo me ceŋ , jo me dyeceŋ ; wan mom jo me dyewor onyo me piny acol .
52005006	Pi mano , mom myero inin wunu calo jo ocele , ento bed wunu neno kun igwokere wunu .
52005007	Pien jo ame nino , gin nino dyewor , jo a mer koŋo , mer daŋ dyewor ,
52005008	ento wan jo me dyeceŋ , myero obed ame ogwokere . Oruk wunu iyee kede mar bed nyonyo geŋo korwa , oruku daŋ gen me larre , bed tok nyonyo wiwa me romo .
52005009	Pien Obaŋa mom oyerowa me akemo mere pot i komwa , ento me olarre pi Rwotwa Yecu Kricito ,
52005010	ame con oto pirwa , me wek kadi oneno onyo onino , obin obed wunu kwo karacel kede .
52005011	Pi mano , jiŋ wunu cunywu kenwu , ite daŋ konyere wunu i doŋo cunywu , ŋat man kede wadgi , acalo itye wunu ka timo .
52005012	Obako dogwa baŋwu omegowa , wor wunu jo ame tye ka tic iyi akinawu ame canne pirwu i Rwot , kun gin pwonyowu .
52005013	Ket wunu kwogo adwoŋ i komgi pi tic megi , kun imaro wunugi . Bed wunu i kuc kenwu kenwu .
52005014	Obako dogwa baŋwu omegowa , juku jo ame balo kare aboŋo tic , jiŋ wunu cuny jo a cunygi toco , kony wunu jo agoro , di cunywu i kom jo ducu .
52005015	Nen wunu ni ŋattoro i akinawu mom oculo gin arac kede gin arac , ento i kare luŋ tem wunu timo ber i akinawu kenwu kede baŋ jo luŋ .
52005016	Lel wunu i kare ducu .
52005017	Kwa wunu Obaŋa aboŋo keŋ .
52005018	Mi wunu pwoc i jami ducu , pien mano en ame Obaŋa mito i baŋwu i Kricito Yecu .
52005019	Kur igen wunu Cuny Acil tiyo ticcere i yiwu ,
52005020	kur ica wunu kop odwarpiny ,
52005021	bed wunu iwaŋ abit i jami luŋ ; mak wunu atek gin ducu aber ,
52005022	kwer wunu tim luŋ areco .
52005023	Obaŋa ikome won kuc mi idok wunu jo acil i yore luŋ , ogwok cunywu kede tipowu kede komwu me ibed wunu aboŋo kopporo a loowu i kare me dwogo a Rwotwa Yecu Kricito .
52005024	Ŋat olwoŋowu genne ; bino timo man pirwu .
52005025	Omegowa , kwa wunu Obaŋa pirwa .
52005026	Mot wunu omego ducu kede amot me mar .
52005027	Acikowu atek i nyin Rwot , myero ikwan wunu waraga man baŋ omego luŋ .
52005028	Winyo a Rwotwa Yecu Kricito bed kedwu ,
53001001	Waraga man oya i baŋ Paulo gin i Silvano , kede Temoteo . Baŋ lwak jo oye Kricito ame bedo i Tecalonika ame tye i Obaŋa Papo kede Rwotwa Yecu Kricito .
53001002	Obaŋa Papo kede Rwotwa Yecu Kricito miwu winyo kede kuc .
53001003	Omegowa , wan myero opwo Obaŋa didik pirwu . Ber opwoe wunu pien iyeewu tye adoŋo atek meicel , kede mar a dano acel acel i kom awottere daŋ tye amedde .
53001004	Pi mano wan daŋ otye awaka i komwu i kin lwak jo oye Obaŋa i kabedo luŋ , pi diyo cunywu kede pi iyeewu i awuna kede can luŋ ame itye wunu ka kanyo .
53001005	Mano en anen a nyuto kite ame Obaŋa ŋolo kede kop kakare , me wek bin kwanwu ni wun jo a myero i loc Obaŋa ame itye wunu ka neno can pire .
53001006	Pien baŋ Obaŋawa nen atira ni , myero cul awunawu baŋ jo awunowu ,
53001007	eka te miyowu weo , wun jo ame owunowu , anaka wan daŋ . Mano en bino timo i kare ame Rwot Yecu bino nen iye a kun aya i polo karacel kede omalaika mere atek i dye mac a lyel .
53001008	I kare-nono en bino culo kwor i kom jo ame mom ŋeo Obaŋa kede i kom jo a pyem amut aber i kom Rwotwa Yecu .
53001009	Kop ame obino ŋolo i komgi en can me to a mom tum , kun oryemogi oko i nyim Rwot kede i nyim teko me kwogo mere ,
53001010	i nino-nono , i kare ame en bino dwogo kun jo mere mie kwogo , ame owure i akina jo ducu oye en ; pien rik iye wunu kop ame wan otito baŋwu .
53001011	En omio wan okwao Obaŋa pirwu nino luŋ , me en mi ibed wunu jo a kwowu rwatte i mittere me lwoŋowu , me Obaŋawa konywu cobo mitwu luŋ abeco kede tic ducu ame itio wunu pi iyee .
53001012	Mano bino miyo jo keto kwogo i nyiŋ Rwotwa Yecu Kricito pirwu , dok wun daŋ ibino wunu nwoŋo kwogo pire , pi winyo ame oya i baŋ Obaŋawa kede Rwotwa Yecu Kricito .
53002001	Omegowa , kop i kom dwogo a Rwotwa Yecu Kricito kede cokerewa me rwatte kede , obako dogwa baŋwu ni ,
53002002	kur iwek tamwu rweny oko iye oyotoyot , cunywu daŋ kur poti , kadi pi kop adwarpinnyoro onyo pi kop ame orabo , onyo waraga moro ame okobo ni oya i baŋwa , ame kobo ni , nino a Rwot doŋ otuno oko .
53002003	Ŋattoro kur bwolwu i yore luŋ , pien nino-nono mom ru abino , tuno waŋ ame jem i kom Obaŋa koŋ obedo tye , dok aturcik daŋ doŋ otyeko nen oko , dano ame bino rwenyo odoco .
53002004	En pyem , dok kette kene me bedo malo aloo gin luŋ ame olwoŋo ni Obaŋa , onyo ginnoro ame oworo ; dok bedo i kommere i ot Obaŋa kun nyutte kene ni en Obaŋa .
53002005	Mom ipo wunu ni , rik atittiwu man i kare ame pwod atye baŋwu ?
53002006	Daŋ iŋeo wunu gin ame tye ka geŋe i kare-ni , wek onen ka doŋ kare mere oromo .
53002007	Pien twer a mom ŋeye ame mio jo turo cik aman tye doŋ atic ; cite ŋat a geŋo pwod bino geŋo ituno ka doŋ oryemo oko .
53002008	Icennere aturcik bino nen , eka Rwot Yecu te neko oko kede awura doge , tyeko oko , i kare ame en bino dwogo te nen oko kannaler .
53002009	Bino aturcik aya i tic Catan kun tye kede kwone tic atek luŋ , anyuttogo kede taŋo mogo me goba .
53002010	Dok bino bedo kede lwak abwole areco pi jo ame bino rwenyo odoco , pien gin okwero maro kop me ateni ame kono largi .
53002011	Pi mannono Obaŋa bino ketogi i te twer me bwol , me gin oye goba ,
53002012	wek kop lo jo luŋ a mom ye kop me ateni , ento yigi yom i tim a mom atira .
53002013	Omegowa ame Rwot maro , myero wan opwo Obaŋa pirwu nino ducu , pien Obaŋa ogeo yerowu con me larowu pi Cuny Acil ame lonyowu bedo acil , kede pi ye kop me ateni .
53002014	Olwoŋowu i man kede amut aber a wan orabo me mi inwoŋ wunu kwogo a Rwotwa Yecu Kricito .
53002015	Pi mano omegowa , cuŋ wunu atek , mak wunu kite a wan opwonyowu kede , i kop onyo i waraga .
53002016	Rwot Yecu Kricito ikome kede Obaŋa Papawa ame marowa dok kweo cunywa odoco kede gen aber ame obino pi kica ,
53002017	okwe cunywu , omokwu atek i tic kede i kop luŋ abeco .
53003001	Omegowa , me agikki mere , kwa wunu Obaŋa pirwa , me wek kop a Rwot oriŋ olal piopio , jo ket iye kwogo acalo otimere daŋ i akinawu .
53003002	Dok daŋ miwa olarre i baŋ jo areco , a kitegi oballe ; pien jo luŋ mom tye kede iyee .
53003003	Rwot genne , en bino miyowu teko , dok bino gwokowu i baŋ Arac .
53003004	Dok Rwot omio wan daŋ otye i gen i komwu ni , itye wunu ka timo gin a nwaŋ ocikowu iye , dok daŋ ibino medde wunu tiyo .
53003005	Rwot myero tel cunywu naka i mar Obaŋa kede i diyo cuny a ya i baŋ Kricito .
53003006	Omegowa , doŋacikowu i nyiŋ Rwotwa Yecu Kricito ni , pokere wunu oko kede ominwu moro ame bedo wirre balo kare nono aboŋo ticcoro , kun mom lubo kite a myero ame imako wunu i baŋwa .
53003007	Wun ikomwu iŋeo wunu kite a myero ipotto wunu kede kitewa . I kare a nwaŋ wan otye baŋwu , mom obedo balo kare nono .
53003008	Wan rik mom ocamo cam a ŋattoro aboŋo culo , ento ocanne i tic dyewor kede dyeceŋ me wek kur oket peko i kom ŋattoro i akinawu .
53003009	Mom ni pien wan omom i twer , ento wan omiye giwa kenwa me obed anen me alubawu .
53003010	Pien i kare a rik otye baŋwu , omiowu cikwa ni , ŋat okwero tic myero mom cem gire .
53003011	Owinyo ni jo mogo i akinawu bedo wirre balo kare nono ; mom otio , ento oridde i tic ajo ocele .
53003012	Ociko kodi jo-nono , dok obako dogwa baŋgi i Rwot Yecu Kricito ni , myero gin ti ticgi mot , me wek ŋat acel acel pitte gire kene .
53003013	Omegowa , mom iol wunu tiyo gin aber .
53003014	Ka ŋattoro okwero lubo gin ocoo i waraga man , myero iniaŋ wunu i kom dano-nono , mom iribere wunu kede , me lewic make .
53003015	Kur itere wunu acalo akwor , ento juke wunu acalo ominwu .
53003016	Rwot won kuc , en ikome omiwu kuc i kare ducu i yore luŋ . Rwot obed i wun luŋ .
53003017	An Paulo acoo amot man kede ciŋa an ikoma . Man anen i waragana ducu ; acoo kite-ni .
53003018	Winyo a Rwotwa Yecu Kricito obed kedwu ducu .
54001001	Waraga man oya i baŋ Paulo ame akwena a Kricito Yecu pi cik Obaŋa Alarwa kede Yecu Kricito ame genwa ocuŋ i kome .
54001002	Baŋ Temoteo atinna me ateni iyi iyee : Obaŋa Papo kede Kricito Yecu Rwotwa omii winyo , kica kede kuc .
54001003	Acalo rik akwai i kare ame awoto Makedonia , pwod amito idoŋ i Epeco me wek icik jo mogo kur pwony pwonnyoro apat ,
54001004	dok kur keto cunygi i kop me icina kede nyiŋŋogo ame oryeo abocoboco me kwaro , ame kelo ka tam atata , mom konyo yik Obaŋa ame ocuŋ i kom iyee .
54001005	Rik aciki kit man me jo bed kede mar ame dano bedo ka yie cil daŋ ler aboŋo balloro , dok iyee mere daŋ goba mom iye .
54001006	Jo mogo ogak iye oko ote donyo i ceko koppogo a konnyere mom .
54001007	Gin omito bedo opwony cik , kun mom oniaŋ a kadi kop ame okobo , onyo gin ame okobo kop i kome , ame gin ocuŋ iye atek wok-ki .
54001008	Wan oŋeo ni cik ber ka dano otio kede i kite a cik mito ,
54001009	kun niaŋ ni , cik mom oketo pi jo a kitegi atira , ento pi oturcik kede jo a mom kede winy ; pi jo a mom lworo Obaŋa kede obalo , pi jo a mom cil kede jo a mom ŋeo Obaŋa , onek papagi , onek totogi , kede onek jo ocele .
54001010	Dok pi jo a timo tim me coco , ocod co wadgi , okwal jo me acata , ogoba , jo a kwoŋo nononono , kede en ocele mere luŋ a mom rwatte kede pwony me ateni .
54001011	Mano en pwony ame nwoŋere i amut aber a rik omia me araba , amut aber ame tito pi kwogo Obaŋa ame opwoo .
54001012	Apwoo ŋat ame omia teko me tiyo man , en Kricito Yecu Rwotwa , pien en doŋ okwana ibedo agen , eka te keta i ticcere ,
54001013	kadi bed rik an koŋ ageo yete , wune , kede roko kolo i kome . Ento otima kica , pien rik atimo i towaŋ kede aboŋo iyee ,
54001014	eka winyo a Rwotwa te medde meicel i koma karacel kede iyee kede mar ame tye i Kricito Yecu .
54001015	Kop man kop ateni , myero jo luŋ oye ni , Kricito Yecu rik obino i lobo pi laro obalo Iyi akina obalo , an me agege ;
54001016	ento otima kica pi kop man , me wek i akina obalo , Yecu Kricito ge nyuto diyo cunyere aber tuŋ baŋa acalo anen baŋ jo ocele ame bino ye en , eka ote nwoŋo kwo a perakino nakanaka .
54001017	Woro kede kwogo obed nakanaka baŋ Abaka a loo kare luŋ , a mom to , a mom nen , Obaŋa acel kene . Amen .
54001018	Atina Temoteo , amii cik man ame rwatte kede kop ame rik odwarpiny okobo , me wek ka ilubo kopgi , irom romo aber i mony ,
54001019	a kun imako iyee atek kun yii ler . Pi kwero tam ame i yigi ame nyuttigi balgi , jo ocele iyeegi aballe oko .
54001020	Jo mogo i akinagi Kumenayo kede Alegejanda , rik amio iciŋ Catan wek opwonyere owek yeto Obaŋa .
54002001	Doŋ me agege aciki ni , bako dog , kwayo Obaŋa , kwae pi jo ocele , kede pwoc , myero timere pi jo luŋ ,
54002002	pi rwode kede jo a tye i rwom a malo , me wan obed mot aboŋo ayela , a kun oworo Obaŋa dok kitewa beco i yore luŋ .
54002003	Man ber , Obaŋa Alarwa daŋ pwoo .
54002004	En mito laro jo luŋ , dok mito ni jo luŋ ŋe kop ateni .
54002005	Pien Obaŋa gire tye acel , Anot Obaŋa kede dano daŋ tye acel , ame daŋ rik obedo dano , en Kricito Yecu ,
54002006	ame omiye kene me bedo gi-Iakoro jo luŋ ; mano en caden ame omio i kare ikome .
54002007	Pi man , oketa me bedo arab kop kede akwena , ( akobo kop ateni , goba mom iye ) , apwony Orok , iyi iyee kede kop ateni .
54002008	Man omio amito ni co myero kwa Obaŋa i kabedo luŋ , kun otiro ciŋgi acil malo aboŋo akemo onyo daa .
54002009	Kit-enno , mon myero rukere aber kede mwolo , kun ogwokere , mom i yer okedo , onyo i jabu , onyo tigo , onyo rukkogo me wel amalo ;
54002010	ento bergi myero nen i tic aber ame gin tio , mano en gin a mitte baŋ mon ame lwoŋere kengi ni gin jo a woro Obaŋa .
54002011	Dako myero pwonyere liliŋ kede winy .
54002012	Mom ayeyi dako me pwony onyo bedo i twer i kom co ; en myero lin aliŋa .
54002013	Pien Adam rik en ame ogeo cweyo , eka ote cweyo Kawa .
54002014	Dok Adam rik mom obwolo , ento obwolo dako , eka te geyo kalo wi cik .
54002015	Kadi bed amanno , dako bino bwot i kare me nywal , ka ce en omedde bedo i iyee kede mar , dok bedo acil kun gwokere .
54003001	Kop man kop ateni : ka ce dano mito tic me bedo atel jo Obaŋa , nwoŋo en omito tic aber .
54003002	Doŋ ba , atel jo Obaŋa myero bed aboŋo kopporo ame ojuke iye , won dako acel , a gwokere kene , a ryek , dano ame jo woro , agwok wele , apwony aber ,
54003003	a mom amero , a mom akolo , ento mwol , a mom ada atata , dok mom amar lim .
54003004	Myero en bed ŋat ame loo ode aber kun gwoko itino mere bedo i winy baŋ odite , dok daŋ oworo i yore luŋ ;
54003005	pien ka ce dano mom twero loyo ode en ikome , twero gwoko lwak jo oye Obaŋa niŋo ?
54003006	Myero mom bed dano a pwod olokere nyen onyo mio den awaka , eka te poto oko , kop te loye bala a rik oloo Catan .
54003007	Medo i mano , myero en bed dano ame jo i oko pwoo , me en kur kel ayet i kome a mie poto i owic a Catan .
54003008	Amannono , okony tic i kin jo Obaŋa , myero daŋ bed jo a romo awora , jo a mom doggi aryo , a mom okak koŋo naka i obyel kweri , mom oworo me nwoŋo lim ,
54003009	myero daŋ obed jo ame niaŋ aber i muŋ me iyeewa , kun cunygi ler .
54003010	Myero koŋ ge temogi ; ka ce onwoŋo ni kopporo arac mom i komgi , eka doŋ ote miyogi bedo okony tic .
54003011	Mon daŋ amannono , myero bed mon a romo awora , a mom ocok dog jo , a gwokere kengi dok daŋ ogen i jami luŋ .
54003012	Okony tic myero bed wegi mon acel acel , myero daŋ oloo itinogi kede udigi luŋ aber ;
54003013	pien okony tic ame tio tic abeco nwoŋo dito pirgi kengi , dok odoko jo ame twero kobo kop i tek cuny i kom iyee a tye i Kricito Yecu .
54003014	Atye i gen me bino baŋi oyot , ento acoo pwony man baŋi me wek ,
54003015	ka ce agal , iŋe kite a dano myero bed kede i ot Obaŋa , ame en lwak jo oye Obaŋa akwo , ame en pagi kede acakki tere atek , me ateni .
54003016	Muŋ me dini a wan otuco , pire dit meicel ; Rik en onyutte i kom , okwane ni kite atir pi Cuny Acil , omalaika te nene , orabo pire baŋ Orok , oye en i wi podo luŋ ; ote tere malo i kwogo .
54004001	Cuny Acil kobo kannaler ni waŋŋoro anyim , jo mogo bino bolo iyeegi oko , ote cako lubo jogi ame ogoba kede pwony a cen areco .
54004002	Pwony-nyi ya i baŋ wegi edwali ame tam me yigi a nyuttigi balgi odil oko acalo gin owaŋo i nyonyo alyet .
54004003	Gin juko jo ni kur nyom , dok daŋ ociko jo ni kwer cemmogo ; aco Obaŋa rik oketo me jo a ye dok ŋeo kop ateni , gam kede pwoc .
54004004	Pien jami luŋ ame Obaŋa oketo beco , mom tye moro a myero kwer iye , ka ce ogamo kede pwoc ;
54004005	pien kop Obaŋa kede kwac lonyogi bedo acil .
54004006	Ka iketo pwony magi i nyim omegowa , ibino bedo atic a Kricito Yecu aber , ame opito i kop me iyee kede pwony abeco ame ibedo lubo .
54004007	Kwer oko kop me icina me miŋo a mom me lworo Obaŋa . Pwonyere i kwo me lworo Obaŋa .
54004008	Pwonyere me ryeyo ler kom konnyere tye , cite nok ; ento lworo Obaŋa konyo i yore luŋ , pien twero kelliwa winyo i kare man kede i kwo a bino anyim acalo Obaŋa ociko .
54004009	Kop man kop ateni , myero jo luŋ ye .
54004010	Man en omio wan ololle dok ocukere , pien wan oketo genwa i kom Obaŋa akwo , ame en Alar jo luŋ , akato mere jo a tye kede iyee .
54004011	Cik kop man , dok ipwony i jo .
54004012	Kur imi ŋattoro cai ni pien yin itidi , ento mi anen aber baŋ jo oye , i koppi , i kitti , i mar , i iyee kede bedo acil a mom ijebere i ginnoro arac .
54004013	Mi kare meri i kwano coc a yam ocoo i nyim lwak , i cuko cuny jo , kede i pwony , ituno ka an abino .
54004014	Kur iwek mot me cuny ame itye kede to nono , a rik omii pi kop odwarpiny i kare ame odoŋe keto ciŋgi i wii .
54004015	Nyut kop magi i tic , ketto cunyi iye , me jo luŋ nen kit ame itye ka wot kede anyim .
54004016	Gwokere keni , dok igwok pwonnyi daŋ ; kanyakino iye , pien ka itimo amanno , yin ikomi ibino larre karacel kede jo a winyi daŋ .
54005001	Kur ijuk adwoŋŋoro , ento cuk cunye acalo pappi ; awobe tergi acalo omegoni ,
54005002	mon adoŋo acalo toto , kede mon atino acalo amegoni , aboŋo tammoro arac .
54005003	Wor mon ame coggi oto ame odoŋ kengi .
54005004	Ka ce dako a cware oto tye kede itino mere onyo ikwae , myero gin koŋ pwony ticgi me dini i otgi gin ikomgi , kun daŋ oculo onywalgi pi konnyogo a rik gin omiogi , pien man Obaŋa pwoo .
54005005	Dako ame cware oto ame odoŋ kene aboŋo ŋattoro a konye , keto gennere luŋ i kom Obaŋa dok daŋ bako doge kun kwao Obaŋa dyecen kede dyewor .
54005006	Aco dako a cware oto ame yenyo yomcuny me jami abeco keken , doŋ oto oko kadi pwod kwo .
54005007	Ket cik man , me gin bed aboŋo kopporo ame ojukogi iye .
54005008	Ka ce dano moro mom mio ginnoro me konyo wati mere , akato mere ode en ikome , nwoŋo doŋ okwero iyee mere oko , dok daŋ rac kato ŋat a mom oye .
54005009	Pe myero co nyiŋ dako a cware oto ame mwaka me dittere pwod mom ru oromo pyerabicel nono , dok daŋ myero en obed dako a yam obedo i cware acel keken .
54005010	Myero nen ni ticcere ber , ka ce yam opito otino , ojolo wele , olwoko tyen jo Obaŋa , okonyo jo a yam owunogi , dok daŋ omiye kene i tiyo gin aber i yore luŋ .
54005011	Ento myero mom ico wunu mon a pwod tino a coggi oto ; pien mit me komgi twero miyo gin okwero Kricito , ote mito nyomere dok oko ;
54005012	mio oŋolo kop loogi pi turo cikeregi me agege .
54005013	Medo i mano , odoko owackom ame wowota i ot i ot ; mom owackom keken , ento odoko daŋ okob kop atata , mon a ridde i gin a mom megi , ote kobo kop ame mom romo akoba .
54005014	Pi mannono , omio an amito ni mon a pwod tino a coggi oto myero nyomere , nywal otino , lo udigi , me kur omi okworwa kare me kobo ginnoro arac i komwa .
54005015	Pien mogo doŋ ogak , tye a lubo Catan .
54005016	Ka ce dako moro ame oye Rwot tye kede wati mere ame gin mon to , myero en omigi kony ; me lwak jo oye Obaŋa kur ye peko , okony ka mon ame coggi oto ame akonygi moro mom .
54005017	Odoŋe ame loo loc aber myero worgi meicel , akato mere jo ame lolle atek i tito kop kede pwony .
54005018	Pien coc a yam ocoo kobo ni , “ Kur itwe dog twon ka adino kal , ” dok daŋ ni , “ Atic myero culle ocara mere . ”
54005019	Kur iye pido moro i kom adwoŋŋoro , kono ka , ka tye caden aryo onyo adek .
54005020	Aco jo ame peny apenya i balgi , jukgi i nyim jo luŋ , me mi jo ocele bed i lworo .
54005021	Aciki i nyim Obaŋa kede Kricito Yecu kede omalaika ame oyero , gwok cik magi kun mom ijeŋere i wat onyo i dyere .
54005022	Kur daŋ iruye keto ciŋi i kom ŋattoro onyo lutte i bal a ŋat ocele ; gwokere ibed giri acil .
54005023	Ya aman , kur doŋ imat ka pii keken , mat daŋ koŋo aduno pi konyo yii kede too ame maki kare i kare .
54005024	Bal a jo mogo nen oko kannaler , ame cimo oko ni kop bino loyogi , ento bal a jo ocele nen icen .
54005025	Tic aber daŋ nen oko kannaler ; kadi mom amannono , mom twero kanne odoco a mom onen .
54006001	Jo luŋ ame obedo opii , myero ter odonegi acalo jo a romo awora i yore luŋ , me ŋattoro kur yet nyiŋ Obaŋa onyo pwonywa .
54006002	Jo ame odonegi doŋ oye Rwot , myero mom okwer worogi , ni pien gin obedo omego , ento myero oti baŋgi aber atek ateka , pien jo ame gin okonyo kede ticgi obedo jo ame oye Rwot dok jo ame gin omaro . Pwony kop magi dok icuk cuny jo iye .
54006003	Ka ŋattoro pwonyo mege apat kun mom lubo kop ateni a Rwotwa Yecu Kricito kede pwony me diniwa ,
54006004	nwoŋo en odeŋ awaka ento mom ŋeo ginnoro kadi acel . Yie Opoŋ i par areco me pyem kede daa i kom koppogo ; aco magi-nono ya iye nyeko , pyem , ayet , par areco a rwenyo gen .
54006005	Dok daŋ mio jo a ryekogi oballe , ame mako kop me ateni loogi oko , bedo wowoa nononono , kun otamo ni dini en yore me nwoŋo lonyo .
54006006	Lonyo dwoŋ meicel i dini ka ce iyeŋ ka i ginnoro keken ame itye kede .
54006007	Pien wan mom okelo ginnoro i lobo , dok daŋ mom otwero tero moro iya i lobo .
54006008	Ento ka otye i cem kede ginaruka , magi-nono gire romowa .
54006009	Ento jo ame paro pi bedo olonyo mio obitogi ote poto oko , eka ote moko i owic a Catan pi mitgi apol me miŋo ame wunogi , mio obedo acalo jo omwonyere i nam , te miyo orwenyo odoco .
54006010	Pien maro lim , en acakki me gin luŋ areco ; man en okelli jo apol ya oko iyi iyee , eka ote miyo lwak can apol ata corre i komgi .
54006011	Ento yin dano Obaŋa , leŋŋi maginogo yo , ento ket cuny i kite atir , i lworo Obaŋa , i iyee , i mar , i diyo cuny , i mwolo .
54006012	Rom romo aber i Iweny , romo me iyee , mak atek kwo a perakino nakanaka , ame rik olwoŋi iye i kare ame ituco iyeeni aber i wan ocaden apol ata .
54006013	Aciki i nyim Obaŋa ame mio kwo baŋ jo luŋ , kede i nyim Yecu Kricito , ame otuco iyee mere aber i kare ame mio cadennere i nyim Pontio Pilato ,
54006014	gwok cik ame omii , aboŋo roccoro i komi onyo kopporo ame ojuki iye , ituno ka Rwotwa Yecu Kricito bino nen .
54006015	Obaŋa ame opwoo , Won Twer acel kene , Abaka obakki , Rwot a rwode , bino nyuto man ka kare ikome oromo .
54006016	En Obaŋa acel kene a mom to , ame bedo i lero moro a mom nokere , anaka cene ŋattoro mom ru onene , mom daŋ twero nen gire . Woro kede twer a mom gik obed baŋe . Amen .
54006017	Cik olonyo me kare man owek wakere , kadi keto gengi i kom lonyo ame mom genne , ento i kom Obaŋa ame miowa jami luŋ abup me yomoro cunywa .
54006018	Myero gin oti tic abeco , obed olonyo i timo jo ber , i poko jami , kede i miyo mot i yomcuny .
54006019	Mano nwoŋo gin okano mono aber pirgi kengi pi kare me i nyim , me gin mak kwo ame en kwo ikome .
54006020	Ama Temoteo , gwok gin a rik ojalo i ciŋi . Gwokere i ceko kop a mom me woro Obaŋa , kede i pyemmogo a ya i gin ame olwono gobagoba ni “ ŋec ” :
54006021	pien jo mogo ame kobo ni otye kede kodi ŋeccono ocobo iye piny nono i kop a mako iyee . Winyo Obaŋa bed kedi .
55001001	Waraga man oya i baŋ Paulo ame akwena a Kricito Yecu pi mit Obaŋa , ame lubo cikere mere me miyowa kwo a tye i Kricito Yecu .
55001002	Baŋ atinna Temoteo ame amaro : Obaŋa Papo kede Kricito Yecu Rwotwa mii winyo , kica kede kuc .
55001003	An apwoo Obaŋa ame atiye tic i yic aler , bala kwarina yam tiye , kun atuco nyiŋi i kwacca me kare luŋ .
55001004	Ka apo pig waŋi , mio iwor kede iceŋ aparo neni , me apoŋ kede lelo .
55001005	Apoyo iyeeni a goba mom iye , a rik koŋ ogeo bedo baŋ tatti Loi , kede totti Yuneki , ame aŋeo aboŋo kalo akala ni tye baŋi yin daŋ .
55001006	Man omio apoyo wii me iyik mot a rik Obaŋa omii pi keto ciŋa i komi , ame doŋ odoko acalo mac a mito to .
55001007	Pien Obaŋa rik mom omiowa cuny me lworo , ento omiowa cuny me teko kede mar kede me gwokere ken .
55001008	Pi mano lewic kur maki me miyo caden i kom Rwotwa , lewic daŋ kur maki i koma an ame abedo abuccere , ento notte kedwa i kanyo can pi amut aber , i teko Obaŋa .
55001009	En olarowa dok te lwoŋowa me bedo jo acil , mom pi ticcogo a wan otio , cite pi lubo yik a en ikome oyiko , kede pi winyo mere a rik en omio baŋwa i Kricito Yecu iyi ageyi piny .
55001010	Aman doŋ onyuto oko baŋwa i bino Alarwa Kricito Yecu ame doŋ oweo to oko , te miyo kwo kede perakino atwal onen oko kannaler pi amut aber .
55001011	Pi amut aber-ri , an rik oketa me bedo arab-kop kede akwena kede apwony .
55001012	Man en omio aneno can kit-ti . Cite lewic mom maka gira , pien aŋeo ŋat ame aye , dok daŋ aniaŋ atira ni , en twero gwoko gin ojalo i ciŋa ituno i Nino-naca .
55001013	Anenni me aluba bed kop ateni a rik iwinyo i baŋa , kun iwapo kede iyee kede mar a tye i Kricito Yecu .
55001014	Gwok gin aber ame ojalo i ciŋi pi teko a Cuny Acil a bedo i yiwa .
55001015	Yin iŋeo ni , jo luŋ a tye i Acia doŋ olokka ŋegi . Pugelo gin kede Kermogen tye i akinagi .
55001016	Rwot myero tim paco Oneciporo kica , pien rik odwoggo cunya tyen apol . Lewic mom omake pi jegerena ,
55001017	cite en ka otuno i Roma , oyenya atek ituno ka onwoŋa .
55001018	Rwot mie enwoŋ kica a ya i baŋe i Nino-naca . Dok yin daŋ iŋeo kit kony a en obedo miyo i Epeco .
55002001	Atinna , yin doŋ bed atek ba , pi winyo ame omiowa i Kricito Yecu .
55002002	Gin ame iwinyo i baŋa i nyim ocaden apol , yin daŋ ikob baŋ jo a genne a romo pwonyo i jo ocele .
55002003	Kany gin arac ame otimo i komi , bala jo ocele daŋ tye akanyo , acalo bala acirikale a Yecu Kricito aber .
55002004	Mom tye acirikale moro a tye i dog tic ame dok mio tic i oko bodo wie , pien tammere mito yomo cuny ŋat ocoe i mony .
55002005	Apyem i tuko mom twero loyo tuko ka mom owapo icwil me tukonono .
55002006	Apur ame ololle i poto en ame myero ge camo gin ame ocek iye .
55002007	Tam gin ame akobo , pien Rwot bino miyi iniaŋ i kop-pi luŋ .
55002008	Po i kom Yecu Kricito , ame ocer iyi akina a jo oto , akwar Daudi , kite a an arabo kede amut aber .
55002009	Amut aberrono en gin ame atye akanyo can pire , kun otwea i jegere bala atimo twon balloro ! Cite kop Obaŋa gire mom otweo .
55002010	En gin omio atye akanyakino kare luŋ , pi jo ame oyero , me gin daŋ onwoŋ larre a tye i Kricito Yecu , karacel kede kwogo a mom gik .
55002011	Kop man kop ateni , ni , “ Ka wan oto kede , obino daŋ kwo kede ;
55002012	ka wan okanyakino , obino loc karacel kede ; ka wan okwere , en daŋ bino kwerowa ;
55002013	ka wan jo a mom genne , en gire genne nakanaka , pien mom twero kwerre kene . ”
55002014	Poyo wigi i kop man , dok icikgi i nyim Rwot , ni gin owek pyem i kom nyiŋ kop apapat , pien mom konyo ginnoro , cite lunyo ka balo jo a winyo abala .
55002015	Diye atek me miye keni baŋ Obaŋa acalo ŋat ame opwoo , atic a mom i ginnoro a lewic myero make iye , ame tero kop me ateni i yo atira .
55002016	Kwer oko ceko kop a mom me woro Obaŋa , pien kodi koppono medo rwenyo jo arwenya i lworo Obaŋa ,
55002017	dok daŋ kopgi bino tuco yore bala bur a camo kom dano oyotoyot . Kumenayo gin kede Pileto tye i akina a jo-nono .
55002018	Gin doŋ ogom oko i kop me ateni kun okobo ni cerwa doŋ okato oko con . Gin otye obalo kede iyee ajo mogo .
55002019	Cite acakki te ot ame Obaŋa ocibo doŋ tye ame ocuŋ atek ikin , ame daŋ i tye coc man i kome ni , “ Rwot ŋeo jo mere , ” dok ni , “ Dano acel acel ame lwono nyiŋ Rwot myero pokere oko i bal . ”
55002020	I ottoro adwoŋ , mom bedo iye ka jami me jabu kede ryal keken , cite bedo iye daŋ jami mogo ame otio i yat kede ame otio i lobo ; mogo otio kedgi i kare me kwogo keken , ento mogo ololo i kare ducu .
55002021	Ka ce ŋattoro olonyere kun oweko kite areco oko , en bino bedo tabo ame otio kede i kare me kwogo , ame bedo acil , ame konyo won ot , ame oyikere pi ticcoro ducu aber .
55002022	Cac oko agoma yic meri me awobi , eka ite keto tammi i kom kite atir , iyee , mar , kede kuc , karacel i jo luŋ a kok baŋ Rwot kun yigi cil .
55002023	Pyem me miŋomino ame bino pi kwiapiny kwer daŋ oko ; yin iŋeo ni kodi pyemmono kelo daa .
55002024	Amiro a Rwot myero bed ŋat a mom da atata , myero bed ŋat akica baŋ jo luŋ , apwony adiro , ŋat a dio cunye ,
55002025	ŋat a tiro jo a pyem kede mwolo , Atot onyo Obaŋa bino miyogi cuny me ŋut , eka gin te niaŋ aber i kom kop me ateni ,
55002026	mio ryekogi te dwogo oko , ote bwot iyi owic a Catan , ame rik onwoŋo omakogi , omiogi tiyo gin en a mito .
55003001	Cite ber iniaŋ man ni , i kare me agikki , piny bino bedo arac i kare mogo .
55003002	Pien jo bino maro ka komgi kengi , kun obedo omar lim , owaka , ocac , oyet jo . Mom obino winyo onywalgi , mom obino miyo pwoccoro , mom obino paro pi Obaŋa .
55003003	Mom obino maro jo wadgi ; gin bino kwedde atata , obino bedo ocok dog jo , jo a mitgi mom jukere , jo ager ame dag ginnoro aber ,
55003004	wegi erupe , jo a tye atata a mom paro piny , jo a yeyea , jo a maro yomyic akaka maro Obaŋa .
55003005	Gin bino lubo dini ka i kitegi a nen i oko , kun okwero teko mere . Dup jo-nono adupa .
55003006	Pien tye jo mogo i akinagi ame ridde i pacci a jo , te mayo tam a monnogo amimiŋ ame peko me bal obwoo , ame mitgi apapat bedo wayogi tuŋŋi i tuŋŋi ,
55003007	kun gin mito pwonyere i kare luŋ , cite mom dok otwero niaŋ i kop me ateni .
55003008	Jonono rom i Yane kede Yambure a rik opyem i Muca , pien gin daŋ otye a pyem i kop me ateni i kite acellono ; ryekogi doŋ oballe oko , iyeegi mom tye kakare .
55003009	Cite gin mom obino medde kede kannabor wok , pien miŋogi bino ŋeye oko baŋ Iwak , bala mea jo aryo ca .
55003010	Cite yin giri ityeko na keda kun ineno pwonnya , kitena kede tam ame aketo i nyima . Ineno iyeena , diyo cunya , marra , kite ame akanyakino kede .
55003011	Ineno kit ame owuna kede , kede can ame aneno ; iŋeo gin ame otimere i koma i Antiokia , i Ikonio , kede Licitra , kile awunawuna a rik akanyo ; cite Rwot gire olara i ginnoro luŋ aluŋa .
55003012	Ateni , jo ducu a mito wopo kite kwo ajo a Iworo Obaŋa , kun obedo i Kricito Yecu , obino wunogi ,
55003013	kun jo areco kede jo ogoba , obino medde bedo arac ame okato kare , kun obwolo jo , gin daŋ obwologi .
55003014	Cite yin giri myero imedde i gin ame ipwonyo , kede ame iye ateteni , kun iŋeo jo a rik opwonyi iye .
55003015	Iŋeo daŋ ni ; cakere i tinoni iŋeo coc acil a yam ocoo , ame twero pwonyi i yo me larre pi ye Kricito Yecu .
55003016	Coc acil luŋ a yam ocoo , ocoo pi teko a Cuny Obaŋa . Konyo me pwony , me nyuto bal , me twenyo kite a jo , me nayo jo i lubo kite atir ,
55003017	me dano Obaŋa bed ame ocwiny , daŋ ame oyikere i yore luŋ , ame romo tiyo ticcoro aber
55004001	Aciki i nyim Obaŋa kede i nyim Kricito Yecu ame bino ŋolo kop a jo akwo kede jo oto , dok pi dwogo mere kede pi loccere ni mano ,
55004002	rab kop Obaŋa , cuŋ iye atek i kare aber kede i kare arac , mi jo niaŋ aber , jukgi , kun idio cunyi i pwony i kare luŋ .
55004003	Pien kare tye abino ame jo mom dok bino kanyo pwony me ateni , cite obino lubo mitgi kengi , kun ocoko opwony ame twero pwonyogi gin a gin mito winyo .
55004004	Gin bino loko ŋegi i winyo kop me ateni , ote gak oko wirre i kop me icina .
55004005	Cite yin ba , bed ame igwokere i kare luŋ ; kanyakino ka can opoto , ti tic me rabo amut aber , cob ticci ducu kakare .
55004006	An doŋ jo ceggi onyo remona acalo gin ame oonyo i wi keno lam ; karena doŋ oromo me ya oko i kwo man .
55004007	Aromo romo aber i lweny , acobo doŋ ŋwecca , agwoko daŋ iyee .
55004008	Aman doŋ okano pira mot me kite atir , ame Rwot a ŋolo atir , bino miya i Nino-naca ; mom baŋa keken , cite daŋ baŋ jo luŋ ame doŋ cunygi tye aparo dwogo mere .
55004009	Diye atek , iru bino baŋa .
55004010	Pien Dema doŋ oweka oko pi maro jami me wi lobo-ni , owoto gire oko i Tecalonika , Kurecen owoto i Galatia kede Tito i Dalmatia .
55004011	Luka kene en a doŋ tye baŋa kan . Bin wun i Marako , pien en ber meicel i konya .
55004012	Tukiko an aoro oko i Epeco .
55004013	Ka ibino , kella boŋo apek a rik aweko i Teroa tuŋ a Karpo . Kwokka daŋ bukena , akato mere maca me lao ca .
55004014	Alegejanda atet mola otima cucu ; Rwot bino cule pi timmere-nono .
55004015	Yin daŋ myero igwokere i kom lonnono , pien en rik opyem i kopwa atek ateka .
55004016	I pidona me agege , dano moro ocuŋŋa obedo mom . Jo luŋ oriŋo oweka oko . Obaŋa myero mom kwan man i wigi .
55004017	Cite Rwot Ocuŋ i laŋeta , eka te miya teko me tuco kop kakare , me Orok luŋ winy ; olara amannono i dog eŋato .
55004018	Rwot bino konya iya oko i gin luŋ arac , kun lara me atun i loccere me polo . Kwogo bed baŋe nakanaka . Amen .
55004019	Motta Puricika gin kede Akwila , kede jo me ot Oneciporo .
55004020	Lacito rik odoŋ i Korinti ; Turopimo aweko two i Mileto .
55004021	Diye atek me itun ame kare me koyo mom ru ocakere . Yubulo omoti , anaka atot Pudente kede Lino , kede Kulaudio , karacel kede omegiwa luŋ .
55004022	Rwot bed kedi i cunyi . Winyo mere bed kedwu .
56001001	Waraga man oya i baŋ Paulo , amiro Obaŋa dok daŋ akwena a Yecu Kricito . Rik oora pi nyayo iyee a jo Obaŋa ame eyero , kede niaŋogi i kop me ateni ame rwatte kede kwo me woro Obaŋa ,
56001002	me gin obed kede gen me nwoŋo kwo a perakino odoco . Obaŋa ame mom kobo kop goba rik ociko pire iyi ageyi piny ,
56001003	eka te nyuto oko kannaler ka kare mere oromo , i koppere ame omia me araba pi cik Obaŋa Alarwa .
56001004	Baŋ Tito , atinna me ateni ame onywako kede iyee acel : Obaŋa Papawa kede Alarwa Kricito Yecu omii winyo kede kuc .
56001005	Man gin omia aweki i Kurete , me wek iyik gin a yam odoŋ a mom tye kakare , dok iket odoŋe i boma adoŋo ducu , i kite a rik aciki kede ca .
56001006	Jo-nono myero bed jo a kopporo arac mom i komgi , jo a mongi tye acel acel . Itinogi bed jo oye Rwot , ame kopporo me caro caro mom owinyere i komgi , a mom oŋudi .
56001007	Pien atel jo Obaŋa , acalo en daŋ agwok jami Obaŋa , myero bed ŋat a kopporo arac mom i kome . Myero mom bed ŋat atiŋa onyo a ŋo oyotoyot , onyo amero , onyo akolo , kadi aworo me nwoŋo lim .
56001008	Myero en bed agwok wele , amar gin aber , dano a loye kene , ame kite atira , a cunye cil , dok ŋat a gwokere kene .
56001009	Dok daŋ myero en mak atek kop Obaŋa me ateni a rik opwonye kede , ame mio en twero cuko cuny jo kede pwony me ateni , dok twero loyo tam a jo a pyem kede .
56001010	Pien jo ame oŋudi tye pol , jo a kobo kop a tere mom , kede obwol jo , akato mere eryoŋet a jo a mito ni , jo oye Kricito myero koŋ lirre .
56001011	Kodi jo-nono myero mi liŋ oko , pien gin tye abalo jo apol kede jo i udigi luŋ , pi pwonyogi gin a mom porre gin ipwonyo , pi woro me nwoŋo lim .
56001012	Lo moro i akinagi ame adwarpinygi ikome rik okobo ni , “ Jo Kurete kare luŋ gin ogoba , leyi areco , oworo anyap , ”
56001013	Cadennono tye ateni ; pi mano myero ijukgi kede teko , me gin obed kede iyee me ateni ,
56001014	owek doŋ keto cunygi i kop me icina Ojudaya , kede cik ajo ame kwero kop me ateni .
56001015	Baŋ jo acil , jami luŋ daŋ cil , cite baŋ jo oballe , kede jo a mom tye kede iyee , mom tye ginnoro acil i baŋgi . Ryekogi ikome kede tam me yigi ame nyuttigi balgi doŋ oballe oko .
56001016	Gin otuco ni oŋeo Obaŋa , cite gin dok obedo kwere oko kede timgi ; gin odoko acalo gin ame okwero , jo a mom kede winy , a mom doŋ romo tiyo ticcoro aber .
56002001	Ento yin , pwony gin ame rwatte kede kop me ateni .
56002002	Kobbi jo adoŋo ni gin obed jo a gwokere kengi , jo a romo awora , jo a loo tamgi kengi , jo ame iyeegi kede margi tye kakare kun gin ocuŋ iye atek .
56002003	Amannono daŋ kobbi mon adoŋo ni gin myero obed kede woro i kitegi ducu , mom ocok dog jo , mom jo odoko opii a koŋo . Gin myero obed opwony me gin aber ,
56002004	eka ote pwonyo mon atino imaro coggi kede otinogi ,
56002005	dok obed mon a loo tamgi kengi , mon acil aboŋo tammoro me caro caro , a gwoko pacogi , mon ame okica kun oworo coggi , me jo ocele kur yet kop Obaŋa .
56002006	Amannono daŋ , cuk cuny awobe me gin gwokere kengi .
56002007	Yin ikomi inyutte acalo anen me tic aber i yore luŋ . Pwonnyi bed apek aboŋo ginnoro arac iye ,
56002008	kun ikobo kop ateni a mom otwero nwoŋo roccoro iye , me wek lewic mak ŋattoro a mito pyem kedwa , pien ginnoro arac mom nen a myero ekob i komwa .
56002009	Kob opii ni owor odoŋegi , oyom cunygi i yore luŋ . Kur gin obed opyem ,
56002010	kadi ceyo gigi mogo , cite myero gin onyut ni gin jo a genne aber meicel , me wek i gin ducu , gin omi pwony Obaŋa Alarwa onen amwonya .
56002011	Pien winyo Obaŋa doŋ onen pi laro jo luŋ .
56002012	Winyo mere-nono pwonyowa me kwero kite a jo a mom lworo Obaŋa , karacel i mit ducu me lobo man , dok pwonyowa me gwokere i kwowa i lobo man , me obed ame kitewa atir , kun olworo Obaŋa ,
56002013	kun okuro winyo ame genwa ocuŋ iye , en me neno Yecu Kricito , Obaŋawa adit kede Alarwa , ka odwogo kede kwogo .
56002014	En rik omiye kene pirwa me lakorowa oko i bal luŋ , kede me lonyowa obed jo mere ikome , ame tye kede mit me tiyo tic abeco .
56002015	Kobbigi kop magi ; cuk cunygi dok ijukgi kede twerri luŋ . Kur imi dano moro bwoni .
56003001	Poyo wigi luŋ me miye i te loc a rwode kede wegi twer , me bedo i winy , kede me yikere pi tiyo ticcoro aber luŋ .
56003002	Gin owek kobo kopporo arac i kom ŋattoro , owek da , obed jo okica , onyut woro baŋ jo ducu i kare luŋ .
56003003	Pien wan ikomwa rik koŋ obedo omino , oŋudi , yam orwenyo ata , obedo opii a mitwa kede jami apapat ame yomoro cunywa . Otyeko karewa i raccuny kede nyeko , jo odagowa , dok wan daŋ odagere kenwa kenwa .
56003004	Cite i kare ame ber kede mar me kica , Obaŋa Alarwa onen ,
56003005	en te larowa oko , mom pi ticcoro a wan otio i kite atir , cite pi kica mere gire . Olarowa kede pii me nywalle me aryo kede me doko jo anyen pi Cuny Acil ,
56003006	a rik en oonyo i komwa abup i Alarwa Yecu Kricito ,
56003007	me ote kwanowa ni kitewa atir pi kica mere , me onwoŋ kwo a perakino odoco , ame genwa tye iye .
56003008	Kop man kop me ateni . Amito icuŋ atek i kom kop magi , me jo a doŋ oye Obaŋa obed i tam me miye me tiyo ticcogo abeco ; mannono ber , dok bedo me kony baŋ jo luŋ .
56003009	Kwer oko pyemmogo me minomino , kop i kom nyiŋ kwaro , daa kede laro kop i kom cik ; magu ducu pe konyo , yore mom .
56003010	Dano ame kela apoka poka ka doŋ ikwenyoro icel kede dok tyen me aryo , weke oko , mom dok inotte wunu kede ,
56003011	kun iŋeo ni , kodi danonono doŋ ogak oko , dok obalo , en doŋ oŋolo kop i kome kene .
56003012	Ka abino oro Artema onyo Tukiko baŋi , diye atek me bino baŋa i Nikopoli , pien atyeko moko tamma me bedo kuno i kare me koyo .
56003013	Ket teko me konyo Jena aŋe cik , kede Apolo i wotgi ; nen ni ginnoro kur rem i baŋgi .
56003014	Jowa myero pwony miye i tic abeco , me gin obed i yo me konyo jo ame cannoro odio ; kur gin obed acalo yen a mom nyak .
56003015	Jo luŋ a tye baŋa kan omoti . Mot jo a marowa i iyee . Winyo Obaŋa bed kedwu wun luŋ .
57001001	Waraga man oya i baŋ Paulo , ame abuc a Kricito Yecu , kede baŋ ominwa Temoteo . Baŋ Pilemon atic wadwa ame amaro ,
57001002	gin kede aminwa Apia , kede Arakipo acirikale wadwa , kede jo oye Kricito a cokere i odi :
57001003	Obaŋa Papawa kede Rwotwa Yecu Kricito omiwu winyo kede kuc .
57001004	Apwoo Obaŋana didik ka atuco nyiŋi i kwacca ,
57001005	pien abedo winyo pi mar meri kede iyeeni ame ibedo kede i kom Rwotwa Yecu kede jo Obaŋa luŋ .
57001006	Man omio akwao ni , kite notte ame onotte kedi i kom iyee odok atek a romo niaŋowa atut i kom gin aber luŋ a wan otye kede i Kricito .
57001007	Pien mar meri okella lelo adwoŋ dok okweo yia , omina , pien idwoggo cuny jo Obaŋa .
57001008	Pi mannono , kadi bed atye i tekcuny i Kricito ame romo miyo aciki acika itiyo ginnoro a mitte ,
57001009	cite pi mar meri-ni aneno ni ber akwai akwaa , an Paulo ame acuŋ akaka Kricito Yecu , ame aman daŋ adoko abuc pire .
57001010	Akwai pi atinna Onesimo , ame adoko pappere kan i buc .
57001011	I kare okato konnyere koŋ obedo mom baŋi , cite aman konnyere doŋ dwoŋ baŋi kede baŋa .
57001012	En enno doŋ adwoggo en baŋi-nu , ame en doŋ odoko acalo dul koma ikokome .
57001013	Onwoŋo amito ni kono agwoke baŋa kan , me mia kony akakari a kun pwod atye i buc pi rabo amut aber ;
57001014	cite mom amito timo ginnoro aboŋo winyo gin a yin iparo , me ka itimma ber , mom obed pi ruyi arua , ento pi yerri yin ikomi .
57001015	Gwok onyo man en gin omio rik en opokere kedi pi kare anok , me wek ite game doŋ atwal ,
57001016	mom dok acalo opii , cite akato opii oko , acalo ominwa ame omaro . Pollere wok en pire tekka , cite i tuŋ baŋi pire doŋ tekki meicel , acalo akonnyi kede ominni i Rwotwa .
57001017	Doŋ ba , ka iŋeo ni an abedo awotti , game i kite a kono igama kede .
57001018	Ka ce rik otimmi rac , onyo tye i banyani moro , kwan magi-nono i wia .
57001019	An Paulo acoo man i ciŋa an ikoma , abino culli oko . Kun mom dok akobo ni , yin daŋ giri itye i banyana , en kwoni ikome .
57001020	Ee ta , ominna , amito konnyoro i baŋi i Rwotwa . Dwoggo cunya i Kricito .
57001021	Atye i gen atek i komi ni ibino woro doga , omio atye acoyi kop man kun aŋeo ni ibino timo akato ame an akobo .
57001022	Karacel i mano , yikka icika moro me welo , pien atye i gen ni kwacwu bino miyo omia baŋwu .
57001023	Epapira abuc wadwa i Kricito Yecu omoti ,
57001024	anaka Marako , Aricitako , Dema kede Luka otic wadwa .
57001025	Winyo a Rwotwa Yecu Kricito bed kede cunywu .
58001001	Rik con Obaŋa okobo kede kwariwa i dul kop apol kede i yore apapat , kun kobo i dog odwarpiny ;
58001002	ento i kare icen-ni en doŋ okobo kedwa i Wode . Jami luŋ ame tye Obaŋa rik otio pi twer a Wode , ame en oyiko ni myero bed won jami luŋ .
58001003	En acara me kwogo Obaŋa , cal Obaŋa ikokome tye i kome , dok en daŋ ame tiŋo jami ducu ame tye kede teko me koppere , A doŋ en otyeko tic me lwoko bal , en obedo piny i kabedo me kwogo tuŋ cem i laŋet Won Kwogo Adwoŋ a tye malo i polo ,
58001004	kun en doŋ odoko adit meicel akato omalaika luŋ , a rom aroma i kite ame nyiŋ ame omie ber atek akato megi oko .
58001005	Obaŋa rik doŋ okobbi amalaika moro ni , “ Yin i Woda , tin doŋ anywali ? ” Onyo dok ni , “ An abino bedo pappere , en bino bedo Woda ? ”
58001006	Dok daŋ i kare ame en okelo atin kao i lobo en okobo ni , “ Omalaika Obaŋa luŋ aluŋa myero wore . ”
58001007	I kom omalaika , Obaŋa okobo ni , “ En loko omalaika mege doko yamo , oticcere en loko doko leb mac , ”
58001008	Ento i kom Wode en okobo ni “ Kom me , locci , yin Obaŋa , bino perakino odoco , i locci yin i ŋolo kop atira ,
58001009	Yin imaro kite atir , yii dag tim arac ; mannono omio Obaŋa , ame en Obaŋani , omi dit , en omi yomcuny adwoŋ meicel pi woro ame en owori kede , ame kato me owoteni oko . ”
58001010	En dok okobo ni , “ Yin Rwot i agege iketo acakki te lobo , polo daŋ en tic me ciŋi ,
58001011	Gin bino rwenyo odoco , ento yin iperakino ; gin luŋ bino ti bala boŋo ,
58001012	ibino dologi acalo koti , obino lokogi acalo boŋo . Ento yin ibedo ame kiti acel , omwaka ni mom bino gik , ”
58001013	Obaŋa rik okobbi amalaika moro ni , “ Bed i laŋeta tuŋ cem i kabedo me kwogo , ituno ka abino miyo okworri doko aten tyeni ? ”
58001014	Kara omalaika obedo ŋagi doki ? Gin luŋ obedo cunnyogo ame tio tic Obaŋa ; en orogi pi konyo jo ame bino nwoŋo larre .
58002001	En omio wan myero oketu cunywa meicel i gin a rik owinyo wunu , me kur dok ogak oko iye .
58002002	Kwena a rik omalaika okelo yam omoko atek . Ka ŋattoro okalo wi cikkoro onyo okwero winyo , omie can iye ame oporo bal ame obalo .
58002003	Kara wan dok obino bwot iŋo ka mom oketo cunywa i larre man a pire dwoŋ wok-ki ? Larre man Rwot en ame okwoŋo tuco pire , eka jo a rik owinyo i baŋe ote moko baŋwa .
58002004	Obaŋa daŋ omedo cadennere baŋgi kun tio anyuttogo kede taŋo kede tic atek adoŋo apapat , dok kun poko mottogo me Cuny Acil pi mittere kene .
58002005	Pien Obaŋa mom oketo lobo a mito bino a wan okobo pire-ni i te loc omalaika .
58002006	Tye kannoro ame otuco kannaler ni , “ Dano gin aŋo , omio ipo pire ? Onyo atin a dano , omio iparo pire ?
58002007	Ikete piny i te omalaika pi kare anonok , imie kwogo kede woro acalo abaka ,
58002008	iketo jami luŋ piny i te loccere , i te tyene . ” Doŋ ka oketo jami luŋ i te loccere , mom doŋ oweko ginnoro a en mom loo .
58002009	Ento wan oneno Yecu ame rik okete piny i te omalaika pi kare anonok , ento aman doŋ amie kwogo kede woro acalo abaka pi rem me to ame okanyo , me wek pi kica Obaŋa en bil to pi jo luŋ aluŋa .
58002010	Jami luŋ tye pi Obaŋa , dok en ame oketogi . Doŋ ka rik en omito kelo itino apol i kwogo mere , gin a en otimo obedo amyero meicel , me miyo atel wigi me larre odoko ŋat ocwiny pi kanyo can .
58002011	Ŋat ame olonyogi bedo acil , kede jo ame olonyogi-ni , gin luŋ oya i kom ŋat acel ; man en gin omio lewic mom mako Yecu me lwonogi ni omego mere ,
58002012	kun okobo ni , “ Abino rabo nyiŋi baŋ omegona , abino paki kede wer i dye lwak ocokere . ”
58002013	Dok ni , “ Abino keto genna i kome . ” Kede dok ni , “ An ene kede itino ame Obaŋa doŋ omia . ”
58002014	Kite acalo itino dikdik onotte i kom kede remo , en daŋ amannono onywako komgi kede remogi , me wek pi to mere enyot oko ŋat ame tye kede twer i kom to , mano en Catan ,
58002015	egony jo a yam obedo i twec me opii pi kare me kwogi luŋ pi lworo to .
58002016	Doŋ onen aber ni , gin a en otimo mom otiko omalaika , ento otiko ikwae Iburaim .
58002017	Mano en omio en myero odok ame erom aroma kede omego mere i yore luŋ , me ebed alamdog adwoŋ ame akica dok agen i tic Obaŋa , me ekwany bal a jo mere oko .
58002018	Pien en kene rik okanyo can dok obite , en omio en twero konyo jo ame obitogi .
58003001	Doŋ ba , wun omegona acil ame Obaŋa olwoŋowu karacel keda , doŋ itam wunu i kom Yecu ame en akwena kede alamdog adwoŋ me iyee a wan otuco .
58003002	En obedo agen baŋ Obaŋa ame okete i tic , a rom aroma i Muca ame rik obedo agen i ot Obaŋa luŋ .
58003003	Ager ot omio kwogo adwoŋ akato ot ; amannono daŋ Yecu obin okwano ni kwogo mere dwoŋ kato mea Muca .
58003004	Pien ottoro keken , dano en agero , ento ager jami luŋ obedo Obaŋa .
58003005	Muca rik obedo agen i ot Obaŋa luŋ acalo atic , me miyo caden i kop ame rik obedo agen i ot Obaŋa luŋ .
58003006	Ager ot omio kwogo loyo ot Obaŋa acalo atinnere . Ode-nono en wan , ka ce wan omoko atek i tekcunywa kede ŋatetwa ame obino pi gen a wan otye kede .
58003007	Doŋ acalo Cuny Acil okobo , “ Ka iwinyo wunu dwon Obaŋa tin ,
58003008	kur imi cunywu bed anwaŋ bala jo a rik ojem , i kare ame gin oomo kede yia i tim ,
58003009	kan ame kwariwu oomo kede yia , otema iye , kun obedo neno ticca pi mwakki pyeraŋwen ,
58003010	Pi mano cunya owaŋ i kom jo me kare-nono , ate kobo ni , ‘ Gin didik ogak oko i tamgi ; gin mom oniaŋ i kom yo mera . ’
58003011	Acalo rik akwoŋo i akemona , ‘ Gin mom bino donyo i weo baŋa . ’ ”
58003012	Gwokere wunu , omegona , me atot ya ŋattoro i akinawu kur bed i cuny arac , cunya mom ye Obaŋa , ame twero miye ya oko i kom Obaŋa akwo .
58003013	Ento myero ijiŋ wunu cunywu kenwu nino luŋ ka pwod otwero lwoŋo ni , “ tin ” , me ŋattoro i akinawu kur cunye dok anwaŋ pi abwole me bal .
58003014	Pien wan obedo jo ame onotte kede Kricito , ka ce wan omoko atek i genwa me agege ituno i agikki ,
58003015	acalo rik okobo ni , “ Ka iwinyo wunu dwone tin , kur imi cunywu bed anwaŋ balajo a rik ojema . ”
58003016	Ŋagi ce a rik owinyo dwon Obaŋa , eka ote jem oko-nono ? Mom gin lwak jo luŋ a rik oya i lobo Miciri a kun Muca atelogi ?
58003017	Dok ŋagi ce a rik yie owaŋ kedgi pi mwakki pyeraŋwen ? Mom gin jo a rik obin obalo , ame komgi te doŋ i tim ?
58003018	Dok baŋ jo mene ce ame en rik obin okwoŋo ni , gin mom bino donyo i weo baŋe ? Mom obedo baŋ jo a rik mom obedo owiny ?
58003019	Pi mano wan oneno ni , jo-nono rik mom otwero donyo pien gin okwero ye oko .
58004001	Doŋ ba , cikere me donyo i weo Obaŋa pwod tye , ento myero obed wunu alwor , me ŋattoro i akinawu kur nwoŋere ni opoto oko me tuno iye .
58004002	Wan doŋ owinyo amut aber bala rik gin daŋ ; ento kwena a gin owinyo mom okonyogi , pien gin ka owinyo mom orubo kede iyee .
58004003	Wan jo ame oye wan en ame obino donyo i weonono a rik en okobo pire ni , “ Acalo rik akwono i akemona , ‘ Gin mom bino donyo i weo baŋa , ’ ” kadi bed ticcere nwaŋ otum oko geye i acakki piny .
58004004	Pien tye kannono kan a rik okobo i kom nino me abiro ni mano , “ Obaŋa te weo i nino me abiro i kom ticcere luŋ ame en otio . ”
58004005	Eka daŋ kan en dok okobo ni , “ Gin mom bino donyo i weo baŋa . ”
58004006	Amanno yo pwod tye twolo me jo mogo dony iye . Jo a rik ogeo rabbigi amut aber mom odonyo , pien gin okwero bedo i winy .
58004007	En dok te keto nino ocele ame olwoŋo ni , “ Tin , ” kun okobo icennere i dog Daudi a doŋ okato runi apol ata , i kop anene wan okobo pire , ni , “ Ka iwinyo wunu dwone tin , kur imi cunywu bed anwaŋ . ”
58004008	Pien ka kono Yocwa rik omiogi weo , kono Obaŋa mom dok okobo icennere pi nino ocele .
58004009	Pi mano , weo me cabit pwod tye pi jo Obaŋa ;
58004010	pien ŋat odonyo i weo baŋ Obaŋa nwoŋo doŋ owe oko i ticcere , bala Obaŋa a rik owe oko i mege .
58004011	Doŋ pi man , myero ololle wunu me donyo i weo-nono , me wek ŋattoro kur dok pot oko pi kwero bedo i winy bala gin .
58004012	Pien kop Obaŋa en gin akwo , dok tio atek , bit daŋ kato pala bat ame bit ryoryo . En tuco yiwa kero , pello i kan ame tipo kede cuny orwatte iye , onyo kan ame wan nyoo orwatte kede moo miyi cogo , kun poko par kede tam abeco kede areco mere a tye i yi dano .
58004013	Mom tye ginnoro ame Obaŋa mom neno ; jami luŋ a en oketo oradde oko kannaler i waŋe , en ŋat ame bino ŋiyo kopwa .
58004014	Doŋ wan otye kede alamdog adwoŋ meicel ame doŋ odonyo i polo , en Yecu , Wot Obaŋa ; pi mano myero omok wunu atek i iyee ame wan otuco .
58004015	Pien alamdog adwoŋ a wan otye kede mom bedo ŋat a mom winyo rem karacel kedwa pi gorowa , pien en daŋ Catan rik obite i yore luŋ bala wan , ento en naka mom otimo balloro .
58004016	Eyo , wan doŋ myero onoku cok i nyim kom me loc Obaŋa kede tekcuny , kan ame winyo tye iye , me timwa kica , onwoŋ daŋ winyo ame konyowa
58005001	Pien alamdog adwoŋ acel acel oyero i akina a lwak , ote kete me tiyo tic i nyim Obaŋa akakargi , kun mio mot kede gin ame oŋolo pi bal .
58005002	En twero tic i jo kede mwolo i baŋ jo a kwia piny kede jo ogak , pien en ikome daŋ nwoŋo goro ocire oko .
58005003	Pi mano en myero mi mot me aŋola pi ballere en ikome , karacel kede pi bal a lwak .
58005004	Dok daŋ mom tye ŋattoro a yerre kene pi dit man , Obaŋa en ame lwoŋe iye , acalo rik olwoŋo Aron .
58005005	Amannono daŋ , Kricito rik mom otero kwogo man me bedo alamdog adwoŋ pire kene , ento Obaŋa omie , kun kobo ni , “ Yin i Woda , tin doŋ anywali ” ;
58005006	acalo okobo daŋ kan ocele ni , “ Yin ibedo alamdog nakanaka , i kite a Melkijadek . ”
58005007	I kare me kwo mere i lobo man , Yecu rik okelo kwaccere baŋ Obaŋa , en ŋat ame rik twero lare i to , kun bako doge ame olakino i koko kede pig waŋe , Obaŋa daŋ te winye pi mwolo mere baŋe .
58005008	Kadi bed en Wot Obaŋa , rik en opwonyere i bedo kede winy pi can a en obeo iye .
58005009	Ka doŋ ocwiny , odoko ŋat a kelo larre a mom gik baŋ jo luŋ a winyo doge .
58005010	Obaŋa te tuce me bedo alamdog adwoŋ i kite a Melkijadek .
58005011	Wan otye kede kop apol a myero okob i kop man , cite tek meicel me niaŋowu , pien niaŋwu doŋ odoko legelege .
58005012	Aman doŋ onwoŋo iromo bedo wunu opwony , cite ŋattoro myero doŋ dok nwo pwonyowu i kop me agege me kop Obaŋa . Cak en a doŋ porre pirwu , mom cem atek .
58005013	Pien ŋat ame doto cak mom tye i ŋeccoro a dok i kom kite atir , pien nwoŋo pwod atin .
58005014	Aco cem atek tye pi jo oteggo , ame ryekogi me poko gin aber kede gin arac doŋ ocwiny pi be do keto i tic .
58006001	Pi mano , koŋ oweku kop me agege i kom Kricito , ote medde wunu anyim i pwony a jo oteggo , kun mom dok obedo nwoyo cibo acakki tere , ame en ŋut i kom tic ducu a rik kwo mom iye , kede moko iyeewa i kom Obaŋa ,
58006002	kede dok pwonyere i kom kop magi : kite batija apapat , keto ciŋ i wi jo , cer a jo oto , kede kop ame oŋolo atwal .
58006003	Wan obino medde anyim giwa , ka Obaŋa oye .
58006004	Jo ame doŋ otyeko tuno i lero tyen acel , ame obilo mot ame oya i polo , kun obedo i akina jo olimo Cuny Acil ,
58006005	ame daŋ otyeko bilo kop Obaŋa kit a mit kede , dok ogiporo tic atek adoŋo me kare ame bibino , ka jo-nono doŋ ogak oko , mom dok otwero rocogi dok anyen me gin oŋut .
58006006	Ka gin doŋ ogak oko , gin tye aguro Wot Obaŋa i kom yataria pirgi kengi , kun okelo lewic i kome i nyim lwak .
58006007	Pien Obaŋa mio winyo i kom lobo ame mato kot ame cwe i kome kare i kare , eka te ceko ginapita ame konyo jo ame opuro pirgi .
58006008	Ento ka ce onyao okuto kede ocokocok , konnyere nwoŋo mom , kuro ka ceŋ Obaŋa , agikkere en mac ame obino wano kede oko .
58006009	Ento wun ba , owotena , kadi bed wan okobo aman , ogeno ni itye wunu aber a kato jo-nono i kom kop a dok i Iarre .
58006010	Pien Obaŋa gire pe wany ; wie mom bino wil i tic a rik itio wunu , akadi mar ame inyuto wunu pire i konyo jo Obaŋa , ame pwod itye wunu ka konyogi daŋ .
58006011	Gin a wan omito atek i tuŋ baŋwu en ene ni , ŋat acel acel i akinawu bino keto cunye naka i agikki , me wek gin ame iketo genwu iye cobere kakare .
58006012	Kur idok wunu owackom , ento potto wunu jo ame pi iyeegi kede diyo cunygi otye ka nwoŋo gin a rik Obaŋa ociko pire .
58006013	I kare ame Obaŋa cikere baŋ Iburaim , kite acalo mom dok tye ŋattoro a kate i dit a myero en kwoŋ i nyiŋe , en okwoŋo i nyiŋe kene ,
58006014	kun kobo ni , “ Abino miyi winyo dok abino nyayo ikwai bedo apol . ”
58006015	Pi Iburaim idiyo cunye , omio en onwoŋo gin a rik Obaŋa ociko pire .
58006016	Ka dano moro kwoŋo kwoŋ , en kwoŋo i nyiŋ ŋat adwoŋ a loc , dok ka pyemmoro tye i akina jo , kop ame omoko kede kwoŋ en a tyeko .
58006017	En gin omio Obaŋa omoko cikere mere kede kwoŋ , pien nwoŋo omito nyuto aber meicel baŋ jo a myero nwoŋ gin ame eciko pire ni , gin ame eyiko mom dok ebino loko .
58006018	Tye doŋ jami aryo a mom dok lokere , ame Obaŋa mom twero bwolo jo iye . Doŋ pi man , wan jo ame oriŋo olaro baŋe otye i gin ame cukoro cunywa atek me lido gen ame oketo i nyimwa .
58006019	Wan otye i gen man acalo ajuk mel , ame mio cunywa cuŋ atek a mom owirre . Gennono donyo anaka i kabedo acil i ot Obaŋa , i ŋe boŋo acika ,
58006020	kan ame Yecu otelo nyim odonyo iye pirwa , kun doŋ odoko alamdog me nakanaka i kite a Melkijadek .
58007001	Melkijadek man rik obedo rwot me Calem , dok daŋ alamdog Obaŋa Amalo Meicel . En orwatte gin i Iburaim i kare ame Iburaim onwoŋo adwogo i neko rwode ca , te lammi Iburaim winyo ;
58007002	eka Iburaim te pokke dul acel me apar me jami luŋ ame enwoŋo . Me agege en “ rwot me kite atira ” , pien man te kop me nyiŋe , dok daŋ en rwot me Calem , ame te koppere , “ rwot me kuc ” .
58007003	Pappere moro mom , tottere-gu daŋ pe , kwari mege mom , ageyi me kare mere , anaka agikki me kwo mere daŋ pe . En cal kede Wot Obaŋa , obedo alamdog nakanaka .
58007004	Koŋ inenu kite a rik en dit kede ! Iburaim ame en kwarowa acon omie dul acel me apar me gin ame oyako .
58007005	Doŋ jo i akina ikwae a Levi ame obedo olamdog , cik a Muca rik ocikogi me rayo dul acel me apar i baŋ jo Icrael . Mano nwoŋo gin orao i baŋ omegogi , kadi bed gin daŋ obedo ikwae Iburaim .
58007006	Ento dano-ni ame pe kwaro mere acel kedgi ogamo dul acel me apar i baŋ Iburaim , eka te lamo winyo i kom ŋat ame Obaŋa ocikere baŋe .
58007007	Mom dok tye akalakala me kobo ni , alam-winyo dit kato ŋat a en olamo winyo i kome .
58007008	Dok tuŋ cel oneno ni , jo a rao dul acel me apar gin jo ame to oko , cite tuŋ cel ŋat a rao en ŋat ame coc a rik ocoo otito pire ni pwod kwo .
58007009	Anaka otwero kobo ni , ka Iburaim omio dul acel me apar , Levi daŋ ame ikwae gin ame rao dul acel me apar , rik omio mere ,
58007010	pien i kare ca en rik pwod tye iyi kom kwaro mere , i kare ame Melkijadek rwatte kede ca .
58007011	Doŋ ka kono gin ducu twero cobere kakare pi olamdog ame gin jo Levi , ame jo Icrael rik onwoŋo cik Obaŋa karacel kedgi-ni , piŋo dok mitte ni alamdog ocele dok pello i kite a Melkijadek , kun mom okobo ni , i kite a Aron ?
58007012	Aco ka alamdog doŋ olo ko , cik daŋ myero dok lok oko .
58007013	Pien Rwotwa ame okobo kop magi i kome obedo dano me atekere ocele , ame ŋattoro i kingi mom ru otio ticcoro i kom keno me lam .
58007014	Ŋeye gire aber ni , en rik oya i kin ikwae a Juda , dok Muca rik pe okobo kopporo i kom atekere-nono ame mako olamdog .
58007015	Kop-pi doŋ te nen oko kannaler akato ka alamdog ocele opello a calli Melkijadek ,
58007016	ame odoko alamdog , mom pi cikkoro ame lubo atekere , ento pi teko me kwo mere ame ginnoro pe romo tyeko .
58007017	Pien cok a rik ocoo okobo ni , “ Yin ibedo alamdog nakanaka , i kite a Melkijadek . ”
58007018	Cikkoro acon doŋ obolo oko , pien onwoŋo goro , dok konnyere mom ,
58007019	pien cik a Muca rik mom ocobo ginnoro kakare , ento aman doŋ okelo gennoro aber akato ame twero miyowa onoko ceggi baŋ Obaŋa .
58007020	Medo i mano daŋ , Obaŋa rik okwoŋo kwoŋ i kome . Jo ocele ca odoko olamdog aboŋo kwoŋŋoro ,
58007021	ento Yecu odoko alamdog pi kwoŋ Obaŋa ame rik okobbe ni , “ Rwot okwoŋo kwoŋ oko , mom bino loko tammere , ‘ Yin ibedo alamdog nakanaka . ’ ”
58007022	Mano omio cikere ame Yecu ocuŋ pire obedo ber atek akato en ocele ca .
58007023	Apokapoka ocele daŋ dok tye . Olamdog ocele ca rik gin welgi bup , pien to onwoŋo oriye i nyimgi oko me medde kede tic ,
58007024	ento Yecu perakino odoco i dog ticcere me alamdog , pien en bedo nakanaka .
58007025	Man omio kare luŋ en tye kede twer me laro jo ame bino baŋ Obaŋa kun obeo baŋe , pien en bedo kwo waŋ i waŋ me bako doge pirgi .
58007026	Alamdog adwoŋ acalo mano en ame romo cobo mitwa . En cil , ginnoro arac mom i yie , cilo me bal mom ogude . Obin opoke oko i kom obalo , otiŋe malo i wi polo .
58007027	En pe calo olamdog ocele ca , pien gin myero omi mot didik ame gin oŋolo pi bal megi kengi , eka dok ote ŋolo pi bal a lwak . Yecu otimo man tyen acel ame oromo meicel i kare ame omiye kene acalo gin ame oŋolo
58007028	Cik a Muca keto jo agoro me bedo olamdog , ento kop me kwoŋ ame okwoŋo icennere i ŋe cik oketo Wot Obaŋa ame doŋ ocwiny atwal .
58008001	Gin a pire dit i kop ame okobo kan en ene : wan otye kede alamdog adwoŋ acalo man , ame doŋ obedo piny i kabedo me kwogo i laŋet kom a Won Kwogo Adwoŋ i polo .
58008002	En tio ticcere i kabedo acil , i kema me ateni ame Rwot en oguro , mom dano .
58008003	Alamdog acel acel oketo me miyo mot kede gin ame oŋolo me yalo Obaŋa ; pi mano Yecu daŋ myero bed i ginnoro ame emio .
58008004	Kono en tye i lobo kan , kono mom obedo alamdog kadi acel , pien olamdog tye ame omio mot pi cik a Muca .
58008005	Cite kan ame gin tio iye en apor kede tipo keken me kabedo acil a tye i polo ; pien ka Muca rik ceggi i guro kema , Obaŋa okwenyoro en ni , “ Nen ni itio jami luŋ i kite cal ame onyutti i wi kidi . ”
58008006	Cite acalo tye-ni , Yecu doŋ onwoŋo tic amalo meicel a kato megi oko , a rom aroma i kite ame cikere ame en oyiko obedo aber atek a kato en ocele ca , pien Obaŋa omoko kun ociko pi miyo jami abeco akato .
58008007	Kono rik balloro obedo mom i cikere me agege , kono moro me aryo mere mom dok mitte .
58008008	Ento Obaŋa onwoŋo bal i komgi , pien okobo ni , “ Kare bino romo , man kop a Rwot , ame abino moko cikerena anyen kede doggola Icrael kede doggola a Juda .
58008009	Mom dok abedo bala cikere a rik aketo i kwarigi ca , i nino a rik amakogi i ciŋgi , ate kwanyogi oko i lobo me Miciri ; pien gin rik mom olubo cikerena , omio an daŋ mom awekogi ata , man kop a Rwot .
58008010	Man en cikere ame abino keto wan i doggola Icrael ka kare-nono okato , Rwot okobo : Abino keto cikka luŋ i cunygi , ate coyo i yigi . An abino bedo Obaŋagi gin ote bedo jona ,
58008011	Ŋattoro a pwonyo wadgi doŋ bino bedo mom , kadi ŋat a kobbi ominnere ni , ‘ Ŋe Rwot ’ , pien gin luŋ obino ŋeya , geye i kom jo atino i akinagi , ituno i kom jo adoŋo .
58008012	Pien abino timogi kica i tim areco megi , mom dok abino poyo balgi . ”
58008013	Ka okobo pi cikere anyen , en tero cikere me agege ca acalo gin ame kare mere doŋ okato oko . Aco gin ame kare mere doŋ okato , ame oti oko , nwoŋo doŋ ceggi rwenyo .
58009001	Anaka cikere me agege ca rik daŋ obedo kede cikkogo me woro Obaŋa , dok daŋ obedo kede kabedo acilloro me lobo man .
58009002	Pien rik tye kema ame oyiko , en me oko ame olwoŋo ni Kabedo Acil , ame tye iye gi-cibo tara kede meja , kede ogati ame oketo i nyim Obaŋa .
58009003	I yoŋe boŋo icika me aryo rik tye iye kema ame olwoŋo ni Kabedo Acil Meicel .
58009004	Kuno tye iye keno me waŋo odok akur ame otio kede jabu , kede canduk me cikere ame omwono kome luŋ kede jabu . Iyi canduk me cikere rik tye iye tabo alibi me jabu kede manna i yie , kede abiro Aron a rik lot ca , kede kiddi apada a nwaŋ ocoo iye kop me cikere .
58009005	I wi canduk yam tye iye okerubi me kwogo , ame owumo komme-kica kede bwomgi . Jami magi mom otwero kobo ginnoro iye i yore i yore aman .
58009006	Mano en kite a rik oyiko kede . Olamdog yam donyo i kema me agege didik pi cobo ticgi me woro Obaŋa .
58009007	Ento kema me aryo alamdog adwoŋ kene en ame donyo iye , en daŋ donyo icel keken i mwaka acel acel , kun mom woto aboŋo remo , ame en mio pire en ikome kede pi roc a lwak .
58009008	Kit man Cuny Acil cimo kannaler ni , yo me tuno i kabedo acil mom ru oyabo ka kema me agege pwod ocuŋ .
58009009	Man en cal me kare man . Te koppere ni , mot kede gin ame oŋolo me yalo Obaŋa mom twero miyo ŋat oworo Obaŋa doko dano a cunye ler doki odoco ,
58009010	pien gin otiko ka cem kede mat kede kite lwokere apapat . Magu luŋ obedo cik i oko me kom ame tye atic ituno naka i kare ame Obaŋa bino loko jami ducu bedo anyen .
58009011	Ento aman Kricito doŋ obino , ame en alamdog adwoŋ me jami abeco ame bibino . Kema a en tio iye dit kato maca , daŋ ber odoco kato maca , pien mom otio kede ciŋ , te koppere ni , mom gin me lobo man .
58009012	En odonyo i Kabedo Acil icel iloŋ ame oromo meicel , kun mom otero remo dyegi kede itino twoni , ento otero remo mere en ikome , te lakorowa doŋ atwal .
58009013	Remo dyegi kede twoni , kede buru roa ame owaŋo , ka okiro i kom jo ame obalo kwer , romo lonyogi , kun yiko komgi bedo acil .
58009014	Remo a Kricito mom kato maca atek ateka ? Pi Cuny Acil ame perakino atwal , omio en omiye kene baŋ Obaŋa kun roccoro mom i kome , me elony cunywa ame lille pi tiyo tic me to , me obed a yiwa ler , ote woro Obaŋa akwo .
58009015	Mano en omio Kricito rik obedo ŋat oyiko cikere anyen , me wek jo ame olwoŋo nwoŋo lim ame perakino ame Obaŋa ociko miyo ; pien pi to ame otimere , jo a rik okalo wi cik i te cikere me agege aman doŋ olakorogi oko .
58009016	Pien kan ame cikere me leyo lim tye iye , myero doŋ mok ni , ŋat ociko doŋ oto .
58009017	Kodi cikere-nono twero tic ka i ŋe to keken ; mom tye i twerroro ka ŋat ociko pwod kwo .
58009018	Pi mannono anaka cikere me agege ca rik omoko kede remo .
58009019	Pien ka Muca rik otyeko rabbi lwak icwil ducu ame tye iyi cik , en te kwanyo remo roce kede dyegi , karacel kede pii , kede uci yer romo arema , kede yat acalo ogudo , kiro i kom buk ikome , kede dok i kom lwak luŋ ,
58009020	kun kobo ni , “ Man en remo me cikere ame Obaŋa ocikowu iye . ”
58009021	Dok i , yore acellono , Muca okiro remo i kom kema kede jami luŋ ame otio kede me woro Obaŋa .
58009022	I te cik , jami luŋ obuco lonyo kede remo ; kan ame mom oonyo iye remo , weko bal daŋ pe iye .
58009023	Kakare , jami ame obedo apor keken me gin a tye i polo rik myero olony i kodi ginnono , ento jami me polo ikomgi myero olony i mot aŋola abeco akato magi-nono oko .
58009024	Pien Kricito mom odonyo i kabedo acil ame ciŋ dano otio , ame obedo apor i kabedo acil me ateni mere , ento odonyo i polo ikome , ame aman en tye a nen iye i nyim Obaŋa pirwa .
58009025	Dok daŋ pe odonyo me miye kene kare i kare bala alamdog ame donyo i kabedo acil mwaka i mwaka kun tero remo a mom mere en ikome .
58009026	Kono ka amanno , kono en onwoo to kare i kare geye i acakki piny . Ento kit a tye kede-ni , en onen icel keken i agikki kare wek ekwany bal oko pi miye kene acalo gin ame oŋolo .
58009027	Dok kite acalo oyiko ni , dano to icel , eka i ŋe mano te bedo ŋolo kop ,
58009028	amanno daŋ Kricito omio icel me yeyo bal a jo apol , dok bino nen tyen me aryo , mom dok pi tic i kom bal , ento pi laro jo ame tye akure .
58010001	Cik gire tye iye tipo keken me jami abeco me kare me i nyim , mom calgi ikokome . Pire daŋ jo bedo kela mot aŋola a kitegi acel nakanaka , mwaka i mwaka . En pe tye i twerroro atwal me loko jo a bino baŋ Obaŋa doko aber odoco .
58010002	Kono tye amanno , kono miyo mot aŋola mom doŋ ogik oko ? Kono jo a rik oworo Obaŋa balgi olwokere oko meicel , kono mom dok omedde ŋeyo i cunygi ni gin obalo .
58010003	Ento mot aŋola magi bedo poyo wi jo i balgi mwaka i mwaka ,
58010004	pien remo twoni kede dyegi gire pe twero kwanyo bal .
58010005	Pi kop man , i kare ame Kricito bino i lobo , en okobo ni , “ Yin giri rik mom imito gin oŋolo kede mot ame omio , ento iketo koma-ni ,
58010006	Yii mom obedo yom i gin oŋolo owaŋo alutu , kadi i gin ame oŋolo pi bal .
58010007	Ate kobo ni , ‘ An ene , doŋ abino , me cobo mitti , yin Obaŋa ’ , acalo yam ocoo i koma i buk adola . ”
58010008	Me agege en okobo ni , “ Yin mom imito gin oŋolo , kadi mot ame omio onyo gin oŋolo owaŋo alutu , onyo gin ame oŋolo pi bal , yii daŋ mom yom iye , ” ame gin jami ame omio pi cik .
58010009	Eka te kobo ni , “ An ene , doŋ abino me cobo mitti . ” Oweo me agege oko me wek ekel me aryo mere .
58010010	Doŋ pi mitterenono , wan doŋ olonyowa doko acil pi Yecu Kricito imiyo kome aka mot tyen acel ame oromo meicel .
58010011	Alamdog acel acel cuŋ i dog ticcere kun mio kit mot aŋola acel-Iu kare i kare a mom tye i twerroro atwal me kwanyo bal .
58010012	Ento Kricito rik omio gin acel gire ame oŋolo pi bal , pi kare luŋ , eka te bedo piny i kabedo me kwogo i laŋet Obaŋa tuŋ cem .
58010013	Ya i kare ca en tye a kuro ituno ka obino miyo okworrerre doko aten tyene ,
58010014	pien mot aŋola mere acellono omio jo ame en olonyogi bedo acil odoko jo ocwiny atwal .
58010015	Cuny Acil daŋ omio cadennere baŋwa , pien ka doŋ okobo ni .
58010016	“ Man en cikere ame abino keto wan i doggola Icrael ka kare-nono okato , man kop a Rwot : Abino keto cikka i cunygi , kede coyogi i tamgi ” ,
58010017	te medo kobo ni , “ Mom dok abino poyo balgi kede timgi areco . ”
58010018	Kan a weko bal nwoŋere iye , mot aŋola me lamo bal mom dok mitte iye .
58010019	Omegona , otye wunu doŋ i yo me donyo i kabedo acil kede tekcuny pi remo a Yecu .
58010020	En oyabbiwa yo anyen , yo akwo me donyo i ŋe boŋo icika , yo-nono en kome .
58010021	Kite acalo otye doŋ kede twon alamdog adwoŋ ame loo ot Obaŋa ,
58010022	ber doŋ onok wunu Obaŋa ceggi kede cuny me ateni , kun iyee odonyo atut i cunywa , a doŋ yiwa ler pien okwanyo oko i tamwa ŋec me gin areco a yam otimo , dok daŋ ame komwa doŋ olwoko oko i pii acil .
58010023	Olid wunu atek gen a wan otuco , aboŋo tagere , pien ŋat ocikowa genne .
58010024	Daŋ opar wunu kite a myero otugere wunu kenwa kenwa i mar kede tic abeco ,
58010025	kun mom oweko wunu cokere karacel , kite acalo jo mogo oloko odoko kitegi , ento myero ocukoro wunu cunywa kenwa kenwa , akato mere kite acalo ineno wunu Nino-naca doŋ tye a noko ceggi .
58010026	Pien ka wan obalo me akaka a doŋ nwoŋo otyeko limo ŋec i kom kop me ateni , lee moro mom dok odoŋ ame aŋollo pi bal wa .
58010027	Odoŋ kuro ŋolo kop keken kun otye wunu i lworo adwoŋ , kede mac ager ame bino tyeko jo a pyem Obaŋa .
58010028	Ŋat ame obolo cik a Muca oko oneko aneka aboŋo kica moro , ka ce kop oloo i waŋ ocaden aryo onyo adek .
58010029	Kara ŋat ame ocao Wot Obaŋa , dok ame opyedo remo me cikere Obaŋa ame olonye kede bedo acil , dok ame oŋalo Cuny me kica Obaŋa , can arac a rom mene ame itamo wunu ni myero ket i kome ?
58010030	Pien wan oŋeo ŋat ame okobo ni , “ An ame abino culo kwor , an abino lunyo icen , ” dok ni , “ Rwot bino ŋolli jo mere kop . ”
58010031	Me lworo meicel , ipoto i ciŋ Obaŋa akwo .
58010032	Kakare , koŋ ipoyo wunu kare okato , kite a rik ikanyakino wunu , kun ilwenyo wunu kede lwak can apol , i kare a doŋ acara Obaŋa otyeko menyowu .
58010033	Kare ocele rik oyetowu dok owunowu i nyim lwak , kare ocele inotte wunu kede jo ame otimogi amannono .
58010034	Pien kica rik omakowu i kom obuc , dok daŋ yiwu obedo yom ata kadi oyako jamiwu , pien wun giwu onwoŋo iŋeo wunu ni itye wunu kede jami ocele abeco akato magu , dok ame bino perakino .
58010035	Doŋ ba , kur iwuc wunu tekcunywu oko , pien bino kelo mot abup me pwoc .
58010036	Kanyakino en gin a mitte meicel i tuŋ baŋwu , me iti wunu gin ame Obaŋa mito , ite nwoŋo wunu gin a rik en ociko pire ,
58010037	acalo rik ocoo ni , “ Odoŋ kare atitidi moro , eka ŋat a bino ca te bino aboŋo gal .
58010038	Danona a kite atir bino bedo kwo pi iyee ; cite ka odok cen , yia mom bino bedo yom i kome . ”
58010039	Ento wan giwa mom otye i akina jo a dok cen , eka te rwenyo oko odoco ; wan otye i akina jo ame tye kede iyee , eka te gwoko kwogi .
58011001	Iyee en ame moko gin ame ogeno , en gin a niaŋowa aber ni , jami a mom oneno komgi kara tye gigi .
58011002	Pire omio jo acon , Obaŋa opwoogi .
58011003	Pi iyee wan oniaŋ ni , Obaŋa rik oketo wi podo luŋ kede koppere , ame omio gin ame nen otio i gin a mom nen .
58011004	Pi iyee Abel omio mot aŋola me yalo Obaŋa aber akato mea Kain oko , ame omio opwoe ni kite atir , kun Obaŋa obedo cadennere i gamo mottere . En oto , ento pi iyee mere en pwod tye akop .
58011005	Pi iyee Enoka rik otero malo me kur bil to . Mom obin onwoŋe , pien Obaŋa otere oko . I kare a mom ru otere , omio caden i kome , ni oyomoro yi Obaŋa .
58011006	Aboŋo iyee mom otwero yomoro yie , pien ŋattoro ame mito noko ceggi Obaŋa myero ye ni en tye , dok ni en mio mot baŋ jo a yenye .
58011007	Pi iyee Nua daŋ , ka Obaŋa okwenyoro en pi gin a mom ru onen , owinyo doge , eka te payo yee pi laro jo me ode . Iyee mere-ni omio kop oloo lobo eka te nwoŋo kite atir ame bino pi iyee .
58011008	Pi iyee Iburaim owinyo dog Obaŋa ka olwoŋe me wot i lobo i oko ame onwoŋo rik obino miye me bed mere . Oya oko i lobo mere kun pe ŋeo kan ame ewoto iye .
58011009	Pi iyee en obedo acalo welo i lobo a rik Obaŋa ociko pire , kun bedo i kema gin Icaka kede Yakobo , ame gin daŋ omiogi cikere acellono .
58011010	Pien en onwoŋo akuro boma ca ame acakki te gedo mere tye atek , en ame Obaŋa obedo ago-callere kede agedo mere .
58011011	Pi iyee anaka Cara onwoŋo teko me yac , kadi bed kare me nywallere doŋ okato . Man otimere pien otamo ni , ŋat ociko-nono genne .
58011012	Man omio I kom ico acel a rik rom aroma i ŋat oto , oya iye lwak ikwae apol ata acalo acer me polo , kede acalo kwoyo me dog nam ame kwano loo jo .
58011013	Jo-nu duco oto i kom iye , kun mom ru omiogi gin a nwaŋ ociko pire , ento kun oneno anena i kannabor , omoto i kuno , dok daŋ kun otuco ni gin obedo acalo orok onyo wele i wi lobo .
58011014	Pien jo ame kobo kit enno nyuto kannaler ni otye oyenyo lobo me turgi .
58011015	Kono rik gin obedo tamo pi lobo a rik gin oya iye ca , kono gin onwoŋo yo me dok cen iye .
58011016	Ento gin gigi oparo loba aber akato maca oko , en pacogi ame i polo . En omio lewic gire mom mako Obaŋa ka ce olwoŋe ni Obaŋagi , pien en otyeko yikkigi boma .
58011017	Pi iyee Iburaim , ka rik oteme , mio Icaka acalo mot aŋola me yalo Obaŋa ; ŋat ame Obaŋa ocikere baŋe oyikere me miyo wode acel iloŋ acalo gin ame oŋolo me yalo Obaŋa ,
58011018	ame pire rik okobo ni , “ Itino Icaka en ame obino cwano ni ikwaeni . ”
58011019	En onwoŋo otamo ni , Obaŋa tye kede twer me cero jo iyi akina jo oto ; daŋ otwero kobo ni , Icaka odwogo i ciŋ Iburaim acalo oya i akina jo oto .
58011020	Pi iyee Icaka olamo winyo i kom Yakobo gin kede Ecau pi kare me i nyim .
58011021	Pi iyee Yakobo daŋ , ka doŋ mito to , olamo winyo i kom itino a Yucepu acel acel , kun okulo wie i wi abiro me komo mere , me woro Obaŋa .
58011022	Pi iyee Yucepu , iyi agikki me kwo mere , okobo pi yaa a jo Icrael i Miciri , eka pi kite me yiko cogo kome .
58011023	Pi iyee , ka rik onywalo Muca , onywallere okane pi dwete adek kun mom olworo cik abaka , pien gin oneno ni atin ca ber atek .
58011024	Pi iyee Muca , ka doŋ odoŋo , mom oye ni lwoŋe ni wot a nyaka a Parao ,
58011025	kun oyero neno can karacel i jo Obaŋa akaka bedo i yomcuny me bal ame ri pi kare anokkoro keken .
58011026	Otamo ni ayet ame okanyo pi Kricito obedo lonyo adwoŋ kato lonyo luŋ i Miciri , pien onwoŋo ociko waŋe i kom mot ame i nyim .
58011027	Pi iyee Muca oya oko i Miciri kun mom lworo akemo abaka ; okanyo atek , acalo bala eneno Obaŋa a mom nen .
58011028	Pi iyee daŋ en okwero ecuban me Kato , dok okiro remo , me wek anek otino kao kur gudgi .
58011029	Pi iyee jo Icrael oŋolo Nam Arema acalo wi tela otwo ; cite jo Miciri omwony oko ka gin daŋ otemo timo amanno .
58011030	Pi iyee omio apama cel me Jeriko orutte piny a doŋ jo Icrael omano pi nino abiro .
58011031	Pi iyee Rakab ame alaya mom obin oto karacel i jo a mom obedo owiny , pien onwoŋo rik ojolo orotpiny kede kuc .
58011032	Kara dok amedde kobo ŋo ? Pien kare mom bino romma me tittiwu pi Gideon , Barak , Samcon , Jeputa , Daudi , Camwiri kede odwarpiny-gu ,
58011033	ame gin daŋ pi iyee rik olwenyo kede obakki me lobo apapat , oloogi , otio gin a tye atir , onwoŋo gin a yam Obaŋa ociko pire . Gin otweo dog eŋatogu ,
58011034	oneko mac ager oko , obwot i lak pala bat . Gorogi odoko tekkom , gin odoko jo atek i lweny , oryemo mony orok oko .
58011035	Mom onwoŋo jogi a rik oto a doŋ ocer oko . Jo ocele owunogi arac , ote to kun okwero oko ni kur gonygi , me gin ocer i kwo aber akato .
58011036	Jo ocele oŋalogi , opwodogi , otweogi i jagere oketogi i buc .
58011037	Onapogi kede gweŋe , oŋuno yigi aryo kede ocumeno , onekogi i pala lweny . Gin oloŋo piny kun oruko ka pyene rommi , kede me dyegi , kun can ocirogi oko , jo owunogi dok otimogi cucu .
58011038	Kodi jo-nono lobo pe romo bedo kedgi . Gin obedo wowota i tim , kede i wi kiddi , kun obedo i gorogoro kede i bure piny .
58011039	Jo-ni ducu oŋeye aber pi iyeegi , ento gin mom obin onwoŋo gin a rik Obaŋa ociko pire ,
58011040	pien onwoŋo en oyiko ginnoro aber akato kun otamo pirwa , ni mano , gin pe myero odok jo ocwiny aboŋo wan .
58012001	Doŋ acalo wan otye kede lwak ocaden ecipan ame ogurowa dyere , myero doŋ doŋ obol gigi mogo apek oko ducu , kede bal ame maro lidowa atek , me odyeb wunu ŋwec pyem a tye i nyimwa , kun okanyakino wunu .
58012002	Onen wunu Yecu ame obedo atel wiwa i kom iyee kede ŋat ame ocobo kakare . Pi yomcuny ame oketo i nyime en rik okanyo yataria , kun ocao lewiccere ; aman doŋ tye obedo piny i kabedo me kwogo i laŋet kom me loc Obaŋa tuŋ cem .
58012003	Tam wunu i kome , kede kite a en okanyokino i adage arac meicel i baŋ obalo , me kur iol wunu , kur cunywu opoti .
58012004	I romowu kede bal , mom ru ilwenyo wunu ituno i onyo remowu .
58012005	Onyo wiwu owil oko ce i coc a rik ocoo me cukoro cuny jo , ame kobo kedwu iye acalo itino mere ? Ni mano , “ Woda , kur ica pwony a Rwot ; ka en ogoi , kur cunyi opoti .
58012006	Pien Rwot pwonyo jo a en maro , pwodo atin acel acel ame egamo . ”
58012007	Myero ikanyakino wunu , me pwonywu . Obaŋa tye a tic kedwu acalo itino mere ; atinnene ame pappere pe pwonyo ?
58012008	Ka ce owekowu aboŋo pwonyowu acalo itino ocele luŋ , nyuto ni wun doŋ itino luk , mom itino mere ikome .
58012009	Aco wan obedo kede pappiwa me lobo man ame rik opwonyowa , wan daŋ oworogi . Mom doŋ myero omiye wunu akato i te loc a Papa wa me cuny me obed kwo ?
58012010	Pien gin rik opwonyowa pi kare anokkoro keken i kite ame gin oneno ni ber , ento Obaŋa pwonyowa pi konyowa , me wan odok jo acil acalo en .
58012011	Kite pwonyere luŋ , ka pwod otye iye , pe otamo ni me yomcuny ento me kumo , cite icennere adwoggi mere kuc keken baŋ jo ololle atira .
58012012	Pi mano , tiŋ wunu badwu ame okwe-nu , rye wunu coŋwu agoro ,
58012013	mi wunu yo a tyenwu lubo cuŋ atir , me ŋattoro a tyene owil kur dok ŋwal , ento can gire oko .
58012014	Ket wunu teko me bedo i kuc i jo luŋ , kede bedo jo acil ; aboŋo en-nu , mom tye ŋattoro a bino neno Rwot .
58012015	Nen wunu ni ŋattoro kur onyobere i gamo kica Obaŋa . Nen wununi , ŋattoro mom obedo acalo lwit yat akec ame ka otu kela ayela , dok balo jo apol .
58012016	Nen wunu ni ŋattoro kur bed atim tim me coco , onyo ŋat a mom lworo Obaŋa bala Ecau , ame rik ocato dittere oko me bedo atin kao kom ka i cam me tyen acel keken .
58012017	Pien iŋeo wunu ni , icennere , ka en omito ni pappere lamme winyo , rik ote kwere oko , kadi bed omito kede pig waŋe , pien pe obin onwoŋo yo me ŋut i gin a nwaŋ etimo .
58012018	Pien wun giwu mom ibino wunu i gin ame otwero gudo kome , i mac a rik olyel i wi kidi me Cinai , kede colpiny ame ocido oko icuc , kede yamo ajuru ,
58012019	kede koko apel kede dwon ŋat a kop . Jo owinyo rik obako doggi ni kur dok omed kobbigi kopporo ,
58012020	pien gin mom otwero kanyo cik ame omio , ni mano , “ Anaka leyi-gu , ka ogudo kidi , myero nap i gweŋ , neko oko , ”
58012021	Gin onen kaci-naca obedo arac meicel , naka omio Muca owoto dwone ni , “ Lworo omaka meicel , omyelo koma . ”
58012022	Cite wun ibino wunu i kidi me Cion , kede i boma Obaŋa akwo , Jerucalem me polo , kede baŋ lwak omalaika ecipan ame ocokere pi woro Obaŋa ,
58012023	kede i cokere itino kao ame ocoo nyingi i polo , kede baŋ Obaŋa , ame en aŋolkop a jo luŋ , kede baŋ tipo jo a kitegi atira , ame doŋ omio doko jo ocwiny odoco ,
58012024	kede baŋ Yecu , ayik cikere anyen , kede baŋ remo ame okiro , ame tito pi gin aber a kato en ame remo Abel otito pire .
58012025	Gwokere wunu kur ikweru winyo ŋat a tye akop . Jo ame rik okwero winyo ŋat ame okwenyorogi i wi lobo rik mom obin obwot . Wan kono obino bwot wunu niŋo , ka okwero winyo wunu ŋat ame akwenyorowa i wi polo twal ?
58012026	I kare-naca , dwone rik obin oyeŋo lobo ; ento aman en ociko ni , “ Odoŋ icel , mom abino yeŋo ka lobo keken , cite anaka polo daŋ . ”
58012027	Kop man ni , “ Odoŋ icel , ” nyuto ni , obino kwanyo gin a yeŋere oko , mano ginaketa , eka gin a mom yeŋere te doŋ .
58012028	Pi mano , myero wan opwo wunu Obaŋa , pien wan onwoŋo loc a mom twero yeŋere , daŋ myero owor wunu Obaŋa i yore a twero yomoro cunye , kun daŋ omie wunu kwogo kede lworo ,
58012029	pien Obaŋawa en mac ame wano piny .
58013001	Medde wunu i marre kenwu kenwu acalo omego .
58013002	Wiwu kur wil i jolo wele , pien jo mogo a rik obedo i kodi cunnyono rik obin ogwoko omalaika i paccigi kun mom oŋeo .
58013003	Po wunu pi jo a tye i buc kom bala itye wunu kedgi i buc kuno . Po wunu daŋ pi jo ame otimo cucu , kite acalo wun daŋ itye wunu i kom .
58013004	Nyom myero jo luŋ ket iye kwogo , dok itanda a jo onyomere myero wor bed acil ; pien Obaŋa bino ŋolo kop i kom otim tim me coco kede jo abalo nyomgi .
58013005	Kur i bed wunu omar lim ; jami ame itye wunu kede myero romwu , pien Obaŋa rik okobo ni , “ Mom abino boli , mom abino weki ata . ”
58013006	En omio cunywa tek , kun okobo ni , “ Rwot en akony mera , mom abino bedo i lworo ; ŋo kara a dano twero tima kede ? ”
58013007	Po wunu i kom otelwu acon , ame rik gin orabbiwu kop Obaŋa . Tam wunu pi kwogi kede gin aber ame oya iye , eka ite wapo wunu iyeegi .
58013008	Yecu Kricito kite gire acel keken aworo , tin kede waŋ i waŋ .
58013009	Kur imi wunu pwonnyogo apapat dok awelo rwenywu oko ; ber kica Obaŋa en a mi cunywa teko , mom cemmogo ame jo ona iye daŋ mom onwoŋo iye konnyoro .
58013010	Wan otye kede keno me lam ame otic i kema acon ca mom tye i twerroro me cem iye .
58013011	Pien leyi ame alamdog adwoŋ tero remogi i kabedo acil me bed gin ame oŋolo pi bal , komgi rik owaŋo oko teŋe i ŋe gony .
58013012	Amannono daŋ Yecu rik oto teŋe i ŋe idogcel , me wek elony jo bed acil i remo mere en ikome .
58013013	Doŋ pi man myero wan owot wunu baŋe oko i ŋe gony , kun okanyo wunu acae pire ;
58013014	pien kan wan mom otye i boma moro ame perakino , ento otye oyenyo boma a bino anyim .
58013015	Ber doŋ omi wunu pakwa baŋ Obaŋa i kare luŋ acalo gin ame oŋolo me yalo Obaŋa , kun obeo wunu i baŋ Yecu ; mano en pwoc ame omio i dogwa ka otuco nyiŋe .
58013016	Kur wiwu wil i timo gin aber kede i poko gin itye wunu kede baŋ jo ocele , pien kodi mot aŋola acalo mannono yomoro yi Obaŋa .
58013017	Winy wunu dog otelwu , dok imiye wunu i te locgi , pien gin tye a gwoko tipowu aboŋo weo acalo jo ame Obaŋa bino penyogi pi ticgi . Mi wunugi oti ticgi kede lelo , kun mom imiogi wunu peko , pien mano gire mom konyowu kadi acelloro .
58013018	Kwa wunu Obaŋa pirwa , pien wan oŋeo ateni ni cunywa ler gire , kun omito tiyo gin a tye aber i kare luŋ .
58013019	Amedo cukoro cunywu atek ni ikwa wunu Obaŋa , me ru dwoggo an baŋwu oyot .
58013020	Obaŋa won kuc ame ocero Rwotwa Yecu Kricito i akina a jo oto , ame en akwat adwoŋ me rommi , pi remo me cikere ame perakino odoco ,
58013021	en Obaŋa myero omiwu gin luŋ abeco a mitte , me icob wunu gin a en mito ; dok daŋ pi Yecu Kricito myero en ti kedwa gin a yomoro yie . Kwogo bed baŋ Yecu Kricito nakanaka . Amen .
58013022	Omegona , akwaowu , di wunu cunywu i koppa ame acoo anonokkoroni ame acukoro kede cunywu .
58013023	Myero iŋe wunu ni , ominwa Temoteo doŋ ogonyo oko ; abino nenowu wan kede , ka ce en oru bino .
58013024	Mot wunu otelwu luŋ , kede jo Obaŋa daŋ luŋ . Jowa ame oya i Itali omotowu .
58013025	Winyo Obaŋa bed kedwu ducu .
59001001	Waraga man oya i baŋ Yakobo ame en amiro Obaŋa kede Rwotwa Yecu Kricito . Baŋ atekere apar wie aryo ame oket ata : Orem wunu ba .
59001002	Omegona , bed wunu i lelo atek ka otemowu i yore apapat ,
59001003	pien iŋeo wunu ni , temo iyeewu mio idio wunu cunywu .
59001004	Wek wunu diyo cunywu cob ticcere kakare , me ibed wunu jo oteggo , a roccoro mom i komwu , dok ame ginnoro daŋ mom orem i baŋwu .
59001005	Ka tye ŋattoro i akinawu ame ryeko mere nok , ber en kwa Obaŋa ame mio baŋ jo luŋ i yomcuny , aboŋo abwote moro ; bino miye .
59001006	Cite myero en kwa kede iyee , kun daŋ mom kala akala ; pien ŋat ame kala akala , rom i nam ame tagere , ame yamo kolo coro gire atata .
59001007	Pien kodi danonono mom myero tam ni ebino nwoŋo ginnoro i baŋ Rwot ,
59001008	pien en dano a cunye aryo , mom cuŋ atek i kittere luŋ .
59001009	Acan myero wakere ka otiŋe malo ,
59001010	alonyo daŋ myero wakere ka odwoke piny ; pien alonyo bino rwenyo bala tur lum .
59001011	Pien ceŋ donnyo kede lyeto mere atek , eka te nero lum , ture te ony , berrere te rwenyo oko . Amannono daŋ , alonyo bino rwenyo ata i dyeceŋ .
59001012	Ŋat ame otemo te cuŋ atek , tye kede winyo ; pien ka doŋ oteme , en te loyo , en bino nwoŋo mot me kwo ame Rwot ociko miyo baŋ jo a mare .
59001013	Ka obito ŋattoro , myero kur kob ni , “ Obaŋa en obita ” , pien Obaŋa gire mom obito i tiyo ginnoro arac , en daŋ mom bito ŋattoro .
59001014	Dano acel acel mittere kene en abite , kun wae , omo cunye .
59001015	Mit ka oyac nywalo bal . Bal ka doŋ oteggo , nywalo to .
59001016	Kur imi bwolwu , omegona ame amaro .
59001017	Pien ginnoro luŋ aber ame omiowa , kede mot ducu abeco , ya i malo , bino piny iya i baŋ Obaŋa Papo , ame won gin aryeny i polo , ame mom tye kede alokaloka moro , dok tipo moro a nyuto lokere mere daŋ mom tye .
59001018	Pi mittere , en onywalowa kede koppere me ateni , me wan obed calo cam i poto ame ogeo cek i kin gin luŋ ame oketo .
59001019	Omegona ame amaro , ŋe wunu man . Dano acel acel myero ru winyo kop , ento myero kur ruye woto dwone , dok myero kany akemo .
59001020	Pien akemo a dano mom cobo tic a tye atira i nyim Obaŋa .
59001021	Cwa wunu teŋe ginnoro luŋ me lewic kede tim areco ame onya baŋwu , gam wunu i mwolo kop Obaŋa ame opito i yiwu , pien twero laro tipowu .
59001022	Ento bed wunu jo ame keto gin ame okobo i tic , mom jo a winyo awinya keken kun ibwolle wunu kenwu .
59001023	Pien ka ce ŋattoro obedo awiny kop keken kun mom tio , en cal i ŋat ame ŋio waŋe ame onywale kede iyi araŋ .
59001024	Cite ka oŋiye kene otum , woto oko , wie te wil oko oyotoyot i callere ame woki eneno .
59001025	Ento ŋat ame oneno cik aber ame kelo kuc , eka te perakino iye , kun mom bedo ŋat ame winyo eka wie te wil oko , ento ŋat ame keto i tic , obino miye winyo i gin etio luŋ .
59001026	Ce dano moro tamo ni en adini kun mom juko lebe , en nwoŋo obwolle kene , dini mere konyere mom .
59001027	Dini aber odoco , a cilo mom iye i nyim Obaŋa Papawa en ene : konyo otino kic kede mon a coggi oto i kom cangi , kede gwokere ken i ci lo a bal me Iobo .
59002001	Omegona , kite a doŋ iye wunu kede Rwotwa Yecu Kricito , Rwot me kwogo , kur dok inyut wunu apokapoka moro i akina a jo .
59002002	Pien ka won atem me jabu oruko boŋŋi abeco obino i cokerewu , kede acan oruko boŋŋi ocido ,
59002003	ilunyo wunu paro ka pi won boŋŋi abeco kun ikobo wunu ni , “ Yin bed kan , adwoŋ ” , aco acan ikobbe wunu ni , “ Yin cuŋ kaca ” , onyo ni , “ Bed piny i ŋet tyena kan ” .
59002004	Mano mom nwoŋo doŋ ikelo wunu apokapoka oko i akinawu kenwu , kun idoko wunu oŋolkop ame tamwu ogom oko ?
59002005	Winy wunu ba , omegona ame amaro , Obaŋa mom otyeko yero jo ocan i wi lobo me bedo olonyo i iyee , dok me miyogi loc a rik ociko ni ebino miyo baŋ jo a mare ?
59002006	Ento wun iketo wunu lewic i kom ocan . Jo ame burowu , mom gin olonyo ? Gin mom en a waowu terowu tetek i nyim okiko ?
59002007	Mom gin oyet nyiŋ aber ame olwoŋowu kede ?
59002008	Ka imako wunu cik me loc Obaŋa i kite ocoo kede i coc a yam ocoo ni , “ Mar dano wadwu acalo imarre keni , ” nwoŋo itimo wunu ber ;
59002009	ento ka ipoko wunu kin dano , nwoŋo itimo wunu rac , nwoŋo cik ŋolliwu kop ni wun obalo .
59002010	Pien ŋat a gwoko cik ducu , ka ce opoto i kom acel keken , nwoŋo oturo cik luŋ .
59002011	Pien ŋat okobo ni , “ Kur icod cot , ” dok okobo daŋ ni , “ Kur inek . ” Ka ce mom icod cot ento ineko dano , yin doŋ ituro cik .
59002012	Kop ame ikobo wunu , kede gin ame itio wunu , myero bed acalo mea jo obino ŋolligi kop i te cik a kelo kuc .
59002013	Pien ŋolo kop mom timo kica baŋ ŋat a rik mom onyuto kica ; kadi amanno , kica ŋatte pien en ber kato ŋolo kop .
59002014	Kara konyo ŋo omegona , ka ŋattoro kobo ni etye kede iyee kun mom keto i tic ? Iyee-nono twero lare ?
59002015	Ka ce ominni onyo aminni boŋo mere pe , kun cam me nino i nino remo ,
59002016	ŋattoro acel i akinawu te kobbe ni , “ Wot wunu i kuc , komwu mumura , yeŋ wunu , ” kun mom omiogi ginnoro a mitte me kom , kara enno konyere ŋo ?
59002017	Kittono , iyee a mom oketo i tic , doŋ oto oko ,
59002018	ŋattoro bino kobo ni , “ Yin itye kede iyee , ento an atye kede tic ; nyutta iyeeni aboŋo ticcoro , eka an ticca bino nyuto iyeena . ”
59002019	Ityeko ye ni Obaŋa tye acel , itimo ber . Cen daŋ ye amanno , komgi daŋ myel .
59002020	Yin amiŋo , imito nyutti ni , iyee a mom i tic konnyere mom ?
59002021	Nen ba , kwarowa Iburaim rik mom okwano ni kite atira pi tic , i kare ame en doŋ ojalo wode Icaka me aŋola i wi keno me lam ?
59002022	Doŋ ineno ni iyee mere rik otio karacel kede ticcere , dok iyee rik ocobere i tic ,
59002023	eka coc a yam ocoo te cobere kakare ni , “ Iburaim rik oye Obaŋa , eka ote kwane ni kite atir , dok daŋ ote lwoŋe ni dyere Obaŋa . ”
59002024	Ineno ni dano okwano ni kite atir pi tic ento mom pi iyee keken .
59002025	Amannono daŋ , Rakab ame alaya , mom obin okwano ni kite atir pi ticcere , ka rik ojolo okwena eka te cwayogi i yo ocele ?
59002026	Kite acalo ka weo doŋ mom i kom , nwoŋo kommono doŋ oto oko , amannono daŋ , iyee ka mom oketo i tic , nwoŋo doŋ oto oko .
59003001	Omegona , myero jo apol i akinawu kur bed opwony , pien iŋeo wunu ni wan opwony obino ŋolliwa kop apek akato jo ocele .
59003002	Wan luŋ opoto i kop apol , cite ka ce ŋattoro mom opoto i gin ame en kobo , dano-nu dano aber meicel , twero loyo kome luŋ .
59003003	Wan oketo nyonyo i dog aguragura me gin winywa ; mano mio owiro komgi luŋ tuŋ a wan omito .
59003004	Koŋ inen wunu mel , gin odoŋodoŋo , dok yamo en a kologi , cite akwaŋŋo twero wiro woto kan emito kede atin polloro atitidi moro keken .
59003005	Kittono , leb en dul kom ame obedo iŋwet , ento wakere i jami adoŋodoŋo . Nen kite ame mac aduno moro waŋo kede twon buŋ !
59003006	Leb daŋ amannono , calli mac . I dul komwa , leb rom i wi podo ame timmere mom atir balo komwa luŋ ; cwinyo mac i komwa , i kite a kwo wirre kede luŋ ; mac me Geena moko i kome .
59003007	Dano twero loyo kit leyi luŋ kede winnyi , kede wic a twolegu , kede gin a bedo i nam , daŋ doŋ oloo oko yam con ,
59003008	ento mom tye dano moro a twero loyo leb . Leb obedo twon ginnoro a mom jukere , opoŋ i kwir a kelo to .
59003009	Aco kono en leb , en ame wan opwoo kede Rwot kede Papo daŋ , en acellono a daŋ dok oceno kede jo ame oketo i cal Obaŋa .
59003010	I dog acellono en a daŋ ya iye pwoc kede ceno jo . Omegona , mom myero bed amannono .
59003011	Waŋ akoŋ acel twero mollo iye pii amit kede akec ?
59003012	Omegona , oduro twero nyako yao ? Onyo olok twero nyako oduro ? Amannono daŋ , pii amit mom twero mollo i akoŋ ataŋ .
59003013	Ŋa kara i akinawu ame ryek dok akitti ? En myero nyut ticcere me ryeko i mwolo , pi kwo mere aber .
59003014	Ento ka itye wunu kede nyeko arac i cunywu , kede laro dito , kur iwakere wunu , kun daŋ ikob kop me goba i kom kop ateni .
59003015	Kodi ryeko man mom oya i polo ento me lobo , mom me woro Obaŋa ento mea Catan gire .
59003016	Pien kan ame tye iye nyeko kede laro dito , kannono tye iye arubaruba kede tim ducu areco .
59003017	Ento ryeko ame oya i malo , me agege bedo cil , eka dok me kuc , me mwolo , gamo tam luŋ abeco , opoŋ i kica , nyako nyig aber , mom poko i akina jo , dok cunye atir .
59003018	Jo ame kelo kuc , coo kotigi i kuc me nyako kite atir .
59004001	Ŋo kara a kelliwu lweny ? Ŋo a kelo romo i akinawu ? Mom mitwu en a tye ka lweny i dul komwunono ?
59004002	Imito wunu , ento mom ite nwoŋo wunu , eka ite neko wunu dano . Iparo wunu jami a jo ocele , ento mom inwoŋo wunu , eka ite ero wunu romo kede lweny . Mom inwoŋo wunu , pien mom ikwao wunu .
59004003	Ikwao wunu , eka mom ite nwoŋo wunu , pien ikwao wunu arac , ikwao wunu me tic kede pi cobo ka mitwu .
59004004	Wun jo ame bolo dyerewu oko . Mom iŋeo wunu ni , mako dyere kede lobo mii idoko akwor Obaŋa ?
59004005	Onyo itamo wunu ni , coc a yam ocoo kobo nononono ni , “ En tye i par adwoŋ meicel kede nyeko i kom cuny a yam en oketo ni bed i yiwa ? ”
59004006	Ento en medde miyo winyo mere ; pi mannono , coc a yam ocoo kobo ni , “ Obaŋa pyem i jo a wakere , cite mio winyo baŋ jo amwol . ”
59004007	Pi mano , miye wunu i te loc Obaŋa . Dar wunu Catan , en bino riŋowu .
59004008	Nok wunu baŋ Obaŋa , en daŋ bino nokowu . Lwok ciŋwu oko wun obalo , eka ite miyo cunywu bedo acil , wun jo ame tamwu opokere aryo .
59004009	Yiwu myero waŋ , kum wunu , kok wunu . Nyerowu myero lokere dok kumo , lelowu lokere dok can .
59004010	Mwolle kenwu i nyim Rwot , en bino tiŋowu malo .
59004011	Omegona , kur ikob wunu kopporo arac , ŋat man i kom awottere . Ŋat ame kobo kop arac i kom ominnere , onyo ŋolo ominnere kop , en nwoŋo okobo kop arac i kom cik , dok doŋ oŋolli cik kop . Ento ka yin iŋolli cik kop , yin doŋ mom acob cik ento idoko aŋolkop .
59004012	Ami-cik kede aŋolkop tye acel , en ame twero larowu kede nekowu . Yin idoko ŋa ame iŋolli awotti kop ?
59004013	Koŋ itam wunu ba , wun jo ame kobo ni , “ Tin onyo diki obino wot i boma onyoo , obino tyeko kuno mwaka acel kun ocato wil dok onwoŋo agoba . ”
59004014	Aco kono mom iŋeo wunu kop a diki . Kwowu kara cal i ŋo ? Wun kom irom wunu ikuna ame nen pi kare anonokkoro keken , eka te ket oko .
59004015	Akaka kobo amanno , kono ikobo wunu ni , “ Ka Rwot oye obedo kwo , obino timo man onyo maca . ”
59004016	Ento wun ocac , iwakere wunu . Kodi wakerenono luŋ rac ,
59004017	ŋat ame ŋeo gin aber a myero etim , eka mom te timo , nwoŋo doŋ otimo bal .
59005001	Eno ba wun olonyo , ollakino wunu , redu , pi can ame abinniwu .
59005002	Lonyowu doŋ otop oko , anaka rukwu nyenye doŋ onaŋo oko .
59005003	Jabu kede ryalwu , nyalli doŋ omwodo oko ; nyalli i komgi bino bedo caden i komwu , dok bino camo komwu bala mac . Wun doŋ ikano wunu lonyowu pi kare me agikki .
59005004	Nen ocara otic a rik otio i pottiwu ame itwono wunugi oko , tye akoko , koko okac doŋ owinyere i yit Rwot me mony .
59005005	Wun doŋ ibedo wunu i jami amalo meicel kede yomcuny i wi loba ; ipitte wunu , icwe wunu doŋ giwu , aco kare me nekowu doŋ oromo !
59005006	Doŋ iŋolli wunu dano a kite atir kop , en gire mom ogeŋowu .
59005007	Kittono omegona , di cunywu tuno waŋ ame Rwot bino dwogo . Nen wunu kite ame apur kuro kede gin ame pire tek a cek i lobo ; dio cunye tuno waŋ ame kot me cwir kede me oro ocwe .
59005008	Wun daŋ di wunu cunywu , cuŋ wunu atek , pien dwogo a Rwot doŋ ceggi .
59005009	Kur iŋuŋura wunu omegona , ŋat man i kom awottere , me kur ŋolliwu kop . Nen , Aŋolkop tye ocuŋ i doggola .
59005010	Omegona , anen me kanyo can kede diyo cuny nen i kom odwarpiny a rik okobo i nyiŋ Rwot .
59005011	Jo a rik okanyo atek , wan olwoŋogi ni komgi i winyo . Ityeko wunu winyo kite a rik Yubu okanyo kede , dok ineno wunu daŋ agikki tic a Rwot i kome , kit a Rwot won kica , timo kede jo ber .
59005012	Akato mere luŋ omegona , kur ikwoŋ wunu kwoŋ , kadi i nyiŋ polo , kadi i nyiŋ lobo , kadi kit kwoŋ ocele luŋ ; ento yewu kede kwerowu luŋ myero bed , “ Ee ta ” , onyo ni , “ Pe ” , me kur ŋolliwu kop .
59005013	Ŋattoro iyi akinawu tye kede can ? Myero en kwa Obaŋa . Tye ŋattoro a tye i yomcuny ? Myero en wer wer me pako Obaŋa .
59005014	Tye ŋattoro iyi akinawu ame kome lit ? Myero en lwoŋ odite a lwak jo oye Kricito , me kwa Obaŋa pire kun owire kede moo i nyiŋ Rwot .
59005015	Kwac ame iyee tye iye bino caŋo atwo , Rwot bino tiŋe malo ; ka ce onwoŋo rik otimo balloro , obino timme iye kica .
59005016	Tuc wunu balwu , ŋat man baŋ awottere , dok daŋ ŋat acel acel myero kwa Obaŋa pi awottere , me icaŋ wunu . Kwac a dano a kite atir tek , tye kede twer adwoŋ .
59005017	Elia rik obedo dano ame kite rom i megwa , rik obin okwao Obaŋa atek ni kot kur cwe , omio kot mom ocwe i wi lobo pi mwaka adek kede dwete abicel .
59005018	Eka dok te kwayo , omio kot te cwe , loba te ceko cem .
59005019	Omegona , ka ce dano moro i akinawu ogak oko i kop me ateni , eka ŋattoro te dwoggo en cen ,
59005020	myero iŋe wunu ni , ka ŋattoro odwoggo abalo cen i yo mere ogom , ŋattoro-nu bino laro kwo mere oko iya i to , dok bino wumo ballere apol .
60001001	Waraga man oya i baŋ Petero , akwena a Yecu Kricito . Baŋ jo Obaŋa oket ata , ame gin obedo wele i Ponto , Galatia , Kapadokia , Acia kede Bitunia ,
60001002	ame Obaŋa Papo oyerogi pi yikkere ame en oŋeo con , ame Cunnyere Acil doŋ olonyogi odoko acil me gin owiny dog Yecu Kricito , dok me kirgi kede remo mere : Winyo kede kuc myero medde baŋwu .
60001003	Myero opwo wunu Obaŋa , Papa a Rwotwa Yecu Kricito ! Pien pi kica mere adwoŋ , omio onywalowa odoco me obed i gen akwo pi cer a Yecu Kricito iyi akina a jo oto ,
60001004	kede me wek onywak lim a mom top , a cilo mom ogudo , a mom ner ame okano pirwu i polo .
60001005	Obaŋa tye agwokowu kede teko mere pi iyeewu , me ite nwoŋo wunu larre ame oyiko , ame bino nen i kare me agikki piny .
60001006	Lel wunu pi man , kadi bed aman gwok onyo cunywu myero waŋ pi kare anonokkoro pi kite ame otye a omo kede yiwu i yore apapat ,
60001007	me nen iyeewu , ka ce iyee me ateni , Pien kadi jabu ame otemo kede mac mom perakino nakanaka , ento iyeewu pire dwoŋ kato jabu , dok daŋ bino kelliwu pak kede kwogo kede woro i kare ame Yecu Kricito bino nen iye .
60001008	A mom ru inene wunu , doŋ imare wunu . Daŋ kadi bed mom inene wunu amanni , iye wunu en , kun ilelo wunu kede yomcuny adwoŋ a mom titte , a dok daŋ me kwogo .
60001009	Pien iyeewu omio inwoŋo wunu larre me tipowu .
60001010	Odwarpiny ame rik orabo pi winyo ame obino miyowu , rik oyenyo atek , kun opepenyo kop i kom larre man .
60001011	Gin rik omito ŋeyo ŋa , onyo kit kare mene , ame Cuny a Kricito i yigi tye a nyuto , i kare ame otito iye pi can ame Kricito bino kanyo , kede pi kwogo a dok bino lubo .
60001012	Nwaŋ onyuttigi ni , kwena ame omiogi mom otiko gin ikomgi , cite wun . En kop ame aman doŋ jo ame orabo amut aber doŋ otyeko tittiwu , pi Cuny Acil ame ocwao , ame oya i polo ; kop-pi daŋ omalaika oparo neno atek ateka .
60001013	Pi mannono , bed a doŋ iyikere wunu i tamwu , kun igwokere wunu daŋ . Ket genwu luŋ i kom winyo ame abinniwu i kare ame Yecu Kricito bino nen iye .
60001014	Acalo itino ame owiny , kur imi kwowu rwatte i mitwu a yam koŋ ibedo wunu kede , i kare a pwod ikwia wunu piny .
60001015	Doŋ acalo ŋat olwoŋowu cil , wun daŋ bed wunu jo acil i kitewu luŋ ;
60001016	pien coc a yam ocoo kobo ni , “ Bedo wunu jo acil , pien an daŋ acil . ”
60001017	Gat ame ilwoŋo wunu ni Papawu ŋolo kop i kom dano acel acel aboŋo leŋere , kun lubo tic ame ŋat acel acel otio ; doŋ myero ibed wunu i Iworo i nyime pi kare luŋ ame pwod itye wunu wele kan .
60001018	Wun iŋeo wunu ni , otyeko lakorowu oko i kite a kwarowu a tere mom , kun mom olakorowu i gin a balle oko , acalo bala ryal onyo jabu ,
60001019	cite olakorowu kede remo a Kricito me wel adwoŋ ame rorom kede atin romo ame balloro onyo roccoro mom i kome .
60001020	Obaŋa onwoŋo oyere con , amom ru ocibo acakki te lobo , cite ote nyute oko pirwu i kare man , ame en kare me agikki .
60001021	Pire wun doŋ idoko wunu jo a geno Obaŋa ame ocero Yecu i akina a jo oto , te miye kwogo ; en omio iyeewu kede genwu tye i kom Obaŋa .
60001022	Wun doŋ ilonyo wunu cunywu oko odoko acil pi lubo kop me ateni , me ibed wunu kede mar a mom iye goba acalo omego ; pi mano myero imarre wunu kenwu kenwu atek ateka kede cunywu ducu .
60001023	Doŋ onywalowu oko odoco , mom kede koti aballe , cite kede koti a mom balle , pi twer me kop Obaŋa , en kop a tye kede kwo , ame perakino nakanaka ;
60001024	pien rik ocoo ni , “ Gin luŋ a tye kede kom cal i lum , kwogo mere ducu rom kede tur lum . Lum ner , ture te ony oko ,
60001025	cite kop a Rwot okobo bedo nakanaka , ” Koppono en amut aber a rik orabo baŋwu .
60002001	Pi manno , raccuny luŋ , kede kite goba luŋ , kede edwali , nyeko kede kite ayet luŋ , wek wunu oko .
60002002	Mit wunu cak agili me cuny , bala itino okere a pwod onywalo nyen , me idoŋ wunu naka i larre ;
60002003	pien ityeko wunu bilo ber a Rwot .
60002004	Biye wunu baŋe , en kidi akwo , a yam jo okwero , cite i baŋ Obaŋa obedo kidi me wel ame oyero .
60002005	Biye wunu bala kiddi akwo , me ged kedwu ite doko wunu ot Obaŋa me cuny , me ibed wunu olamdog acil , imi wunu mot oŋolo me cuny ame Obaŋa pwoo , pi Yecu Kricito ;
60002006	pien rik ocoo ni , “ Nen , aketo i Cion kidi me wel ame ayero me gwic ot , ŋat oye en , lewic mom bino make . ”
60002007	Pi mano , i baŋwu wun jo ame oye en , Kricito obedo me wel ; cite i baŋ jo a mom oye en , otimere acalo rik ocoo , ni , “ Kidi ame ogedo okwero , en ame odoko kidi me gwic ot . ”
60002008	Odoko daŋ “ gweŋ me twomere , lela a mio jo rette . ” Gin otwomere pien okwero winyo kop Obaŋa , acalo rik oyiko pirgi con .
60002009	Cite wun ibedo wunu rok ame oyero , olamdog abaka , rok acil , jo Obaŋa ame mere ikome , me wek irab wunu pi tic me kwogo a ŋat olwoŋowu iya i piny acol me idony wunu i lero mere me awura .
60002010	Yam mom ibedo wunu jo Obaŋa , cite aman wun , doŋ idoko wunu jo mere ; yam mom otimowu kica , cite aman doŋ otimowu kica .
60002011	Wun ame amaro , abako doga baŋwu , acalo wun wele , mom jo me lobo man , kwer wunu mit me kom oko ame romo kede tipowu .
60002012	Bed wunu i kite abeco i akina jo a mom ŋeo Obaŋa , me wek ka ce gin oyetowu ni wun otim gin arac , gin onen ticwu aber , daŋ omi kwogo baŋ Obaŋa i nino ame en bino roto iye lobo .
60002013	Pi Rwotwa , myero imiye wunu i te loc me twer ducu a tye iyi akina lwak ; baŋ aloc adwoŋ , pien en ame loo jo luŋ ,
60002014	kede baŋ oloc ame en ocwalo pi keto can i kom jo a timo gin areco , kede pwoyo jo a timo gin abeco .
60002015	Pien Obaŋa mito ni itim wunu gin aber , me imi wunu jo amiŋ a kwia piny liŋ oko .
60002016	Kwowu bed kwo a jo a loye kengi , kun mom itio wunu kede lockenwu pi timo tim arac ; cite bed wunu bala opii Obaŋa .
60002017	Wor wunu jo luŋ . Maru omegowu . Lworu Obaŋa . Woru aloc adwoŋ .
60002018	Wun omiro , miye wunu i te loc odoŋewu kede woro luŋ , mom ka baŋ jo okica kede amwol keken , ento baŋ ogero daŋ .
60002019	Pien man en gin ame opwoo , ka ce dano kanyo rem pien cunye tye i kom Obaŋa , ka owune kun mom obalo .
60002020	Kara myero pwowu i ŋo , ka idio wunu cunywu ka opwodowu pi bal ? Cite ka ce idiyo cunywu ka ineno wunu can pi timo gin aber , mano en Obaŋa pwoo .
60002021	Pien olwoŋowu pi mannono ; pien Kricito daŋ oneno can pirwu , owekkiwu anen me aluba , me iwap wunu yore .
60002022	Balloro mom a en otimo , lebe daŋ mom okobo goba .
60002023	Ka jo oyete , mom oyetogi . Ka oneno can , mom oburo jo ; cite omiye kene baŋ ŋat aŋolo kop atir .
60002024	En oyeo balwa i kome kene i kom yataria , me wan oto i bal , eka ote bedo kwo i kite atir . Pi pwodo en , omio icaŋ wunu .
60002025	Pien rik irwenyo wunu oko bala rommi , cite aman doŋ idwogo wunu baŋ Akwat kede Agwok tipowu .
60003001	Amannono daŋ , wun mon miye wunu i te loc a cogwu , me wek ka ce mogo i akinagi mom lubo kop Obaŋa , otwero lokere pi kite a mongi , kadi bed gin mom okobo kopporo i doggi ,
60003002	ka gin oneno kitewu acil dok me woro .
60003003	Rukwu mom bed me oko , acalo kedo yer wic , rwako tigo jabu , ruko boŋŋi abeco ,
60003004	cite rukwu bed i kite me cuny a mom nen . Ruk ame mom balle en cuny amwol , ame liŋ mot ; mano en ame wellere dwoŋ i nyim Obaŋa .
60003005	Pien i kare acon , mon acil ame omoko gengi i kom Obaŋa yam rukere i kittono , kun daŋ omiye i te loc a coggi ,
60003006	acalo Cara rik winyo dog Iburaim , kun pake ni , “ Adwoŋŋa . ” Wun daŋ aman wun itino mere , ka itimo wunu gin aber , kun mom ginnoro miowu lworo .
60003007	I kite acellono daŋ , wun co , bed i monwu i niaŋ aber , kun imio wunu kwogo baŋ dako acalo awotti a kome pe tek , pien gin daŋ onywako kedwu winyo Obaŋa ame kela kwo . Amannono ginnoro mom bino geŋo kwacwu .
60003008	Me agikki mere , wun luŋ bed wunu kede tam acel kede cuny acel . Marre wunu bala omego , kun itye wunu i kica dok kede cuny amwol .
60003009	Kur idwok wunu tim arac pi tim arac , onyo ayet kede ayet ; ento akaka mano , kwa wunu winyo Obaŋa i komgi , pien olwoŋowu pi man , me inwoŋ wunu winyo .
60003010	Pien rik ocoo ni , “ Ŋat a mito maro kwo , kede neno nino abeco , gwok lebe i kom gin arac , kede doge i bwolo joo
60003011	Oya oko i gin arac , oti gin aber , oyeny kuc , dok olub yore ,
60003012	Pien waŋ Rwot neno jo a kitegi atira , yite daŋ winyo kwacgi ; jo a timo gin arac Rwot gaogi agaa . ”
60003013	Ŋa a bino timowu rac ka iketo wunu cunywu atek i tiyo gin aber ?
60003014	Cite kadi ineno wunu can pi wapo kite atir , itye wunu kede winyo . Kur ilwor wunugi , cunywu daŋ kur poti ,
60003015	ento wor wunu Kricito i cunywu acalo Rwotwu . I kare ducu bed ame iyikere wunu oko pi dok i kop ame jo bino penyowu kede i kom gen ame itye wunu kede ; cite dok wunu iye kede mwolo kede woro .
60003016	Bed wunu ame yiwu ler , me lewic mak jo a yeto kitewu aber i Kricito , ka gin aŋalowu .
60003017	Twara onen wunu can pi timo gin aber , ka ce Obaŋa mito amanno , kato pi timo gin arac .
60003018	Pien Kricito daŋ rik oneno can pi bal , tyen acel ame romo atwal ; en ŋat a kite atir oto pi jo a kitegi ogom , me wek ekelwa baŋ Obaŋa . Rik oneko kome , cite ocere oko i cuny .
60003019	I cuny en rik owoto orabo kop baŋ jo a tye i buc ,
60003020	ame yam con mom owinyo dog Obaŋa , ka odio cunye i komgi , i kare a Nua a kun en apayo yee , ame jo anok , aboro keken , olarre iye i pii .
60003021	Gin ame rom aroma i man ame koni larowu , en batija ; mom pi kwanyo cilo kom , ento obedo acalo kwac baŋ Obaŋa me idok wunu jo a yiwu ler , pi cer a Yecu Kricito ,
60003022	ame doŋ odok oko i polo , tye i kabedo me kwogo i laŋet Obaŋa tuŋ cem , kun omalaika kede twer kede teko luŋ tye i te loccere .
60004001	I kite acalo Kricito okanyo kede rem me kom , wun daŋ rukere wunu i tam acellono , me miwu teko . Pien ŋattoro ame okanyo rem me kom mom doŋ medde i bal ,
60004002	me etyek kare me kwo mere i lobo man ame pwod odoŋ kun mom dok lubo mit areco ame dano paro , cite cobo mit Obaŋa .
60004003	Kare a rik ibedo wunu tiyo gin ame jo a mom ŋeo Obaŋa maro timo myero doŋ romwu . Yam ilubo wunu kite me tarwaŋ , kede mit me kom , mero , gat me yomcuny arac , mat kede woro cal jogi ame yic dagi .
60004004	Wuro doŋ ocirogi oko , pien aman mom dok iribere wunu kedgi i orara me mit a mom jukere ; man omio gin yetowu .
60004005	Gin bino culo kop baŋ Obaŋa ame oyikere me ŋolo kop a jo akwo kede jo oto .
60004006	Man en gin omio amut aber orabo anaka baŋ jo oto , me wek kadi oŋolligi kop i kom acalo oŋolli jo luŋ , gin obed kwo i cuny acalo Obaŋa .
60004007	Agikki me jami luŋ doŋ ceggi ; pi mannono , gwok wunu kitewu , kun iloo wunu mitwu kenwu , me imiye wunu i kwayo Obaŋa .
60004008	Akato ducu , lid wunu marre kenwu kenwu ; pien mar wumo Iwak bal apol .
60004009	Bed wunu ojol wele , ŋat man kede awottere , kun mom iŋuŋura wunu .
60004010	Kit acalo ŋat acel acel tye i mottere ame omie , ti wunu kede pi konyere kenwu kenwu , acalo ogwok-jami abeco , ame tiyo kede mot me winyo Obaŋa a kwone papat .
60004011	Ka ŋattoro rabo kop , kob acalo ŋat a rabo kop oya i baŋ Obaŋa ; ŋat a mio kony , ti acalo ŋat ame tio kede tek ame Obaŋa omio ; me jo ket kwogo i kom Obaŋa i yore luŋ pi Yecu Kricito . Kwogo kede twer bedo mere nakanaka . Amen .
60004012	Owotena , kur iwur wunu can ame rom i mac a bino i komwu pi temowu , a kun itamo wunu ni ŋit ca ginnoro apat meicel opoto i komwu .
60004013	Ento lel wunu i kop man ni , iribere wunu i can a Kricito , wek dok ilel wunu i yomcuny adwoŋ i kare ame kwogo mere bino nen .
60004014	Ka oyetowu pi nyiŋ Kricito , itye wunu kede winyo , pien nwoŋo cuny me kwogo ame en Cuny Obaŋa bedo i komwu .
60004015	Mom myero ket can i kom dano moro i akinawu pi nek , onyo pi kwo , onyo pi timo ginnoro arac , onyo pi reboro gi-a ŋattoro .
60004016	Ento ka oketo can i kom ŋattoro pi bedo dano oye Kricito , lewic mom myero make , ento omi kwogo baŋ Obaŋa pi lwoŋe kede nyinŋono .
60004017	Pien kare doŋ oromo me cako ŋolo kop , kun cakere i ot Obaŋa . Kara ka acakere i baŋwa , agikki a jo okwero winyo amut aber ame oya i baŋ Obaŋa bino bedo niŋo ?
60004018	Coc a rik ocoo kobo ni , “ Ka ce bedo tek baŋ dano a kite atira illarre , abalo a mom Iworo Obaŋa bino nen ka kwene ? ”
60004019	Pi mano , jo ame neno can i yore ame Obaŋa mito , ber gin miye kengi i ciŋ Acwec ame genne , kun gin tio gin aber .
60005001	Abako doga baŋ odoŋe ame tye i akinawu , an adwoŋ wadwu ame bedo caden i can a Kricito , dok daŋ abino ribere kedwu i kwogo mere ame bino nen .
60005002	Kwa wunu rommi Obaŋa ame tye baŋwu , kun ineno wunugi aber , mom pi dic , ento pi mitwu kenwu , i kite ame Obaŋa mito , mom pi lim ento pi mit me cunywu .
60005003	Kur ilo wunu jo ame oketo i ciŋwu kede teko , ento bed wunu anen aber baŋ rommi ;
60005004	mio ka Akwat adwoŋ bino nen , ibino nwoŋo wunu mot , tok kwogo a mom ner .
60005005	Kittono wun awobe daŋ , winy wunu loc odoŋe . Wun ducu rukere wunu kede mwolo , ŋat acel acel i nyim awottere , pien “ Obaŋa pyem i jo a wakere , cite mio winyo baŋ jo a amwol . ”
60005006	Mwolle wunu kenwu i te twer Obaŋa , me wek ka kare oromo , en tiŋwu malo .
60005007	Cibu parwu ducu i kome , pien en tamo pirwu .
60005008	Gwokere wunu , kiu piny , pien akworwu Catan tye a rimo piny calo eŋato ame mor , kun yenyo dano me amwoda .
60005009	Cuŋ wunu atek i nyime pi iyee kun iŋeo wunu ni , omegowu ame tye i lobo ducu tye a kanyo kit cannono .
60005010	Ka doŋ ineno wunu can pi kare anok , Obaŋa ami winyo luŋ , ame olwoŋowu i Kricito Yecu me nywako kwogo mere a perakino odoco , en ikome bino dwokowu kakare , bino miyowu teko , dok bino miyo icato wunu atek .
60005011	Loc obed baŋe nakanaka . Amen .
60005012	Acoyiwu waraga man anok kede ciŋ Silvano , ame aŋeo ni ominwa ame genne , pi cuko cunywu kun akobo acalo caden ni , man en winyo Obaŋa me ateni ; Cuŋ wunu iye atek .
60005013	Lwak oye Kricito a tye Babulon , ame Obaŋa oyerogi karacel kedwu , omotowu , karacel kede woda Marako .
60005014	Motte wunu kenwu kenwu kede amot me mar . Kuc obed baŋwu ducu ame itye wunu i Kricito .
61001001	Waraga man oya ibaŋ Cimon Petero , amiro dok akwena a Yecu Kricito . Baŋ wun ame inwoŋo wunu iyee a pire tek ame rom aroma i megwa pi kite atir Obaŋawa ame en Alarwa , Yecu Kricito :
61001002	Winyo kede kuc myero medde baŋwu pi ŋeyo Obaŋa kede Rwotwa Yecu Kricito .
61001003	Pi twer Obaŋa en omiowa jami luŋ ame kelo kwo kede cuny me lworo Obaŋa , pi ŋeyo en ame olwoŋowa i kwogo mere ikome kede dittere .
61001004	Pi kwogo mere kede dittere en omiowa cikere adoŋo meicel kede me wel adwoŋ , me wek ka olimo , obwot oko i balle me kit a dano ame tye i lobo pi mit arac , eka ote ribere i kit Obaŋa .
61001005	Pi kop man , cukere wunu atek me medo kit aber i kom iyeewu ; eka i kom kit aber med wunu iye ŋec ;
61001006	i kom ŋec med wunu iye gwokere ken ; i kom gwokere kenwu ite medo wunu iye diyo cuny ; i kom diyo cunywu ite medo wunu iye cuny me lworo Obaŋa ;
61001007	i kom cuny me lworo Obaŋa ite medo wunu iye marre me omego ; eka i kom marre me omego ite medo wunu iye mar .
61001008	Pien ka itye wunu kede magi ducu , kun itye kede abup , bino miyo ibedo wunu jo a ŋeo Rwotwa Yecu Kricito i yo a konyo , dok ame twero ya iye ginnoro aber .
61001009	Pien dano a mom i maginogo en atowaŋ , mom neno ginnoro i kannabor , dok wie doŋ owil oko ni rik olwoke oko i kom ballere acon .
61001010	Pi mano , omegona , myero imedde wunu cukere , me imok wunu odoco lwoŋowu , kede yer ame Obaŋa oyerowu kede ; pien ka itimo wunu amanno , mom ibino poto wunu kadi acel .
61001011	Mano bino miyo yo yabere baŋwu alac me donyo i loc ame perakino odoco mea Rwotwa ame en Alarwa Yecu Kricito .
61001012	Mano omio kare luŋ amito poyo wiwu i kop magi , kadi bed iŋeo wunugi , dok daŋ ilido wunu atek kop ateni ame otyeko kelliwu .
61001013	Atamo ni oporre meicel an icukoro cunywu kun apoyo wiwu , ame pwod atye kede kom me lobo man ;
61001014	pien aŋeo ni , kare me jalo koma doŋ ceggi , acalo Rwotwa Yecu Kricito rik onyutta .
61001015	Dok abino keto tek , wek ibed wunu kede gin ame poyo wiwu i kop magi kare luŋ , ka an doŋ atyeko to oko .
61001016	Pien i kare a rik wan orabbiwu pi teko a Rwotwa Yecu Kricito , kede dwogo mere , rik mom olubo icina mogo ame wan oyiko kede ryeko , ento rik wan oneno kwogo me dittere kede waŋwa .
61001017	Wan rik oneno ka en olimo woro kede kwogo i baŋ Obaŋa Papo , i kare ame dwon oya i baŋ Won Kwogo Adwoŋ , te bino baŋe kun kobo ni , “ Man en Woda ame amaro , a yia yom i kome . ”
61001018	Dwonnono wan rik owinyo kun oya i polo , pien wan rik otye karacel kede i wi kidi acil ca .
61001019	Mannono doŋ omoko pirwa kop a rik odwarpiny okobo . Wun daŋ ber iket wunu cunywu i kopgi , pien bedo acalo tara ame lyel i kabedo moro acol , ituno ka piny oru , etop oryeny , omenyo tamwu .
61001020	Me agege , myero iniaŋ wunu man ni , mom tye kopporo ame odwarpiny ocoo ame ŋattoro twero gonyo pire kene ;
61001021	pien mom tye kop adwarpinnyoro a rik obino pi mit a dano , ento Cuny Acil en omio jo okobo kop ame oya i baŋ Obaŋa .
61002001	Ento odwarpiny ame ogoba rik obin onen i akina lwak , dok amannono daŋ opwony ame ogoba bino nen i akinawu . Gin bino kelo pwonnyogo apat ame rwenyo jo , kun gin okwero atot Adwoŋgi ame owilogi , cite mannono bino miyo gin ikomgi obino rwenyo odoco oyotoyot .
61002002	Jo apol bino lubo kitegi me tarwaŋ , obino miyo jo yeto yo me ateni pirgi .
61002003	Pi worogi me lim , gin bino nwoŋo lim i baŋwu pi kopgi me goba ame gin oyiko ayika . Ento kop a rik oŋolo i komgi doŋ otye a yiko , to a myero pot i komgi mom onino .
61002004	Pien Obaŋa rik mom oweko omalaika ka obalo , ento obologi piny i bur lyel , te cwayogi i bur acol , me gwokgi kuno , ituno i kare me ŋolo kop .
61002005	Daŋ en rik mom oweko lobo i kare acon , ento ogwoko ka Nua , arab kop me kite atir , karacel kede jo ocele abiro , i kare a rik en ocwao abwal pii me mwony lobo a jo a mom lworo Obaŋa .
61002006	Owaŋo pacci me Codoma kede Gomora luŋ odoko buru , kun oŋolo kop me tyekogi oko , te miyogi bedo anen baŋ jo a mom bino lworo Obaŋa i kare me anyim .
61002007	Ento olaro Lot , ŋat ame kite atir ame rik cunye oton meicel pi kite me tarwaŋ a jo areco .
61002008	Pien tim areco ame dano a kite atir-ru obedo neno kede winyo nino i nino , i kare ame en bedo baŋgi , en dano aber-ri , okelo rem adwoŋ i cunye .
61002009	Amannono Rwot ŋeo laro jo a lworo Obaŋa iyi alola ame oomo kede yigi , dok en ŋeo gwoko jo a kitegi mom atir kan ame oketo iye can i komgi ituno i nino me ŋolo kop ,
61002010	akato mere jo ame wapo mitgi me kom ame lilogi , kun ocao wegi dito . Cunygi tek , ocerre gigi , daŋ gin mom olworo yeto wegi kwogo .
61002011	Ento kadi omalaika loogi kede teko kede twer , gin mom yetogi ka gin okelo kop i komgi i nyim Rwot .
61002012	Ento jo-nu cal i leyi a mom ryek , dok a lubo kile ame oketogi kede , ame onywalogi me amaka kede me aneka ; gin oyeto kop ame okwia . Obino nekogi bala leyi ,
61002013	kun otimogi rac pi rac a gin otimo . Cunygi yom gigi i gado cem dyeceŋ . Gin okelo lewic kede bal ka onotte kedwu i camo arama , pien gin mito ka gat me yomcuny arac .
61002014	Waŋgi yenyo ka mon me acoda , mom owe i yenyo yo me bal . Gin ciko owic me mako jo a cunygi goro . Cuny a gin tye kede doŋ opwonyere oko i woro me lim . Gin doŋ jo ame oceno !
61002015	Gin doŋ oweko yo atir , orwenyo oko ata . Gin olunyo lubo yo a Balaam wot a Beor , ame rik maro lim ame enwoŋo pi timo gin arac ,
61002016	ento rik ote juke pi turo cik . Kana ame mom kobo , rik okobo i dwon a dano , te juko apoa adwarpinnyono .
61002017	Magi gin akoŋ a pii mom iye , ikuna ame yamo kot akolo . Otyeko gwokkigi kabedo acol icuc .
61002018	Gin kobo koppogo aditodito me awaka ame tere moro mom , kun obito kede jo a pwod obwot abwota iya i akina jo a kitegi tye atata , ote terogi i timo tim me tarwaŋ kun olubo mit areco me kom .
61002019	Gin ocikere me miyo jo-nono loye kengi , aco gin ikomgi obedo opii a gin a balogi ; pien ka ginnoro oloo kwo a dano moro , en doŋ odoko opii a ginnoro-nono .
61002020	Ka gin doŋ otyeko bwot oko i lille me lobo pi ŋeyo Rwotwa ame en Alarwa Yecu Kricito , eka gin te dok moko i lille-nono , te loyogi atwal , bino miyo icennere gin bedo arac kato a yam con .
61002021	Onwoŋo twero bedo ber ka kono onwoŋo mom gin oŋeo yo me kite atir , kato ame gin oŋeo eka dok ote weko cik acil ame omiogi .
61002022	Otimere i komgi bala kop ame carokop me ateni okobo ni , “ Gwok dok olokere naŋo ŋokkere , ” kede dok ni , “ Puno olwoko kome , eka dok te ŋeŋena i coto . ”
61003001	Owotena , man doŋ waraga me aryo ame acoyiwu . I gin aryo luŋ acukoro cunywu me itam wunu tam a tye atir , kun apoyo wiwu ,
61003002	me ipo wunu i kom kop ame odwarpiny acil rik okobo con , kede i kom cik a Rwot ame en Alar , ame okwenawu yam okelliwu .
61003003	Me agege , myero iniaŋ wunu man ni , i kare me agikki jo ame oŋale bino pello kede aŋalogi , kun olubo mitgi kengi ,
61003004	dok kun openyo ni , “ Dwogo mere a rik ociko pire tye kwene ? Pien cakere ame kwariwa oto oko , jami luŋ tye i kite ame yam otye kede con i ageyi keto lobo . ”
61003005	Gin wigi owil me akaka i kop man ni , polo onwoŋo rik obedo tye con , kede lobo daŋ ame oketo kede pii iya i pii , pi kop ame Obaŋa okobo .
61003006	Pii daŋ en ame rik otyeko lobo me kare-naca ka abwal pii omwonyo oko .
61003007	Pi kop Obaŋa acellono daŋ , polo kede lobo me kare man doŋ okano pi kuro mac ; otye ka gwoko ituno i nino me ŋolo kop kede tyeko jo a mom lworo Obaŋa .
61003008	Ento wiwu kur wil , owotena , i kop acel-li , ni , i baŋ Rwot nino acel rom aroma i mwaka tutumia , mwaka tutumia rom aroma i nino acel .
61003009	Rwot mom agal agala i cobo cikere mere i kite acalo jo mogo tamo kede , ento en pwod adiyo cunye i komwu , pien en mom mito ni ŋattoro rweny odoco , ento ni jo luŋ tun i ŋut .
61003010	Ento nino a Rwot bino tuno acalo akwo , eka polo te rwenyo oko kede mor adwoŋ , acer bino meye oko i mac , lobo kede tic luŋ a tye iye bino waŋ oko .
61003011	Kara ka jami magu luŋ bino tum oko kite-nono , myero koŋ ibed wunu jo acalladi , kun ilubo wunu kite kwo acil kede me woro Obaŋa ?
61003012	Myero ikur wunu nino Obaŋa , kun iketo wunu cunywu me mi tun oyotoyot . I nine-nono polo bino lyel , meye oko , acer daŋ bino meye oko i mac .
61003013	Ento acalo en rik ociko , wan otye okuro polo anyen kede lobo anyen , kan ame kite atir bedo iye .
61003014	Pi mano , owotena , ka itye wunu ka kuro man , ket wunu tek me kur nwoŋ roccoro onyo balloro i komwu , kun itye wunu kede kuc .
61003015	Tam wunu ni , diyo cuny a Rwot en larrewa ennono . Ominwa Paulo ame omaro ocoyiwu daŋ amannono , pi ryeko ame omie ,
61003016	kun kobo pi kop man acalo en kobo pire i waraga mere luŋ . I waraga mere tye koppogo a niaŋ iye tek , ame jo a pe opwonyere , kede jo a mom ocuŋ atek , dwanyo tere oko , acalo gin otimo daŋ kede coc ocele a yam ocoo , kun omio gin ikomgi orwenyo odoco .
61003017	Pi mano , owotena , kite a doŋ iŋeo wunu man con , gwokere wunu kur imi wunu jo a mom woro cikkoro bwolwu , dok wirwu oko i tamgi , mio ipoto wunu i kan ame icuŋ wunu iye atek .
61003018	Medde wunu doŋo i winyo a Rwotwa , ame en Alarwa Yecu Kricito , kede i ŋeye daŋ . Kwogo bed baŋe amanni kede nakanaka . Amen .
62001001	Wan ocoyiwu kop i kom gin ame obedo tye ya i ageyi piny , ame wan owinyo , ame oneno daŋ i waŋwa . Wan kom onene , dok omule kede ciŋwa , en Kop me kwo .
62001002	Kwo-nono rik onen oko kannaler , wan ote neno . Wan aman obedo cadennere , kun orabbiwu kop me kwo a perakino nakanaka ame rik obedo baŋ Papo , eka te nen oko baŋwa .
62001003	Gin a wan oneno dok owinyo , en a wan orabbiwu daŋ , me wek inotte wunu kedwa . Doŋ i nottewa-ni , wan onotte karacel kede Papo kede Wode Yecu Kricito .
62001004	Wan ocoo man wek lelowu cobere aber .
62001005	Man en kwena a rik wan owinyo i baŋe , ame otye a rabo baŋwu , ni , Obaŋa en lero , dok i en mom tye kannoro acol kadi acelloro .
62001006	Ka wan okobo ni onotte kede kun pwod owoto kan acol , wan ogoba , timwa daŋ ateni mom iye .
62001007	Ento ka wan owoto kannaler , acalo en daŋ tye kannaler , nwoŋo wan onotte oko ŋat man kede awottere , dok remo a wode Yecu Kricito Iwoko bal ducu oko i komwa .
62001008	Ka ce wan okobo ni wan omom i bal , mano nwoŋo obwolle kenwa kenwa , kop ateni nwoŋo mom i yiwa .
62001009	Ka ce wan oluco balwa , en genne dok kite atira , bino weko balwa , dok bino Iwoko timwa areco oko ducu i komwa .
62001010	Ka ce okobo ni wan giwa mom obalo , nwoŋo omio Obaŋa odoko agoba , koppere daŋ nwoŋo mom i yiwa .
62002001	Itinona , an acoo waraga man baŋwu me kur ipot wunu i bal ; ento ka ce ŋattoro obalo , wan otye kede akony ame cuŋ pirwa baŋ Obaŋa Papo , en Yecu Kricito ame kite atir .
62002002	Dok en ikome daŋ obedo gin ame oŋolo pi kwanyo balwa ; mom megwa keken cite anaka bal a jo i wi lobo luŋ .
62002003	Gin a niaŋowa aber ni wan oŋee en ene ni , wan ogwoko cikkere .
62002004	Ŋat ame okobo ni eŋee , kun mom gwoko cikkere , en agoba , ateni daŋ mom i yie .
62002005	Ento ŋat ame winyo doge , ateteni mar a dano-nono i kom Obaŋa doŋ ocwiny . Man en gin a mio wan oniaŋ ni wan otye i en :
62002006	Ŋat ame kobo ni ebedo i en myero wap kite kwo acel a rik Yecu owapo .
62002007	Owotena , an mom acoyiwu cikkoro anyen , ento cik acon gire ame rik itye wunu kede anaka cene . Cik aconnono en kwena ame doŋ ityeko winyo wunu oko .
62002008	Kadi amanno , atye ka coyiwu cik anyen ; mano tye ateni i tuŋ baŋe kede i tuŋ baŋwu , pien colpiny tye a ket oko , lero me ateni tye doŋ aryeny .
62002009	Dano ame kobo ni etye i lero kun dago ominnere , nwoŋo en pwod tye kan acol .
62002010	Ŋat ame maro ominnere bedo gire i lero , ame mom tye iye gin a mio jo poto i bal .
62002011	Ento ŋat a dag ominnere tye kan acol , dok daŋ woto kan acol ; pe ŋeo kan ewot iye , pien colpiny nwoŋo owumo waŋe oko .
62002012	Acoo waraga man baŋwu , wun otino a pwod tino , pien balwu doŋ oweko oko pi nyiŋe .
62002013	Acoo baŋwu wun papo , pien iŋeo wunu ŋat a yam tye con ya i ageyi piny . Acoo baŋwu wun awobe , pien doŋ iloo wunu Arac oko .
62002014	Acoo baŋwu wun itino , pien iŋeo wunu Papo . Acoo baŋwu wun papo , pien iŋeo wunu ŋat a yam tye ya i ageyi piny . Acoo baŋwu wun awobe , pien itek wunu , kop Obaŋa bedo i yiwu , dok daŋ iloo wunu Arac oko .
62002015	Kur imar wunu lobo , kadi gin a tye i lobo . Ka ŋattoro maro lobo , mar i kom Papo nwoŋo mom i yie .
62002016	Pien gin ducu a tye i lobo , acalo mit me komwa me anywalli , kede par areco me waŋ , kede dok awaka me jami ame otye kede , magi-nono mom oya i baŋ Papo , ento ocakere i lobo kan .
62002017	Lobo tum oko kede mittere luŋ ; ento ŋat ame tio gin ame Obaŋa mito perakino nakanaka .
62002018	Itinona , man doŋ kare me agikki . Kite a rik iwinyo wunu ni , akwor a Kricito bino bino , aco amanni okwor a Kricito obino oko apol ata ; en gin omio wan oŋeo ni , man doŋ kare me agikki .
62002019	Gin oya oko i baŋwa , ento gin rik mom obedo jowa ; pien kono rik gin obedo jowa , kono gin omedde bedo baŋwa . Ento gin oya oko i baŋwa me wek nen oko kannaler ni gin luŋ mom obedo jowa .
62002020	Ento wun giwu , ŋat Acil doŋ owirowu oko i moo me Cuny Acil , wun luŋ itye wunu kede ŋec .
62002021	Mom acoyiwu waraga-ni pien ikwia wunu kop me ateni , ento pien iŋeo wunu , dok iniaŋ wunu ni , mom tye goba moro ame oya i kop ateni .
62002022	Ŋa kara ame agoba ? En ŋat a kwero gire ni Yecu mom Kricito . Mano en akwor a Kricito , en nwoŋo okwero Papo kede Wod .
62002023	Mom tye ŋattoro a kwero Wod ame dok tye gin i Papo . Ŋat ame oye Wod , nwoŋo dok tye kede Papo daŋ .
62002024	Weku gin ame iwinyo wunu anaka cene bed i yiwu . Ka gin ame iwinyo wunu anaka cene bedo i yiwu , wun daŋ ibino bedo wunu iyi Wod kede iyi Papo .
62002025	Doŋ man en gin a rik en ociko me miyowa , en kwo a perakino odoco .
62002026	Man acoo baŋwu pi jo ame twero rwenyowu .
62002027	Ento wun giwu , moo me Cuny Acil a rik Kricito owirowu kede bedo doŋ i yiwu , mio mom dok mitte ŋattoro ipwonyowu ; pien moo a yam owirowu kede pwonyowu kop luŋ . En gin me ateni , mom goba ; acalo rik en opwonyowu , bed wunu i en .
62002028	Aman ba , itinona , bed wunu i yie , me ka en dok bino nen , wan obed i tekcuny , a mom lewic makowa I nyime ka odwogo .
62002029	Ka ce iŋeo wunu ni , en kite atir , myero iniaŋ wunu aber ni , ŋat acel acel ame tio gin a tye atir nwoŋo Obaŋa ame onywalo .
62003001	Koŋ inenu kite mar me awura a rik Papo omiowa , me lwoŋowa ni wan otino Obaŋa ; daŋ wan otye amannono . Gin omio lobo mom ŋeowa , pien yam okwie .
62003002	Owotena , aman doŋ wan otino Obaŋa ; kite a wan obino bedo kede mom ru onen , ento wan oŋeo ni , ka en bino nen , wan obino bedo bala en , pien obino ne ne kite a en tye kede .
62003003	Ŋat acel acel ame tye kede gen man ame omoko i kom Kricito , lonyere kene bedo acil , acalo Kricito daŋ cil .
62003004	Dano acel acel ame timo bal nwoŋo aturo cik ; bal gire en turo cik .
62003005	Iŋeo wunu ni Kricito rik onen me ekwany balwa oko ; i en ikome balloro mom iye .
62003006	Ŋattoro ame bedo i en mom timo bal ; ŋattoro ame timo bal nwoŋo mom oneno en , daŋ pe oŋee .
62003007	Itinona , kur imi ŋattoro bwolwu . Ŋat ame timo gin a tye atir , en ame kite atir , acalo Kricito daŋ kite atir .
62003008	Ŋat ame timo bal en dano a Catan ; pien Catan ya i ageyi obedo ka timo bal . Gin omio Wot Obaŋa rik onen , pi turo tic a Catan .
62003009	Mom tye ŋattoro ame Obaŋa onywalo ame timo bal , pien koti Obaŋa bedo i yie ; en mom twero balo , pien nwoŋo Obaŋa onywale .
62003010	Man en a bino miyo oneno jo mene obedo otino Obaŋa kede jo mene obedo otino a Catan : ŋat a mom timo gin a tye atir mom atin Obaŋa , naka ŋat a mom maro ominnere .
62003011	Pien man en kwena ame iwinyo wunu cakere i ageyi , ni myero omarre wunu kenwa kenwa .
62003012	Kur obedu bala Kain ame rik obedo atin Arac , te neko ominnere oko ca , ŋo ce omio oneke ? Pien en ticcere rac , ento me ominnere onwoŋo tye atira .
62003013	Omegona , kur iwur wunu ka lobo dagowu .
62003014	Wan oŋeo ni wan oya oko i to , otuno doŋ i kwo , pien omaro omegowa . Ŋat a mom tye kede mar pwod odoŋ gire i to .
62003015	Ŋattoro ame dago ominnere en anek , daŋ iŋeo wunu ni , mom tye anekkoro ame kwo a perakino odoco bedo i yie .
62003016	Man doŋ mio wan oniaŋ i kom mar , pien Kricito ojalo kwo mere pirwa . Wan daŋ myero ojal kwowa pi omegowa .
62003017	Ka ŋattoro tye kede jami me lobo man a romme , ce oneno ominnere ame piny oloo , eka te kwero miye kony , kara mar Obaŋa bedo i yie niŋo ?
62003018	Itinona , kur obedu kede mar i kopwa onyo i dogwa keken , cite omar wunu jo kede mar me ateni ame nen i tic .
62003019	Man en a bino miyo wan oŋeo ni wan ojo ame otye i ateni , eka cunywa bino kwe i nyime ,
62003020	ka ce cunywa ŋolliwa kop , pien Obaŋa dwoŋ kato cunywa dok en ŋeo kop luŋ .
62003021	Owotena , ka cunywa mom ŋolliwa kop , otye i tekcuny i nyim Obaŋa ;
62003022	daŋ wan onwoŋo ginnoro keken ame okwao baŋe , pien wan ogwoko cikkere dok otio gin a yomoro yie .
62003023	Doŋ cikkere en ene , ni , myero wan oye nyiŋ Wode Yecu Kricito , dok omarre kenwa kenwa , acalo en rik ocikowa .
62003024	Ŋat a gwoko cikkere bedo i Obaŋa , Obaŋa daŋ bedo i yie . Gin a mio wan oŋeo ni en bedo i yiwa , pi Cuny Acil ame en omiowa .
62004001	Owotena , kur iye wunu cuny luŋ aluŋa , ento koŋ itemgi wunu , inenu ka cuny Obaŋa , pien odwarpiny apol ame ogoba doŋ oket oko i lobo .
62004002	Ibino ŋeyo wunu Cuny Obaŋa kit man : cuny ducu ame tuco ni Yecu Kricito rik obino kun tye kede kom dano , mano Cuny Obaŋa ;
62004003	aco cuny a mom tuco Yecu amannono , mom obedo me Obaŋa . Mano en cuny akwor a Kricito ame rik iwinyo wunu pire , ni tye abino , aman doŋ tye oko i lobo .
62004004	Itinona , wun giwu otino Obaŋa , ityeko doŋ loyo wunugi oko ; pien ŋat ame tye i yiwu dwoŋ kato ŋat ame tye i lobo .
62004005	Jo-nono jo me lobo , en omio gin a gin kobo obedo me lobo , lobo daŋ winyogi .
62004006	Wan jo Obaŋa ; ŋat ame ŋeo Obaŋa winyo kopwa , ŋat a mom dano Obaŋa mom winyo kopwa . Mano en gin a mio wan oŋeo poko cuny me ateni kede cuny me goba .
62004007	Owotena , ber omarre wunu kenwa , pien mar ya i baŋ Obaŋa , ŋat ame amar en atin Obaŋa , daŋ ŋeo Obaŋa .
62004008	Ŋat a mom kede mar mom ŋeo Obaŋa , pien Obaŋa en mar .
62004009	Gin a rik onyuto marrere baŋwa ene , Obaŋa ocwalo Wode acel kene i lobo me wek wan obed kwo pire .
62004010	Man en mar , mom ni wan omaro Obaŋa , ento en ame omarowa , te cwalo Wode me bedo gikwanyo bal i komwa .
62004011	Owotena , ka Obaŋa omarowa kite man , wan daŋ myero omarre wunu kenwa kenwa .
62004012	Mom tye ŋattoro a yam koŋ oneno Obaŋa ; ka wan omarre kenwa kenwa , Obaŋa bedo i yiwa , marrere daŋ bedo ame ocwiny i yiwa .
62004013	Gin a mio wan oŋeo ni obedo i yie , kede en i yiwa , pien omiowa Cunnyere .
62004014	Wan daŋ doŋ oneno , dok omio caden ni , Obaŋa Papo ocwalo Wode me bedo Alar me lobo .
62004015	Ŋat a tuco ni Yecu en Wot Obaŋa , Obaŋa bedo i yie , en daŋ bedo iyi Obaŋa .
62004016	Man omio wan oŋeo mar ame Obaŋa tye kede i komwa , dok ogeno daŋ . Obaŋa en mar , Ŋat ame bedo i mar bedo iyi Obaŋa , Obaŋa daŋ bedo i yie .
62004017	I baŋwa , mar onwoŋo doŋ ocwiny oko ka obedo kede tekcuny i nino me ŋolo kop , pien acalo en tye , en kite ame wan daŋ otye kede i lobo man .
62004018	Lworo moro gire mom i mar , ento mar ka doŋ ocwiny , ryemo Iworo oko ; pien Iworo bino pi kuro kop , doŋ ŋat ame Iwor marrere mom ru ocwiny .
62004019	Gin omio wan obedo kede mar , pien en okwoŋo marowa .
62004020	Ka ce dano moro kobo ni emaro Obaŋa kun dag ominnere , en agoba ; pien ŋat a mom maro ominnere ame en oneno , pe twero maro Obaŋa ame mom oneno kome .
62004021	Cik-ki wan onwoŋo i baŋe ni , ŋat ame maro Obaŋa myero mar ominnere daŋ .
62005001	Dano acel acel ame ye ni Yecu en Kricito , dano-nono atin Obaŋa , dok dano acel acel ame maro ŋat onywalo atin , myero mar atin daŋ .
62005002	Ka wan omaro Obaŋa dok olubo cikkere , en gin a mio wan oŋeo ni omaro otino Obaŋa .
62005003	Pien maro Obaŋa gire en gwoko cikkere . Dok cikkere mom nuowa gire ,
62005004	pien ŋattoro luŋ ame Obaŋa onywalo loo lobo . Gin ame oloo kede lobo en iyeewa .
62005005	Kara ŋa ame loo lobo ? Mom en ŋat ame ye ni , Yecu en Wot Obaŋa ?
62005006	Man ŋat ame rik obino kede pii kede remo , en Yecu Kricito . Mom obino i pii keken , ento i pii karacel kede remo daŋ .
62005007	Cuny Acil daŋ obedo acaden , pien Cuny en ateni .
62005008	Ocaden tye adek : Cuny kede pii kede remo ; gin adek-ku cadengi orwatte .
62005009	Ka ce wan ogamo wunu caden a dano , caden Obaŋa dwoŋ kato oko . Aco macanaca en caden Obaŋa , pien en omio caden i kom Wode .
62005010	Ŋat ame ye Wot Obaŋa tye doŋ i caden i yie kene . Ŋat ame mom ye Obaŋa doŋ omio Obaŋa odoko agoba oko , pien nwoŋo en mom oye caden ame Obaŋa omio i kom Wode .
62005011	Cadennono en ene ni , Obaŋa otyeko miyowa kwo a perakino odoco , dok kwo-nono tye i Wode .
62005012	Ŋat ame tye kede Wod , tye kede kwo daŋ ; ŋat ame mom tye kede Wot Obaŋa , mom tye kede kwo .
62005013	Acoo kop man baŋwu , wun jo ame oye nyiŋ Wot Obaŋa , me iŋe wunu ni , itye wunu doŋ kede kwo a perakino odoco .
62005014	Gin a mio wan obedo i tekcuny i nyime en ene ni , ka wan okwao ginnoro kun olubo mittere , en winyowa .
62005015	Dok ka wan oŋeo ni en winyowa i gin luŋ ame wan okwao , oŋeo ni wan otyeko nwoŋo gin ame wan okwao i baŋe .
62005016	Ka ce ŋattoro oneno ominnere kun tye a timo balloro a mom kelo to , en bino kwayo Obaŋa , Obaŋa bino miye kwo pi jo-nu ame balgi mom kelo to . Tye bal ame kela to ; kodi ballogo mom akobo ni myero kwa Obaŋa pire .
62005017	Gin ducu arac ame dano timo en bal , ento tye ballogo a mom kelo to .
62005018	Wan oŋeo ni mom tye ŋattoro ame Obaŋa onywalo , ame pwod dok bedo timo bal , ento Wot Obaŋa gwoke aber , mio Arac mom gude .
62005019	Wan oŋeo ni wan otino Obaŋa , ento lobo luŋ tye i te loc Arac .
62005020	Dok wan oŋeo ni Wot Obaŋa doŋ obino , daŋ omiowa ryeko me niaŋ , wek wan oŋe ŋat a tye me ateni . Dok wan obedo iyi ŋat a tye me ateni , pien obedo iyi Wode , en Yecu Kricito . Man en Obaŋa me ateni , dok man en kwo a perakino .
62005021	Itinona , gwokere wunu , kur iwor wunu cal jogi .
63001001	Waraga man oya i baŋ adwoŋ . Baŋ dako ame oyero kede itino mere ame amaro iyi ateni , mom an keken , ento anaka jo luŋ ame ŋeo kop ateni ,
63001002	pi kop ateni ame bedo i yiwa dok daŋ bino bedo kedwa nakanaka .
63001003	Winyo , kica kede kuc ame ya i baŋ Obaŋa Papo , kede baŋ Yecu Kricito Wot a Papo , bino bedo kedwa i ateni kede mar .
63001004	Alelo meicel pi nwoŋo ni otinoni mogo lubo kop me ateni i kite ame rik Obaŋa Papo ocikowa kede .
63001005	Aman doŋ akwai ba , dako , mom bala dok acoyi cik anyen ento en ame yam otye kede con ca cakere i ageyi , ni wan omarre kenwa kenwa .
63001006	Man en mar , ni wan olub cik Obaŋa ; man en cikkere , acalo iwinyo cakere i ageyi , ni myero ibed wunu i mar .
63001007	Pien obwol jo apol tye oket oko i lobo , jo ame mom otuco ni Yecu Kricito obino kun tye kede kom dano , kodi dano-nu en abwol jo , dok akwor a Kricito en .
63001008	Nenne wunu kenwu me gin ame ityeko wunu tic pire kur rweny i baŋwu , me inwoŋ wunu ocarawu luŋ .
63001009	Ŋattoro ame mom cuŋ i pwony a Kricito ento kato akata i nyim , dano-nu mom tye Obaŋa ; ŋat a cuŋ i pwony a Kricito , tye i gin aryo ducu , Papo kede Wod .
63001010	Ka ŋattoro obino baŋi kun mom okelo pwony man , kur igame wunu i ot , kur imote wunu daŋ ;
63001011	pien ŋat ame omote , nwoŋo onotte kede i ticcere arac .
63001012	Kadi bed atye i kop apol a myero acoyi pire , atamo ni myero mom ati kede papara kede vino , ento atye i gen me a bino nenowu , eka ate kop kedwu waŋ i waŋ me lelowa cobere aber .
63001013	Otino aminni ame oyero omoti .
64001001	Waraga man oya i baŋ adwoŋ . Baŋ awotta Gayo ame amaro i ateni .
64001002	Awotta ame amaro , akwao Obaŋa me mi ibed aber i gin luŋ dok mi komi bed ayot . Aŋeo ni itye aber i cunyi .
64001003	Abin alelo meicel i kare ame omego mogo obino kan , te miyo caden i kom kitti me ateni , kite acalo yin giri ilubo kop ateni .
64001004	Mom tye ginnoro ame dok mia alelo atek akato winyo ni itinona tye alubo kop ateni .
64001005	Dyerra ame amaro , yin agen meicel i ticci ame itiyo pi omegowa , akato mere baŋ wele ame mom iŋeo ,
64001006	ame gin omio caden i kom mar meri i nyim lwak jo oye Kricito . Tim ber ikonygi i kite a myero , i wotgi i tic Obaŋa .
64001007	Pien gin ocako wotgi pi nyiŋ Kricito , mom ogamo ginnoro i baŋ jo a mom oye en .
64001008	Pi mano , myero wan okony kodi Jo-nono , me wan obed otic wadgi i rabo kop me ateni .
64001009	Doŋ atyeko coyo koppogo baŋ lwak jo oye Kricito , ento Dioturepe ame mito kette kene ibedo me agege i akinagi , mom oye twerra .
64001010	Man omio ka abino , abino poyo wigi i gin ame en obedo tiyo , kun coko kop areco i koma , Mom mano keken , en kwero daŋ jolo omegowa , kun geŋo daŋ jo ame mito jologi , dok ryemogi oko i akina lwak jo oye Kricito .
64001011	Dyerra ame amaro , kur ipotto gin arac , potto gin aber , ŋat ame timo gin aber , en dano Obaŋa ; ŋat ame timo gin arac , mom ru oneno Obaŋa .
64001012	Jo luŋ omio caden aber i kom Demetrio , anaka kop ateni obedo caden pire ; an daŋ amio amanno , yin daŋ iŋeo ni caden ame amio ateni .
64001013	Onwoŋo atye i kop apol ame myero acoyi pire , ento mom amito coyo alam kede vino .
64001014	Atye i gen me neni oyot , eka ote bino kop waŋ i waŋ .
64001015	Kuc obed baŋi , Owoteni omoti , Mot owotewa , ŋat acel acel i nyiŋe .
65001001	Waraga man oya i baŋ Juda ame amiro a Yecu Kricito dok omin a Yakobo . Baŋ jo ame olwoŋo ame bedo i mar Obaŋa Papo kede i gwok a Yecu Kricito :
65001002	Kica , kuc kede mar myero medde baŋwu .
65001003	Owotena , onwoŋo atemo i tekona luŋ me coyiwu waraga pi kop i kom larre ame wan luŋ onotte iye , eka ate neno ni , myero aco acuk kede cunywu me irom wunu atek pi iyee ame rik doŋ omio oko baŋ jo Obaŋa tyen acel ame oromo meicel .
65001004	Pien jo mogo a mom lworo Obaŋa olibere aliba me donyo i akinawa , jo ame kop ame oŋolligi rik onyuto con i coc a yam ocoo , Gin oloko winyo ame Obaŋa imiowa odoko tim me tarwaŋ , okwero Adwoŋwa acel keken ame en Rwotwa Yecu Kricito .
65001005	Wun jo ame rik doŋ omio iŋeo wunu man luŋ odoco , amito koŋ dok apoyo wiwu ni , Rwot ame rik olaro jo Icrael i lobo me Miciri , icennere dok obin otyeko jo a mom oye oko .
65001006	Omalaika a rik mom ogwoko ka locgi ame omiogi , ento oweko kabedogi oko , daŋ en obin ogwokogi kan acol kede jegere a ri nakanaka , ituno i kare me ŋolo kop i nino adwoŋ ;
65001007	bala rik Codoma kede Gomora kede paco adoŋo ame omanogi ote donyo i tim me coco kede par areco a mom me anywalli , ote ŋolligi can me mac a mom to , gin obedo calo anen baŋ jo luŋ .
65001008	Nen kadi amanno , jo-ni daŋ i kite acellono , i lek ame gin leko , olilo komgi , okwero loc Obaŋa daŋ oko , dok ote yeto wegi kwogo-gu .
65001009	Ento i kare ame Mikael , amalaika adwoŋ , rik romo kede Catan kun opyem kede pi kom Muca , en rik mom obin otiŋere pi ŋolle kopporo me ayet , ento okobo ni , “ Rwot myero juki . ”
65001010	Jo man yeto gin ame gin mom oniaŋ iye , cite kodi gin a gin oŋeo pi lubo kite ame oketogi kede , acalo leyi a mom ryek , tye a tyekogi oko .
65001011	Gin obino neno can be ! Pien gin wopo yo a Kain , oonyakino i tammogo a mom tye kakare pi mito lim bala rik Balaam , dok dan oto oko pi pyem bala rik Kora .
65001012	Gin okelo lewic iyi aramawu me mar ka ogado cam aboŋo lworo , kun oparo ka pi komgi kengi . Gin ocalli pol ame pii mom iye ame yamo okolo ; orom i yen ame nyiggi mom nen i kare me cekgi , ame oputo lwitgi oko , yam oto iryo .
65001013	Ocal dan i nam ame atagere ager , ame wowota ata ta , ame Obaŋa otyeko yiko kakargi oko i kabedo acol icuc pi kare a mom gik .
65001014	Magi-nono en gin a rik Enoka , ame obedo dano me abiro iya i kom Adam , rik okobo pire acalo adwarpiny ni , “ Nen wunu , Rwot bino tuno kede lwak jo mere acil apol ata ,
65001015	me ŋolo kop i kom jo luŋ , kede miyo kop loyo jo luŋ a mom lworo Obaŋa pi timgi a mom olworo kede Obaŋa , kede pi kop luŋ me gero ame abalo ame mom lworo Obaŋa okobo i kome . ”
65001016	Mano gin jo aŋuŋura , jo a pyepyema , kun olubo mitgi kengi , doggi opoŋ i olakino me awaka , odworo jo pi nwoŋo ka gin , ame yigi mito .
65001017	Ento wun owotena , myero ipoyo wunu kop a yam okwena a Rwotwa Yecu Kricito otito pire con .
65001018	Gin rik okobbiwu ni , “ I kare me agikki oŋale bino bedo tye , ame bino lubo mit megi kengi , ame mom olworo Obaŋa . ”
65001019	Jo-nu gin okel apokapoka , gin jo me lobo man , Cuny Obaŋa mom baŋgi .
65001020	Ento wun owotena , doŋ wunu atek i kom iyeewu acil wok-ki , kun ikwao wunu Obaŋa i Cuny Acil ;
65001021	gwokere wunu kenwu i mar Obaŋa , kur wunu kica a Rwotwa Yecu Kricito naka i kwo a perakino nakanaka .
65001022	Bed wunu i kica i kom jo mogo ame cacapa acacap ;
65001023	lar wunu mogo kun iceo wunugi i kom mac ; bed wunu i kica i kom jo mogo kun ilwor wunu , kun ikwero wunu ruk ame bal me kom tye iye .
65001024	Kwogo bed baŋ ŋat a twero gwokowu aboŋo rette , dok twero miyo icuŋ wunu aboŋo roccoro i nyim kwogo mere ilelo .
65001025	Kwogo , dit , loc kede twer obed baŋ Obaŋa acel keken Alarwa pi Yecu Kricito Rwotwa , geye a mom ru oketo lobo , aman , kede waŋ i wan . Amen .
66001001	Man en gin ame Obaŋa onyutti Yecu Kricito , me en daŋ niaŋ omiro mere i kom gin a myero timere oyotoyot i kare me i nyim . En rik ocwalo amalaika baŋ amiro mere Lakana pi miye ŋeyo ,
66001002	eka Lakana dok te bedo caden me kop ame Obaŋa okobo , kede me caden ame Yecu Kricito omio , kun otito pi gin ame eneno .
66001003	Tye kede winyo ŋat ame kwano kop ame orabo i buk man i nyim lwak , jo a winyo daŋ tye kede winyo , kede jo ame lubo gin ame ocoo iye , pien kare doŋ ceggi .
66001004	Kop man oya i baŋ Lakana kun cwalli lwak jo oye Kricito i kabedo abiro apapat a tye i Acia ; Winyo bed baŋwu kede kuc a ya i baŋ ŋat ame tye , ame yam tye con , dok ame bino bino , kede ame a ya i baŋ cuny abiro ame tye i nyim kom me loccere ,
66001005	kede a ya daŋ i baŋ Yecu Kricito , acaden a genne , atin kao i akina jo oto , kede aloc obakki me wi lobo luŋ . Kwogo bed baŋ ŋat a marowa , dok daŋ ogonyowa i twec me balwa kede remo mere ,
66001006	eka te lokowa doko lwak ame en aloo , kun obedo olamdog ame tiyi Obaŋa mere ame en Pappere daŋ . Kwogo kede twer obed baŋe nakanaka . Amen .
66001007	Nen , en abino kede pol , jo luŋ bino nene i waŋgi , anaka jo a nwaŋ ocobe ; atekere luŋ me wi podo bino kumo pire . Amannono kom . Amen .
66001008	“ An Alufa kede Omega , ” man kop a Rwot Obaŋa , en ame tye , ame yam tye con , dok ame bino bino , en Won Twer Ducu .
66001009	An Lakana , ominwu ame onotte kedwu i canwa , i locwa kede i kanyakinowa i Yecu . Rik onwoŋo atye i icula nam ame olwoŋo ni Pati mo , pi kop ame Obaŋa okobo kede caden ame Yecu omio .
66001010	Rik onwoŋo Cuny Acil oyuto tamma oko i nino a Rwot , eka ate winyo dwon aloŋo i ŋea bala apel
66001011	ame okobba ni , “ Co gin ame ineno i buk , eka ite cwayo baŋ lwak jo oye Kricito i kabedo abiro apapat , i Epeco , i Cumurna , i Pergamo , i Tuatira , i Caradic , i Piladelpia kede i Laodikia , ”
66001012	Eka ate lokere me neno dwon a kop keda , A doŋ alokere ate neno gicibo tara me jabu abiro ,
66001013	eka i dyere me gi-cibo tara abiro-ni , aneno ŋattoro ame cal i wot a dano . Orukere kede jor abor , kede del me Jabu ame omano kore .
66001014	Yer wie tar bala yer romo , onyo ba pee , eka waŋe te cal i leb mac ,
66001015	tyene te cal i mola ame olio i keno , eka ote rudo acil , kun dwone mor winyere bala acucur pii .
66001016	I ciŋe tuŋ cem onwoŋo omako acer abiro , pala lweny ame bit ryoryo opello i doge , kun nyime ryeny calo ceŋ a ryeny atek .
66001017	Ka anane , arette piny i tyene , adoŋ acalo ŋat oto . Ento en oketo ciŋe tuŋ cem i koma kun kobo ni , “ Kur ilwori ; an ŋat me agege kede en me agikki mere ,
66001018	an ŋat akwo ca . Rik ata oko , ento nen , doŋ atye kwo , abino bedo kwo atwal . Dok atye daŋ kede agony me To kede me Kadec .
66001019	Aman doŋ , co gin ame ineno , gin a tye , kede gin a bino timere icennere .
66001020	Koŋ agonnyi muŋ me acer abiro ame ineno i ciŋa tuŋ cem kede gi-cibo tara abiro me jabu . Acer abiro obedo omalaika a lwak oye Kricito ame tye i kabedo abiro apapat , eka gi-cibo tara abiro obedo lwak oye Kricito ame tye i kabedo apapat abiro .
66002001	“ Baŋ amalaika a lwak oye an ame tye i Epeco co ni mano : “ Man kop a ŋat ame omako acer abiro i ciŋe tuŋ cem , ame tye ka loŋo dyere me gi-cibo tara me jabu abiro .
66002002	“ ‘ An aŋeo ticci ducu , kede kite ame ilolle kede , kede kite ame idio kede cunyi . Aŋeo kite acalo mom itwero kanyo kede jo areco , ento itemo jo ame lwoŋere kengi ni okwena , aco nono , eka daŋ ite moko ni gin ogoba .
66002003	Iŋeo diyo cunyi , itye ka kanyakino pi nyiŋa , daŋ mom ru iol gire .
66002004	Ento atye i kop man i komi , yin ityeko weko mar a rik itye kede i agege .
66002005	Koŋ ipoyo , inen kit ame ipoto kede , eka ite ŋut , ite tiyo kit a rik itio me agege ca . Aco ka pe iŋut , abino bino baŋi , eka ate kwanyo gi-cibo tarani oko i kakare , ka mom iŋut .
66002006	Ginnoro aber ame onen baŋi en ene ni , yin idag tic a jo Nikolaiti ame an daŋ adagi .
66002007	Ŋat a tye kede yit , myero owiny kop ame Cuny Acil okobo baŋ lwak oye an ducu . Ŋat ame oloo abino miye camo yat me kwo ame tye i Poto Obaŋa . ’
66002008	“ Baŋ amalaika a lwak oye an ame tye i Cumurna co ni mano : “ Man kop a ŋat ame obedo me agege kede me agikki mere , ŋat a rik oto eka dok te kwo .
66002009	“ ‘ An aŋeo kite ame owuni kede , kede can lim ame itye kede ( ento yin alonyo ) . Aŋeo daŋ ayet a jo ame miye ni gin Ojudaya , aco kun nono ; gin kara obedo eryoŋet a Catan .
66002010	Kur ilwor can a bino poto i komi . Nen ba , Catan bino bolo jo mogo i akinawu i buc me om yiwu . Obino wunowu pi nino apar . Bed ŋat a genne naka i to , eka ate miyi tok kwogo me kwo .
66002011	Ŋat a tye kede yit , myero owiny kop ame Cuny Acil okobo baŋ lwak oye an ducu , Ŋat ame oloo , to me aryo mom bino wune . ’
66002012	“ Baŋ amalaika a lwak oye an ame tye i Pergamo co ni mano : “ Man kop a ŋat ame tye i pala lweny ame bit ryoryo .
66002013	“ ‘ An aŋeo kan ame ibedo iye , kan ame kom loc a Catan tye iye . Yin giri ilido nyiŋa , mom ikwero iyee meri i koma , akadi i kare a cadenna Antipa , daŋ ona ame agen ame rik oneko i akinowu , kan a Catan bedo iye .
66002014	Ento atye i koppogo anonok i komi , pien itye kede jo mogo kuno ame gin omako pwony a Balaam , ame rik opwonyo Balak kite me miyo jo Icrael poto i bal , kun obitogi me camo riŋo ame oyalli cal jogi , kede me timo tim me coco .
66002015	Yin daŋ amanno itye i jo mogo ame omako pwony a jo Nikolaiti .
66002016	Aco ka mom iŋut , abino bino baŋi oyot , eka ate romo kedgi i pala lweny me doga .
66002017	Ŋat a tye kede yit , myero owiny kop ame Cuny Acil okobo baŋ lwak oye an ducu , Ŋat ame oloo , abino miye manna ame okano oko , dok daŋ abino miye gweŋ alilia atar , kede nyiŋ anyen ame ocoo i kom gweŋ alilianono , ame ŋattoro mom ŋeo , kono ka ŋat ame omio baŋe . ’
66002018	“ Baŋ amalaika a lwak oye an ame tye i Tuatira co ni mano : “ Man kop a Wot Obaŋa , ame waŋe cal i leb mac , kede tyene daŋ cal i mola ame orudo acil .
66002019	“ ‘ An aŋeo ticci ducu , marri , iyeeni , ticci me konyo jo , kede kite ame idio kede cunyi . Aŋeo ni ticci aman ber kato me agege oko .
66002020	Ento atye i kop man i komi , pwod iweko dako ca , Jejebel , ame lwoŋere kene ni en adwarpiny , kun tye apwonyo omirona kede miyogi gak oko i timo tim me coco kede camo riŋo ame oyalli cal jogi .
66002021	Amie kare me ŋut i kom kodi tim me coco mere-nono , ento en okwero ŋut oko .
66002022	Nen ba , abino rete i wi tanda , coge-nono daŋ abino bologi i can adwoŋ meicel , ka gin mom oŋut , okwero lubo kodi tim a dako-nono .
66002023	Itino mere daŋ abino neko oko , me wek lwak jo oye an i kabedo ducu oneni , an ame aŋio cuny jo kede tamgi , dok abino culo ŋat acel acel i kinwu acalo ticcere tye .
66002024	“ Cite wun jo ocele mere a tye i Tuatira , ame mom olubo kodi pwonynyi daŋ mom ipwonyo giwu gin ame jo ocele lwoŋo ni ‘ muŋ a Catan atut , ’ an akobbiwu ni , mom dok ameddiwu yeccoro ocele .
66002025	Lid wunu ka en ame itye wunu kede , tuno wan ame abino .
66002026	Ŋat ame oloo , dok daŋ ogwoko ticca naka i agikki , abino miye twer i kom orok .
66002027	En bino loyogi kede abiro nyonyo , acalo ŋat a goo gulli , ŋido atitino .
66002028	Acalo an daŋ Pappa omia twer . Abino daŋ miye acer ame olwoŋo ni etop .
66002029	Ŋat a tye kede yit , myero owiny kop ame Cuny Acil okobo baŋ lwak oye an ducu .
66003001	“ Baŋ amalaika a lwak oye an ame tye i Caradic co ni mano : “ Man kop a ŋat ame tye i cuny Obaŋa abiro , kede acer abiro . “ ‘ An aŋeo ticci ducu ; itye i nyin me bedo kwo , aco kono ito giri oko .
66003002	Co oko , imok gin a pwod tye baŋi , ame doŋ mito to oko , dok atek ; pien mom anwoŋo ticci moro ame icobo kakare i nyim Obaŋana .
66003003	Po koŋ i kom gin ame omii kede ame iwinyo ; gwok ennono , dok iŋut . Ka ce ikwero co oko , abino bino bala akwo , kun mom iŋeo caa ame abino tuno kede i komi .
66003004	Kadi bed amanno , pwod itye kede jo anonokkoro i Caradic , ame mom ru olilo rukgi . Gin bino wot karacel kede kun oruko ruk atar , pien gin oromo .
66003005	Ŋat ame oloo obino ruke kittono i ruk atar , dok daŋ mom abino weyo nyiŋe i buk me kwo . Abino tuco nyiŋe i nyim Pappa , kede i nyim omalaika mere .
66003006	Ŋat a tye kede yit , myero owiny kop ame Cuny Acil okobo baŋ lwak oye an ducu . ’
66003007	“ Ban amalaika a lwak oye an ame tye i Piladelpia co ni mano : “ Man kop a ŋat acil kede me ateni , ame tye kede agony a Daudi , ŋat ame ka oyabo , ŋattoro mom dok bino cego , dok ka ocego , ŋattoro mom dok bino yabo .
66003008	“ An aŋeo ticci ducu . Nen , doŋ aketo i nyimi doggola ame oyabo , ame ŋattoro mom twero cego . Aŋeo ni tekoni nok , ento kadi amanno , ityeko mako koppa , dok pe ru ikwero nyiŋa .
66003009	Nen ba , abino miyo jo me eryoŋet a Catan ame miye ni gin Ojudaya , aco kun nono , pien gin ogoba , nen , abino miyogi bino ryebere piny i te tyeni , me gin oniaŋ ni an kara amari .
66003010	Pien yin imako koppa me diyo cuny , an daŋ abino gwoki oreme i kare me omo yic ame abino i wi podo luŋ , me temo jo ame bedo i wi lobo .
66003011	Abino oyotoyot . Lid atek gin ame itye kede , me ŋattoro kur ma tok kwogoni oko .
66003012	Ŋat ame oloo , abino miyo doko pagi i ot Obaŋana , daŋ mom dok bino ya iye . Abino coyo i kome nyiŋ Obaŋana , kede nyiŋ boma Obaŋana , en Jerucalem anyen ame bino piny ya i polo i baŋ Obaŋana kede dok nyiŋa anyen an ikoma .
66003013	Ŋat a tye kede yit , myero owiny kop ame Cuny Acil okobo baŋ lwak oye an ducu .
66003014	“ Baŋ amalaika a lwak oye an ame tye i Laodikia co ni mano : “ Man kop oya i baŋ Amen , ame en acaden ame genne kede me ateni , gin ducu ame Obaŋa oketo ogeye i kome .
66003015	“ ‘ An aŋeo ticci ducu . Yin mom iŋic , mom daŋ ilyet gire . Onwoŋo twero bedo ber kono iŋic onyo ilyet .
66003016	Pi bedoni amomor , kun mom ilyet , mom iŋic daŋ , abino ŋuli gira oko i doga .
66003017	Yin ikobo ni , “ An gira a won abar , an doŋ alony oko , mom doŋ tye ginnoro ame amito . ” Aco kono mom iŋeo ni yin ŋat ame piny oloo , icono jo , yin acan , waŋi oto , ibedo onoro .
66003018	Pi mano amii ryeko me wilo i baŋa jabu acil ame olio i mac , me ite doko alonyo . Wil daŋ i baŋa boŋŋi atar me arukani me wumo lewic me bedoni onoro kur nen , kede dok yattoro me awira i waŋi , me inen piny .
66003019	An gira agoo jo ame amaro , apwonyogi ; myero doŋ iket teko , iŋut oko .
66003020	Nen , acuŋ i dogolla kun atwomo . Ka ce ŋattoro owinyo dwona , eka te yabo doggola , abino katto baŋe , eka ate cem kede kun en daŋ camo keda .
66003021	Ŋat ame oloo , abino miyo en bedo karacel kade i kom me locca , kite acalo an rik aloo , eka ate bedo wan i Pappa i kom me loccere .
66003022	Ŋat ame tye kede yit , myero owiny kop ame Cuny Acil okobo baŋ lwak oye an ducu . ’ ”
66004001	Icennere ka man otum , an dok aneno doggola moro i polo ame tye twolo . Eka dwon me agege ame rik awinyo , kun kobo keda bala apel , te kobba ni , “ Yitto malo kan , me anyutti gin a bino timere i ŋe man , ”
66004002	Cucuttono Cuny Acil oyuto tamma oko , ate neno kom me loc ame ocibo i polo , kun ŋattoro obedo iye .
66004003	Ŋat ame obedo iye-naca lilia , bala jacipa kede kamelio , kun etaloka a calli emeradi omano kom loccere .
66004004	Eka kome me loc ocele pyeraryo wie aŋwen te guro kom loccaca , kun odoŋe pyeraryo wie aŋwen obedo i wigi , ame orukere i boŋŋi atar , kede tok jabu me kwogo tye i wigi .
66004005	Doŋ i kom me loccaca ya iye gin a memenya bala kot , dok dwon winyere iye , kede mwomwoca bala me kot . I nyim kom loc , mac rao abiro tye alyel iye , ame gin cuny Obaŋa abiro .
66004006	Eka dok i nyim kom loccono onwoŋo tye iye gin ame nen bala nam me araŋ acil bala gweŋe amimila . Dok leyi aŋwen akwo , a waŋgi omoo atata tuŋ nyimgi kede tuŋ ŋegi ocuŋ omano kom loc i ŋete tuŋŋi i tuŋŋi .
66004007	Lee akwo me agege calli eŋatu , lee akwo me aryo mere calli twon , lee akwo me adekkere nyime calli i me dano , eka lee akwo me aŋwennere cal i cur a twarre .
66004008	Leyi aŋwen akwo-ni , acel acel i akinagi tye kede bwome abicel abicel , waŋgi omoo ata ta , omano komgi luŋ i oko kede i yie . Icen kede iwor gin mom oweko wer ni , “ Rwot Obaŋa Won Twer Ducu cil , cil dok cil , en ame yam tye con , ame tye , dok bino bio ! ”
66004009	Kare ducu ame leyi akwo-nu mio kwogo kede woro kede pwoc baŋ ŋat ame obedo i wi kom me loc ca , ame perakino wan i waŋ ,
66004010	odoŋe pyeraryo wie aŋwen oonyere piny i nyime , en ŋat obedo i wi kom loc , te woro ŋat ame perakino waŋ i waŋ , dok obolo tokgi me kwogo i nyim kom loc kun owero ni ,
66004011	“ Rwotwa kede Obaŋawa , yin i myero me nwoŋo kwogo kede woro kede teko , pien yin en a rik iketo jami luŋ , daŋ pi mitti en omio gin otye , daŋ en omio rii oketegi . ”
66005001	Rik dok ate neno buk adola i ciŋ tuŋ cem a ŋat ame obedo i kom Ocoo yie kede yo ŋee daŋ , dok omwono odoco i kabedo abiro twal .
66005002	Dok ate neno amalaika moro atek meicel kun alemo i dwon aloŋo ni , “ Ŋa kara a myero me yabo buk , kede me turo gin omwono kede ? ”
66005003	Ŋattoro gire mom te nen i wi polo , kadi i wi lobo , kadi piny i te lobo ame romo yabo buk , onyo ame romo ŋiyo yie .
66005004	Rik ate kok meicel pien ŋattoro mom onwoŋere ame myero me yabo buk , onyo me ŋiyo yie .
66005005	Ŋattoro i akina odoŋe te kobba ni , “ Kur ikoki . Nen ba , Eŋato me i atekere a Juda , Lwit-yat a Daudi , doŋ oloo gire oko , omio en tye i twer me yabo buk , naka elo gin abiro luŋ ame omwono kede . ”
66005006	Eka dok ate neno Atin romo ame ocuŋ bala oneko oko , kun tye i dyere , i akina leyi aŋwen akwo , kun odoŋe ca ogure dyere . Onwoŋo tye kede tuŋe abiro , kede waŋe daŋ abiro , ame gin cuny Obaŋa abiro , ame en cwalo oko i wi podo luŋ .
66005007	En te wot kwanyo buk ame onwoŋo tye i ciŋ tuŋ cem a ŋat obedo i kom loc .
66005008	I kare ame en doŋ okwanyo buk ca , leyi akwo aŋwen , kede odoŋe pyeraryo wie aŋwen , te ony piny i nyim Atin romo , kun ŋat acel acel i akinagi omako tum karacel kede tabbi me jabu ame opoŋ iye odok akur ame aduny , en kwae a jo Obaŋa .
66005009	Gin owero wer anyen ame kobo ni , “ Yin i myero me kwanyo buk , kede me yabo gin ame omwono kede , pien rik oneki , dok pi remoni ilakoro jo pi Obaŋa , ame oya i atekere apol apapat , kede i leb , kede jo , kede rok apapat luŋ ,
66005010	ilokogi odoko lwak ame Obaŋa en ame aloo , kun gin obedo olamdog ame tio baŋe , gin daŋ obino loyo lobo . ”
66005011	Dok ate neno , ate daŋ winyo dwon omalaika ame welgi pol atata , tutumia i tutumia , ame oguro kom loc , kede leyi kede odoŋe ,
66005012	kun okop i dwon aloŋo ni , “ Atin romo ame oneko en a myero me miye twer , lonyo , ryeko kede teko , woro kede kwogo kede pak ! ”
66005013	Eka dok ate winyo ginaketa luŋ ame tye iwi polo , kede i wi lobo , kede piny I te lobo , kede en iyi nam-gu , kede gin ducu ame tye iye , kun gin okobo ni , “ Pak kede woro kede kwogo kede twer obed nakanaka baŋ ŋat ame obedo i kom loc , kede baŋ Atin romo ! ” “ Pak kede woro kede kwogo kede twer obed nakanaka baŋ ŋat ame obedo i kom loc , kede baŋ Atin romo ! ”
66005014	Leyi akwo aŋwen te gamo ni , “ Amen ! ” eka odoŋe te onyere gigi piny me woro Obaŋa kede Atin romo .
66006001	Icennere ate neno ka Atin romo oyabo kabedo acel ame omwono i kin abiro , ate daŋ winyo lee akwo acel i akina aŋwen ca kun kobo i dwon acalo mwoc a kot ni , “ Biye ! ”
66006002	Eka ate neno aguragura atar , ame ŋat a riŋo kede omako akud atero . Omie tok kwogo me loc , en te wot oko kun aloyo lweny , dok me ebed loyo .
66006003	Ka oyabo kan omwono me aryo mere , ate doŋ winyo lee akwo me aryo kun kobo ni , “ Biye ! ”
66006004	Eka aguragura ocele te donnyo , ame irema atekateka , Ŋa a riŋo kede omio twer me kwanyo kuc i wi lobo oko , me jo nekere kengi kengi , dok daŋ omie twon pala romo adittere .
66006005	Ka oyabo kan omwono me adekkere , ate winyo lee akwo me adek kun kobo ni , “ Biye ! ” Eka ate neno aguragura acol , kun ŋat a riŋo kede omako mijan i ciŋe .
66006006	Eka ate winyo dwonnoro ame opello iyi akina a leyi akwo aŋwen kun kobo ni , “ Kal ŋano gwata dek acel pi ciliŋ acel , kal cayiri gwata dek adek pi ciliŋ acel , ento moo kede vino kur ibal ! ”
66006007	Ka en oyabo kan omwono me aŋwennere , ate winyo dwon lee akwo me aŋwen kun kobo ni , “ Biye ! ”
66006008	Eka ate neno aguragura atatar , ame ŋat a riŋo kede nyiŋe To , kun Kadec lubo yore . Omiogi twer i kom dul lobo acel me aŋwen me neko jo i pala romo , kede i kec , kede too odeke , kede leyi ager me tim .
66006009	Ka en oyabo kan omwono me abiccere , ate neno , i te keno me lam , tipo jo a rik oneko pi kop Obaŋa , kede pi caden ame rik gin omio .
66006010	Gin te kok i dwon aloŋo ni , “ Rwot Adwoŋ , Rwot acil kede me ateni , ibino tero kare a rom mene kun pe ru iŋolo kop dok iculo kwor me remowa i kom jo a bedo i lobo ? ”
66006011	Eka ote miyo baŋ ŋat acel acel i akinagi jor atar , dok ocikogi ni pwod koŋ dok owe mot pi kare anonok koro , ituno ka wel omiro wadgi ke omego ame obino neko bala gin ocobere kakare .
66006012	Aneno ka oyabo kan omwono me abicellere , eka oyeŋo te yeŋere atek meicel , ceŋ te cido acol icuc bala boŋo cola , dwe luŋ daŋ te lokere doko bala remo .
66006013	Acer me polo te rutte piny bala olam ame oony oko i yattere ka yamo atek oyeŋo .
66006014	Polo daŋ te rwenyo oko bala papara ame odolo , anaka kiddi kede icula nam luŋ ote kobo oko i kakargi .
66006015	Eka oloc me lobo , kede jo a pirgi dito , kede odoŋe me mony , olonyo kede wegi twer , kede jo luŋ aluŋa , opii kede jo a loye kengi , ote pono i gorogoro , kede i akina lela i wi kiddi ,
66006016	kun okobbi kiddi ni , “ Rette wunu i komwa , me iwumwa oko i waŋ ŋat ame obedo i kom me loc , kede i akemo Atin romo ;
66006017	pien nino adit me akemogi doŋ otuno oko , ŋa kara a twero cuŋ iye ? ”
66007001	Icennere ate neno omalaika aŋwen ocuŋ i but lobo aŋwen luŋ , ame ageŋo yamo me lobo oko , me yabo moro kur kod i lobo , onyo i nam , onyo i kom yattoro .
66007002	Dok ate neno amalaika ocele ame ayitto malo i kan a ceŋ donnyo iye , kun tye kede anen Obaŋa akwo . Oredo i dwon aloŋo baŋ omalaika aŋwen ame omiogi twer me balo lobo kede nam ,
66007003	kun kobo ni , “ Kur ibal wunu lobo onyo nam onyo yen , ituno ame wan otyeko keto anen i kom omiro Obaŋa , i tur nyimgi . ”
66007004	Eka ate winyo wel jo ame oketo anen i komgi , obedo jo tutumia mia acel kede pyeraŋwen wie aŋwen , ame oya i atekere jo Icrael luŋ .
66007005	I kom atekere a Juda oketo anen i kom jo tutumia apar wie aryo , I kom atekere a Rcuben oketo anen i kom jo tutumia apar wie aryo , I kom atekere a Gad oketo anen i kom jo tutumia apar wie aryo .
66007006	I kom atekere Acer oketo anen i kom jo tutumia apar wie aryo . I kom atekere a Naputali oketo anen i kom jo tutumia apar wie aryo , a Manace oketo I kom atekere anen i kom jo tutumia apar wie aryo .
66007007	I kom atekere a Cimeon oketo anen i kom jo tutumia apar wie aryo . I kom atekere a Levi oketo anen i kom jo tutumia apar wie aryo . I kom atekere Icakar oketo anen i kom jo tutumia apar wie aryo .
66007008	I kom atekere a Jabulon oketo anen i kom jo tutumia apar wie aryo . I kom atekere a Yucepu oketo anen i kom jo tutumia apar wie aryo , I kom atekere a Benjamin oketo anen i kom jo tutumia par wie aryo .
66007009	Icennere ate neno lwak jo apol ata , ame ŋattoro mom romo kwano welgi , ame oya i rok , kede atekere , kede jo , kede leb apapat luŋ . Gin ocuŋ i nyim kom Ioc , kede i nyim Atin romo , ame orukere i jor atar , dok omako jaŋ otit i ciŋgi .
66007010	Gin oredo i dwon aloŋo ni , “ Laro jo tye baŋ Obaŋawa ame bedo i kom loc , kede baŋ Atin romo ! ”
66007011	Eka omalaika luŋ ame ocuŋ kun oguro kom loc , kede odoŋe , kede leyi aŋwen , akwo te onyere piny aryeba cuny i nyim kom loc , ote woro Obaŋa ,
66007012	kun okobo ni , “ Amen ! Pak kede kwogo kede ryeko kede pwoc , kede woro kede teko kede twer obed baŋ Obaŋawa nakanaka . Amen . ”
66007013	Eka ŋat acel akina i odoŋe te penya ni , “ Kara jo oruko jor atar-ri , gin jo mene , daŋ gin oya i kwene ? ”
66007014	An ate dokke iye ni , “ Adwoŋ , yin iŋeo . ” En dok te kobba ni , “ Magi gin jo ame owok i kom can adwoŋ meicel , gin daŋ doŋ olwoko rukgi oko i remo Atin romo , odoko atar kia .
66007015	Pi mano , gin doŋ otye i nyim kom loc Obaŋa kun otiye dyeceŋ kede dyewor i ottete ; ŋat ame obedo i wi kom loc bino bedo i akinagi kun gwokogi .
66007016	Kec mom dok bino nekogi , kadi oryo pii , ceŋ mom dok bino waŋogi , kadi kit lyeto moro luŋ ,
66007017	Pien Atin rom a tye i kye kom loc bino bedo akwatgi ; en bino terogi i pii akoŋ me kwo . Obaŋa daŋ bino weyo pig waŋgi oko ducu . ”
66008001	Ka Atin romo oyabo kan ame omwono me abiro mere , polo oliŋ iti pi kare a romo bala nucu caa .
66008002	Icennere ate neno omalaika abiro ame gin didik cuŋ i nyim Obaŋa , eka ote miyo baŋgi apel abiro .
66008003	Amalaika ocele te bino cuŋ i nyim keno me lam , ame omako tabo jabu me waŋo odok akur . Omie odok akur abup me emed i kom kwae a jo Obaŋa luŋ i wi keno lam me jabu i nyim kom Ioc .
66008004	Yito me odok akur ame owaŋo te wikino malo karacel kede kwac a jo Obaŋa , kun oya i ciŋ amalaika , i nyim Obaŋa .
66008005	Icennere amalaika te kwanyo tabo me waŋo odok akur , te toko iye mac ame okwanyo i wi keno me lam poŋ ikwic , te bolo piny i lobo ; eka kot te ero mwomwoca kede mor adwoŋ , kun obedo memenya , oyeŋo te yeŋo piny .
66008006	Eka omalaika abiro , ame tye i apel abiro ca , te yikere me kuto doŋ oko .
66008007	Amalaika me agege te kuto apellere , eka pee kede mac te corre piny i lobo , kun orubere i remo . Dul lobo a romo acel me adek rik te waŋ oko , kede dul yen daŋ ame romo acel me adek , kede lum adyaka luŋ te wan oko .
66008008	Amalaika me aryo te kuto apellere , eka ginnoro ame onen bala twon kidi moro abor meicel , ame mac tye a waŋ iye , te rwacere i nam .
66008009	Dul acel me adek me nam te doko remo , acel me adek me leyi akwo i yi nam te to oko , kede acel me adek me mel daŋ te nyonyota oko .
66008010	Amalaika me adek te kuto apellere , eka twon acerroro te mukere i polo , a kun ameny bala mac rao , te poto wumo acel me adek me kulli , kede pii akoŋ luŋ .
66008011	Nyiŋ acerrono , Adil toŋ . Dul acel me adek me pii te lokere doko adil toŋ , pii-nono te neko jo apol , pien onwoŋo odoko akec .
66008012	Amalaika me aŋwen te kuto apellere , eka ginnoro te goyo dul acel me adek me ceŋ , kede acel me adek me dwe , kede acel me adek me acer , ame omio dulgi acel me adek te doko acol oko ; acara moro obedo pe pi acel me adek me dyeceŋ , kede acel me adek me dyewor daŋ .
66008013	Dok aneno , eka ate winyo cur ame olikino malo i dye yamo kun kok i dwon aloŋo ni , “ Can , can , can , ibino wunu neno can , wun jo a bedo i lobo , pi dwon apel adek a pwod odoŋ , ame omalaika bino kuto ! ”
66009001	Amalaika me abic te kuto apellere , eka ate neno acer kun mukere i polo , poto piny i lobo , kun onwoŋo omie agony me dog bur ame agikki tere mom .
66009002	En oyabo dog bur , eka yito te wikino i doge bala yito oya i twon keno moro adwoŋ meicel , ceŋ kede dye yamo te cido oko pi yito ame oya i bur .
66009003	I kom yito te ya iye bonyo , oony piny i wi lobo , kun rik omiogi kite twer a rom i twer ame yit me lobo-ni tye kede .
66009004	Ocikogi ni kur gin obal lum me wi lobo , onyo gin a tu luŋ , onyo yen , ento ni oket can ka i kom jo a mom otye kede anen Obaŋa i tur nyimgi .
66009005	Rik mom oyeyigi me neko jo-nono aneka , cite ni wungi atek pi dwete abic . Rem me awunagi onwoŋo rom kede rem a yit , ka okao dano .
66009006	I kare-naca jo bino yenyo to , ento mom obino nwoŋo ; gin obino mito to , ento to bino lwi oko i baŋgi .
66009007	Gin bonyo rik onen bala aguragura ame oyiko pi mony ; wigi rik tye iye gigi mogo a nen calo tok kwogo me jabu ; waŋgi cal i waŋ dano ,
66009008	yer wigi te cal i yer wi mon , lakgi te cal i lak eŋato .
66009009	Korgi cal i nyonyo geŋo kor ocirikale , aco ŋur me bwomgi winyere bala ŋur lwak gadigadi lweny apol ame aguragura wao , ciro kede i mony .
66009010	Gin otye i yibgi acalli yit , kwirgi daŋ tye me kayo jo ; twergi me wuno jo pi dwete abic rik tye i yibgi .
66009011	Adwoŋgi a loogi acalo abaka obedo amalaika me bur ame agikki tere mom . Nyiŋe i leb Eburania Abaddon ; i leb Grik nyiŋe Apollyon ( ni : Anyot-piny ) .
66009012	Can me agege doŋ okato . Nen , can aryo ocele pwod odoŋ , ame abino .
66009013	Amalaika me abicel te kuto apellere , eka ate winyo dwonnoro ame ya i dye tuŋ aŋwen me keno lam me jabu ame i nyim Obaŋa .
66009014	Okobo baŋ amalaika me abicel , ame tye kede opel ni , “ Gony omalaika aŋwen ame otweo i dog kulo adwoŋ me Efurate . ”
66009015	Eka ote gonyo omalaika anwennaca , kun nwoŋo doŋ oyikogi pi kare mano ikome , pi caa-nono , i nino-nono , i dwe-nono me mwaka-nono , me gin onek dul acel me adek a jo luŋ .
66009016	Wel cirikalegi ame riŋo aguragura oromo milion mia aryo ; rik awinyo ka okobo welgi .
66009017	Man kite ame aguragura kede jo a riŋo kede onen baŋa i ginanyuta : jo a riŋo kedgi rik oruko nyonyo geŋo korgi ame raŋigi rema bala mac , dok bululu bululu bala gweŋ capir , kede dok ocokocok bala gweŋ calufa . Aguragura wigi cal i wi eŋato , kun mac kede yito kede awura me gweŋ calufa donnyo i doggi .
66009018	Pwodo magi adek-ki , mac , yito kede awura ame gweŋ calufa ame donnyo i doggi oneko jo a romo dul acel me adek a jo luŋ .
66009019	Pien twer aguragura-nono tye i doggi kede i yibgi . Yibgi calo twole , ame tye i wigi , daŋ en a gin wano kede jo .
66009020	Jo ocele luŋ ame obwot i kom pwodo magi , rik mom obin oŋut i kom jami a gin otio i ciŋgi kengi , mom oweko woro jogi , kede cal jogi ame otio kede jabu , kede ryal , kede mola , kede gweŋ , kede yen , a mom twero neno ginnoro , onyo winyo kopporo , kadi wot awota .
66009021	Mom daŋ obin oŋut i kom nekeregi , onyo timgi me jojok , onyo i timo tim me coco , onyo i kwalo kwo .
66010001	Dok ate neno amalaika ocele atek meicel kun bino piny iya i polo . Orukere kede pol , kun etaloka tye i wie , waŋe cal i ceŋ , tyene cal i pagi mac .
66010002	Rik en tye kede atin bukkoro oyabere i ciŋe . Oketo tyene me tuŋ cem i nam kede tyene me tuŋ cam i wi lobo .
66010003	Oredo i dwon aloŋo bala eŋato ka omor ; ka oredo , mor a kot te mwomwoca tyen abiro .
66010004	Ka doŋ kot omwomwoca tyen abiro , ate yikere i coc , cite ate winyo dwon a ya i polo ame kobo ni , “ Kop ame kot omwomwoca tyen abiro okobo , twe oko , kur ico , ”
66010005	Eka amalaika ame onwoŋo aneno ocuŋ i nam kede i lobo ca , te tiŋo ciŋe tuŋ cem malo i polo ,
66010006	eka te kwoŋ i nyiŋ ŋat a perakino odoco , ame oketo polo kede jami luŋ a tye iye , kede lobo i jami luŋ a tye iye karacel kede nam i jami luŋ a tye iye , kun kobo ni , “ Agalagala moro doŋ pe ,
66010007	ento ka kare oromo me amalaika me abiro bino kuto apellere , Obaŋa bino cobo tammere me i muŋ acalo rik otito baŋ omiro mere odwarpiny . ”
66010008	Dwon ame onwoŋo awinyo kun oya i polo te dok kop keda tyen me aryo ni , “ Wot igam buk ame tye oyabere i ciŋ amalaika ame ocuŋ i nam kede i lobo . ”
66010009	An daŋ ate wot baŋ amalaika , ate kobbe ni mia atin buk ca . En te kobba ni , “ Gam , iwot imwod oko . Bino bedo akec iyii , ento bino bedo alim i dogi bala moo kic . ”
66010010	Eka ate gamo atin buk ca i ciŋ amalaika , ate camo oko . Obedo alim i doga bala moo kic , ento i kare a doŋ acamo , yia te doko akec oko .
66010011	Eka ote kobba ni , “ Yin myero irab kop Obaŋa doki acalo adwarpiny , i kom jo apapat kede rok kede leb kede oloc apol . ”
66011001	Eka ote miya ogada me pimo kede , acalo abiro , ote kobba ni , “ Ya iwot ipim ot Obaŋa , kede keno me lam , kede jo a woro Obaŋa i ode .
66011002	Ento pe ipim dyekal me ot Obaŋa a tye oko , wek mano bedi , pien doŋ otyeko miyo oko baŋ jo a mom ŋeo Obaŋa , gin bino nyono boma acil pi dwete pyeraŋwen wie aryo .
66011003	Dok abino miyo ocadenna aryo twer me rabo koppa acalo odwarpiny pi nino tutumia acel i mia aryo kede pyerabicel nono , kun gin orukere i boŋo cola . ”
66011004	Ocaden aryo-ni gin yen jeituni aryo ca kede gi-cibo tara aryo ame ocuŋ i nyim Rwot me lobo .
66011005	Ka ŋattoro mito timogi rac , mac ya i doggi , waŋo okworgi oko ; doŋ ka ŋattoro bino mito timogi rac , mannono en kite ame obino neke kede .
66011006	Gin tye i twer me cego polo oko me kot kur cwe i kare a gin tye a rabo kop acalo odwarpiny . Otye daŋ i twer me loko pi i doko remo , dok me pwodo lobo i kit cannoro luŋ , tyen apol acalo yigi mito .
66011007	Ka gin doŋ otyeko miyo cadengi , lee-naca ame yitto iyi bur ame agikki tere mom bino ero lweny i komgi , te loyogi , daŋ te nekogi oko .
66011008	Eka komgi ame oto bino buto i dye yo me boma adwoŋ , ame i carokop olwoŋo nyiŋe ni , Codoma kede dok , Miciri , en daŋ kan a rik oguro iye Rwotgi i kom yataria .
66011009	Jo ame oya i akina lwak kede atekere kede leb kede rok apapat bino neno komgi oto-nono pi nino adek i nucu , kun mom oye ni yikgi i lyel .
66011010	Jo ame bedo i lobo bino ŋatte i komgi , obino lelo kede cwayo mot i akinagi kengi , pien odwarpiny aryo-nono rik onwoŋo owuno jo ame bedo i lobo atek .
66011011	Cite a doŋ nino adek i nucu okato , weo me kwo oya i baŋ Obaŋa te dok donyo i komgi , eka gin ote ya malo , ocuŋ i tyengi , lworo iyiliyili meicel te mako jo onenogi .
66011012	Eka gin ote winyo dwon aloŋo ame oya i polo kun kobo ni , “ Yitto wunu malo kan ! ” Eka gin ote yito i polo i pol , kun okworgi anenno .
66011013	I caa-nono cuto rik te bedo oyeŋo adit meicel , eka dul acel me apar me boma-nono te rwacere oko . Oyeŋo-nono oneko jo tutumia mia abiro , jo odoŋ lworo omakogi atek , ote miyo kwogo baŋ Obaŋa me polo .
66011014	Can me aryo doŋ okato ; nen , can me adek doŋ ceggi poto .
66011015	Amalaika me abiro te kuto apellere , eka dwonnogo aloŋo te winyere i polo ame kobo ni , “ Loc me lobo doŋ oketo i ciŋ Rwotwa kede Kricito mere , en doŋ bino loc gire waŋ i waŋ . ”
66011016	Eka odoŋe pyeraryo wie aŋwen ame obedo i kom locgi i nyim Obaŋa te onyere piny aryeba cuny , te woro Obaŋa
66011017	kun okobo ni , “ Wan omii pwocwa , Rwot Obaŋa Won Twer Ducu , yin ame itye dok yam itye giri con , pien doŋ imako tekoni adwoŋ , icako doŋ Ioc ,
66011018	Orok rik obedo i akemo , ento akemo meri te bino , kede kare me ŋolo kop a jo oto , kare me miyo omironi , odwarpiny kede joni acil , motgi me pwoc , baŋ jo luŋ a lworo nyiŋi , jo atino i jo adoŋo , kede kare me nyoto jo a tye a nyoto lobo . ”
66011019	Eka ote yabo ot Obaŋa ame i polo , canduk me cikere te nen oko iyi ot Obaŋa . Kot te ero memenya , mor adwoŋ te winyere , kede mwomwoca me kot , oyeŋo te yeŋo piny oko , pee te corre adwoŋ meicel .
66012001	Eka twon anyuttoro te nen i polo , dako moro ame oruko ceŋ , kun dwe tye i te tyene , tok kwogo ame i wie obedo acer apar wie aryo .
66012002	En onwoŋo yac , ceggi nywal ; rem me nywal te miyo kok oko , kun abobola atek me gonyere .
66012003	Eka anyuttoro ocele dok te nen i polo , Twon twolloro iyiliyili arema te pello , ame tye i wie abiro kede tuŋe apar , kun tok kwogo abiro me loc tye i wie-nogo luŋ .
66012004	Yibe te jwero acel me adek me acer me polo , te rutogi piny i lobo . Eka twon twol iyiliyili-naca te cuŋ i nyim dako ame onwoŋo ceggi nywal ca , me ka onywal , emwony atinnere oko .
66012005	En te nywalo atin awobi , ame bino loyo rok luŋ kede abiro nyonyo . Cite atinnere ote gamo oko , ote tero baŋ Obaŋa kede i kom me loccere .
66012006	Dako te riŋo oko i tim kan ame Obaŋa oyikke kabedo kan ame obino pite iye pi nino tutumia acel , i mia aryo kede pyerabicel nono .
66012007	Eka mony te cakere i polo , kun Mikael kede omalaika mere oromo i twon twol iyiliyili ca . Twon twol iyiliyili ca kede omalaika mere daŋ olwenyo ,
66012008	cite ote loyogi oko , kabedo doŋ te bedo mom pirgi i polo .
66012009	Eka ote bolo twon twol iyiliyili ca piny , ame en daŋ obedo twol acon ca , ame olwoŋo ni Won Adote , kede Catan , abwol wi podo luŋ ; obole piny i wi lobo , kede omalaika mere karacel kede .
66012010	Ate dok winyo dwon aloŋo ame akop i polo ni , “ Aman doŋ laro jo , kede teko , kede loc Obaŋawa kede twer a Kricito doŋ obino oko , pien adot omegowa doŋ obolo oko piny , en ame rik dotogi i nyim Obaŋawa dyeceŋ kede dyewor .
66012011	Gin doŋ oloc oko pi remo Atin romo , kede pi kop me caden ame gin otuco , dok pien gin mom oparo pi kwogi , cite ojalle i to .
66012012	Lel doŋ ba , yin polo , kede wun luŋ ame ibedo wunu iye ! Lobo kede nam ineno wunu can be , pien Won Adote doŋ obino piny baŋwu kun okudo akemo adwoŋ , pien en doŋ oneo ni etye kede kare anonokkoro keken ! ”
66012013	A doŋ twon twol iyiliyili oneno ni obole piny i lobo , te cako ryemo yo dako ame onywalo atin awobi ca .
66012014	Ento dako ca rik obin omie bwom aryo bala me cur adwoŋ , me en twarre kede oko i nyim twol ca naka i tim , i kabedo kan ame obino pite iye pi mwaka adek i nucu .
66012015	Twol ca te noko pii i doge i yo dako ca acalo kulo , me pii opoŋ , te mole oko .
66012016	Cite lobo te konyo dan-nu , pien lobo oyabo doge , te mwonyo kula ame twon twol iyiliyili ca oŋoko i doge .
66012017	Yi twon twol iyiliyili owaŋ i kom dako , te wot ero mony i kom ikwae a dako ca ocele luŋ , ame gin jo ame lubo cik Obaŋa , dok ame lido caden a Yecu omio . En te cuŋ i kwoo me dog nam .
66013001	Dok ate neno lee moro ame adonnyo iyi nam , ame tye i tuŋe apar kede wie abiro , kun tok kwogo apar me loc tye i tuŋe-nogo luŋ ; i wie acel acel daŋ tye iye nyinnoro ame nyuto acae i kom Obaŋa .
66013002	Lee ame anenonu rik cal i kwac , tyene cal i tyen dubu , doge cal i dog eŋato . Twon twol iyiliyili ca te miyo baŋe teko mere , kede kom loccere , kede twer adwoŋ .
66013003	Wie acel iloki ogoo oneko oko , ento kan ame owano a romo neke onwoŋo doŋ ocaŋ oko . Lobo luŋ te wapo lee-nono kun owuro awura .
66013004	Jo oworo twon twol iyiliyili ca , pien en omio twerrere baŋ lee-nono , dok daŋ ote woro lee kun okobo ni , “ Ŋa kara a cal i Iee-ni , dok ŋa a twero lweny kede ? ”
66013005	Lee-nu omie twer me kobo koppogo me awaka kede me yeto Obaŋa , dok daŋ omie twer me tiyo gin ame emito pi dwete pyeraŋwen wie aryo .
66013006	En te yabo doge me yeto Obaŋa , kun yeto nyiŋe , kede kan a en bedo iye , anaka jo ame bedo i polo .
66013007	Oye daŋ ni erom i jo Obaŋa , elogi , omie daŋ twer i kom atekere kede jo kede leb kede rok apapat luŋ ,
66013008	lo luŋ ame bedo i lobo bino woro lee-nono , ŋat acel acel ame nyiŋe mom obin ocoo i buk me kwo Atin romo ame oneko , geye i acakki piny .
66013009	Ka ŋattoro tye kede yit myero owiny .
66013010	Ka onwoŋo oyiko ni mak ŋattoro me bedo opii , obino tere i opii ; ka ŋattoro neko jo i pala lweny , en daŋ myero neke i pala lweny , Mannono en kan ame jo Obaŋa myero nyut iye kanyakinogi kede iyeegi .
66013011	Dok ate neno lee ocele donnyo iyi lobo , kun tye i tuŋe aryo bala atin romo , kun loko bala twon twol iyiliyili .
66013012	En otio kede twer a lee me agege ca luŋ ame lee ca tye ; kun mio lobo kede jo luŋ a bedo iye woro lee me agege ame kan owano a romo neke doŋ ocaŋ oko .
66013013	En otio ticcogo me awura adoŋo meicel , anaka omio mac oya i polo , bino piny i lobo i nyim lwak .
66013014	Pi ticcogo me awura ame oye ni etim i nyim lee me agege-naca , obwolo jo ame bedo i lobo , okobbijo ame bedo i lobo ni gin otim cal me woro lee ame rik owano kede pala romo , ento tye kwo .
66013015	Dok ote yeye miyo weo baŋ cal lee ca , me cal lee dok kob kopporo , dok daŋ me mi nek jo luŋ ame pe woro cal lee .
66013016	En dok omio oketo poo i kom jo luŋ , jo atino kede jo adoŋo , olonyo kede ocan , jo a loye kengi kede opii , i ciŋgi luŋ cem onyo i tur nyimgi .
66013017	Mom tye ŋattoro a twero wi lo jami , onyo cato , ka mom etye kede poo-nono i kome , ame en nyiŋ lee ca , onyo namba me nyiŋe .
66013018	Man mito ryeko ba , ŋattoro ame wie tio twero kwano namba me lee-nono , pien namba a dano moro ; namba mere mia abicel i pyerabicel wie abicel .
66014001	Rik dok ate neno Atin romo kun ocuŋ i wi kidi me Cion , dok karacel kede onwoŋo tye jo tutumia mia acel kede pyeraŋwen wie aŋwen , ame doŋ ocoo nyiŋe kede nyiŋ Pappere i tur nyimgi .
66014002	Eka ate winyo dwonnoro ame oya i polo ame mor winyere bala acucur pii , kede bala kot a mor atek . Dwon ame awinyo-naca rik cal i dwon ogo tum ame agoyo tumegi .
66014003	Onwoŋo gin awero wer anyen i nyim kom loc , kede i nyim leyi akwo aŋwen ca , kede odoŋe . Mom tye ŋattoro a twero pwonyo werrono , kono ka jo tutumia mia acel kede pyeraŋwen wie aŋwen ca ame doŋ olakorogi oko i lobo .
66014004	Mano gin jo ame mom olille kede mon , pien gin jo ame ogwokere obedo acil ; daŋ gin jo ame lubo Atin romo kan a en woto iye luŋ . Jo-ni gin jo ame olakorogi oko i akina jo luŋ , me gin bed bala cam ame ogeo cek ame oyakki Obaŋa kede Atin romo .
66014005	Goba moro mom owinyere doggi ; gin obedo aboŋo roccoro .
66014006	Eka ate neno amalaika ocele ame atwarre i dye polo , kun tye kede amut aber ame perakino me araba baŋ jo a bedo i lobo , baŋ rok kede atekere kede leb kede jo apapat luŋ .
66014007	Okobo i dwon aloŋo ni , “ Lwor wunu Obaŋa , imie wunu kwogo , pien kare mere me ŋolo kop doŋ oromo . Wor wunu ŋat ame oketo polo kede lobo kede nam kede akoŋ . ”
66014008	Amalaika ocele , me aryo mere , te dok lubo kun kobo ni , “ Babulon adwoŋ orwobere oko , orwobere oko , en a rik omio rok luŋ mato vino me akemo me timmere me coco . ”
66014009	Amalaika ocele te dok lubo yore , en me adekkere , kun kobo i dwon aloŋo ni , “ Ka ce ŋattoro oworo lee , kede callere , ame oketo poo i tur nyime onyo i ciŋe ,
66014010	danonono daŋ bino mato vino agili me akemo Obaŋa ame oonyo iyi ikopo me kiniga mere , dok daŋ obino wune kede mac kede gweŋ calufa i nyim omalaika acil kede i nyim Atin romo .
66014011	Yito mac ame owunogi kede bedo wikino malo nakanaka , kun gin mom owe dyeceŋ kede iwor , gin jo-nu ame oworo lee kede callere , kadi ŋattoro ame oketo poo me nyiŋ lee-nono i kome . ”
66014012	Man kan ame kanyakino mitte i baŋ jo Obaŋa , jo ame gwoko cik Obaŋa kede iyee i kom Yecu Kricito .
66014013	Dok ate winyo dwon ame oya i polo ame kobo ni , “ Co kop man ni , Cakere amanni gin tye kede winyo , jo ame oto kun otye i Rwot . ” Cuny Acil daŋ te moko kun okobo ni , “ Gin doŋ bino we i kom lollegi atek , pien tic a gin otio tye a wopo yorgi ? ”
66014014	Rik dok ate neno pol atar , kede ŋattoro ame obedo i wi pol ame cal i wot a dano . Tok kwogo me jabu tye i wie kede pala kac abit i ciŋe .
66014015	Eka amalaika ocele te donnyo iyi ot Obaŋa , te redo i dwon aloŋo baŋ ŋat ame obedo i wi pol ni , “ Cwa ciŋi , ika kac i pala kacci , pien kare me kac doŋ oromo , gin ame okao i wi lobo doŋ ocek oko . ”
66014016	Eka ŋat ame obedo i wi pol ca te ryeyo ciŋe i wi lobo kede pala kac , te kayo gin ocek i lobo oko .
66014017	Amalaika ocele te dok donnyo iyi ot Obaŋa ame tye i polo , en daŋ onwoŋo omako pala kac abit .
66014018	Amalaika ocele doki te bino kun oya i ŋet keno me lam , en ame onwoŋo tye i twer i kom mac . Oredo i dwon aloŋo baŋ won pala kac abit ca ni , “ Cwa ciŋi kede pala kacci abit-ti , icok etak olok me lobo , pien nyige doŋ ocek oko . ”
66014019	Eka amalaika ca te ryeyo ciŋe i wi lobo kede pala kac , te coko olok ducu me lobo , te onyo i bur adwoŋ me biyo olok me akemo Obaŋa .
66014020	Ote nyono bur biyo olokkono teŋe i ŋe boma , remo te mol iyi bur ame borrere romo mairo mia aryo , tuttere mito romo bala futi abic .
66015001	Dok ate neno anyuttoro ocele i polo , en adittere kede me awura daŋ , omalaika abiro ame tye kede pwodo abiro . Mago doŋ pwodo me agikki mere , pien gin en a mio akemo Obaŋa cobere kakare .
66015002	Eka ate neno gin ame nen bala nam me aryeny acil ame orubo iye mac , kede dok jo a rik oloo lee ca kede callere , kede namba me nyine ; gin onwoŋo ocuŋ i ŋet nam me araŋ , kun omako tum Obaŋa i ciŋgi .
66015003	Gin onwoŋo otye a wero wer a Muca amiro Obaŋa , kede wer Atin romo , ame kobo ni , “ Tic luŋ ame itio me awura , dok dito , Rwot Obaŋa Won Twer ! Kitti ducu tye atir kede me ateni , yin Abaka ame loo rok luŋ !
66015004	Ŋa ce a mom bino lwori Rwot ? Ŋa a mom bino pako nyiŋi ? Pien yin keni giri icil . Rok luŋ bino tuno i nyimi , gin ducu obino miyi woro , pien doŋ onen oko kannaler ni timmi ducu tye atira . ”
66015005	Icennere ate neno ot Obaŋa , ame en kema me caden a tye i polo , oyabere oko ,
66015006	eka omalaika abiro te donnyo iyi kabedo acil kun okelo pwodo abiro . Gin orukere i boŋŋi camanini acil ityaŋ , kun daŋ otweo korgi kede del jabu .
66015007	Lee acel i akina leyi akwo aŋwen te miyo baŋ omalaika abiro tabbi abiro me jabu ame akemo Obaŋa ame perakino waŋ i waŋ opoŋ i yigi .
66015008	Yito ame oya i kwogo Obaŋa kede teko mere te mwono ot Obaŋa oko ; ŋattoro mom twero donyo iye , ituno ka pwodo ducu abiro ame omalaika abiro ca okelo doŋ otum oko .
66016001	Eka ate winyo dwon aloŋo ame oya i ot Obaŋa , ame kobo omalaika abiro ni , “ Wot iony wunu akemo Obaŋa a tye i tabbi abiro ca i wi lobo . ”
66016002	Amalaika me agege te wot onyo gin i tabo mere i wi lobo . Two etoko areco ame rem atek te mako jo ame poo me lee ca tye i komgi , kede ame oworo callere .
66016003	Amalaika me aryo te onyo gin a tabo mere iyi nam , eka te lokere doko bala remo a dano oto , gin akwo luŋ a tye i nam te to oko .
66016004	Amalaika me adek te onyo gin i tabo mere i kulli kede i akoŋ ducu , gin luŋ te lokere doko remo .
66016005	Eka ate winyo amalaika ame loo pii kun kobo ni , “ Kop ame iŋolo-ni iŋolo giri atira , yin ame itye dok yam itye con , yin ŋat Acil ;
66016006	pien jo oonyo remo a jo meri acil , kede me odwarpiny , yin daŋ imiogi remo me amatagi . Kakare gire , cannono oporogi . ”
66016007	Ate dok winyo keno me lam kun akobo ni , “ Kakare , Rwot Obaŋa Won Twer , kop ame iŋolo ducu tye ateni kede atira ! ”
66016008	Amalaika me aŋwen te onyo gin i tabo mere i kom cen , eka ote ye ni waŋ jo kede mac .
66016009	Lyeto ager meicel owaŋo jo , jo te yeto nyiŋ Obaŋa ame tye kede twer i kom pwodo magi , mom daŋ ote ŋut kede miye kwogo .
66016010	Amalaika me abic te onyo gin i tabo mere i kom kom loc a lee ca , eka ka loccere te doko acol oko icuc ; rem te miyo jo tojo lebgi i kac ,
66016011	ote yeto Obaŋa me polo pi rem komgi kede etokogi , mom daŋ ote ŋut i timgi .
66016012	Amalaika me abicel te onyo gin i tabo mere i kulo adwoŋ me Efurate , pii mere te dwono oko , me yiko yo pi obakki ame ya i tuŋ kide .
66016013	Eka ate neno cen areco adek a calli ogwalogwal ame oya i dog twon twol iyiliyili , kede i dok lee , kede i dog adwarpiny ame agoba ,
66016014	pien gin obedo cuny jok ame tio ticcogo me awura . Gin daŋ woto baŋ oloc me wi lobo luŋ me cokogi karacel pi mony i nino adwoŋ mea Obaŋa Won Twer Ducu .
66016015	( Nen , abino bala akwo . Tye kede winyo ŋat ame kio piny , kun gwoko boŋŋi mere , me kur wowota onoro , kun jo neno kome ame pe owumo ! )
66016016	Gin ocoko obakki karacel i kan ame olwoŋo i leb jo Eburania ni , Armagedon .
66016017	Amalaika me abiro te doŋ onyo gin iyi tabo mere i dye yamo , eka dwonnoro te ya iyi ot Obaŋa , ame pello i kom me loc , kun kobo ni , “ Don otimere oko ! ”
66016018	Kot te ero memenya , mor adwoŋ te winyere , kede mwomwoca me kot , oyeŋo adwoŋ te yeŋo piny . Kodi oyeŋo moro yam mom ru onen anaka cene jo bed i wi lobo , ame arac a rom i mano .
66016019	Yi boma adwoŋ ca te barre oko dul adek , boma orok luŋ te rwacere piny . Obaŋa opo pi Babulon adwoŋ me miye mato vino i ikopo me akemo mere ager .
66016020	Icula nam luŋ oŋweŋweca oko , kidi moro mom dok te nen .
66016021	Pee apek meicel te corre i polo te ruruta i kom jo , kun nyig pee acel acel pekkere buco romo ratili mia acel , jo te yeto Obaŋa pi pwodo man me pee , pien pwodo-nono obedo rac ame okato kare .
66017001	Eka amalaika acel i kin omalaika abiro a rik omako tabbi abiro ca te bino baŋa , te kobba ni , “ Biye me anyutti kop ame oŋolo i kom twon min acoco , ame obedo i kommere i ŋet pie i kulli apol .
66017002	Obakki me wi lobo luŋ otimo kede tim me coco , anaka jo ame bedo i lobo omer i vino me timmere me coco . ”
66017003	Amalaika otina otera i tim , kun onwoŋo Cuny Acil oyuto tamma oko , eka ate neno dako moro ame obedo i wi lee arema ame ocoo i kome nyiŋŋogo ame nyuto acae i kom Obaŋa , oromo ko me luŋ , tye daŋ i wie abiro kede tuŋe apar .
66017004	Dako-nono onwoŋo oruko boŋŋi amaramar kede arema , okwogere kede jabu , kede gweŋ alilia a welgi malo , anaka tiggi atar me wel , kun tye kede ikopo me jabu i ciŋe ame opoŋ iye gin ame okwero , kede cilo me timmere me coco .
66017005	I tur nyime ocoo iye nyiŋ ame tere obedo muŋ , ni “ Babulon adwoŋ , tota a mon luŋ ame ococo , kede jo luŋ i wi lobo ame timo tim me kwer . ”
66017006	Ate neno ni dako ca omer oko i remo a jo Obaŋa , kede remo ocaden a Yecu . Ka anene abedo i twon wurroro meicel .
66017007	Ento amalaika te kobba ni , “ lwuro piŋo ? An abino titti te kop a dan-nu , kede lee a tye i wie abiro kede tuŋe apar-ru ame otiŋo dako .
66017008	Lee ame ineno-naca rik tye , aman doŋ pe tye , bino yitto iyi bur ame agikki tere mom , eka te wot oko , rwenyo odoco . Jo ame bedo i lobo ame nyingi mom ocoo i buk me kwo geye i acakki piny bino wuro me neno lee , pien rik tye , aman doŋ pe , cite bino dwogo .
66017009	Man mito tam kede ryeko . Wie abiro obedo kiddi abiro ame dako ca obedo iye .
66017010	Gin daŋ obedo obakki abiro , ame abic i akinagi doŋ opoto oko , acel tye , en ocele mom ru obino , dok daŋ ka obino , en myero ri pi kare anonok keken .
66017011	Aco lee ame rik tye , aman doŋ pe , en abaka me aboro , cite en ŋat acel i akina jo abiro ca , dok bino wot oko , rwenyo odoco .
66017012	Tuŋ lee apar ame ineno ca gin obakki apar ame mom ru ocako loc , cite obino miyogi twer me loc acalo obakki pi caa acel , karacel i lee daŋ .
66017013	Magi luŋ tye i cuny acel , daŋ gin omio tekogi kede twergi baŋ lee .
66017014	Gin obino ero mony i kom Atin romo , ento Atin romo bino loyogi , pien en Rwot a rwode , kede Abaka obakki , dok jo ame tye baŋe gin jo ame olwoŋo , ame oyero , jo a genne . ”
66017015	Dok te kobba ni , “ Pie i kulli apol ca ame ineno , kan ame dako acoco ca obedo iye , man jo kede lwak kede rok kede leb apol apapat .
66017016	Aco tuŋ lee apar ame ineno , gin karacel kede lee obino dago dako ame acoco ; gin obino weke ata kun tye onoro , obino camo riŋo kome , ote waŋo oko i mac .
66017017	Pien Obaŋa en ame oketo mit man i cunygi , me gin ocob tammere kun obedo i cuny acel , eka ote miyo twergi me loc baŋ lee , tuno waŋ ame kop ame Obaŋa okobo doŋ ocobere .
66017018	Dako ame ineno en boma adwoŋ ame tye aloyo obakki me wi lobo luŋ . ”
66018001	Icennere ate dok neno amalaika ocele ame bino piny iya i polo kun tye kede twer adwoŋ ; kwogo mere ocaro lobo luŋ .
66018002	En te redo kede dwon atek meicel ni , “ Babulon adwoŋ orwobere oko , orwobere oko ! Odoko doŋ kabedo a jogi , ka-pono a cen areco ducu kede me winyi areco luŋ ame yi jo kwero .
66018003	Rok luŋ omato vino me akemo me timmere me coco , obakki me lobo luŋ otimo kede tim me coco , ocat-wil me lobo odoko wegi abar adoŋo pi bedo mere me caro okato kare . ”
66018004	Ate dok winyo dwon ocele ame oya i polo kun kobo ni , “ Ya wunu oko i baŋe , wun jona , me kur inotte wunu i ballere , ite nywako wunu pwodo a poto i kome !
66018005	Pien ballere doŋ oyido malo , otuno i polo , Obaŋa doŋ opoyo tim areco mere ,
66018006	Cul wunu dako man acalo rik omiowu kede , cule wunu iryo pi tic a en otio , rub wunu mattere apek meicel ikopo mere ikome a rik en orubbiwu iye .
66018007	Dok imiye wunu rem kede kumo a rom i kite ame owakere kede , kede timmere me caro caro , Pien en kobo i cunye ni , ‘ An abaka , abedo i kom , mom a rom i dako a cware oto , mom abino bilo kumo kadi acel , ’
66018008	pi mano pwodo mere luŋ bino poto i nino acel , too edeke , kumo kede kec . Obino daŋ wane kom i mac , pien Rwot Obaŋa ame ŋolle kop tekkere dwoŋ . ”
66018009	Obakki me lobo ame rik otimo kede tim me coco , kede ame olubo kite mere me caro caro obino koke kun okuko i kome ka gin oneno tye awan kun yito mere aduny .
66018010	Gin obino cuŋ kun onyedde i teŋe pi lworo can ame owune kede , kun oko bo ni , “ Ai do , ineno can nadi , yin Babulon , yin boma atek ! Kop ame oŋolli opoto i komi i caa acel keken . ”
66018011	Ocat-wil me lobo daŋ tye a koko kede kumo pire , pien ŋattoro mom dok wilo gin ame opoŋ i melgi ,
66018012	ame gin okelo i oko , jabu , ryal , gweŋ alilia a welgi malo , tiggi atar me wel , camanini aberrere , boŋŋi amaramar , boŋŋi aliri aliri kede en arema mege , kwone bao luŋ a nwece kur , jami luŋ otio i lak Lyec , jami luŋ otio i bao a welgi malo meicel , mola , nyonyo , kiddi me gedo alilia meicel ,
66018013	cinamon kede gigi mogo ocele a ŋwecgi kur , odok akur me awana , murra , lubaŋ , vino , moo jeituni , moko apwot , ŋano , dok , rommi , aguragura , gadigadi ame olorre kede , opii , anaka kwo a dano ikome .
66018014	“ Nyig yen ame cunyi gomo doŋ okwanyo oko i baŋi , cemmogo amit a mom nen ata kede jami ame opwoo i waŋ , orwenyo oko i baŋi , mom dok ibino nwoŋogi atwal ! ”
66018015	Ocat jami magi luŋ , ame odoko olonyo pi boma-no no , obino cuŋ kun onyedde i teŋe pi lworo awuna ame owune kede , kun okoke dok okumo ,
66018016	ni “ Ai do , oneno can nadi , en boma adwoŋ , a yam rukere i bono camanini aber , kede boŋŋi amaramar kede arema , kun okwogere kede jabu kede gweŋ alilia a welgi malo , anaka tiggi atar me wei !
66018017	Lonyo adwoŋ a rom man obin oketo oko i caa acel keken . ” Odoŋe me mel , kede jo a wot i nam , okwaŋ mel kede jo luŋ ame ticgi tye i nam , ocuŋ kun onyedde i teŋe ,
66018018	te wo ka gin oneno tye awan kun yito mere aduny , kun okobo ni , “ Boma me ne a rik cal i boma man adwoŋ-ŋi ? ”
66018019	Eka ote coro kwoo i wigi , ote kok kun oku mo ame odelle kede ni , “ Ai do , oneno can nadi , en boma adwoŋ , kan ame jo luŋ a rik ocwalo melegi i nam onwoŋo iye abargi pi lonyo mere adwoŋ ! Oyako oko , odoŋ nono , i caa acel keken ,
66018020	Lel pi rwobere mere , yin polo , wun jo Obaŋa , wun okwena kede odwarpiny mere , lel wunu ba , pien Obaŋa doŋ oŋolle kop a rik en oŋolo i komwu ! ”
66018021	Eka amalaika moro atek meicel te ceyo twon gweŋŋoro a rom i min kidi rego , te dwiro i dye nam , kun ko bo ni , “ Babulon , en paco adwoŋ-ŋi , obino canyo piny atek acalo man , mom dok bino nen atwal !
66018022	Dwon ogo-tum kede ogo wer luŋ , dwon okut nyamulere kede okut apel , mom dok bino winyere baŋi . Ati-tic me kwone diro moro mom dok bino nwoŋere baŋi . Ŋur a min kidi me rego mom dok awinyere baŋi ,
66018023	Tara moro mom dok bino Iyel me menyi , anaka dwon anyom kede atera mere mom dok bino winyere ; pien ocat-willi rik jo a pirgi dito i lobo , yin daŋ rik ibwolo rok luŋ kede timmi me jojok .
66018024	Remo odwarpiny kede jo Obaŋa ocele , anaka remo a jo luŋ a yam oneko i lobo , onwoŋere i Babulon . ”
66019001	Icennere i ne man ate winyo woo adwoŋ acalo bala dwon lwak jo apipim i polo ame okobo ni , “ Aleluya ! Laro jo kede kwogo kede teko tye obaŋ obaŋawa ,
66019002	pien kop ame en ŋolo ducu tye ateni kede atir , Doŋ oŋolli twon min acoco kop , a yam obalo lobo kede timmere me coco , oculo kwor me remo omiro mere i kome . ”
66019003	Gin dok omedo tyen me aryo kun okobo ni , “ Aleluya ! Yito me waŋo boma-ni bedo wikino nakanaka . ”
66019004	Eka odoŋe pyeraryo wie aŋwen kede leyi akwo aŋwen te onyere piny , te woro Obaŋa ame obedo i wi kom me loc , kun okobo ni , “ Amen . Aleluya ! ”
66019005	Dwon te dok pello i kom me loc kun kobo ni , “ Pak wunu Obaŋa , wunu omiro mere luŋ , wun jo ame ilwore wunu , jo atino kede jo adoŋo . ” “ Pak wunu Obaŋa , wun omiro mere luŋ , wun jo ame ilwore wunu , jo atino kede jo adoŋo . ”
66019006	Eka ate winyo woo acalo bala dwon lwak jo apipim , ame mor winyere bala acucur pii , kede bala kot a mwomwoca aloŋo . Gin okobo ni , “ Aleluya ! Pien Rwot Obaŋawa , Won Twer Ducu , tye doŋ aloc .
66019007	Olel wunu , obed wunu i yomcuny , dok omie wunu kwogo , pien kare me nyom Atin romo doŋ otuno , atera mere daŋ doŋ oyikere oko ,
66019008	omie camanini aber acil it yan me rukkere . ” Boŋo camanini aberrono obedo tim ducu a tye atira ame jo Obaŋa oti mo .
66019009	Amalaika te kobba ni , “ Co kop man ni , ‘ Jo ame olwoŋogi i arama me nyomere Atin romo tye kede winyo . ’ ” Te dok kobba ni , “ Kop magi kop Obaŋa me ateni . ”
66019010	An ate ryebere piny i tyene me wore , ento en te kobba ni , “ Kur itim amannono ! An amiro wadwu , arom kede omegoni ame olido caden a Yecu omio . Wor giri Obaŋa . ” Pien caden a Yecu omio en cuny a mio odwarpiny rabo kop Obaŋa .
66019011	Ate doŋ neno yi polo doŋ oyabere oko , eka ate neno aguragura atar . Ŋat a riŋo kede olwoŋo ni , Ŋat a Genne , me Ateni ; timmere ducu tye atir i ŋolo kop anaka i lweny .
66019012	Waŋe cal i leb mac , i wie ocibo iye tok kwogo apol me loc ; rik dan tye i nyiŋ ame ocoo , ame ŋattoro mom ŋeo , kono ka en kene .
66019013	Oruko bono ame remo otwak iye , nyin ame olwone kede en Kop Obaŋa .
66019014	Lwak mony apol me polo te lube , ame orukere i camanini aberrere , acil , atar , kun oriŋo kede aguragura atarrege .
66019015	Pala lweny abit opello i doge , ame en bino neko kede orok . En ame bino loyogi kede abiro nyonyo ; en bino nyono bur biyo olok me yino akomo ager me Obaŋa Won Twer Ducu .
66019016	I rukkere kede i amuru mere onwoŋo ocoo iye nyiŋ ni , Abaka obakki kede Rwot a rwode .
66019017	Eka ate neno amala ika moro ame ocuŋ i cen . En olwoŋo winyi luŋ a twarre i dye yamo kede dwon aloŋo , kun okobo ni , “ Biye icokere wunu i arama adwoŋ ame Obaŋa oyi ko .
66019018	Bin icam wunu riŋo kom obakki , kede odoŋe me mony , kede oteko , riŋo aguragura kede riŋo kom jo a riŋo kedgi , riŋo kom jo luŋ aluŋa , jo a loye kengi gin kede opii , jo atino kede en adoŋo mege . ”
66019019	Ate dok neno lee ca kede obakki me lobo ame owao monygi me lweny i kom ŋat a riŋo kede aguragura , kede i kom monnyere .
66019020	Ento lee ca omako oko , karacel kede adwarpiny ame agoba , ame rik otio ticcogo me awura i nyime , ame obwolo kede jo ame oketo poo me lee i komgi , kede ame rik oworo callere . Gin aryo ducu , lee kede adwarpiny ame agoba , rik obin obologi ame okwo i nam me mac , ame tye a lyel i gweŋ calufa .
66019021	Jo odonŋere luŋ ote nekogi oko i pala a ŋat obedo i aguragura atar , i pala ame opello i doge ; winyi luŋ oyen oko pi camo riŋo komgi .
66020001	Eka ate neno amalaika ame ayitto piny iya i polo , kun omako agony me bur ame agikki tere mom , kede jegere apek i ciŋe .
66020002	Omako twon twol iyiliyili , ame en daŋ obedo twol acon ca , Won Adote kede Catan , te tweye oko pi mwakki tutumia acel ,
66020003	te bolo iyi bur ame agikki tere mom , te cego doge oko , te mwono daŋ oko kun oketo anen i wie , me kur dok med bwolo rok luŋ , ituno ka mwakki tutumia okato . I ŋe mano , myero dok gonye oko pi kare anokkoro .
66020004	Dok ate neno kome me loc ; jo ame obedo iye obedo jo ame omiogi twer me ŋolo kop . Aneno daŋ tipo a jo a rik otono wigi pi miyo cadengi i kom Yecu kede kop Obaŋa , jo a rik mom oworo lee , onyo callere , dok daŋ a mom oketo poo mere i tur nyimgi onyo i ciŋgi . Gin dok ote bedo kwo , obedo ka loc karacel i Kricito pi mwakki tutumia .
66020005	Jo oto ocele luŋ mom dok ote kwo , ituno ka mwakki tutumia okato . Man en cer me agege .
66020006	Tye kede winyo ŋat ame bino bedo i cer man me agege , dok daŋ en dano Obaŋa ikome . Jo acalo man , to me aryo mom tye i twerroro i komgi , ento gin bino bedo olamdog Obaŋa kede mea Kricito , dok daŋ gin obino loc karacel kede pi mwakki tutumia .
66020007	Ka mwaka tutumia doŋ ok ato , obino doŋ gonyo Catan i buccere .
66020008	En bino donnyo oko me wot bwolo anaka rok luŋ ame tye i but lobo aŋwen luŋ , en Gog kede Magog , kede me cokogi pi mony , jo a polgi rom i kwoo me dog nam .
66020009	Gin omol , oyarre i dye lobo , oguro gony a jo Obaŋa , kede boma ame en maro ; ento mac te ya i polo , te tyekogi oko .
66020010	Catan a rik obwologi daŋ ote bolo i nam me mac kede gweŋ calufa kan ame lee kede adwarpiny ame agoba daŋ tye iye ca ; gin obino rem dyeceŋ kede iwor nakanaka .
66020011	Ate dok neno kommoro me loc , atar , adwoŋ , kede ŋat obedo iye . Lobo kede polo te riŋo oko i nyime , kabedogi mom dok te nen .
66020012	Eka ate neno jo oto , jo adoŋo kede en ati no mege , kun ocuŋ i nyim kom loc , kun daŋ tye buke mogo ame oyabo . Oyabo daŋ bukkoro ocele , ame en buk me kwo . Jo oto onolligi kop kun olubo gin a nwaŋ gin otio , acalo ocoo i buke .
66020013	Nam dan odwoggo jo a rik oto iye , To kede Kadec daŋ te miyo jo oto a tye iye ; oŋolo kop a ŋat acel acel kun luba gin a rik gin otio .
66020014	Eka To kede Kadec ote bolo oko i nam me mac . Nam me mac en to me aryo .
66020015	Ŋattoro a rik nyine mom onwoŋo ocoo i buk me kwo obolo oko i nam me mac .
66021001	Dok ate neno polo anyen kede loba anyen , pien polo me agege kede lobo me agege onwoŋo doŋ orwenyo oko , anaka nam-gu mom doŋ tye .
66021002	Eka ate neno boma acil , Jerucalem anyen , kun abino piny iya i polo baŋ Obaŋa , ame okwogo bala atera ame oruko pi cware .
66021003	Eka dwonnoro aloŋo te pello iyi kom loc ame kobo ni , “ Nen , kabedo Obaŋa doŋ tye baŋ jo . En doŋ bino bedo karacel kedgi , gin daŋ bino bedo jo mere . Obaŋa ikome bino bedo baŋ jo , kun bedo Obaŋagi .
66021004	En bino weyo pig waŋgi oko ducu . To doŋ bino bedo pe , kadi kumo onyo koko , onyo rem , pien jami acon doŋ orwenyo oko atwal . ”
66021005	Ŋat ame obedo i kom loc te kobo ni , “ Nen , aketo jami luŋ tye anyen . ” En dok okobo ni , “ Co kop man , pien man en kop ame genne , dok me ateni . ”
66021006	Eka te kobba ni , “ Doŋ otimere oko ! An Alufa kede Omega , an ageyi kede agikki . Ŋat ame oryo ociro , abino miye mato pii akoŋ me kwo , aboŋo culloro .
66021007	Gat ame oloo , mannono en mot ame en bino nwoŋo , kun an abino bedo Obaŋa mere , en daŋ bino bedo atinna .
66021008	Ento jo a lwor , a mom ogen , otim timmogo me kwer , onek jo , otim tim me coco , otim tim jojok , owor cal jogi , kede ogoba ducu , gin obino nwoŋo megi i nam a tye a lyel i mac kede gweŋ calufa ; mannono en to me aryo . ”
66021009	Amalaika acel i kin omalaika abiro ca ame rik tye i tabbi abiro ame pwodo abiro me agikki opoŋ iye te bino baŋa , te kobba ni , “ Biye , anyutti Atera , dako Atin romo . ”
66021010	Otina , otera oko i twon kidi moro abor meicel , kun onwoŋo Cuny Acil oyuto tamma oko , eka te nyutta Jerucalem anyen ame abino piny iya i polo baŋ Obaŋa ,
66021011	kun tye kede kwogo Obaŋa . Ryeny bala gweŋ a wellere dwon a mom nen ata ta , bala jacipa , dok cil bala gweŋ amimila .
66021012	Apama cellere dwon , oyido malo , doge tye apar wie aryo . Omalaika apar wie aryo tye i dogcel , i dogcel daŋ ocoo iye nyiŋ atekere apar wie aryo li jo Icrael .
66021013	Dogcel adek obedo tuŋ kide , dogcel adek obedo tuŋ anyarodi , dogcel adek obedo tuŋ anyarolum , dogcel adek obedo tuŋ to .
66021014	Aco apama cel me boma onwoŋo tye kede kiddi apar wie aryo ame ocibo i acakki tere , ame ocoo i komgi nyiŋ okwena Atin romo apar wie aryo .
66021015	Ŋat ame okobo keda onwoŋo tye i lut me jabu me pimo kede boma , kede dogcel , kede apama cel ducu .
66021016	Boma mere rik tye i twoke aŋwen arorom , borrere rom aroma i laccere . En te pimo boma kede luttere , te romo mairo tutumia acel kede mia abic ; borrere kede laccere kede borrere malo ducu obedo rom .
66021017	En te dan pi mo apama cellere , te nwoŋo romo futi mia aryo kede apar wie abicel , ka opimo i bat dano , acalo amalaika opimo .
66021018	Apama cel onwoŋo ogero kede jacipa , kun boma otio i jabu agili keken , ame cil bala gilaci .
66021019	Kiddi me acakki te apama cel rik odeo i kit gweŋe alilia apapat . Me agege obedo en ame olwono ni jacipa , me aryo capir , me adek agat , me aŋwennere emeradi ,
66021020	me abic onik , me abicel kamelio , me abiro kuricolit , me aboro berul , me aboŋwen topaj , me apar kuricoparac , me apar wie acel jacint , me apar wie aryo ameticito .
66021021	Gi-geŋo dogcel apar wie aryo obedo tiggi atar me wel apar wie aryo , gi-geŋo dogcel acel acel obedo kodi tigo-nu acel keken ; yo ducu me yi boma otio kede jabu agili , ame cil bala gilaci .
66021022	Mom ate neno ottoro me woro Obaŋa i boma-nono , pien ot woro Obaŋa i kuno en Rwot Obaŋa Won Twer Ducu ikome , kede Atin romo .
66021023	Ceŋ onyo dwe mom mitte i bomanono me ryeny iye , pien kwogo Obaŋa en ame menyo , tara mere en Atin romo .
66021024	Rok luŋ bino wowota i lero mere , obakki me lobo luŋ bino kela kwogogi iye .
66021025	Dogcel mere mom obino ce go dyeceŋ , gin ame olwono ni dyewor mom bino nen kuno .
66021026	Obino tero iye kwogo kede lonyo a rok luŋ ,
66021027	ento ginnoro me kwer mom bino donyo iye , onyo ŋattoro ame timo tim me kwer , onyo me goba , kono ka jonono keken ame nyingi doŋ ocoo oko i buk me kwo Atin romo .
66022001	Amalaika dok te nyutta kulo pii me kwo , ame mimila bala gweŋ a mimila , kun mol iya i kom loc Obaŋa kede me Atin romo ,
66022002	wowola i dye yo iyi bomanono . I dog kulo ryoryo onwoŋo tye iye yat me kwo , ame tye i kit nyige apapat apar wie aryo , kun nyak dwe i dwe . Po te obedo yat me caŋo two orok .
66022003	Ginnoro ame oceno mom dok bino nen , ento kom loc Obaŋa kede me Atin romo bino bedo iye ; omiro mere bino wore .
66022004	Gin bino neno wane , nyiŋe daŋ bino be do i tur nyimgi .
66022005	Dyewor mom dok bino bedo tye , jo i kuno mom dok bino mito lero a tara onyo mea cen , pien Rwot Obaŋa bino menyogi , gin daŋ bino perakino i loc waŋ i waŋ .
66022006	Te dok kobba ni , “ Kop man en kop ame genne , dok me ateni , Rwot ame en Obaŋa ame loo cuny odwarpiny doŋ ocwalo amalaika mere me nyutti omiro mere gin ame bino timere a ceggi-ni .
66022007	Nen , an a ceggi bino . ” Tye kede winyo ŋat ame keto cunye i kop ame orabo i buk man .
66022008	An a Lakana ame owinyo dok oneno man ducu . A doŋ atyeko winyo kede neno , rik aryebere piny i tyen amalaika ame onyutta mannono luŋ , pi wore ;
66022009	ento en okobba ni , “ Kur itim amannono ! An amiro wadwu , arom kede omegoni ame gin odwarpiny , kede jo ame keto cunygi i kop ame ocoo i bukki . Wor giri Obaŋa . ”
66022010	Dok en te kobba ni , “ Kur imun kop ame orabo i buk man , pien kare doŋ ceggi .
66022011	Wek ŋattoro a timo tim areco medde timo tim areco , ŋat a kittere oballe med doŋ balo kite mere , ŋat a kite mere atir med doŋ timo gin a tye atir , ŋat acil med doŋ bedo acil . ”
66022012	“ Nen , an doŋ a ceggi bino , kun aketa daŋ motta me pwoc , me ami ŋat acel acel ame oporo tic a en otio .
66022013	An Alufa kede Omega , ŋat me agege kede me agikki mere , ageyi kede agikki . ”
66022014	Jo ame lwoko rukgi oko me gin obed i twer me camo yat me kwo , kede me donyo i boma kun obeo i dog cel , jo-nono tye kede winyo .
66022015	Oko i ne boma tye iye otim tim gwogwok , otim tim jojok , ococo , onek jo , owor cal jogi kede jo luŋ ame maro gin me goba , dok tio .
66022016	“ An Yecu atyeko cwayo amalaikana me rab kop man me caden baŋwu pi lwak jo oye an i kabedo luŋ . An Lwit-yat a Daudi , me doggola mere ikome , an Etop a mimila acil meicel . ”
66022017	Cuny Acil kede Atera tye akobbo ni , “ Biye ! ” Ŋat a winyo daŋ myero gam ni , “ Biye ! ” Ŋat ame oryo ociro daŋ bin , ŋattoro a mito , bin mat pii me kwo aboŋo culloro .
66022018	Akwenyoro jo luŋ a winyo kop ame orabo i buk man , ni mano , ka ŋattoro dok omedo kopporo iye , Obaŋa bino medo i kome kodi pwodo ame ocoo pirgi i buk man .
66022019	Dok ka ce ŋattoro okwanyo ginnoro i kom kop ame orabo i buk man , Obaŋa bino kwanyo i baŋe twerrere me nywako camo yat me kwo , kede donyo i boma acil , ame ocoo pirgi i buk man .
66022020	Ŋat ame mio caden i kom kop magi , okobo daŋ ni , “ Ateteni , binona doŋ ceggi . ” Amen . Biye , Rwot Yecu !
66022021	Winyo a Rwotwa Yecu Kricito bed kedwu ducu . Amen .