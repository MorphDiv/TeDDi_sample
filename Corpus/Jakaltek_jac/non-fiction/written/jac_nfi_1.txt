# language_name_wals:	Jakaltek
# language_name_glotto:	Popti'
# iso639_3:	jac
# year_composed:	NA
# year_published:	1997
# mode:	written
# genre_broad:	non-fiction
# genre_narrow:	religion
# writing_system:	Latn
# special_characters:	NA
# short_description:	The New Testament in Eastern Jacalteco. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.
# source:	http://www.bible.is/JACWBT/Matt/1
# copyright_short:	© Wycliffe Bible Translators1997
# copyright_long:	NA
# sample_type:	whole
# comments:	The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	Ha' icham Abraham yeb naj rey David , ha' yichmam Comam Jesucristo . Hac ti' ye istxolal yichmam Comam haca' ti' :
40001002	Icham Abraham , ha' icham ismam naj Isaac , naj Isaac ha' naj ismam naj Jacob , naj Jacob , ha' naj ismam naj Jud'a yeb huntek'anxa yuẍtaj .
40001003	Naj Jud'a , ha' naj ismam naj Fares yeb naj Zara , ha' xin ismi' ebnaj cawan̈ tu' ha' ton ix Tamar . Naj Fares ha' naj ismam naj Esrom , naj Esrom ha' naj ismam naj Aram .
40001004	Naj Aram , ha' naj ismam naj Aminadab , naj Aminadab , ha' naj ismam naj Naas'on , naj Naas'on , ha' naj ismam naj Salm'on .
40001005	Naj Salm'on , ha' naj ismam naj Booz , wal ismi' naj Booz , ha' ton ix Rahab . Naj Booz , ha' naj ismam naj Obed , wal ismi' naj Obed tu' , ha' ton ix Rut . Naj Obed , ha' naj ismam naj Isa'i .
40001006	Naj Isa'i , ha' naj ismam naj rey David . Haxa naj David , ha' naj ismam naj Salom'on , ismi' naj Salom'on tu' xin , ha' ton ix yixaltic'a naj Ur'ias yet yalan̈tocanoj .
40001007	Wal naj Salom'on , ha' naj ismam naj Roboam , naj Roboam , ha' naj ismam naj Ab'ias , naj Ab'ias , ha' naj ismam naj Asa .
40001008	Naj Asa , ha' naj ismam naj Josafat , naj Josafat ha' naj ismam naj Joram , naj Joram , ha' naj ismam naj Uz'ias .
40001009	Naj Uz'ias , ha' naj ismam naj Jotam , naj Jotam , ha' naj ismam naj Acaz , naj Acaz ha' naj ismam naj Ezequ'ias .
40001010	Naj Ezequ'ias , ha' naj ismam naj Manas'es , naj Manas'es , ha' naj ismam naj Am'on , naj Am'on ha' naj ismam naj Jos'ias .
40001011	Naj Jos'ias , ha' naj ismam naj Jecon'ias yeb huntek'anxa yuẍtaj . Ha' yin̈ istiempohal naj Jecon'ias tu' ilaxto ebnaj Israel preso yul con̈ob Babilonia .
40001012	Hayet yelti ebnaj yalan̈ yip Babilonia tu' xin ha' naj Jecon'ias , ha' naj ismam naj Salatiel , naj Salatiel , ha' naj ismam naj Zorobabel .
40001013	Naj Zorobabel , ha' naj ismam naj Abiud , naj Abiud , ha' naj ismam naj Eliaquim , naj Eliaquim , ha' naj ismam naj Azor .
40001014	Naj Azor , ha' naj ismam naj Sadoc , naj Sadoc ha' naj ismam naj Aquim , haxa naj Aquim , ha' naj ismam naj Eliud .
40001015	Naj Eliud , ha' naj ismam naj Eleazar , naj Eleazar , ha' naj ismam naj Mat'an , haxa naj Mat'an , ha' naj ismam naj Jacob .
40001016	Naj Jacob , ha' naj ismam naj Jos'e , naj Jos'e tu' ha' naj yichamil ix Mar'ia . Ix Mar'ia tu' ha' ix ismi' Comam Jes'us , ha' ton Comam Cristo .
40001017	Wal xin ay can̈lahon̈wan̈ mame yin̈ istxolal yichmam Comam Jesucristo chiichiti yin̈ icham Abraham masanta yin̈ naj rey David . Tzujanilo yinta naj rey David tu' yichipaxti can̈lahon̈wan̈ mame istxolal yichmam Comam masanta yet yilaxto ebnaj Israel preso bey Babilonia . Tzujanxa yet yilaxto ebnaj Israel preso yul con̈ob Babilonia tu' yichipaxti can̈lahon̈wan̈xa ebnaj mame yin̈ istxolal yichmam Comam Jesucristo masanto yin̈ istiempohal yet ispitzc'a Comam .
40001018	Hac ti' ye istzoti'al yin̈ yet ispitzc'a Comam Jesucristo . Wal ix Mar'ia tak'webilxa yu ix ismohyi yeb naj Jos'e , yaja' yet maẍto chiyik' isba , ispitzc'ati' nich'an unin yin̈ ix yu yip Comam Esp'iritu Santo .
40001019	Wal naj Jos'e waxan̈ca caw yijem naj tet isley naj Mois'es , yaja' mach isje isc'ul naj isk'ana' yin̈ ix Mar'ia tu' , yoc yin̈ isnabal naj isbejnicano ix yin̈ ewantajil .
40001020	Hayet lan̈an yec' hune' tu' yin̈ isnabal naj , isyeni isba hune' y'angel Comam Dios tet naj yul iswayic ; yalni naj 'angel tu' haca' ti' : -- Jos'e , hach titnajach yin̈ yuninal naj rey David , mach chinanon hac'ul hamohyi yeb ix Mar'ia , yuto ha' nich'an unin ijbilico yu ix yet Comam Esp'iritu Santo .
40001021	Nich'an unin chipitzc'a tu' , Jes'us chawaco isbihoj , yuto ha' naj chicolnilti yet con̈ob yalan̈ ismul , ẍi naj 'angel .
40001022	Hac tu' yu yijni isba tzet yalcano Comam Dios tet hune' ischejab yet payat , yet istz'ibn̈encano haca' ti' :
40001023	Ay hune' ix k'opo maẍto hunu winaj chik'le , yaja' chipitzc'ati nich'an winaj unin yin̈ ix , nich'an unin chipitzc'a tu' Emanuel chiyij isbi , ẍiayoj . Emanuel , ha' chaliloj ayco Comam Dios coxol .
40001024	Lahwi tu' yel iswayan̈ naj Jos'e , isyijen naj yin̈ tzet yal y'angel Comam Dios , ismohyi naj yeb ix Mar'ia .
40001025	Yaja' mach ishunba isba masanto yet ispitzc'a nich'an yunin ix . Ha' nich'an unin pitzc'a tu' xin , Jes'us yaco naj isbihoj .
40002001	Bey yul con̈ob Bel'en ayco yul ismajul tx'otx' Judea , ha' tu' pitzc'a nich'an Jes'us . Yet hune' tiempohal tu' ha' naj Herodes ayco isreyalo tx'otx' Judea . Ay xin huntek'an ebnaj caw ay ishelanil chicuyni yin̈ tzettaj ye tx'umel , ispeto ebnaj yin̈ yetc'ulal bay chiahilo tz'ayic . Yet yapni ebnaj bey con̈ob Jerusal'en ,
40002002	isk'amben ebnaj : -- ¿ Baytu'wal ay hune' naj nich'an xapitzc'ahi , naj chioc isreyalo anma Israel ti' ? Jilan̈ yahilo hune' tx'umel yin̈ yetc'ulal bay chiahilo tz'ayic , ha' xin ak'ni cotxumulojan̈ tato xapitzc'a naj . Yuxin macon̈titan̈ jik'ayo cobahan̈ tet naj , ẍi ebnaj .
40002003	Yet yaben naj rey Herodes hune' tu' , caw somchacan̈ yul iswi' naj yeb sunil anma ay yul con̈ob Jerusal'en .
40002004	Yuxin yawte naj Herodes tu' ebnaj yahawil yin̈ ebnaj sacerdote Israel , yeb ebnaj cuywawom yin̈ isley naj Mois'es ; isk'amben naj tet ebnaj : -- ¿ Baytaxca tu' chipitzc'a naj Cristo ? ẍi naj .
40002005	Istak'wi ebnaj tet naj : -- Yul con̈ob Bel'en yul ismajul Judea chipitzc'a naj , yuto hac tu' yu istz'ibn̈elaxcanayo yul Yum Comam Dios yu hune' ischejab yet payat , bay chal haca' ti' :
40002006	Con̈ob Bel'en , ha' caw nich'anch'an sata hunuxa con̈ob ay yul ismajul tx'otx' Judea , yaja' caw ec'balto yelapno ye sata huntek'an con̈ob tu' , yuto ha' bey tu' chipitzc'a hune' naj yahaw . Ha' naj xin chioc tan̈eno con̈ob Israel , ẍiayoj , ẍi ebnaj .
40002007	Lahwi tu' xin , yawten naj rey Herodes ebnaj mago yin̈ ewantajil , yoc naj isk'ambeno tet ebnaj yin̈ tzet tiempohal isye isba hune' tx'umel tu' tet ebnaj .
40002008	Lahwi tu' xin ischejnito naj Herodes tu' ebnaj bey con̈ob Bel'en , yalni naj tet ebnaj : -- Asiwe bey Bel'en tu' , caw xin chek'ambe yin̈ tzet caw ye nich'an unin tu' . Lahwi yilcha naj heyu cat heyul heyalno wetan cat intopaxojan winayo inbahan tet naj , ẍi naj .
40002009	Lahwi yalni naj Herodes hune' tu' isto ebnaj . Wal hune' tx'umel yil ebnaj yin̈ yetc'ulal bay chiahilo tz'ayic babel sata ebnaj , yoc lin̈no bay ay nich'an Jes'us tu' .
40002010	Hayet yilni ebnaj hune' tx'umel tu' caw tzalacan̈ ebnaj .
40002011	Hayet yapni ebnaj xin yocto ebnaj yul n̈a . Yilni ebnaj nich'an nene' tu' yeb ismi' , yay jahno ebnaj sata nich'an nene' tu' , yalni ebnaj c'ulla tzoti' yin̈ . Lahwi tu' ishajni ebnaj isc'uwanbal , yak'ni ebnaj ch'en oro , yeb te' pom , yeb huntek'an an̈ caw xuk' sam chiyij mirra sabehal tet nich'an Jes'us tu' .
40002012	Yaja' xin hallax tet ebnaj yul iswayic tato matxa ch'ec' ebnaj yala' tet naj rey Herodes yin̈ nich'an Jes'us tu' , yuxin nan behalxa bay to ebnaj yet ispaxto ebnaj bey iscon̈ob .
40002013	Haxa yet xapaxto ebnaj mago hulic'o ilno nich'an Jes'us , isyeni isba hune' y'angel Comam Dios tet naj Jos'e yul iswayic , yalni naj 'angel tu' : -- Ahan̈wano yin̈ an̈e , ito nich'an unin ti' yeb ismi' cat hato bey Egipto . Wal haweh bey tu' masanto haninan chiwalan tawet bak'in chachmeltzohi , yuto chati naj Herodes issayomal nich'an unin ti' cat ispotx'ni naj yalni , ẍi naj 'angel tet naj Jos'e .
40002014	Lahwi tu' yahwano naj Jos'e , yinito naj nich'an Jes'us tu' , isto naj yin̈ isbel yeb ix Mar'ia bey Egipto yin̈ ak'balil .
40002015	Ha' bey tu' xin ehayo naj yeb ix masanto cam naj rey Herodes . Hac tu' yu yijnicano isba tzet halbilcano yu Comam Dios tet hune' ischejab yet payat yet istz'ibn̈encano naj haca' ti' : " Bey Egipto chiwawteti Inc'aholan , " ẍiayoj .
40002016	Hayet yilni naj rey Herodes tato matxa ec' ebnaj mago yala' tet naj yin̈ naj nich'an Jes'us , caw tit ishowal naj yuto etli ebnaj yin̈ naj yabe . Ischejni naj potx'laxo sunil niẍte winaj unin , nene' masanta niẍte yin̈ cab habil ay yul con̈ob Bel'en yeb huntek'anxa con̈ob ayco yin̈ ishoyanil , yuto hac tu' chielico istiempohal yin̈ tzet yal ebnaj mago tet naj .
40002017	Hac tu' yu yijnicano isba tzet tz'ibn̈ebilcano yu naj Jerem'ias , hune' ischejab Comam Dios yet payat bay chala :
40002018	Abelax hune' aw yul con̈ob Ram'a , caw ay ok'il yeb nimeta bisc'ulal . Ha' ton ix Raquel chiok' yin̈ej yunin , machi xin chisje ix chiak'lax isnimanbal isc'ul ix , yuto camnaxa ej yunin ix tu' , ẍiayoj .
40002019	Haxa yet xacam naj rey Herodes , isyeni isba hune' y'angel Comam Dios tet naj Jos'e yul iswayic bey Egipto , yalni naj 'angel tu' :
40002020	-- Ahan̈wanoj cat hameltzo yeb nich'an unin ti' yeb ismi' bey hacon̈ob Israel , yuto xacam ebnaj ochen potx'no camo nich'an unin ti' , ẍi naj 'angel .
40002021	Haxa yet yaben naj Jos'e hune' tu' yahwano naj , yinito naj naj nich'an Jes'us tu' yeb ismi' , ispaxti naj sat tx'otx' Israel hunelxa .
40002022	Yaja' yabelo naj tato naj Arquelao , isc'ahol naj rey Herodes tu' oc reyalo selelo bey Judea , yuxin xiw naj yapni bey tu' . Yaja' xin hallax tet naj yul iswayic yu Comam Dios tato chito naj yul ismajul Galilea .
40002023	Yet yapni naj bey tu' yehayo naj yeb ix Mar'ia yeb naj nich'an Jes'us yul con̈ob Nazaret . Hac tu' yu yijni isba tzet tz'ibn̈ebilcano yu ebnaj ischejab Comam Dios yet payat bay chala tato nazareno chihallax yin̈ Comam Jes'us .
40003001	Yet hune' tiempohal tu' xin apni naj Juan anican̈ ha' iswi' anma bey tx'otx' desierto , yul ismajul Judea .
40003002	Yalni naj tet anma apni bey tu' : -- Bejwecano hewatx'en istx'ojal , yuto yocxa Comam Dios ay yul satcan̈ yahawo teyin̈ , ẍi naj .
40003003	Ha' ton yin̈ naj Juan ti' bay yal naj Isa'ias , hune' ischejab Comam Dios yet payat , yet istz'ibn̈encano naj haca' ti' : Ay hune' naj chiawi yin̈ caw ip bey hune' tx'otx' desierto , chalni naj : " Watx'eweco heyanma yuto chihul Comam Dios Jahawil . Haca' chu istoholban̈elax hunu beh yet chihul hunu naj jahaw , hac tu' cheyute hayanma , " ẍi naj , ẍi yul Yum Comam Dios .
40003004	Wal naj Juan tu' , xil no' camello watx'ebilayo xilo isk'ap naj , tz'um no' xin ayco istx'ambalo naj . Ha' tzet chislo naj ha' ton no' niẍte nok' haca' no' lit' yeb no' cab ay xolaj telaj .
40003005	Hantan̈e xin anma yul con̈ob Jerusal'en yeb yul ismajul Judea , yebpaxo anma ayayo istila ha' niman Jord'an apni abeno tzet yal naj .
40003006	Yet chalnati anma ismul xin , cat yahcano ha' iswi' yu naj Juan yul ha' niman Jord'an .
40003007	Hayet yilni naj Juan tato tx'i'al ebnaj fariseo yeb ebnaj saduceo apni isc'atan̈ yu yah ha' iswi' , yalni naj tet ebnaj : -- Hex ti' caw haca'tan̈e heyic'al heba yeb no' laba , caw helanex hecolni heba . ¿ Mac halni teyet ta yun̈e ch'ah ha' hewi' yuxin chexcolcha tet hune' isya'tajil chati Comam Dios ?
40003008	Tato caw yeli xaheyacano sunilal istx'ojal , yilal heyenilo yu isc'ulal chewatx'e .
40003009	Tajca chetxum haca' ti' : " Han̈on̈ti'an̈ jichmaman̈ ye icham Abraham , yuxin xacon̈colchahan̈ yalan̈ isya'tajil chati' Comam Dios , tajca quexchi . Wal xin chiwalan teyet , tato choche Comam Dios chu yanico Comam huntek'an ch'en ch'en ti' yuninalo icham Abraham heseleloj .
40003010	Cawilxa yeti hune' isya'tajil chati Comam Dios , lahan haca' yet yocxa ch'en eche yich xe' hunu te te' yu istz'oc'laxayo te' . Yuxin sunil te te' mach c'ulo issatni chitzoc'laxayo te' cat isk'ojlaxto te' yul k'a' .
40003011	Yin̈ caw yeli haninti'an han̈e ha ha' chiwak'an yahbalo ha' hewi' yun̈e isyenicanilo isba tato caw yeli xahebejcano istx'ojal . Yaj ay hune' naj tzujan yul wintajan , naj tu' chiyacan̈ naj ha' hewi' , yaj yu isk'ak'al yip Comam Esp'iritu Santo . Ha' naj tu' caw ec'balcano yelapno ye naj insatajan , walinan xin caw matzet welapnojan chiwabehan , nitam int'un̈nihan isxan̈ab naj .
40003012	Naj chul tu' lahan naj haca' hunu naj chixunilo isk'al ixim trigo , nan chak' naj ixim sat , nan chak'paxo naj ixim yoj , wal ixim sat tu' chisc'ubato naj ixim yul isc'un̈a , haxa ixim yoj tu' xin chisk'ojto naj ixim xol k'a k'a' mach istan̈bal , " ẍi naj Juan tu' .
40003013	Yet hune' tiempohal tu' el Comam Jes'us bey Galilea , isto Comam isti' ha' niman Jord'an isc'atan̈ naj Juan , yu yah ha' iswi' Comam yu naj .
40003014	Wal naj Juan tu' mach chisje naj yak'a'can̈ ha' iswi' Comam . Yalni naj tet Comam : -- Machoj , wal xin ha' hawet hach yilal hawanican̈ ha' inwi'an , maẍtajach chachhul inc'atan̈an yu wanican̈an ha' hawi' , ẍi naj .
40003015	Yaja' tak'wi Comam tet naj : -- Mach chu haman̈c'on hune' ti' , wal xin yilal coyijen tzet chal Comam Dios , ẍi Comam . Hac tu' xin yu isyijen naj Juan yanican̈ ha' iswi' Comam Jes'us .
40003016	Yet lahwi yah ha' iswi' Comam tu' , yahti Comam xol ha' , yin̈n̈ena tu' ishajni isba satcan̈ . Yilni Comam yayilo Comam Esp'iritu Santo yiban̈ haca' hunu no' cuwis .
40003017	Yabelax hune' yul nuk'e satcan̈ , halni haca' ti' : -- Ha' naj ti' Inc'aholan , caw xahan ay wuhan , caw chintzalahan yin̈ naj , ẍiaytij .
40004001	Lahwi tu' yilaxto Comam Jes'us yu Comam Esp'iritu Santo bey tx'otx' desierto yu yilwelax Comam yu naj matzwalil .
40004002	Caw xin yulbal cawina tz'ayic yeb cawina ak'bal mach wa' Comam , lahwi tu' isn̈ohchacan̈ .
40004003	Yapni naj matzwalil yilweno Comam , yalni naj tet Comam : -- Ta yeli Isc'ahol Dios hawehi , hal tet huntek'an ch'en ch'en ti' meltzojabico ch'en wahil , ẍi naj .
40004004	Istak'wi Comam tet naj : -- Wal xin tz'ibn̈ebilcano yul Yum Comam Dios tato maẍn̈etaj yu tzet chicolo yuxin ay cok'inal , to yupaxo Istzoti' Comam , ẍiayoj , ẍi Comam tet naj .
40004005	Lahwi tu' yinito naj matzwalil Comam yul con̈ob Jerusal'en , iscon̈ob Comam Dios , yinato naj Comam yin̈ iswi' yatut Comam bey tu' ,
40004006	yalni naj tet Comam : -- Tato caw yeli Isc'ahol Dios hawehi k'ojayto haba bey ti' , yuto tz'ibn̈ebilcano yul Yum Comam Dios haca' ti' : Chak'ati Comam Dios y'angel chachistan̈e' yun̈e mach chaẍischayo ebnaj sat tx'otx' , haxinwal mach chilahwi hawoj yin̈ ch'en ch'en , ẍiayoj , ẍi naj .
40004007	Istak'wi Comam Jes'us tet naj : -- Tz'ibn̈ebilpaxcanayo yul Yum Comam Dios haca' ti' : " Mach chinheyacojan yin̈ ilwebal yuto Heyahawil yeb heDiosal wehan , " ẍiayoj , ẍi Comam .
40004008	Lahwi tu' yinito naj Comam yin̈ iswi' hune' witz caw nahat yecanocan̈ , isyeni naj sunilej con̈ob ay yul sat yiban̈k'inal ti' yeb isk'alomal con̈ob tu' tet Comam .
40004009	Yalni naj tet Comam : -- Sunil huntek'an chawil ti' chiwak'an tawet , yaj tato chaẍay jahno insatajan cat hawinayo haba wetan , ẍi naj tet Comam .
40004010	Istak'wi Comam : -- Ach matzwalil hitzan̈ilo inc'atan̈an yuto chal yul Yum Comam Dios haca' ti' : " Iweyo heba tet Comam Dios yuto Heyahawil yeb heDiosal ye Comam , han̈e tet Comam xin cheyije tzet chala , " ẍiayoj , ẍi Comam .
40004011	Yet yalni Comam Jes'us haca' tu' isbejnicano naj Comam , yapni huntek'an ebnaj 'angel colwal yin̈ Comam .
40004012	Hayet yaben Comam Jes'us tato alaxicto naj Juan anican̈ ha' iswi' anma yul preso , isto Comam yul ismajul Galilea .
40004013	Yaja' xin mach cancano Comam yul con̈ob Nazaret , wal xin to Comam yul con̈ob Capernaum , ha' tu' xin ehayo Comam . Hune' con̈ob tu' ayayo isti' ha' mar Galilea , tx'otx' chiyij Zabul'on yeb Neftal'i .
40004014	Hac tu' yu yijni isba tzet tz'ibn̈ebilcano yu naj Isa'ias , ischejab Comam Dios yet payat , bay chala :
40004015	Tx'otx' Zabul'on yeb tx'otx' Neftal'i , tx'otx' ayic'to satac'to ha' Jord'an , tx'otx' ayayo isti' ha' mar , yul ismajul tx'otx' Galilea bay ay tx'i'al anma mach Israeloj .
40004016	Huntek'an anma tu' aytic'aco xol k'ejholo yaja' wal tinan̈ xin xaapni issajilk'inal tet . Huntek'an anma tu' iscambalxatic'a , yaja' wal tinan̈ xaapni issajilk'inal yak'lobal yanma , ẍiayoj .
40004017	Ha' bey tu' xin ichico Comam Jes'us yalnic'o Istzoti' Comam Dios , chalni Comam : -- Bejwecano hewatx'en istx'ojal yuto yocxa Comam Dios ay yul satcan̈ Yahawo teyin̈ , ẍi Comam .
40004018	Hayet lan̈an isbelwi Comam Jes'us isti' ha' lago Galilea , yapni Comam isc'atan̈ cawan̈ ebnaj ik'omati cay , lan̈an yanayto ebnaj ishac' chiinahti no' cay xol ha' . Ebnaj cawan̈ ti' yuẍta isba ebnaj , ha' ton naj Sim'on , naj chihallaxpaxo Pedro , yeb xin naj Andr'es .
40004019	Yalni Comam tet ebnaj : -- Ocan̈we tzujno wintajan , wal tinan̈ haxa anma chexoc heyik'ahtij cat yoc yul ink'aban , ẍi Comam .
40004020	Yet yaben ebnaj yalni Comam haca' tu' , isbejnicano ebnaj ishac' , yoc tzujno ebnaj yinta Comam .
40004021	Haniq'uixto chito Comam Jes'us xin yilnipaxo Comam cawan̈xa ebnaj yuẍta isba , ha' ton naj Jacobo yeb naj Juan , ebnaj isc'ahol icham Zebedeo . Ayahto ebnaj yul isbarco yeb ismam tu' , lan̈an xin isbujni ebnaj ishac' . Yalnipaxo Comam tet ebnaj tato chioc tzujno ebnaj yinta Comam .
40004022	Yet yaben ebnaj hune' tu' yanicano ebnaj isbarco yeb ismam , yoc tzujno ebnaj yinta Comam .
40004023	Caw sunil yul ismajul Galilea ec' Comam Jes'us , iscuyni Comam anma yul hunun iscapilla ebnaj Israel , yalni Comam tzoti' c'ul yin̈ tzet chu yoc anma yul isk'ab Comam Dios . Yak'ni cawxo Comam anma yin̈ sunilal yabil ayco yin̈ , yeb anma chiec'ya' yanma .
40004024	Caw xin pujnacan̈ isk'umal Comam yul ismajul Siria , chiniti anma macta ayco yabil yin̈ . Ay mac ch'ec'ya' yanma yu yabil , ay mac ayco ischejab naj matzwalil yin̈ , aypaxo mac chilow yaxcamic yin̈ , yeb aypaxo mac camnajilo isnimanil . Sunil huntek'an anma tu' yak' cawxo Comam .
40004025	Caw hantan̈e anma oc tzujno yinta Comam ; ay anma ah Galilea , ay anma ah Dec'apolis , ay anma ah Jerusal'en yeb anma ah Judea , yebpaxo anma ay isk'axepic'to ha' niman Jord'an .
40005001	Hayet yilni Comam Jes'us tato caw hantan̈e anma apni isc'atan̈ , yahto Comam yin̈ istzalanil hune' won̈an , yay tz'on̈no Comam , ishitzico ebnaj iscuywom Comam isc'atan̈ .
40005002	Yoc Comam iscuyno ebnaj iscuywom tu' , yichico Comam yalni haca' ti' :
40005003	-- Sak'al yet mac chitxumchalo yu ta mach chu iscolni isba ischuquil , yuxin yin̈n̈e Comam chicawxi isc'ul . Hune' mac tu' yet ay yoc yul isk'ab Comam Dios .
40005004	Sak'al yet mac chiyik' bisc'ulal yu istx'ojal chiswatx'e , yuto chiak'lax yak'lobal isc'ul yu Comam Dios .
40005005	Sak'al yet mac chewchotan̈e chute isba yuto chischah hune' tx'otx' haltebilcano yu Comam Dios .
40005006	Sak'al yet mac choche isc'ul iswatx'e' tzet chal Comam Dios yuto chij isba tzet choche .
40005007	Sak'al yet mac chitz'ay isc'ul yin̈ yet anmahil , yuto hac tu' chu istz'aypaxo isc'ul Comam Dios yin̈ .
40005008	Sak'al yet mac sajxa ye yanma yul sat Comam Dios , yuto ha' anma tu' chiapni isc'atan̈ Comam .
40005009	Sak'al yet mac chisayni ak'anc'ulal yuto chal Comam Dios yuninaloj .
40005010	Sak'al yet mac caj chiillaxi yu chiswatx'e istoholal haca' choche Comam , yuto ayxaco yul isk'ab Comam Dios ay yul satcan̈ .
40005011	Sak'al heyet yet chexbahlaxi yeb yet chexetalaxi , cat ishoblaxcan̈ lek'ti'al teyin̈ yuto tzujanex wintajan .
40005012	Caw ak'we tzalaho heyanma ta hac tu' chexutelaxi yuto ch'ak'lax ispaj selel teyet bey satcan̈ . Yuto haca' heyilni isya'tajil ti' , hac tu' yu yec'ya' yanma ebnaj ischejab Comam Dios ec'lena yet payat , ẍi Comam .
40005013	Yalnipaxo Comam Jes'us : -- Hex ti' , haca' atz'am atz'am , hac tu' heye yul sat yiban̈k'inal ti' . K'inalo ta chiel isc'achi'al atz'am matxa chu yoc isc'achi'al atz'am hunelxa , hac' tu' xin matxa tzet ch'ocnico atz'am , to chitirlaxtoj cat isxan̈laxic'o yu anma , ẍi Comam .
40005014	Yalnipaxo Comam Jes'us : -- Hex ti' haca'paxo sajilk'inal heye yul sat yiban̈k'inal ti' . K'inalo ta ay hunu con̈ob yin̈ iswi' hunu witz , caw haban jilnilto nahat .
40005015	Yet chicotzujbanico k'a' yin̈ hunu cantil , mach chicon̈ohbaco hunu almuh yiban̈ , wal xin chicot'un̈bacan̈ yun̈e ismujli yin̈ anma ayicto yul n̈a tu' .
40005016	Hacojab tu' xin istzejla hune' sajilk'inal ayxaco teyin̈ yin̈ sat anma , haxinwal chil anma isc'ulal chewatx'e . Hac tu' xin c'ul istzotel anma yin̈ Comam ay yul satcan̈ , ẍi Comam .
40005017	Yalnipaxo Comam Jes'us haca' ti' : -- Tajca chetxumu ta yu intan̈tzenilojan isley naj Mois'es yeb cuybanile aycano yu ebnaj ischejab Comam Dios yuxin quinhulan , machoj , walxinto yun̈e wak'nihan ohtan̈elaxilo yin̈ tzet chaliloj yuxin quinhulan .
40005018	Yin̈ caw yeli chiwalan teyet ta caw yilal yijni isba sunil tzet tz'ibn̈ebilcano yul Yum Comam Dios . Yulbal yul sat yiban̈k'inal ti' yeb satcan̈ , machi hun tx'inano ayayo yin̈ ley mach ch'ec'to yet yijni isba .
40005019	Yuxin ha' mac mach chiyijen hunu chejbanile ayco yin̈ ley , waxan̈ca machi bin tzet chaliloj , machi xin chiscuypaxo yet anmahil isyijeni , ha' hune' mac tu' machi yelapno chuco xol mac chioc yul isk'ab Comam Dios . Wal mac chiyijen xin cat iscuynipaxo yet anmahil isyijeni , ha' hune' mac tu' caw ay yelapno chuco xol anma ch'oc yul isk'ab Comam Dios .
40005020	Yuxin chiwalan teyet tato mach ec'balto c'ul cheyute heyijen yin̈ tzet halbilcano yu Comam Dios tu' sata ebnaj chicuywa yin̈ ley yeb ebnaj fariseo , mach chexoc yul isk'ab Comam Dios , ẍi Comam Jes'us .
40005021	Yalnipaxo Comam Jes'us : -- Hex ti' heyohtaj tato hallax tet ebnaj jichmam haca' ti' : " Mach chepotx'camo heyet anmahil , yuto ha' mac chipotx'ni hunu yet anmahil yilal yilaxto sata naj juez cat yoc yin̈ isya'tajil yu naj , " ẍi .
40005022	Yaja' haninan chiwalan teyet , ha' mac chichiwa isc'ul yin̈ yet anmahil chiay isya'tajil yiban̈ yu Comam Dios . Ha' mac chibuchwa yin̈ yet anmahil xin , ha' ebnaj iswi'ehal yin̈ lahti' yul con̈ob chiilni tzet chielicoj . Haxa mac chibahni yet anmahil cat yak'ni taco isc'ul , ha' hune' mac tu' ay ismay isto xol k'a k'a' mach istan̈bal .
40005023	K'inalo tato yet lan̈an heyinito heyofrenda tet Comam Dios sat altar cat henanitij tato ay hemul tet hunu maca ,
40005024	awecano heyofrenda tu' yich ismeẍahil bay chiak'lax xahanbal tu' , cat heto heyanoco heba yin̈ ak'anc'ulal yeb hune' mac tu' , tzujan tu' xin xaisje heyak'ni heyofrenda tu' tet Comam Dios .
40005025	Tato ay hunu mac chik'anni teyin̈ yu hunu istx'ojal chewatx'e , watx'eweyo hune' tu' yin̈ ak'anc'ulal yeb hune' mac tu' yet yalan̈to maẍto chexto sata naj alcal . Yuto ta chexapni sata naj , chexyaco naj yul isk'ab ebnaj mayor , haxa ebnaj mayor tu' xin chexanicto yul preso .
40005026	Yin̈ caw yeli chiwalan teyet , mach chexelti yul preso tu' ta mach tz'ajano cheyak' hemulta , ẍi Comam .
40005027	Yalnipaxo Comam Jes'us : -- Hex ti' heyohtaj tato hallax haca' ti' : " Mach chexixli , " ẍi .
40005028	Yaja' haninti'an chiwalan teyet , mac xan̈etic'a chiilni hunu ix ix cat isnanico istx'ojal yin̈ ix cat yochenico ix , ha' hune' mac tu' xayanaco ismul yul sat Comam Dios .
40005029	K'inalo tato isbak' hesat yin̈ hewatx'k'ab chexak'ni ayc'ayoj yin̈ hunu istx'ojal , c'ulmi tato cheyilti hune' isbak' hesat tu' cat hek'ojnito nahat . Wal xin ec'bal c'ul tato ayto hunu tzet mach tz'ajano yin̈ henimanil sata ta tz'ajan sunil henimanil cat heyalaxto xol k'a k'a' mach istan̈bal .
40005030	K'inalo tato hewatx'k'ab chexak'ni ayc'ayo yin̈ hunu istx'ojal , c'ulmi ta chetzoq'uilto hune' hek'ab tu' , cat hek'ojnito nahat . Wal xin ec'bal c'ul tato matxa hune' hek'ab satato tz'ajan henimanil cat heyalaxto xol k'a k'a' mach istan̈bal , ẍi Comam .
40005031	Yalnipaxo Comam : -- Hallaxpaxo yet payat haca' ti' : " Ta ay hunu naj chispoh isba yeb yixal , yilal iswatx'icano yumal cat yak'nicano naj hune' hum tu' tet ix , " ẍiayoj .
40005032	Yaja' wal inti'an chiwalan , tato ay hunu naj chispoh isba yeb yixal , yaja' ta mach yuho issayni ix ismul yeb hunuxa winaj , hune' naj tu' lan̈an istubtento naj ix issaya' ismul yik'ni hunuxa yichamil . Ha' xin naj chiik'ni ix chispoh isba yeb yichamil tu' , ha' hun naj chahpaxico ismul , ẍi Comam .
40005033	Yalnipaxo Comam Jes'us : -- Hex ti' , heyohtapaxoj tato hallax tet ebnaj jichmam haca' ti' : " Ta cheyawte isbi Comam Dios yin̈ hunu tzet chetak'we teyin̈ , yilal heyijen hune' tu' , " ẍiayoj .
40005034	Yaja' wal inti'an chiwalan teyet , mach cheyak' binaho isbi Comam Dios yin̈ tzet chetak'weco teyiban̈ . Mach cheyak' binaho satcan̈ yet chetak'wenico hunu tzet ye tu' teyiban̈ , yuto ha' bey tu' tz'on̈an Comam Dios Jahawil .
40005035	Mach cheyak'paxo binaho tx'o tx'otx' yet chetak'wenico hunu tzet ye tu' teyiban̈ , yuto tx'o tx'otx' isbatxobal yoj Comam ye tx'otx' . Mach cheyak' binaho isbi con̈ob Jerusal'en yet chetak'wenico hunu tzet ye tu' teyiban̈ , yuto iscon̈ob Comam Dios Jahawil caw ay yelapno yehi .
40005036	Mach cheyak' binaho hewi' yin̈ tzet chetak'weco teyiban̈ , yuto mach chu hesajn̈en maca hek'ejn̈en hunu xil hewi' .
40005037	Wal xin tato cheyal ho' , yelojab cheyala , taca machoj ta quexchi , machojabi ; yuto ta cheyak' binaho isbi huntek'an tu' yak'ni isba yin̈ tzet cheyala , wal xin yin̈ naj matzwalil chitit huntek'an tu' , ẍi Comam .
40005038	Yalnipaxo Comam Jes'us haca' ti' : -- Hex ti' heyohtaj tato hallaxpaxo haca' ti' : " Tato ay hunu mac chimak'ni poho isbak'sat hunu maca , mak'laxojabpaxo poho isbak'sat hune' mac tu' . Tato ay hunu mac chimak'nilti yeh hunu maca , mak'laxojabpaxilti yeh hune' mac tu' , " ẍiayoj .
40005039	Yaja' wal inti'an chiwalan , mach chu hepajtzen istx'ojal chiswatx'e hunu mac teyin̈ . Wal xin tato ay mac chipak'nilto hecotx' , meltzowepaxto k'axepxa tet .
40005040	Ta ay hunu mac chik'anni teyin̈ tet naj alcal , cat yinito hecamiẍ yalni , matzet cheyala ta chipaxto hechumpa .
40005041	Yeb xin ta ay hunu mac chalni teyet tato cheyijto yijatz yictajo legua , colwahan̈we yin̈ , iweto yijatz tu' hunu legua .
40005042	Ta ay mac chik'anni hunu tzet ye tu' teyet , ak'we tet . Tato ay hunu mac chik'anni hunu tzet ye tu' c'amil teyet , colwahan̈we yin̈ hune' mac tu' , ẍi Comam .
40005043	Yalnipaxo Comam Jes'us : -- Hex ti' heyohtaj tato hallax haca' ti' : " Xahan cheyil mac xahan chexilni . Mac ayco ishowal teyin̈ xin , ocojabpaxo hehowal yin̈ , " ẍiayoj .
40005044	Yaja' wal inti'an chiwalan teyet , xahan cheyil mac ayco ishowal teyin̈ . K'anwe isc'ulal Comam Dios yiban̈ macta chexetani .
40005045	Ta cheyije haca' tu' , hac tu' chu heyeniloj tato quexyuninal Comam Dios ay yul satcan̈ , yuto ha' Comam Dios chiak'ni aholo tz'ayic yiban̈ anma c'ul yeb yiban̈ anma tx'oj . Lahan chapaxayo Comam ha' n̈ab yiban̈ mac c'ul yeb yiban̈ mac tx'oj .
40005046	Wal xin tato han̈c'an̈e anma xahan chexilni , ha'n̈e xin xahan cheyilpaxoj , ¿ mataxca chechah ispaj hune' tu' tet Comam Dios ? Machoj , yuto hac tu' chute isbeybaln̈e ebnaj mulum , haca' ebnaj ik'omilo tohlabal chito bey Roma .
40005047	Yeb xin tato han̈c'an̈e tet heyuẍtaj chextioẍli , ¿ c'ulmi hune' tu' ? Machoj . Wal xin ha' anma mach ohtan̈eho Comam Dios hac tu' chisbeybaln̈e .
40005048	Tz'ajanojab chu hebeybaln̈e sunil isc'ulal , yuto Comam Dios ay yul satcan̈ tz'ajan lahan yehi , ẍi Comam .
40006001	Yalni Comam Jes'us : -- Caw nann̈e heyu yin̈ tzet chewatx'e , machn̈ehojab yin̈ sat anma c'ul cheyute heba , yuto ta yun̈e heyillaxi yuxin chewatx'e isc'ulal , mach chechah ispaj selel tet Comam Dios ay yul satcan̈ .
40006002	Yuxin yet chexcolwa yin̈ hunu meba' , mach chepujbac'o haca' chute ebnaj chal isba c'ulal . Ebnaj tu' ch'ak' ebnaj issabehal yulaj capilla yeb yulaj calle , yun̈e yallax ebnaj c'ulal . Yin̈ caw yeli chiwalan teyet , yet chihallax c'ulla tzoti' yin̈ ebnaj tu' lan̈an ischahnina ebnaj ispaj selel .
40006003	Wal hex ti' xin , hayet chexcolwa yin̈ anma meba' machi mac tet cheyala , nitam tet hunu heyamigo .
40006004	Wal xin yin̈ ewantajil cheyak' tet , haxinwal Comam ay yul satcan̈ chiilni tzet chawatx'e yin̈ ewantajil , cat yak'ni Comam ispaj selel teyet , ẍi Comam .
40006005	Yalnipaxo Comam Jes'us : -- Hayet chextxahli tet Comam Dios , mach cheyute haca' chute ebnaj chal isba c'ulal . Ha' ebnaj tu' yun̈e yillax ebnaj yu anma , yuxin ton̈etic'a choche islin̈ba isba istxahli yulaj iscapilla ebnaj Israel , yebpaxo yin̈la istxiquin txon̈bal . Yin̈ caw yeli chiwalan teyet , yet chitxahli ebnaj haca' tu' chischahnina ebnaj ispaj selel tet anma .
40006006	Walex hex ti' , mach cheyute haca' tu' . Wal xin hayet chextxahli , chexocto yul heyatut cat hepeban ispultahil te' , cat hetxahli tet Comam Dios , Comam chiaben tzet cheyala . Chil Comam sunil tzet cheyu yin̈ ewantajil cat yak'ni Comam ispaj selel teyet .
40006007	Hayet chextxahli , machojab chexoc hecayen̈e tzoti' matzet chaliloj haca' chute anma maẍto ohtan̈eho Comam Dios . Yuto chistxum ebnaj ta yu caw nimej chute ebnaj yoj istxah , caw chabe Comam Dios tzet chal ebnaj yalni .
40006008	Wal xin mach cheyute haca' tu' , yuto Comam Dios yohtaxa tzet chiocnico heyu yalan̈to yet maẍto chek'an tet Comam .
40006009	Hayet chextxahli , hac ti' cheyute heyalni haca' ti' : Hach Comam , hach coDios , ayach yul satcan̈ , nimanojab yelapno habi yul sat anma .
40006010	Hulan̈ cat hawoc jahawilojan̈ yul sat yiban̈k'inal ti' . Yijab isba tzet chawoche sat tx'o tx'otx' ti' haca' chu yijni isba yul satcan̈ .
40006011	Mamin , chicok'anan̈ tawet , ak' tzet chicolohan̈ hunun tz'ayic .
40006012	Ak' nimanc'ulal yin̈ istx'ojal chicowatx'ehan̈ , haca' chu jak'ni nimanc'ulalan̈ yin̈ anma chiwatx'en istx'ojal jin̈an̈ .
40006013	Mach chon̈hachayojan̈ xol ilwebal , caw colon̈ilojan̈ yul isk'ab naj matzwalil , quexchi yin̈ hetxah , ẍi Comam .
40006014	Yalnipaxo Comam : -- Ta cheyak' nimanc'ulal yin̈ anma chiwatx'en istx'ojal teyin̈ , ha' Comam Dios ay yul satcan̈ ch'ak'nipaxo nimanc'ulal teyin̈ .
40006015	Yaj ta mach cheyak' nimanc'ulal yin̈ heyet anmahil chiwatx'en istx'ojal teyin̈ , mach chak'paxo nimanc'ulal Comam Dios teyin̈ , ẍi Comam .
40006016	Lahwi tu' yalnipaxo Comam Jes'us : -- Hayet mach chexwa' yu hetxahli tet Comam Dios , mach bisc'ulalo cheyute hesat haca' chute ebnaj chal isba c'ulal , yuto ebnaj tu' caw bisc'ulal chute ebnaj sat yun̈e yillax ebnaj yu anma tato ayco ebnaj yin̈ yet mach chon̈wahi yu cotxahli tet Comam Dios . Yin̈ caw yeli chiwalan teyet chischahna ebnaj ispaj selel yet chiillax ebnaj yu anma tu' .
40006017	Walex ti' xin , yet mach chexwa' yu hetxahli tet Comam Dios , chetx'ahwe hesat cat hex'inito xil hewi' ,
40006018	yun̈e mach chalilo isba tato ayexico yin̈ yet mach chexwa' yu hetxahli tet Comam Dios . Wal xin han̈c'an̈e Comam ewan yehi , ha' chiilni tzet cheyu cat yak'ni Comam ispaj selel teyet , ẍi Comam .
40006019	Yalnipaxo Comam Jes'us haca' ti' : -- Mach chetenba hek'alomal sat tx'o tx'otx' ti' , yuto chioc no' ih yeta'toj , cat xin yocpaxo isk'uxewal . Macato chul ebnaj elk'om yin̈ cat yinito ebnaj .
40006020	Wal xin ha' hune' cheyute , tenbawe hek'alomal yul satcan̈ bay machi no' ih chietantoj , bay mach chiocpaxo isk'uxewal , yeb bay mach chiapni ebnaj elk'om yin̈ .
40006021	Yuxin ha' bay ay hek'alomal ha' tu' cheyapaxico heyanma , ẍi Comam .
40006022	Isbak' cosat cantil yehico yin̈ conimanil , yuxin ta han̈c'an̈e isc'ulal choche yila' hesat tu' , sunil henimanil ayco yin̈ sajilk'inal .
40006023	Yaja' ta yin̈n̈e istx'ojal ayco hemujlubal ; sunil henimanil ayco yin̈ k'ejholo . Ta hune' issajilk'inal ayco teyin̈ tu' chimeltzoco yin̈ k'ejholohal , chexcancano xol k'ejholo , ẍi Comam .
40006024	Yalnipaxo Comam Jes'us haca' ti' : -- Machi hunu mac chu yoc chejabo tet cawan̈ patr'on , yuto ta chisyije naj tzet chal naj babel , chisman̈c'o naj tzet chal naj iscab . Yeb xin tato xahan chil naj naj babel , chisyah naj naj iscab . Hac tu' heye hex ti' , mach chu heyijen tzet chal Comam Dios tato ec'bal cheyaco heyanma yin̈ k'alomal , ẍi Comam .
40006025	Yalnipaxo Comam Jes'us : -- Yuxin chiwalan teyet , mach cheyaco yin̈ hec'ul yin̈ tzet chelo , yeb yin̈ tzet chu yoc xil hek'ap yul sat yiban̈k'inal ti' . Ta chak' Comam Dios cocawil , ¿ ha' tom xin tzet chicolo mach chak' Comam , heyalni ? Ta ha' Comam ak'n̈e conimanil , ¿ ha' tom xil cok'ap mach chak' Comam ?
40006026	Ilwec'anab no' ch'ic chiec' satcan̈ , machi yawal no' chacoj , mach chihatx'wi no' , machipaxo isc'un̈a no' , yaja' xin chiak'lax tzet chislo no' yu Comam ay yul satcan̈ . ¡ Hajxamex to caw ec'bal heyelapno sata no' !
40006027	¿ Aymi hunujex ti' yu caw cheyaco yin̈ hec'ul yuxin chu heyanico hanic'oxa yak'bil hak'inal yul sat yiban̈k'inal ti' ?
40006028	¿ Tzet yin̈ xin caw cheyaco yin̈ hec'ul yin̈ tzet chu yoc xil hek'ap ? Ilwec'anab te' caj chich'ib xol k'ebtaj , mach chimunla te' , mach chichemlipaxo te' ,
40006029	yaja' chiwalan teyet , naj rey Salom'on yet payat mach apni isk'aptzen isba naj haca' isc'ulch'anil te' .
40006030	Walca caw c'ulch'an jilni isxumaquil te' tinan̈ , yaja' yet hecal cabe chin̈uslaxto te' yul horno . Ta chak' Comam isc'ulch'anil te' caj tu' , ¿ ha' tom xin xil hek'ap mach chak' Comam ? Hex ti' caw mach cheyaco heyanma yin̈ Comam Dios .
40006031	Yuxin mach cheyaco yin̈ hec'ul cheyalni haca' ti' : ¿ Baytaxca chitit tzet chicolo yeb xil cok'ap ?
40006032	Yuto ha' anma mach ohtan̈e Comam Dios chianico huntek'an tu' yin̈ isc'ul . Yaja' wal Comam Dios ay yul satcan̈ , yohtaxa Comam tato chiocnico huntek'an tu' heyu .
40006033	Wal xin aweco yin̈ hec'ul hesaynilo Comam Dios babel cat heyijen tzet chala , walpaxo tzet chiocnico heyu yul sat yiban̈k'inal ti' xatic'a yak'a' Comam Dios teyet .
40006034	Mach cheyaco yin̈ hec'ul yin̈ tzet chu yec' heyu yet hecal , yuto yet hecal tu' nanto tzet cheyaco yin̈ hec'ul yin̈ tzet cheyu , yuto masan ay isya'tajil yetbi hunun tz'ayic , ẍi Comam .
40007001	Yalnipaxo Comam Jes'us : -- Mach comono chexoc heyila' tzet ye hunu heyet anmahil , ha' xin wal mach chiocpaxo Comam Dios yila' tzet heyehi .
40007002	Yuto haca'tic'a chu heyilni tzet ye heyet anmahil , hac tu' chu quexyilnipaxo Comam . Wal xin haca'tic'a hemal cheyacoj yet cheyilni tzet yeco hunu heyet anmahil , ha'tic'a xin chexmalenpaxo yu Comam .
40007003	K'inalo tato ay hunu hawuẍtaj ayicto isk'al te' ch'im yul isbak'sat , wal hachpaxo xin patzab te' aypaxicto yul isbak' hasat . Ta mach chawilti te' patzab ayicto yul isbak' hasat tu' , ¿ hatoc'anab nich'an isk'alemal te' ch'im ayicto yul isbak'sat hawuẍta tu' chu hawiniltij ? ¡ Machoj !
40007004	¿ Mataxca xin chu hawalni tet heyuẍta tu' haca' ti' : " Wuẍtaj , wik'altijan hune' isk'al te' ch'im ayicto yul isbak' hasat , " ta cachi ? Wal hachpaxo xin k'atanicto hune' te' patzab yul isbak' hasat .
40007005	Tato hac tu' hawalni , ¡ lek'ti'ach ! Wal xin icanilti te' patzab ayicto yul isbak' hasat babel , lahwi tu' cat hawinilti isk'al te' ch'im ayicto yul isbak'sat hawuẍtaj .
40007006	Istzoti' Comam Dios lahan yeb huntek'an ch'en ch'en perla isbi , caw ay istohol . Yuxin mach chu jak'ni Istzoti' Comam tet hunu mac machi yelapno Comam yul sat , yuto lahan yeb metx tx'i' caw how , chitit lemna jin̈ . Aypaxo mac haca' no' txitam , ton̈e chioc isxan̈a'to tzet ch'ak'lax tet , ẍi Comam .
40007007	Yalnipaxo Comam Jes'us : -- K'anwe tet Comam Dios cat yak'ni Comam teyet , saywej cat yilcha heyu , elojabico heyaw sat pulta cat ishajlax teyet .
40007008	Yuto ha' mac chik'anni chischah , ha' mac chisayni chiilcha yu . Ha' mac chielico yaw sat pulta chihajlax tet .
40007009	K'inalo tato chisk'an heyuninal tzet chislo teyet , ¿ tom cheyak' hunu ch'en ch'en tet ?
40007010	Maca tato chisk'an hunu no' cay isc'uxu' , ¿ tom cheyak' hunu no' laba tet ?
40007011	Yaja' waxan̈ca caw tx'ojex heyohta heyak'ni isc'ulal tet heyuninal , hajxam xin Comam Dios ay yul satcan̈ , ¿ tom mach ch'ak' isc'ulal teyet , ta chek'ana ?
40007012	Ta cheyoche c'ul chute isc'ul anma teyin̈ , hex babel c'ul cheyute hec'ul yin̈ anma tu' , yuto hac tu' yalni yin̈ ley yeb yin̈ tzet tz'ibn̈ebilcano yu ebnaj ischejab Comam Dios yet payat , ẍi Comam .
40007013	Yalnipaxo Comam Jes'us : -- Wal ispultahil satcan̈ bay ay Comam Dios , lahan haca' hunu pulta nich'anch'an sat , ha' tu' xin chexoctoj . Yuto hune' pulta yeb hune' beh caw nimajal sat , yul cambal chitohi . Caw xin niman anma chito yul hune' pulta yeb hune' beh tu' .
40007014	Wal hune' pulta yeb hune' beh nich'anch'an sat xin chon̈yito bay ay k'inale mach istan̈bal , yaja' haywan̈n̈e mac chiocto yul hune' pulta tu' , ẍi Comam .
40007015	Yalnipaxo Comam Jes'us : -- Caw cheyil heba tet ebnaj lek'ti'wom chisbalico isba ischejabo Comam Dios , yuto hayet chitzotel ebnaj teyet , caw c'ulch'an chute isc'ul ebnaj haca' no' me' , yaja' wal yanma ebnaj xin lahan haca' no' oj chon̈c'uxnitoj .
40007016	Ixtan̈ hetxumilo tzet nabil yu ebnaj yuto ha' tzet chiswatx'e ebnaj chihalniloj . K'inalo te' uva tinan̈ , ¿ tom chak' te' sat te' tx'ix ? Maca te' higo , ¿ tom satpaxo te' tx'ix chak' te' ? ¡ Machoj !
40007017	Wal xin te' satnom te' c'ul , c'ul sat te' chak'a . Yaja' wal te' mach c'uluj xin machiswalil sat te' chak'a .
40007018	Te' satnom te' c'ul , ¿ tom machiswalil sat te' chak'a ? ¡ Machoj ! Yeb te te' machiswalil , ¿ tom c'ul sat te' chak'a ? ¡ Machoj !
40007019	Yuxin ebnaj chal isba ischejabo Comam Dios , yin̈ tzet chiswatx'e ebnaj ha' yin̈ chetxumiloj tzet nabil yu ebnaj . Haca' chu istzoc'laxcan̈ te te' mach c'ulo sat chak'a , chilahwi tu' xin cat isn̈uslaxto te' xol k'a k'a' , hac tu' chiutelax huntek'an ebnaj tu' , ẍi Comam .
40007020	
40007021	Yalnipaxo Comam Jes'us : -- Mach sunilo mac chihalni : " Mamin , Mamin , " win̈an , chioc yul isk'ab Comam Dios , wal xin han̈e mac chiyijen tzet chal Inmaman ay yul satcan̈ .
40007022	Hayet chiapni islahobal tz'ayic hantan̈e mac chihalni haca' ti' : " Mamin , Mamin , han̈on̈ti'an̈ con̈ec'an̈ jala'an̈ hatzoti' tet anma . Jinipaxilojan̈ ischejab naj matzwalil yin̈ anma yin̈ habi , yeb xin tx'i'al c'aybalc'ule coyehan̈ tet anma , " ẍi anma yin̈ hune' tz'ayic tu' .
40007023	Yaja' chintak'wihan tet haca' ti' : " Mach quexwohtajojan , hitzan̈welo yin̈ insatan . Hex ti' istx'ojaln̈etic'a hewatx'e , " quinchin̈etic'ahan , ẍi Comam .
40007024	Yalnipaxo Comam Jes'us : -- Mac chiaben Intzoti'an cat isyijeni , lahan yeb hune' naj caw ay yitz'atil iswi' , yuto hayet yanican̈ naj yatut , yiban̈ ch'en ch'en yayto naj isxe'al te' .
40007025	Lahwi tu' xin istit hune' niman jak'ek' n̈ab , isnohcan̈ ha ha' , ismak'nico isba ha' yin̈ te' n̈a tu' , yaja' xin mach ayc'ay te' , yuto caw c'ul yehayto xe' te' yiban̈ ch'en ch'en .
40007026	Yaja' wal mac chiaben Intzoti'an , machi xin chisyije tzet chala , lahan yeb hune' naj mach isnabal , yiban̈ arena yayo xe' yatut .
40007027	Lahwi tu' , yak'ni hune' niman jak'ek' n̈ab , isch'ibcan̈ ha ha' , ismak'nico isba ha' yin̈ te' yayc'ay te' , yuchc'acanto te' , ẍi Comam .
40007028	Hayet lahwi istzotel Comam Jes'us tu' xin , caw sunil anma c'aycanocan̈ isc'ul yaben iscuywa Comam ,
40007029	yu caw ay yip Comam iscuywahi , mach haca'o chu iscuywa ebnaj cuywawom yin̈ isley naj Mois'es .
40008001	Yet ispaxayti Comam Jes'us iswi' hune' won̈an tu' , caw hantan̈e anma oc tzujno yinta Comam .
40008002	Yelilo hune' naj yul beh , ayco hune' yabil chiyij lepra yin̈ . Ishitzico naj isc'atan̈ Comam , yay jahno naj sata Comam , yalni naj : -- Mamin , ta chawoche chu hawinilo hune' yabil ti' win̈an , ẍi naj tet Comam .
40008003	Yanayo Comam isk'ab yiban̈ naj , yalni Comam : -- Ho' , chiwochehan ta chiel hune' yabil ti' tawin̈ , ẍi Comam . Yin̈n̈ena xin yel hune' yabil tu' yin̈ naj .
40008004	Lahwi tu' , yalni Comam tet naj : -- Machi mac tet chawalic'o hune' ti' , wal xin as ye haba tet naj sacerdote , cat hawak'ni haxahanbal haca' yalni isley naj Mois'es , yun̈e yohtan̈encanilo anma tato xaelcano hune' yabil ti' tawin̈ , ẍi Comam tet naj .
40008005	Hayet yoc apno Comam Jes'us yul con̈ob Capernaum , yapni hune' naj capit'an romano isc'atan̈ Comam , isk'anni naj ta chak' cawxo Comam hune' ischejab naj .
40008006	Yalni naj tet Comam : -- Mamin , ay hune' inchejaban caw ya'ay , mach chibili isnimanil , caw xin ch'ec'ya' yanma naj yu hune' yabil tu' , ẍi naj tet Comam .
40008007	Yalni Comam tet naj : -- C'ultic'a , chintohan wak'a' cawxojan naj , ẍi Comam .
40008008	Istak'wi naj capit'an tu' tet Comam : -- Mamin , caw mach chu hawapni yul watutan chiwabehan yuto caw matzet welapnojan . Wal xin ton̈e chachtzotelnato yin̈ hacn̈e ti' cat iscawxican̈ inchejabtu'an .
40008009	Wohtajan hune' ti' , yuto haninti'an ayinictojan yalan̈ ischejbanil ebnaj wahawan , aypaxo xin ebnaj soldado ayico yalan̈ wipan . Ta chiwalan tet hunu naj : " Asi' bey tu' , " ta quinchiyan , cat isto naj . Taca chiwalan tet hunuxa naj : " Cata , " ta quinchiyan , cat istit naj . Yebpaxo xin ta chiwalan tet hunuxa naj inchejaban : " Watx'e hune' tilah , " ta quinchiyan , cat yoc naj iswatx'enoj , ẍi naj .
40008010	Hayet yaben Comam yalni naj haca' tu' , caw c'ayilo isc'ul Comam , yalni Comam tet anma tzujanico yinta tu' : -- Yin̈ caw yeli chiwalan teyet , maẍto hunu mac chiwilan yanico yanma yin̈ Comam Dios yul con̈ob Israel haca' hune' naj ti' .
40008011	Wal xin chiwalan teyet , chitit anma bay chiahilo tz'ayic , yeb bay chito tz'ayic cat iscutxbanico isba yeb naj Abraham , naj Isaac yeb naj Jacob sat ismeẍa Comam Dios bey satcan̈ .
40008012	Ha' anma Israel yettic'a ay yoc sat hune' meẍa tu' , yaj ay ebnaj chicancano yintajilo xol k'ejholo . Ha' bey tu' xin ch'oc ok'oj cat isn̈etx'la yeh yu isya'tajil , ẍi Comam tet anma .
40008013	Lahwi tu' xin , yalni Comam tet naj capit'an : -- Paxan̈to hawatut , yubojab haca' chawoche yuto maxawayto yul hawanma win̈an , ẍi Comam tet naj . Yin̈tic'a hune' orahil tu' xin cawxican̈ ischejab naj capit'an .
40008014	Lahwi tu' xin , isto Comam Jes'us yatut naj Pedro . Yet yapni Comam yilni tato hilanto ismi' yixal naj Pedro tu' sat tx'at yu hune' niman k'a' .
40008015	Yoc tzabno Comam yin̈ isk'ab ixnam , yelna hune' k'a' tu' yin̈ ixnam , iscawxican̈ ixnam . Lahwi tu' yahwano ixnam , yoc ixnam iswatx'eno tzet chislo Comam .
40008016	Hayet lan̈anxa yay numnahi caw hantan̈e anma ayco ischejab naj matzwalil yin̈ ilaxto isc'atan̈ Comam . Caw xin hune'n̈ech'an tzoti' chal Comam cat yel ischejab naj matzwalil yin̈ anma . Yak'nipaxo cawxo Comam anma ya'ay .
40008017	Yin̈ huntek'an iswatx'e Comam tu' yijcano isba tzet halbilcano yu naj Isa'ias , hune' ischejab Comam yet payat , yet yalni naj haca' ti' : " Yiban̈ naj chitocano yabil ayco jin̈ , cat xin yabenpaxo isya'il coseleloj , " ẍi naj Isa'ias tu' .
40008018	Hayet yilni Comam Jes'us tato caw hantan̈e anma hoyanico yin̈ , yalni Comam tet ebnaj iscuywom tato chiec'to ebnaj yeb Comam isk'axepic'to ha' lago .
40008019	Yaja' yet yalan̈to maẍto chito Comam yeb ebnaj , ishitzico hune' naj chicuywa yin̈ isley naj Mois'es isc'atan̈ Comam , yalni naj : -- Mam cuywawom , chinoc tzujnojan tawintaj bajxan̈etu'wal chachtohi , ẍi naj .
40008020	Yalni Comam tet naj : -- No' wech ay isn̈ach'en no' bay chiwayi , yebpaxo no' ch'ic ay yatut no' . Yaja' Hanin Ak'bilintijan texol yu Comam Dios , machi watutan bay chinxewninojan , ẍi Comam .
40008021	Yalnipaxo hune'xa naj iscuywom Comam : -- Mamin , chinoc tzujnojan tawintaj , yaj estam chawak' inhamanilan chito inmujcano inmaman babel , ẍi naj .
40008022	Yalni Comam tet naj : -- Wal xin ocan̈ tzujno wintajan yuto ha' mac camom yul sat Comam Dios , ha' chimujni yet camomal , ẍi Comam tet naj .
40008023	Lahwi tu' xin , yocto Comam Jes'us yeb ebnaj iscuywom yul hune' te' barco .
40008024	Hayet lan̈an yec'to Comam yeb ebnaj yiban̈ ha ha' tu' xin , yichico yec' hune' niman jak'ek' caw how . Toxan̈e chitiẍla yah ha ha' tu' yin̈ te' barco , wal Comam Jes'us xin wayo chu yul te' .
40008025	Hayet yilni ebnaj iscuywom Comam hune' tu' , yoc ebnaj yinolo iswayan̈ Comam , yalni ebnaj : -- ¡ Mamin colon̈an̈ , yuto lan̈an coto yich ha' ! ẍi ebnaj tet Comam .
40008026	Istak'wi Comam tet ebnaj : -- ¿ Tzet yin̈ xin caw chexxiwi ? ¡ Caw mach cheyaco heyanma yin̈ Comam Dios ! ẍi Comam tet ebnaj . Lahwi tu' xin yahwano Comam , iscachni Comam jak'ek' yeb ha ha' . Hac tu' yu islin̈ban isbili ha ha' tu' yeb jak'ek' , ispaxtz'in̈nahi .
40008027	Wal ebnaj iscuywom Comam tu' , caw c'aycanilo isc'ul ebnaj , yalni ebnaj tet hunun : -- ¿ Mac anmahil hune' ya' ti' yuxin chisyije jak'ek' yeb ha ha' tzet chal ya' ? ẍi ebnaj yin̈ Comam .
40008028	Hayet yapni Comam Jes'us yeb ebnaj iscuywom isk'axepic'to ha' lago bey hune' tx'otx' chiyij Gadara , yapni cawan̈ ebnaj ayco ischejab naj matzwalil yin̈ isc'atan̈ Comam ; ispeto ebnaj yul camposanto . Ebnaj cawan̈ tu' caw chixiw anma tet ebnaj yuto caw aycano yip ebnaj . Caw xin machi hunu mac chiec' bay ay ebnaj tu' .
40008029	Yah yaw ebnaj tet Comam yin̈ caw ip : -- ¿ Tzet hawoc jin̈an̈ hach Jes'us Isc'ahol Dios ? ¿ Tom chachhul hawak'a' ec'oya' janmahan̈ yalan̈to maẍto chiapni istiempohal ? ẍi ebnaj tet Comam .
40008030	Iscawilal tu' , ay huntek'an no' txitam lan̈an istan̈elaxi ,
40008031	yuxin isk'an ebnaj ischejab naj matzwalil tu' tet Comam haca' ti' : -- Tato chon̈hawilojan̈ yin̈ ebnaj ti' , chicok'anan̈ tawet , chejon̈tojan̈ yin̈ no' txitam tu' lah , ẍi ebnaj tet Comam .
40008032	Istak'wi Comam : -- C'ultic'a , asi'wej , ẍi Comam . Hac tu' xin yu yel ebnaj ischejab naj matzwalil yin̈ ebnaj cawan̈ tu' , istocano ebnaj yin̈ no' txitam . Lahwi tu' xin yelcan̈ no' txitam tu' , isk'ojnito isba no' sat pahaw , yay apno no' xol ha ha' , ishik'nito no' ha' .
40008033	Wal ebnaj tan̈em txitam xin elcan̈ ebnaj . Hayet yapni ebnaj yul con̈ob yalni ebnaj tet anma yin̈ tzet yu ebnaj cawan̈ bay aytic'aco ebnaj ischejab naj matzwalil .
40008034	Yuxin sunil anma yul con̈ob tu' to ilno Comam . Hayet yapni anma isc'atan̈ Comam tu' xin , yoc anma isk'anno tet Comam tato chiel Comam yul ismajul istx'otx' ebnaj tu' .
40009001	Lahwi tu' xin yocto Comam Jes'us yul te' barco , ismeltzoti Comam isk'axepxac'ti ha' lago tu' , yapni Comam yul iscon̈ob .
40009002	Yilaxto hune' naj mach chibili isnimanil isc'atan̈ Comam sat batxte' . Hayet yilni Comam xin tato caw ayco yanma ebnaj initi naj tu' yin̈ Comam , yalni Comam tet naj ya'ay tu' : -- Hach wet anmahil aco yip hawanma , tinan̈ chiak'laxcano nimanc'ulal yin̈ hamul , ẍi Comam tet naj .
40009003	Ay xin huntek'an ebnaj cuywawom yin̈ isley naj Mois'es , istxum haca' ti' : " Hune' naj ti' caw tx'oj istzotel naj yin̈ Comam Dios , yuto chaco isba naj Diosal , " ẍi ebnaj yul yet ischuquil .
40009004	Wal Comam xin , yohta tzet chiec' yin̈ isnabal ebnaj , yuxin yal Comam : -- ¿ Tzet yin̈ xin caw tx'oj chiec' yin̈ henabal ?
40009005	¿ Baytet subuta walnihan heyalni , tom " ch'ak'lax nimanc'ulal yin̈ hamul , " mato " ahan̈wanoj cat hapaxtoj ? " .
40009006	Tinan̈ xin chinyehan heyila' tato Hanin Ak'bilintijan texol yu Comam Dios , ay wipan wak'nihan nimanc'ulal yin̈ ismul anma yul sat yiban̈k'inal ti' , ẍi Comam . Yalni Comam tet naj ya'ay tu' : -- Ahan̈wanoj , ican̈ habatxte' ti' cat hapaxto hawatut , ẍi Comam tet naj .
40009007	Yin̈n̈ena tu' xin yahwano naj , ispaxto naj yatut .
40009008	Hayet yilni anma hune' tu' caw xiwcanocan̈ , yoc anma yak'no tzalaho isc'ul yin̈ Comam Dios , yuto caw tx'i'al yip Comam isye tet anma .
40009009	Lahwi tu' isto Comam Jes'us . Hayet yec'to Comam xin , yilni Comam hune' naj ik'omilo tohlabal , Mateo isbi . Tz'on̈anayo naj bay chiel ch'en tohlabal chialaxto bey Roma . Yalni Comam Jes'us tet naj : -- Ocan̈ tzujno wintajan incuywomojan , ẍi Comam . Hayet yaben naj hune' tu' , yahwano naj , yoc tzujno naj yinta Comam .
40009010	Lahwi tu' yawtelax Comam wa'o yu naj yul yatut , yoc Comam sat meẍa yeb ebnaj iscuywom , yebpaxo xin huntek'anxa ebnaj ik'omilo tohlabal , yeb huntek'an anma tx'oj isbeybal .
40009011	Hayet yilni ebnaj fariseo hune' tu' , yalni ebnaj tet ebnaj iscuywom Comam : -- ¿ Tzet yin̈ xin chiwa' naj hecuywawom ti' xol ebnaj ik'omilo tohlabal , yeb xol ebnaj tx'oj isbeybal ? ẍi ebnaj .
40009012	Hayet yaben Comam hune' tu' xin , yalni Comam tet ebnaj : -- Ha' anma mach ya'o ay , matzet chiocnico naj an̈lom yu , to ha' anma ya'ay ha' chiocnico naj an̈lom yu .
40009013	Yuxin chiwalan teyet , saywe yul Yum Comam Dios cat hetxumni yin̈ bay chal haca' ti' : " Ha' hune' chiwochehan ta chitz'ay hec'ul yin̈ heyet anmahil , maẍn̈etaj heyak'ni hexahanbal wetan , " ẍiayoj . Mach hulnajojinan wawte'an anma chalni ta c'ul yecoj , ¡ machoj ! Walxinto yu anma chistxumu ta mulum , yuxin hulnajinan , yun̈e isbejnicano yanico ismul , ẍi Comam .
40009014	Yet hunel apni ebnaj ischejab naj Juan anican̈ ha' iswi' anma isc'atan̈ Comam Jes'us , isk'amben ebnaj tet Comam : -- Han̈on̈ti'an̈ yeb ebnaj fariseo caw chicoyijehan̈ hune' yet mach chon̈wa' cotxahli . Walpaxo ebnaj hacuywom xin , ¿ tzet yin̈ xin mach chisyije ebnaj hune' tu' ? ẍi ebnaj .
40009015	Yalni Comam tet ebnaj : -- K'inalo tato ay hunu mohyilal tinan̈ , aypaxo xin anma awtebil yin̈ mohyilal tu' . ¿ Tom xin chioc anma tu' yijle wahil yet ayc'o naj mohyom tu' ? ¡ Machoj ! Wal xin hato yet chiapni istiempohal yilaxilo naj mohyom tu' xol anma , catto yoc anma yin̈ yijlen wahil , ẍi Comam .
40009016	Yalnipaxo Comam : -- Mach chu yalaxico hunu k'ap k'ap ac'to isbujilo huno xilk'ape xilxa , yuto hayet chitx'ahlax k'ap , chimoq'ui k'ap ac' ayco isbujilo k'ap xilxa tu' , cat xin istzilmocanto hune' xilk'ape tu' .
40009017	Hacpax tu' xin , mach chu yalaxayto ac' vino yul no' tz'um xilxa yuto chilin̈mo no' cat ismalto vino tu' , cat yetaxpaxcanto no' tz'um tu' . Wal xin yul no' tz'um ac'to chialaxayto ac' vino , hac tu' xin mach chietaxto te' vino yeb no' tz'um , ẍi Comam Jes'us tet ebnaj iscuywom naj Juan .
40009018	Hayet lan̈an yalni Comam Jes'us huntek'an cuybanile tu' , yapni hune' naj yahawil yin̈ ebnaj Israel isc'atan̈ Comam , yalni naj tet Comam : -- Mamin , ay hune' nich'an incutz'inan lan̈anto iscamayoj , yaj ta chachto wintajan cat hawanayo hak'ab yiban̈ ix , chihulcan̈ isc'ul ix , ẍi naj tet Comam .
40009019	Lahwi tu' yah lin̈no Comam , isto yinta naj yeb ebnaj iscuywom .
40009020	Xol anma tzujan yinta Comam tu' xin , ay hune' ix ya'ay , cablahon̈ebxa habil mach chilin̈i yay istx'ahwobal ix . Yuxin hitzico ix isc'atan̈ Comam , ispitni ix isti' xil isk'ap Comam ,
40009021	yuto istxum ix haca' ti' : " Walca han̈e isti' xil isk'ap Comam chinpitan cat incawxocan̈an , " ẍi ix .
40009022	Wal Comam xin , ismeltzo isba Comam , yoc t'an̈no Comam yin̈ ix , yalni Comam haca' ti' : -- Aco yip hawanma miyay . Macachcawxican̈ tinan̈ yuto maxawaco hawanma win̈an , ẍi Comam tet ix . Yin̈n̈ena tu' xin iscawxican̈ ix .
40009023	Hayet yapni Comam Jes'us bey yatut naj yahawil ebnaj Israel tu' xin , yilni Comam tato ayxac'o ebnaj chianico te' su' yin̈ ismujubal ix nich'an iscutz'in naj Jairo tu' , yebpaxo xin wejanxan̈e anma yok'i .
40009024	Hayet yilni Comam hune' tu' , yalni Comam tet anma : -- Elan̈wetoj , ix nich'an ti' mach camnajo ix , ton̈e chiway ix , ẍi Comam . Wal anma tu' xin oc tzebo yin̈ tzet yal Comam .
40009025	Lahwi ischejni Comam eloti sunil anma yul n̈a , yocto Comam isc'atan̈ ix nich'an tu' . Yoc tzabno Comam yin̈ isk'ab ix , yahwano ix .
40009026	Sunil anma ay yul ismajul hune' con̈ob tu' , abenilo tzet yuhi .
40009027	Yet yel Comam bey tu' , ay cawan̈ ebnaj mach chu yilni oc tzujno yinta Comam . Chi-xin-awito ebnaj tet Comam haca' ti' : -- Mamin , isc'ahol jichmam David , tz'ayojab hac'ul jin̈an̈ , ẍi ebnaj .
40009028	Hayet yapni Comam yul n̈a , yocpaxto ebnaj yul n̈a yinta Comam , yalni Comam tet ebnaj : -- ¿ Chimheyayto yul heyanma tato chu wak'ni hajlojan hesat ? ẍi Comam . Istak'wi ebnaj tet Comam : -- Ho' Mamin , chijaytojan̈ yul janmahan̈ , ẍi ebnaj .
40009029	Yanico Comam isk'ab yin̈ isbak'sat ebnaj , yalni Comam tet ebnaj : -- Yubojab haca' cheyoche yuto maxeyaco heyanma win̈an , ẍi Comam tet ebnaj .
40009030	Hac tu' xin yu ishajlo isbak'sat ebnaj , yalnicano Comam tet ebnaj : -- Tinan̈ xin , machi mac tet cheyalic'o hune' ti' , ẍi Comam .
40009031	Yaja' haniq'uixto chito ebnaj , yichico ebnaj yalni tet anma yin̈ tzet yu ishajlo isbak'sat ebnaj .
40009032	Hayet caw lan̈an ispaxto ebnaj hajlo isbak'sat yu Comam Jes'us tu' , yapni huntek'an ebnaj yak'nocano hune' naj isc'atan̈ Comam . Hune' naj tu' mach chu istzotel naj yuto ayco ischejab naj matzwalil yin̈ naj .
40009033	Hayet ischejnilo Comam ischejab naj matzwalil yin̈ naj , yichico naj istzoteli . Wal anma ilni hune' tu' xin caw c'aycanocan̈ isc'ul . Yalni anma haca' ti' : -- Maẍto hunelo chijil yuni yul con̈ob Israel haca' hune' ti' , ẍi anma .
40009034	Wal ebnaj fariseo xin yal ebnaj haca' ti' : -- Hune' naj ti' ch'ilo naj ischejab naj matzwalil yin̈ anma yu yip naj matzwalil , ẍi ebnaj yin̈ Comam .
40009035	Caw sunil yulajla con̈ob yeb yulajla aldea bay ec' Comam Jes'us , iscuyni Comam anma yulaj iscapilla ebnaj Israel yul hunu con̈ob tu' . Yalnic'o Comam yin̈ tzet chu yoc anma yul isk'ab Comam Dios , yak'ni cawxo Comam anma tzijxan̈e yabilal ayco yin̈ .
40009036	Hayet yilnico Comam yin̈ anma xin caw tz'aycan̈ isc'ul yin̈ anma tu' , yuto bejbilcanoj , mach chitxumcha yu tzet wal yuten isba . Haca' no' me' machi mac chitan̈eni , hac tu' ye anma .
40009037	Yuxin yal Comam tet ebnaj iscuywom : -- Huntek'an anma ti' lahan haca' ixim trigo lan̈an isk'anbiloj . Caw hantan̈e munil , yaja' haywan̈n̈e ebnaj munlawom .
40009038	Yuxin k'anwe tet Comam Dios yahaw munil , haxinwal chati Comam ismunlawom xol anma , ẍi Comam tet ebnaj .
40010001	Lahwi tu' , iscutxbanico Comam Jes'us ebnaj cablahon̈wan̈ iscuywom , yak'ni Comam yip ebnaj yinilo ischejab naj matzwalil yin̈ anma , yebpaxo xin yu yak'ni cawxo ebnaj anma ya'ay , yeb yu yinilo ebnaj tzettaj ya' yu anma .
40010002	Hac ti' xin isbi ebnaj cablahon̈wan̈ ischejab Comam haca' ti' : Naj Sim'on chiyijpaxo Pedro , naj Andr'es yuẍta naj Sim'on , naj Jacobo yeb naj Juan , ebnaj cawan̈ ti' isc'ahol icham Zebedeo ye ebnaj .
40010003	Naj Felipe , naj Bartolom'e , naj Tom'as , naj Mateo , naj chitic'a inilo ch'en tohlabal chito bey Roma , naj Jacobo isc'ahol icham Alfeo , naj Tadeo .
40010004	Yebpaxo xin naj Sim'on , aytic'aco yin̈ hune' partido chiyij cananista , yeb naj Judas Iscariote , naj anico Comam yul isk'ab camical .
40010005	Ha' ebnaj cablahon̈wan̈ ti' ischejto Comam Jes'us , yalni Comam ischejbanil ebnaj haca' ti' : -- Mach chexec' yulaj iscon̈ob anma mach Israeloj , yebpaxo xin mach chexec' yulajla con̈ob ay yul ismajul Samaria .
40010006	Cachann̈e xol jet con̈ob Israel chextohi , yuto lahan anma haca' no' me' chic'ayic'oj .
40010007	Asi'we xin , cat heyalni tet anma tato Comam Dios ay yul satcan̈ yocxa yahawo yin̈ anma .
40010008	Ak'we cawxo anma ya'ay , ta ay mac chicami cheyak' hulucan̈ isc'ul , ta ay mac ayco lepra yin̈ cheyak' cawxoj , cat heyinipaxilo ischejab naj matzwalil yin̈ anma . Hune' heyip chiwak'ti'an matanil chechah , yuxin mach chek'an hetohol yet cheyak'ni cawxo anma .
40010009	Yin̈ hebel tu' xin matzet cheyitoj ; mach cheyito hemelyu , nitam hunu centavo ,
40010010	mach cheyipaxto hetz'ispa , yeb hehelbal , mach cheyipaxto ishelbal hexan̈ab , yebpaxo xin mach cheyik' hek'ojoch . Chiwalan huntek'an ti' teyet yuto naj munlawom chiak'lax tzet chislo naj yin̈ ismunil .
40010011	Hayet chexapni yul hunu con̈ob maca yul hunu aldea chesay mac c'ulch'an isc'ul , ha' tu' xin chexcani masanto yet chexmeltzohi .
40010012	Yet chexapni bey te' n̈a bay chexcancano tu' , cheyal tet anma tu' haca' ti' : " Ayojab ak'anc'ulal texol , " quexchi .
40010013	Ta choche mac ay yul hune' n̈a tu' ak'anc'ulal , chiak'lax ak'anc'ulal tu' tet , taca mach choche xin , mach chiak'lax tet .
40010014	Yaja' tato mach chexchahlaxi , yeb xin mach chiabelax tzet cheyala , chexel yatut anma tu' maca yul hune' con̈ob tu' , cat xin hetzicnilo pojoj yin̈ heyoj yun̈e heyeniloj tato matxa heyoc yin̈ anma tu' .
40010015	Yin̈ caw yeli chiwalan teyet , yet chilni Comam yin̈ tzet chielico anma tu' , caw ec'balto isya'tajil chischah sata anma ay bey con̈ob Sodoma yeb con̈ob Gomorra , ẍi Comam Jes'us .
40010016	Yalnipaxo Comam Jes'us tet ebnaj iscuywom tu' : -- Chexinchejtojan xol anma haca' no' me' chito xol no' oj . Yuxin helan cheyute heba haca' no' laba , yaja' huncuentan̈e cheyute hec'ul haca' no' cuwis .
40010017	Caw cheyil heba , yuto chexilaxto sata ebnaj iswi'ehal yin̈ lahti' yul con̈ob . Chexmak'lax yulajla capilla .
40010018	Chexalaxico sata ebnaj gobernador , maca sat ebnaj nimeta yahaw , yuto ayexico yul ink'aban . Hac tu' chu quinheyak'nihan yohtan̈elo ebnaj , yeb tet anma mach Israeloj .
40010019	Hayet chexalaxico sata ebnaj yahaw tu' , mach cheyaco yin̈ hec'ul yin̈ tzet chu hetzoteli , yuto ha' Comam Dios chiak'ni hehelanil hetzoteli .
40010020	Wal xin maẍtajex chextzoteli , to ha' Yesp'iritu Comam chitzotel teyin̈ .
40010021	Yet chihul hune' tiempohal tu' ay ebnaj chianico yuẍta yul isk'ab camical , aypaxo ebnaj mame chianico isc'ahol yul isk'ab camical , aypaxo xin ebnaj c'ahole chianico howal yin̈ ismam cat ispotx'ni camo ebnaj ismam .
40010022	Sunil anma chichiwa isc'ul teyin̈ yuto ayexxaco yul ink'aban , yaja' wal mac chitecha yu masanto yet islahobal , chicolchahi .
40010023	Hayet chextzumbelaxilo yul hunu con̈ob , chexel bey tu' cat heto yul hunuxa con̈ob , yuto yin̈ caw yeli chiwalan teyet ; maẍtotic'a chilahwi heyec' yul sunil con̈ob Israel ti' cat wul lemnahan , Hanin Ak'bilintijan texol yu Comam Dios .
40010024	Machi hunu naj lan̈an iscuylaxi chipalc'onnacan̈ yiban̈ naj chicuyni tu' , yeb xin machi hunu naj chejab chipalc'onnacan̈ yiban̈ ispatr'on .
40010025	Yaja' tato ay hunu naj chicuywi tu' chiapni yitz'atil iswi' haca' naj cuywawom tu' , caw c'ul hune' tu' , yeb xin tato ay hunu naj chejab chiapni islahann̈e isba yeb ispatr'on , c'ulpaxo hune' tu' . Ta chinhallaxan Beelzeb'u , naj yahawil yin̈ ebnaj ischejab naj matzwalil , hajexxampaxoj , ¿ tzet mach hallaxo teyin̈ ? ẍi Comam Jes'us .
40010026	Yalnipaxo Comam Jes'us : -- Mach chexxiw tet anma , yuto machi hunu tzet ye tu' ewan mach chiel yen̈el , yeb xin machi hunu tzet chihallax yin̈ ewantajil mach chiabchaloj .
40010027	Sunil tzet chiwalan teyet yin̈ ewantajil tinan̈ , pujbawec'o tet anma . Yeb huntek'an ton̈e chinsahan yul hetxiquin , halwec'o yin̈ caw ip yulaj calle .
40010028	Mach chexxiw tet ebnaj chipotx'ni henimanil , yuto wal heyanma mach chik'oji ebnaj ispotx'ni . Wal xin han̈e tet Comam Dios bay wal hexiwi , yuto chu yanito Comam henimanil yeb heyanma xol k'a k'a' mach istan̈bal .
40010029	Chisje hetxumni yin̈ no' niẍte ch'ic tinan̈ , cac'on̈ no' chitxon̈lax yin̈ centavo . Yaja' machi hunu no' chicami tato maẍtaj Comam ay yul satcan̈ chihalni .
40010030	Hajxam hex ti' to caw ec'bal heyelapno sata no' niẍte ch'ic tu' , caw bisbil xil hewi' yin̈ hununtajil yu Comam . Yuxin chiwalan teyet , mach chexxiwi , ẍi Comam .
40010031	
40010032	Yalnipaxo Comam Jes'us : -- Ha' mac mach chitx'ixwi yalni yin̈ sat anma tato wetxahan yehi , haquintu'an mach chintx'ixwihan walnihan tet Inmaman ay yul satcan̈ tato wetan yehi .
40010033	Yaja' wal mac chihalni yin̈ sat anma tato mach wetojan yehi , chiwalpaxojan yin̈ sat Inmaman ay yul satcan̈ tato mach wetojan yehi , ẍi Comam .
40010034	Yalnipaxo Comam Jes'us : -- Tajca chetxumu tato hulnajinan yu wanicojan ak'anc'ulal xol anma yul sat yiban̈k'inal ti' , machoj , walxinto yu yak'lencan̈ howal win̈an .
40010035	Quinhulan yu yak'nican̈ howal naj c'ahole yeb ismam , ix unine chioc ix howal yin̈ ismi' , ix alibe chioc ix howal yin̈ ixnam alibe ,
40010036	yuxin xoltic'a mac ayto yu isba chiah howal .
40010037	Mac ec'bal chaco yanma yin̈ ismam maca ismi' insatajan , mach istzano yoc wetojan , yeb xin ha' mac ec'bal ayco yanma yin̈ isc'ahol maca iscutz'in insatajan , mach istzano yoc yul ink'aban .
40010038	Ha' mac hinan yak'len isya'tajil win̈an , waxan̈ca chiak'lax camo yin̈ culus , ha' chu yoc wetojan .
40010039	Ha' mac ec'bal chisya'iln̈e isba insatajan , chic'aytoj , mach chik' isk'inal mach istan̈bal . Wal mac hinan iscam win̈an xin chischah isk'inal mach istan̈bal , ẍi Comam .
40010040	Yalnipaxo Comam Jes'us : -- Ha' mac chexchahni , haninan chinischahan , ha' mac chinchahnihan chischah Mac an̈eintijan .
40010041	Ha' mac chichahni hunu ischejab Comam Dios , lahan ismatan chischah haca' ischejab Comam tu' . Mac chichahni hunu mac isc'ulaln̈etic'a chiswatx'e , lahan ispaj chischah yeb mac isc'ulaln̈etic'a chiswatx'e tu' .
40010042	Haxa mac chiak'ni hunu vaso chewala' tet hunu incuywoman , waxan̈ca caw comon jilni , yin̈ caw yeli chiwalan teyet , hune' mac tu' chischah ispaj selel tet Comam Dios , ẍi Comam .
40011001	Lahwi yalnicano Comam Jes'us ischejbanil ebnaj cablahon̈wan̈ iscuywom , isto Comam cuywal ; yec' Comam yalnoc'o Istzoti' Comam Dios yul hunun con̈ob ayco yin̈ ishoyanil bay ay Comam .
40011002	Yin̈ hune' tiempohal tu' ayicto naj Juan anican̈ ha' iswi' anma yul preso . Yabe naj isk'umal yin̈ tzettaj chiswatx'e Comam Cristo . Ischejnito naj cawan̈ ebnaj iscuywom
40011003	isk'ambeno tet Comam : -- ¿ Ham hach ti' Cristo echmabil yul juhan̈ , mato chijechmahan̈ yul hunuxa naj ? ẍi ebnaj .
40011004	Istak'wi Comam : -- As halwe tet naj Juan tu' yin̈ sunil tzet maxeyabe yeb yin̈ tzet maxeyila .
40011005	Halwe tet naj tato ha' mac maẍtic'a chu yilni hajlocanocan̈ sat , haxa mac maẍtic'a chu yeq'ui , belwican̈ . Ha' mac ayco lepra yin̈ xin an̈chacanoj , ha' mac maẍtic'a chabe , hajlo istxiquin . Aypaxo camom hulcan̈ isc'ul , cat xin yallaxpaxo Tzoti' yet colbanile tet anma machi bay chicawxi isc'ul .
40011006	¡ Sak'al yet mac mach chicabcon yanma win̈an ! quexchi , ẍi Comam tet ebnaj .
40011007	Hayet lahwi ispaxto ebnaj xin , yichico Comam yalni tet anma yin̈ tzet yelapno ye naj Juan , yalni Comam haca' ti' : -- Nawetij tzet quexbey heyila' bey tx'otx' desierto , ¿ tom ha' hune' te' ah ch'ec' k'elah yu jak'ek' ?
40011008	¿ Mato hunu naj caw nanxa yoc xil isk'ap ayco quexbey heyila' ? ¡ Machoj ! Yuto ebnaj caw nanxa islow yehico xil isk'ap yuln̈e yatut ebnaj rey ay ebnaj .
40011009	¿ Mac quexbey heyila' ? Wal xin hune' ischejab Comam Dios quexbey heyila' . Yin̈ caw yeli hune' ischejab Comam Dios quexbey heyila' tu' caw ec'balto yelapno ye ismunil naj sata ebnaj ischejab Comam Dios ec'lena yet payat .
40011010	Yin̈ naj Juan tz'ibn̈ebilcano yul Yum Comam Dios bay chal haca' ti' : Haninan chinchejtojan inchejaban babel tasataj , yun̈e iswatx'en habeh yalan̈to maẍto chachapni , ẍiayoj .
40011011	Yin̈ caw yeli chiwalan teyet , xol sunil anma yul sat yiban̈k'inal ti' machi hunu mac ec'bal yelapno yiban̈ naj Juan tu' . Yaja' wal mac chioc yul isk'ab Comam Dios xin waxan̈ca caw comonn̈e yeq'ui , ec'bal sak'al yet sata naj Juan .
40011012	Yet taxtic'a yichiti naj Juan tu' yanican̈ ha' iswi' anma masanta tinan̈ , yin̈ isya'tajil choc anma yul isk'ab Comam Dios , yaja' han̈c'an̈e mac chihti yanma yin̈ , ha' chitzujcha apno yu yoc yul isk'ab Comam .
40011013	Sunil tzet yal ebnaj ischejab Comam Dios yet payat yeb sunil tzet yal isley naj Mois'es yalan̈to maẍto chiichico ismunil naj Juan , ton̈e bina yin̈ tzet chu yoc anma yul isk'ab Comam Dios .
40011014	Ta cheyoche cheyayto yul heyanma yin̈ tzet chiwalti'an , txumchaojabilo heyu tato ha' naj Juan tu' , ha' naj haca' naj El'ias echmabil yul heyu .
40011015	Maquex cheyabe hune' ti' ak'we heyanma hetxumniloj .
40011016	Anma ay yul hune' tiempohal ti' , c'ul inlahbanan yeb niẍte unin chiay tz'on̈no yul txon̈bal cat issajchi , cat yahwi tet niẍte yet uninal , chalni :
40011017	" Naban̈e jeta cobahan̈ jok'tzenan̈ te' su' , yuto mach quexcan̈alwi . Naban̈e jacojan̈ bit caw bisc'ulal yoqui , yuto mach quexok'paxoj , " ẍi niẍte unin tu' .
40011018	Chiwalan hune' ti' , yuto yet yul naj Juan anican̈ ha' iswi' anma mach wa' naj yeb anma , yuxin hallaxi tato ayco ischejab naj matzwalil yin̈ naj .
40011019	Haxa Hanin Ak'bilintijan texol yu Comam Dios , chinwa'an yeb anma yuxin chihallax win̈an haca' ti' : " Wal naj Jes'us ti' wa'on̈etic'a chu naj yeb uc'u vinon̈etic'a chu naj , yamigo isba naj yeb ebnaj tx'oj chiswatx'e yeb ebnaj ik'omilo tohlabal ch'en chito bey Roma , " ẍi anma win̈an . Yaja' wal anma ayco ishelanil Comam Dios yin̈ haban isyenilo isba yin̈ tzettaj isc'ulal chi-la-iswatx'e , ẍi Comam .
40011020	Yet hunel xin oc Comam Jes'us yala' istx'ojal huntek'an con̈ob bay caw tx'i'al c'aybalc'ule xaisye Comam , yuto anma ay yul huntek'an con̈ob tu' maẍtic'a chisna isba isbejnicano iswatx'en istx'ojal , yuxin yal Comam haca' ti' :
40011021	-- Hex ay yul con̈ob Coraz'in c'anch'anex , yeb hex ay yul con̈ob Betsaida , c'anch'anexpaxoj , yuto ta yul con̈ob Tiro yeb con̈ob Sid'on yelax huntek'an c'aybalc'ule chiyelax texol ti' , payxam isbejcano anma iswatx'en istx'ojal , yamahto anma tan̈ yin̈ iswi' , yeb yamico anma xil isk'ap chiyenilo bisc'ulal .
40011022	Yaja' chiwalan teyet , yet chiapni istz'ayical bay chil Comam Dios yin̈ tzet chielico anma , caw ec'balto isya'tajil chischah huntek'an anma ti' sata anma ay yul con̈ob Tiro yeb anma ay yul con̈ob Sid'on .
40011023	Haxa hex ay yul con̈ob Capernaum , ham heyalni ta chexilaxcan̈ satcan̈ , machoj ; wal xin chexk'ojlaxayto xol camom . Yuto ta yul con̈ob Sodoma yelax huntek'an c'aybalc'ule chiyelax texol ti' , isbejmicano anma yanico ismul , aytomic'o hune' con̈ob tu' tinan̈ .
40011024	Yuxin chiwalan teyet yet chilni Comam Dios yin̈ tzet chielico anma , caw ec'balto isya'tajil chechah sata anma ah Sodoma tu' , ẍi Comam .
40011025	Hayet hune' tiempohal tu' txahli Comam Jes'us , yalni Comam : -- Mamin , yahawil satcan̈ yeb tx'o tx'otx' , chiwak'an yuch'andios tawet yuto haweba huntek'an ti' tet ebnaj ay ishelanil yeb tet ebnaj ay iscuyu yul sat anma , hawak'ni yohtan̈elo anma matzet yohtaj .
40011026	Mamin , hac tu' chuhi yuto hac tu' el yin̈ hac'ul , ẍi Comam .
40011027	Lahwi tu' yalni Comam tet anma : -- Sunil tzet ye tu' ayco yul ink'aban yu Inmaman . Machi hunu mac ohtan̈einan hanin C'ahole inti'an , cachann̈e Inmaman ohtan̈einan . Machi hunu mac ohtan̈e Inmaman , cachann̈e haninan quinisc'aholti'an wohtajan , cat wak'nihan Inmamtu'an yohtan̈elo tet mac bay chiwochehan .
40011028	Maquex sic'omexxa yu hemunil yeb hex xatibayo heyu yalan̈ yalil heyijatz , titan̈we inc'atan̈an , yuto haninan chexwak' xewojan .
40011029	Ijwe hune' ijatz chiwak'an heyija' . Cuywan̈we wintajan haxinwal chixew heyanma , yuto haninti'an c'ulch'an inc'ulal yeb xin ay isnimanil inc'ulan .
40011030	Hune' ijatz chiwak'an heyija' ti' mach aloj , mach ya'tajo heyijenpaxoj , ẍi Comam tet anma .
40012001	Yin̈ hune' tz'ayical xewilal ec'to Comam Jes'us yeb ebnaj iscuywom yul hune' nich'an beh xol ixim trigo . Caw xin xan̈ohcha ebnaj yuxin oc ebnaj yik'alo iswi' ixim trigo , ischilnilo ebnaj ixim isc'uxu' .
40012002	Hayet yilni ebnaj fariseo hune' tu' , yalni ebnaj tet Comam : -- Ilc'anab tzet chu ebnaj hacuywom tilah , lan̈an yinilo ebnaj iswi' ixim trigo isc'uxu' . Yaja' xin caw txahul comunla yin̈ istz'ayical xewilal , ẍi ebnaj .
40012003	Istak'wi Comam tet ebnaj : -- ¿ Tom maẍto cheyil yul Yum Comam Dios yin̈ tzet yak'le naj rey David yet caw chin̈ohcha naj yeb ebnaj tzujan yintaj ?
40012004	Naj David tu' octo naj yul yatut Comam Dios iswahnito naj ixim pan haltebilxa tet Comam Dios , iswahnipaxo ebnaj tzujan yinta naj tu' ixim . Wal xin han̈c'an̈e ebnaj sacerdote chu iswahni ixim .
40012005	¿ Tom maẍto cheyilpaxo yin̈ isley naj Mois'es yin̈ tzet yu ebnaj sacerdote ay yul yatut Comam Dios ? Ebnaj sacerdote tu' mach chixew ebnaj yin̈ tz'ayic xewilal , yaja' mach chaco ebnaj ismul yul sat Comam Dios yin̈ hune' tu' .
40012006	Yaja' yin̈ caw yeli chiwalan teyet : Haninti'an ec'bal welapnojan sata yatut Comam Dios .
40012007	Tzettam sak'al tato chitxumchalo heyu bay chal yul Yum Comam Dios haca' ti' : " Ha' hune' chiwochehan tato chitz'ay hec'ul yin̈ heyet anmahil , maẍn̈etaj hen̈usni no nok' yin̈ xahanbalil wetan , " ẍiayoj . Ta chetxum hune' ti' mach chimcheyala tato ay ismul ebnaj , wal xin mach ismul ebnaj yin̈ hune' ti' .
40012008	Wal Hanin Ak'bilintijan texol yu Comam Dios chu walnihan yin̈ tzet cheyu yin̈ istz'ayical xewilal , ẍi Comam tet ebnaj fariseo tu' .
40012009	Lahwi tu' isto Comam Jes'us , yocto Comam yul iscapilla ebnaj Israel ,
40012010	ha' tu' xin ayicto hune' naj camnajilo hune' isk'ab . Yun̈e yoc ebnaj fariseo ak'oc'ule yin̈ Comam , yuxin isk'ambe ebnaj tet Comam : -- ¿ Chimyu jak'ni cawxo hunu anma ya'ay yin̈ istz'ayical xewilal ? ẍi ebnaj tet Comam .
40012011	Istak'wi Comam tet ebnaj : -- K'inalo ta ay hunujex chitohc'ay hunu heme' yul hunu c'uh yin̈ istz'ayical xewilal , ¿ mataxca mach chexto heyik'ahti no' ?
40012012	Hajxam hunu anma , to ec'balto yelapno sata no' me' tu' , yuxin chisje cowatx'en hunu tzet ye tu' c'ul yin̈ istz'ayical xewilal , ẍi Comam .
40012013	Lahwi tu' yalni Comam tet naj camnajilo hune' isk'ab tu' : -- Toholban̈elto hak'ab , ẍi Comam . Hayet istoholban̈enilto naj isk'ab tu' , iswatx'icanilo .
40012014	Hayet yilni ebnaj fariseo hune' tu' yelti ebnaj yul capilla , yoc ebnaj islahti'n̈en isba yin̈ tzet chu yak'ni camo ebnaj Comam Jes'us .
40012015	Hayet yabenilo Comam Jes'us hune' tu' , isto Comam . Caw hantan̈e anma oc tzujno yinta Comam ; yak'ni cawxo Comam macta ya'ay .
40012016	Yalni Comam tet anma ta mach chispujbac'o yin̈ tzet iswatx'e Comam .
40012017	Hac tu' yu yijnicano isba tzet tz'ibn̈ebilcano yu naj Isa'ias , ischejab Comam Dios yet payat , bay chal haca' ti' :
40012018	Ha' naj ti' inchejaban sic'bilico wuhan , caw xahan ay wuhan , caw chintzalahan yin̈ naj . Chiwacojan Wesp'irituhan yin̈ naj cat ispujbanic'o naj tetej con̈ob mach Israelo yin̈ tzet chu isbeybaln̈en istoholal .
40012019	Machi mac yeb chiah howal yu naj , machi xin caw chiel yaw naj yin̈ caw ip , machipaxo chiel yaw naj yulaj calle .
40012020	Ay anma caw c'anch'an haca' te' ah k'ahnatoj , maca haca' te' tah ton̈e chimutz'mun xaj k'a' yin̈ hac tu' yehi . Yaja' ha' naj xin chicolwa yin̈ ; mach chislah naj yetantoj . Hac tu' chute naj masanta chioc sunil yalan̈ istoholal yu naj .
40012021	Sunilej con̈ob chicawxi isc'ul yin̈ naj , ẍiayoj .
40012022	Yilaxto hune' naj mach chu yilni yeb mach chu istzotel yu ischejab naj matzwalil tet Comam Jes'us , yak'ni cawxo Comam naj . Hac tu' xin yu ishajlo isbak'sat naj , istzotelpaxocan̈ naj .
40012023	Sunil anma ilni hune' tu' caw c'ayilo isc'ul , yalni haca' ti' : -- ¿ Ham naj ti' , titna yin̈ yuninal naj rey David echmabil yul ju ? ẍi anma .
40012024	Yaja' hayet yaben ebnaj fariseo yalni anma hune' tu' , yalni ebnaj : -- Hune' naj ti' chilo naj ischejab naj matzwalil yin̈ anma , yaj yu ayco yip naj Beelzeb'u , naj yahawil ebnaj ischejab naj matzwalil yin̈ naj , ẍi ebnaj .
40012025	Wal Comam yohtaxa tzet chiec' yin̈ isnabal ebnaj , yuxin yal Comam : -- K'inalo ta chispoh isba anma yul hunu niman con̈ob , hune' con̈ob tu' yin̈ an̈emi chipax yip . Maca ta hunu con̈ob maca hunu n̈ahil anma chispoh isba cat yanico howal yin̈ hunun , caw yin̈ an̈emi chitan̈iloj .
40012026	Hac tu' ye naj matzwalil , ta chaco naj howal yin̈ yet matzwalilal , yin̈tic'a naj chaco howal . ¿ Tzet xin chu yik'ni yip naj yin̈ haca' tu' ?
40012027	Hex ti' cheyala tato yu naj yahawil ebnaj matzwalil yuxin chiwilojan ischejab naj matzwalil yin̈ anma . Ta hac tu' , ¿ mac xin chiak'ni yip ebnaj tzujan yin̈ hecuybanil yet chinilo ebnaj ischejab naj matzwalil yin̈ anma ? Yuxin ha' ebnaj tu' chiyenilo teyet tato mach c'ulo tzet cheyal win̈an .
40012028	Yaja' ta yu Yesp'iritu Comam Dios chiwilojan ischejab naj matzwalil yin̈ anma , ha' chalniloj tato ayxac'o yip Comam Dios texol .
40012029	K'inalo hunu naj yahaw n̈a caw ay yip , machi hunu mac chu yocto yul yatut naj cat yelk'anilto tzet ay naj . Yaja' ta chic'albalax naj , wal tu' chu yilaxilo tzet ay naj .
40012030	Ha' mac mach ayoco wetbihojan ayco ishowal win̈an . Ha' mac mach chicolwa yanico anma yul ink'aban , ha' istzumbenilo anma tu' ha' chu .
40012031	Yuxin chiwalan teyet , tzijxan̈e istx'ojal yeb ismul anma chacoj , ay nimanc'ulal yin̈ yu Comam Dios . Yaja' tato ay hunu mac tx'oj istzotel yin̈ Comam Esp'iritu Santo , hune' mac tu' matxa bak'inal ay nimanc'ulal yin̈ .
40012032	Tato ay hunu mac tx'oj istzotel win̈an , Hanin Ak'bilintijan texol yu Comam Dios , ayto nimanc'ulal yin̈ . Wal mac tx'oj istzotel yin̈ Comam Esp'iritu Santo matxa nimanc'ulal yin̈ , yin̈ hune' cotiempohal ti' yeb yin̈ hune' chihul cosataj , ẍi Comam .
40012033	Yalnipaxo Comam Jes'us : -- K'inalo hunu te te' c'ul , c'ul sat te' chak'a , wal te' machiswalil , mach c'ulo sat te' chak'a . Yuxin yin̈ sat te te' chicotxumu tzet te'al te' .
40012034	Hex ti' lahanex yeb no' laba , caw tx'ojex . ¿ Tzet chu heyalni tzoti' c'ul tato tx'oj ayayto yul heyanma ? Wal xin ha' tzet ayayto yul heyanma ha' chal heti' .
40012035	Ha' mac isc'ulal ayayto yul yanma , c'ul tzoti' chala , haxa' mac istx'ojal ayayto yul yanma , ha' istx'ojal chala .
40012036	Yaja' chiwalan teyet , yet chilni Comam Dios yin̈ tzet chielico anma , sunil mac chiilchahoti yin̈ tzettaj tzoti'al chielti yul isti' , waxan̈ca comon tzoti' .
40012037	Hatatic'a haca' hetzoteli hac tu' chu yilni Comam Dios yin̈ tzet chexelicoj , ta ay hemul maca machi hemul yin̈ tzet cheyala , ẍi Comam .
40012038	Yet hunel tu' , ay huntek'an ebnaj cuywawom yin̈ isley naj Mois'es yeb ebnaj fariseo halni tet Comam : -- Mam cuywawom chijochehan̈ chaye hunu c'aybalc'ule jila'an̈ , ẍi ebnaj .
40012039	Istak'wi Comam tet ebnaj : -- Hex ayex yul hune' tiempohal ti' caw tx'ojexcanoj , caw man̈c'omex tet Comam Dios . Chek'an c'aybalc'ule heyila' , hune' chiyenilo ishelanil yip Comam Dios . Yaja' hune'n̈e c'aybalc'ule chiak'lax heyila' , ha' ton hune' haca' tzet yak'le hune' ischejab Comam Dios yet payat chiyij Jon'as , ha' chiak'lax heyila' .
40012040	Naj Jon'as tu' oxeb tz'ayic yeb oxeb ak'bal ayayto naj yul isc'ul hune' no' niman cay . Haca' yak'le naj tu' , hac tu' chiwak'lehan , Hanin Ak'bilintijan texol yu Comam Dios . Oxeb tz'ayic yeb oxeb ak'bal chinmujihan yul tx'otx' .
40012041	Yet isbey naj Jon'as tu' yalno Istzoti' Comam Dios tet anma ay yul con̈ob N'inive isbejnicano anma iswatx'en istx'ojal . Wal tzet chiwalti'an ec'balto yelapno sata tzet yal naj Jon'as tu' , yaja' mach chebejcano hetx'ojal . Yuxin hayet islahobal tz'ayic ha' hune' con̈obal anma ah N'inive tu' ha' chihalnilo hemul .
40012042	Hacpax tu' yu ix reina ay yul ismajul tx'otx' Sab'a , waxan̈ca caw nahat ay ix yaja' masan hul ix yabe yitz'atil iswi' naj rey Salom'on . Yaja' wal haninti'an ec'bal welapnojan sata naj rey Salom'on tu' , yaja' mach cheyaco yin̈ hec'ul yin̈ tzet chiwalan . Yuxin yet islahobal tz'ayic ha' caw ix reina tu' chihalnilo hemul , ẍi Comam .
40012043	Yalnipaxo Comam Jes'us : -- K'inalo ta ay hunu ischejab naj matzwalil chiel yul yanma hunu anma . Lahwi yel naj tu' cat isto naj bey tx'otx' desierto issaya' bay chixewi , yaja' mach chiilcha bay chixew naj tu' yu .
40012044	Lahwi tu' cat yec' yin̈ isnabal naj haca' ti' : " Etzan̈em c'ul inmeltzohan baytic'a ayinan , " ẍi naj . Haxa yet chiapni naj xin cat yilni naj yanma hune' naj tu' haca' hunu n̈a machi yahaw , caw c'ul yecan̈ k'alem yul .
40012045	Hayet chilni naj hune' tu' xin cat isto naj yinoti hujwan̈xa yetbi caw ec'balto istx'ojal sataj , cat yocto ebnaj ehoyo yul yanma hune' naj tu' . Hune' naj bay chiocto ebnaj tu' , caw ec'balto tx'oj chielico naj sata yet babelal . Haca' chak'le hune' naj tu' hac tu' chak'le huntek'an anma caw tx'oj ti' tinan̈ , ẍi Comam .
40012046	Hayet lan̈an istzotel Comam tet anma tu' xin yapni ismi' Comam yeb ebnaj yuẍta Comam , iscancano isti' ispultahil te' n̈a bay ayicto Comam . Yaja' xin yoche ismi' Comam yeb ebnaj yuẍta tu' tzotelo tet .
40012047	Yuxin yal hune' naj tet Comam : -- Mamin , ayc'o hami' yeb ebnaj hawuẍta istin̈a , choche ebnaj tzotelo tawet yalni , ẍi naj .
40012048	Yaja' tak'wi Comam tet naj : -- ¿ Mac xin inmi'an yeb wuẍtatu'an hawalni ? ẍi Comam .
40012049	Lahwi tu' isyenito Comam tet ebnaj iscuywom , yalni Comam : -- Ha' huntek'an anma ti' ha' haca' inmi'an yeb haca' wuẍtajan .
40012050	Yuto ha' mac chiyijen tzet chal Inmaman ay yul satcan̈ , ha' ton wuẍtajan , wanaban yeb inmi'an , ẍi Comam .
40013001	Yin̈tic'a hune' tz'ayic tu' , elti Comam Jes'us yul n̈a , isto Comam isti' ha' lago , yay tz'on̈no Comam bey tu' .
40013002	Yaja' caw tx'i'al anma apni isc'atan̈ Comam , yuxin ahto Comam yul hune' te' barco , yay tz'on̈noj , yichico Comam iscuywahi . Wal anma xin cancano isti' ha' lago tu' .
40013003	Caw tx'i'al yechel yaco Comam yet iscuyni Comam anma tu' , yichico Comam yalni haca' ti' : -- Yet hunel ay hune' naj to txiho trigo .
40013004	Yet lan̈an istxihni naj ixim , ay ixim apni c'atna yul beh , yapni no' ch'ic issic'nocan̈ ixim .
40013005	Aypaxo ixim apni c'atna xolaj ch'en ch'en bay machi bin tx'o tx'otx' ; caw xin pet ahilo ixim yuto mach nahato yehayto yich tx'otx' .
40013006	Yaja' haxa yet yahilo tz'ayic yet yik'nican̈ yip k'a' istajilo ixim yuto machi bay yayto isxe' ixim yu ch'en ch'en tu' .
40013007	Aypaxo ixim apni c'atna xol yin̈atil te' tx'ix , hayet isch'ibcan̈ ixim isch'ibpaxocan̈ te' tx'ix tu' , hac tu' yu istz'onbayo ixim xol te' .
40013008	Walpaxo ixim hin̈at apni xol tx'o tx'otx' caw c'ul , caw sak'al yu isch'ibcan̈ ixim . Yet yak'ni ixim sat , ay ixim ak'ni cien yin̈ hunun iswi' , aypaxo ixim sesenta , aypaxo ixim yak' treinta sat yin̈ hunun iswi' .
40013009	Maquex cheyabe hune' ti' ak'we heyanma hetxumniloj , ẍi Comam tet anma .
40013010	Lahwi tu' ishitzico ebnaj iscuywom Comam Jes'us isc'atan̈ , isk'amben ebnaj : -- Mamin , ¿ tzet yin̈ yuxin yet chacuyni anma yecheln̈e chawak'baln̈e tet ? ẍi ebnaj .
40013011	Istak'wi Comam : -- Teyetn̈e chak' Comam Dios heyohtan̈elo huntek'an tzet ye tu' ewan yehi , yun̈e hetxumni yin̈ tzet chu heyoc yul isk'ab Comam Dios . Walpaxo tet huntek'anxa anma xin mach ch'ak'lax yohtan̈eloj .
40013012	Yuto ha' mac chiyoche chiyohtan̈elo huntek'an ti' caw ec'naxa chiak'lax yohtan̈eloj , wal mac mach choche yohtan̈eloj , ha' nich'an etza chitxumcha yu chiilaxilo tet .
40013013	Yuxinto yecheln̈e chiwacojan yet chincuynihan anma . Wal xin waxan̈ca chiyila , yaja' mach chinachalo yu , waxan̈ca chabe yaja' mach chitxumchalo yu .
40013014	Yuto lan̈an yijni isba tzet tz'ibn̈ebilcano yin̈ huntek'an anma ti' yu naj Isa'ias , ischejab Comam Dios yet payat , bay chal haca' ti' : Wal huntek'an anma ti' waxan̈ca chabe , yaja' mach chitxumchalo yu . Waxan̈ca chiyila , yaj mach chin'achalo yu .
40013015	Yuto huntek'an anma ti' caw nohna yanma yu ec'najil , haca'tan̈e majan istxiquin yuxin mach chabe . Haca'tan̈e mutz'an sat yuxin mach chila , hac tu' xin mach chistxum isba cat yanico isba yul ink'aban cat yan̈chahi , ẍiayoj .
40013016	Yaja' walex ti' sak'al heyet , yuto haban istxumchalo heyu yet cheyilni , yeb xin yet cheyabeni haban henaniloj .
40013017	Yin̈ caw yeli chiwalan teyet , caw tx'i'al ebnaj ischejab Comam Dios , yeb tx'i'al mac c'ul isbeybal yet payat yoche' yila' huntek'an cheyil ti' , yaja' mach yil ebnaj . Yochepaxo ebnaj yabe huntek'an cheyabe ti' yaja' mach yabe ebnaj , ẍi Comam .
40013018	Yalni Comam Jes'us : -- Tinan̈ xin chiwalan teyet yin̈ tzet chal yelapno naj txihom trigo .
40013019	Ixim hin̈at ayc'ay yul beh , yechel yeco ixim yin̈ mac chiaben Istzoti' Comam Dios , yaja' mach chitxumchalo yu . Lahwi tu' cat yul naj matzwalil yinolo Istzoti' Comam tu' yul yanma .
40013020	Haxa ixim hin̈at ayc'ay yiban̈ ch'en ch'en , yechel hune' tu' yin̈ anma chiaben Istzoti' Comam Dios cat ischahni yul yanma yin̈ tzalahilal .
40013021	Yaja' machi caw yip yanma yin̈ yet Comam , yeb xin mach huneln̈eho chucanico yin̈ yanma , yuxin hayet chihul ilwebal yin̈ yu Istzoti' Comam , yin̈ an̈e chicabconcan̈ isc'ul cat ismeltzo yintaj .
40013022	Haxa ixim hin̈at apni c'atna xol yin̈atil te' tx'ix , yechel hune' tu' yin̈ mac chiaben Istzoti' Comam Dios yaja' yu ec'balto chaco yanma yin̈ k'alomal yeb yin̈ tzet ay yul sat yiban̈k'inal ti' , yuxin chilo yanma yin̈ Istzoti' Comam Dios . Ha' huntek'an anma tu' lahan haca' ixim trigo tz'onbayoj , machi sat yak'a .
40013023	Wal ixim hin̈at ayc'ay bay caw c'ul tx'o tx'otx' xin , yechel hune' tu' yin̈ anma chiaben Istzoti' Comam Dios , caw c'ul istxumni cat ischahni yul yanma , lahan yeb ixim trigo caw niman sat yacoj . Ay mac haca' ixim trigo yak' cien sat yin̈ hunun iswi' , aypaxo mac haca' ixim yak' sesenta , aypaxo xin mac haca' ixim yak' treinta yin̈ hunun iswi' , ẍi Comam .
40013024	Yalnipaxo Comam Jes'us hune' yechel haca' ti' : -- Hayet chioc Comam Dios yahawilo anma , lahan haca' chak'le hunu naj chitxihni ixim hin̈at trigo caw c'ul sat istx'otx' .
40013025	Yaja' yet ak'balil xin yet wayo chu naj , yapni hune' naj ayco ishowal yin̈ naj , istxihnayo naj yin̈atil te' ch'im haca' ixim trigo tu' xol ixim , isto naj .
40013026	Lahwi tu' isch'ibcan̈ ixim , haxa yet yoc iswi' ixim isyenilo isba te' ch'im tu' xol ixim .
40013027	Hayet yilni ebnaj munlawom hune' tu' , isto ebnaj yalno tet naj yahaw munil haca' ti : " Mamin , caw c'ul ixim hin̈at trigo cachbey hatxihayoj , yaja' ¿ tzet yin̈ xin caw ay te' ch'im ahilo xol ixim ? " ẍi ebnaj .
40013028	Istak'wi naj : " Ham hunu mac ayco ishowal win̈an txihnayo yin̈atil te' ch'im xol ixim , " ẍi naj . Isk'ambenpaxo ebnaj ismunlawom naj tu' : " Ta chisje hac'ul chon̈tohan̈ cohoc'ocan̈an̈ te' ch'im tu' xol ixim , " ẍi ebnaj .
40013029	Yalni naj : " Machoj , yuto ta chehoc'can̈ te' ham hun ixim trigo chehoc'can̈ yinta te' .
40013030	Wal xin ch'ibojabna te' xol ixim , hatojab yet chiapni istempohal bay chic'uplaxcan̈ ixim cat yah te' , cat walnihan tet ebnaj inmunlawoman tato chisc'upcan̈ ebnaj te' xol ixim cat isc'alnayo ebnaj te' yin̈ hunun yachan , lahwi tu' cat isn̈uslaxto te' . Wal ixim trigo tu' xin chic'ubalaxto ixim yul inc'un̈ahan , " ẍi naj yahaw munil tu' , ẍi Comam .
40013031	Yanipaxico Comam Jes'us yin̈atil te' mostaza yechelo yet iscuywahi , yalni Comam haca' ti' : -- Chiwalpaxojan teyet yin̈ tzet chu isch'ib isbisil anma chioc yul isk'ab Comam Dios , lahan haca' nich'an yin̈atil te' mostaza chistz'un hunu naj sat istx'otx' .
40013032	Yin̈ caw yeli , te' hin̈at mostaza tu' , ha' te' caw niẍch'an xol te' hin̈at , yaj haxa yet chiahilo te' cat isch'ibcan̈ te' , ha' te' caw nimej chielico xol sunilej te' itah chitz'unlaxi . Te' mostaza tu' nimej chu te' yuxin chiapni no' ch'ic iswatx'e yatut xol isk'ab te' , ẍi Comam .
40013033	Yanipaxico Comam Jes'us yan̈al ixim pan yechelo yet iscuywa tet anma , yalni Comam tet anma tu' : -- Chiwalpaxojan teyet yin̈ tzet chu isch'ib isbisil anma chaco isba yul isk'ab Comam Dios . Lahan haca' nich'an yan̈al ixim pan chaco hunu ix ix xol oxeb mal ixim harina . Haxa yet chissomni ix ixim cat issipc'a ixim yu nich'an yan̈al chioqui , ẍi Comam .
40013034	Yet yak'ni Comam Jes'us Istzoti' Comam Dios iscuyu anma naba yecheln̈e bay tzotel Comam ,
40013035	yun̈e yijni isba tzet tz'ibn̈ebilcano yu ischejab Comam Dios yet payat , bay chal haca' ti' : Yecheln̈e chiwak'an tet anma yet chintzotelan . Chiwalan tet yin̈ huntek'an tzet ewan yehi yichitaxtic'a iswatx'i yul sat yiban̈k'inal ti , ẍiayoj .
40013036	Lahwi tu' istak'li Comam Jes'us tet anma chiaben tzet chal tu' , yocto Comam yul n̈a yeb ebnaj iscuywom . Ishitzico ebnaj isc'atan̈ Comam isk'amben ebnaj yin̈ tzet chal yelapno te' ch'im ahilo xol ixim trigo .
40013037	Yalni Comam tet ebnaj xin : -- Naj txihom trigo yechel yeco naj win̈an , Hanin Ak'bilintijan texol yu Comam Dios .
40013038	Ha' tx'o tx'otx' bay txihlaxayo ixim trigo , yechel anma ay yul sat yiban̈k'inal ti' ye tx'otx' . Ha' ixim hin̈at c'ul , yechel anma chioc yul isk'ab Comam Dios ye ixim . Haxa te' ch'im ch'ibcan̈ xol ixim trigo tu' , yechel anma ayco yul isk'ab naj matzwalil ye te' .
40013039	Naj txihnayo te' hin̈at ch'im xol ixim trigo tu' , yechel naj matzwalil ye naj . Yet chic'uplaxcan̈ ixim trigo tu' xin , yechel yin̈ yet chilahwi yul sat yiban̈k'inal ti' . Haxa ebnaj chic'upni ixim trigo tu' , yechel ebnaj 'angel ye ebnaj .
40013040	Haca' yet chiilaxilo te' ch'im xol ixim trigo cat isn̈uslaxto te' , hac tu' chiutelax anma mach chaco isba yul isk'ab Comam Dios yet chitan̈ yul sat yiban̈k'inal ti' .
40013041	Hanin Ak'bilintijan texol yu Comam Dios ti' , chinchejtijan ebnaj 'angel iscutxbaco sunil mac ch'ak'ni ayc'ayo yet anmahil yeb mac istx'ojaln̈etic'a chiswatx'e ,
40013042	cat yalaxto huntek'an mac tu' xol k'a k'a' bay ch'ok'i , cat isn̈etx'la yeh yu isya'il .
40013043	Wal mac chiyijen tzet chal Comam Dios xin , chitzejla haca' tz'ayic yul isk'ab Comam Dios ay yul satcan̈ . Maquex cheyabe hune' ti' ak'we heyanma hetxumniloj , ẍi Comam .
40013044	Yalnipaxo Comam Jes'us : -- Anma ch'oc yul isk'ab Comam Dios , lahan yeb hune' k'alomal caw ay istohol mujbil yul tx'o tx'otx' chiilcha yu hune' naj , lahwi tu' cat ismujnipaxo naj . Caw xin chitzala naj yin̈ hune' k'alomal tu' cat isto naj istxon̈noto sunil tzet aya yun̈e islok'ni naj hune' tx'otx' bay mujan hune' k'alomal tu' , ẍi Comam .
40013045	Yalnipaxo Comam Jes'us : -- Ha' anma ch'oc yul isk'ab Comam Dios , lahan haca' hunu naj txon̈wom chiec' sayno huntek'an ch'en ch'en caw ay istohol chiyij perla .
40013046	Haxa yet chiilcha hunu ch'en yu naj , chito naj istxon̈o'to sunil tzet aya cat islok'ni naj hune' ch'en perla caw c'ul tu' , ẍi Comam .
40013047	Yalnipaxo Comam Jes'us : -- Chiwalpaxojan teyet , ha' anma chioc yul isk'ab Comam Dios , lahan yeb hune' tx'an̈ hac' ik'omati cay chayto huntek'an ebnaj xol ha ha' . Yet chibejlaxayto tx'an̈ xol ha' caw tx'i'al no' cay chioc yul tx'an̈ .
40013048	Haxa yet chinohilo tx'an̈ yu no' xin cat yilaxahti tx'an̈ xol ha' , cat yay tz'on̈no ebnaj isti' ha' , cat issic'nilo ebnaj no' c'ul cat yanayto ebnaj no' yul motx . Haxa no' mach c'uluj xin , chisk'ojto ebnaj no' .
40013049	Hac tu' chak'le anma yet chilahwi hune' yul sat yiban̈k'inal ti' . Chul ebnaj 'angel ispoholo anma tx'oj xol anma c'ul .
40013050	Ha' huntek'an anma tx'oj chialaxto xol k'a k'a' , ha' bey tu' xin chiok' yin̈ cat isn̈etx'la yeh yu isya'il , ẍi Comam .
40013051	Lahwi tu' isk'amben Comam Jes'us tet ebnaj iscuywom haca' ti' : -- ¿ Chimhetxum sunil huntek'an yechel chiwalti'an ? ẍi Comam . Istak'wi ebnaj : -- Ho' Mamin , ẍi ebnaj .
40013052	Yalni Comam xin : -- Ha' chalilo hune' ti' , ta ay hunu naj cuywawom yin̈ ley chicuywa yin̈ tzet chu yoc anma yul isk'ab Comam Dios , lahan haca' hunu naj mame yohta yocnico huntek'an tzet ye tu' ac' yu yeb huntek'an tzet ye tu' xilxa c'uwan yul isc'uwanbal , ẍi Comam .
40013053	Lahwi yalnicano Comam huntek'an cuybanile tu' , isto Comam .
40013054	Yet yapni Comam yul iscon̈ob , iscuyni Comam anma yul iscapilla ebnaj Israel . Hayet yaben anma istzotel Comam , caw c'ayilo isc'ul , yuxin yal anma haca' ti' : -- ¿ Bay chitit ishelanil hune' naj ti' , yeb bay chitit iscan̈il ye naj iswatx'en huntek'an c'aybalc'ule ti' ?
40013055	Naj ti' isc'ahol naj hutx'um te' ye naj , yebpaxo yunin ix Mar'ia ye naj , yeb yuẍta isba naj yeb naj Jacobo , naj Jos'e , naj Sim'on yeb naj Judas .
40013056	Yebpaxo xin ebix yanab naj , coxol ti' ay ebix . ¿ Baytaxca xin chitit ishelanil naj ti' ? ẍi ebnaj yin̈ Comam .
40013057	Yuxin machi cam isc'ul anma yaben tzet chal Comam . Yalni Comam tet anma tu' : -- Sunil bay xahan chiillax ischejab Comam Dios yu anma , yaja' wal yul iscon̈ob yeb yul yatut chiyahlaxi , ẍi Comam .
40013058	Wal Comam xin mach tx'i'alo c'aybalc'ule isye Comam yul iscon̈ob tu' , yuto mach chayto anma yul yanma yin̈ Comam .
40014001	Yin̈ hune' tiempohal tu' xin , yabelo naj rey Herodes , naj ayco gobernadoral bey Galilea , isbina Comam Jes'us .
40014002	Yuxin yal naj tet ebnaj chimunla yinta tu' : -- Hune' naj chibina tu' , ham naj Juan anican̈ ha' iswi' anma itzitzbican̈ , yuxin ay yip naj iswatx'en huntek'an c'aybalc'ule tu' , ẍi naj .
40014003	Yal naj hune' tu' yuto ha' naj chejni tzablaxoyo naj Juan , isc'allaxayo naj yu ch'en cadena , yalaxicto naj yul preso yuto cachwa naj yin̈ naj Herodes tu' yet yik'nican̈ naj ix Herod'ias , yixal yuẍtaj , ha' ton naj Felipe .
40014004	Caw xin tx'i'al el yal naj Juan tu' tet naj Herodes haca' ti' : -- Mach c'ulo hawik'ni yixal hawuẍtaj , ẍi naj .
40014005	Wal naj Herodes tu' xin caw yoche naj ispotx'o' naj Juan , yaj xin xiw naj yuto sunil anma chalni tato ischejab Comam Dios ye naj .
40014006	Yet hunel xin , yec'tze naj Herodes hune' k'in̈ yuto tz'ajna naj yin̈ ishabilal , caw xin tx'i'al anma yawte naj . Yin̈ k'in̈ tu' , can̈alwi ix yunin ix Herod'ias yin̈ sat naj Herodes yeb yin̈ sat sunil anma awtebil . Caw xin c'ulch'an yu iscan̈alwi ix yil naj ,
40014007	yuxin yalte naj tet ix tato chak' naj tzijxan̈e tzet chisk'an ix .
40014008	Yalni ismi' ix tet tato chisk'an ix iswi' naj Juan ; yuxin yal ix tet naj Herodes tu' : -- Ha' iswi' naj Juan anican̈ ha' iswi' anma chawak' wetan yul hunu plato , ẍi ix tet naj .
40014009	Hayet yaben naj Herodes hune' tu' yoc bisc'ulal yin̈ isc'ul naj . Yaja' yu xayal naj yin̈ sat sunil anma tet ix tato chak' naj tzet chisk'an ix , yuxin yal naj ta chiak'lax tzet chisk'an ix tu' .
40014010	Ischejni naj yilaxolo iswi' naj Juan yul preso .
40014011	Hac tu' xin yu yilaxti iswi' naj yul hune' plato yak'lax tet ix , yinito ix tet ismi' .
40014012	Lahwi tu' xin , yapni ebnaj iscuywom naj Juan tu' , yinito ebnaj isnimanil naj mujlaxoj . Tzujan tu' isbey ebnaj yalno tet Comam Jes'us .
40014013	Hayet yaben Comam Jes'us ta cam naj Juan yel Comam bey tu' , yahto Comam yul hune' te' barco , yec' apno Comam isk'axepic'to ha' lago bay machi anma . Hayet yaben anma ay yulaj con̈ob xin tato to Comam , istopaxo anma yu yoj isti'la ha' bay chiapni Comam tu' .
40014014	Hayet yelti Comam yul te' barco tu' xin yilnitoj ta tenanxato anma yechmani . Istz'aycan̈ isc'ul Comam yin̈ anma , yak'ni cawxo Comam anma ya'ay ilaxto bey tu' .
40014015	Haxa yet lan̈anxa isk'ejbayo xin , ishitzico ebnaj iscuywom Comam isc'atan̈ , yalni ebnaj tet Comam : -- Mamin , mak'ejbi lah yebpaxo xin machi te' n̈a bey ti' , yuxin c'ulmi hachejnito anma ti' yulaj wayan̈bal cocawilal ti' islok'o tzet chislo , ẍi ebnaj .
40014016	Yalni Comam tet ebnaj : -- Mach yilalo chipaxto anma ti' , ak'we tzet chislo , ẍi Comam .
40014017	Istak'wi ebnaj tet Comam : -- Mamin , caw han̈c'an̈e howeb ixim pan yeb cac'on̈ cay coxol ti' , ẍi ebnaj tet Comam .
40014018	Yalni Comam : -- Iweti ixim yeb no' cay tu' bey ti' , ẍi Comam .
40014019	Lahwi tu' ischejni Comam anma cutxanico tu' tato chiay tz'on̈no sat chek'an . Yinican̈ Comam ixim howeb pan yeb no' cac'on̈ cay , yah t'an̈no Comam satcan̈ , yak'ni Comam yuch'andiosal tet Comam Dios yin̈ ixim yeb yin̈ no' . Lahwi tu' isk'axponayo Comam ixim , yak'ni Comam ixim tet ebnaj iscuywom , yoc ebnaj yitxk'anoto ixim yin̈ anma .
40014020	Caw sunil anma wa'i hantatic'a caw yoche isc'ul , caw xin cablahon̈ebto motx nohcan̈ yin̈ ixim matxa lahwi yu anma .
40014021	Caw howeb mil ebnaj winaj wa'i , wal ebix ix yeb niẍte unin mach oc istz'ajo yin̈ hune' isbisil tu' .
40014022	Lahwi tu' xin , yalni Comam Jes'us tet ebnaj iscuywom ta ch'octo ebnaj yul hune' te' barco yu isbabito ebnaj isk'axepxac'to ha' lago tu' . Wal Comam cancano Comam tak'lo tet anma .
40014023	Hayet lahwi istak'licano Comam tet anma tu' xin , yahto Comam txahlo ischuquil istzalanil hune' witz . Ha' tu' xin ah ak'bal yin̈ Comam .
40014024	Wal ebnaj iscuywom Comam nahatxa chito ebnaj yiban̈ ha' lago tu' , yaj xin ay hune' niman jak'ek' chimak'nican̈ ha ha' sata te' barco tu' .
40014025	Haxa yet lan̈anxa issajbilo xin istzujcha ebnaj yu Comam , belwito Comam yiban̈ ha ha' tu' .
40014026	Hayet yilni ebnaj isbelwi Comam yiban̈ ha' isxiwcan̈ ebnaj , yah yaw ebnaj yu xiwquilal , yalni ebnaj : -- ¡ Hune' ti' ispixan camom ! ẍi ebnaj .
40014027	Yalnican̈ Comam : -- Mach chexxiwi , haninan , ẍi Comam .
40014028	Yalni naj Pedro tet Comam : -- Mamin , ta hach hune' tu' , hala ta chinbelwihan yiban̈ ha ha' ti' cat wapnihan bay ayach tu' , ẍi naj .
40014029	Yalni Comam tet naj xin : -- C'ultic'a , titan̈ , ẍi Comam . Hayet yaben naj Pedro hune' tu' , yel naj yul te' barco , isto naj isc'atan̈ Comam , yichico naj isbel yiban̈ ha' .
40014030	Yaja' yet yilni naj isbili ha' tu' yu jak'ek' isxiwcan̈ naj , yichico naj isto xol ha' , yah yaw naj tet Comam yin̈ caw ip : -- Mamin , colinan , ẍi naj .
40014031	Yin̈ an̈e xin oc tzabno Comam yin̈ isk'ab naj , yalni Comam tet naj : -- Hach ti' caw mach ayoco hawanma win̈an . ¿ Tzet yin̈ xin macabconcan̈ hac'ul ? ẍi Comam .
40014032	Haxa yet yahto Comam yul te' barco yeb naj , islin̈i yec' jak'ek' .
40014033	Wal sunil ebnaj ayicto yul te' barco tu' xin ay jahno ebnaj sata Comam , yalni ebnaj haca' ti' : -- ¡ Yin̈ caw yeli hach ti' Isc'ahol Comam Dios hawehi ! ẍi ebnaj tet Comam .
40014034	Hayet isk'axponic'to Comam Jes'us yiban̈ ha' lago tu' yeb ebnaj iscuywom , yapni Comam yul ismajul tx'otx' Genesaret .
40014035	Haxa yet yohtan̈enilo anma Comam xin , ispujbalaxic'o isk'umal Comam sunil yul ismajul tx'otx' Genesaret tu' . Caw xin hantan̈e anma ya'ay ilaxto tet Comam .
40014036	Isk'anni anma tet Comam ta waxan̈ca han̈ech'an isti' xil isk'ap Comam chistzab anma ya'ay , yuxin sunil anma ya'ay tzabni isti' xil isk'ap Comam tu' cawxicanocan̈ .
40015001	Yet hunel apni huntek'an ebnaj fariseo yeb ebnaj cuywawom yin̈ isley naj Mois'es ilwal yin̈ Comam Jes'us , ispeto ebnaj bey Jerusal'en . Isk'amben ebnaj tet Comam :
40015002	-- ¿ Tzet yin̈ xin mach chisyije hacuywom ti' huntek'an chejbanile yet ebnaj jichmam ? Yuto ebnaj hacuywom ti' mach chistx'ah ebnaj isk'ab yet chiwa' ebnaj , ẍi ebnaj tet Comam .
40015003	Istak'wi Comam tet ebnaj : -- Haquexpax tu' , ¿ tzet yin̈ xin cheman̈c'o ischejbanil Comam Dios cheyijento ischejbanil anma ?
40015004	Yuto chal yul Yum Comam haca' ti' : " Ayojab yelapno hamam , hami' yul hasat . Mac chitz'acti'n̈en ismam maca ismi' yilal iscami , " ẍiayoj .
40015005	Yaja' hex ti' cheyala tato mach yilalo iscolwa anma yin̈ ismam maca ismi' ta chiyal haca' ti' : " Mam , mach chu incolwahan tawin̈ yuto ha' tzet ayinti'an yetxa Comam Dios ye wuhan , " ta ẍi .
40015006	Ha' mac chihalni haca' tu' matxa yilalo iscolwa yin̈ ismam maca ismi' , heyalni . Yaja' yin̈ haca' tu' cheman̈c'o ischejbanil Comam Dios yu heyijento ischejbanil anma .
40015007	Wal xin nabn̈e cheyal heba c'ulal . Teyin̈ bay yalcano naj Isa'ias , ischejab Comam Dios yet payat yet yalnicano haca' ti' :
40015008	Huntek'an anma ti' , isti'n̈e chinak'ni binahojan , yaja' wal yanma nahat yehilo win̈an .
40015009	Nabn̈e chala ta chiyo isba wetan , wal xin han̈c'an̈e ischejbanil ebnaj winaj chak' ebnaj iscuyu' yet anmahil , ẍiayoj , ẍi Comam Jes'us .
40015010	Lahwi tu' yawtenti Comam anma isc'atan̈ , yalni Comam tet anma tu' : -- Abewej cat hetxumni yin̈ tzet chiwalti'an .
40015011	Maẍtaj tzet chiocto yul isti' anma , ha' chietanto yul sat Comam Dios , walxinto ha' istx'ojal chiahti yul isti' , ha' chietanto yul sat Comam , ẍi Comam .
40015012	Ishitzico ebnaj iscuywom Comam isc'atan̈ , yalni ebnaj : -- Mamin , ¿ mamxatxumu tato yet maxawalni hune' ti' mach'iwacan̈ isc'ul ebnaj fariseo ? ẍi ebnaj .
40015013	Istak'wi Comam : -- Sunil te te' maẍtaj Inmaman ay yul satcan̈ tz'unn̈e chihoc'laxcan̈ .
40015014	Wal xin yila'xam ebnaj , lahan ebnaj haca' anma mach chu yilni cat yocpaxo ebnaj yijbanpaxic'o anma mach chu yilni . K'inalo ta ay hunu naj mach chu yilni chixecnito hunuxa naj mach chu yilni , chisxecleto isba ebnaj iscawan̈il yul xab , ẍi Comam .
40015015	Yalni naj Pedro tet Comam haca' ti' : -- Mamin , hal jetan̈ tzet chalilo hune' maxawal tet ebnaj fariseo tu' , ẍi naj .
40015016	Istak'wi Comam : -- ¿ Tom ha' hunex machi maxetxumpaxo yin̈ tzet mawaltu'an ?
40015017	¿ Tom mach heyohtajoj ta sunil tzet chiocto yul isti' anma yul isc'ul chiapni , chilahwi tu' xin cat yel yin̈ ?
40015018	Yaja' ha' tzoti' chiahti yul isti' anma , yin̈ yanma chitita , ha' xin huntek'an tu' chietanto yul sat Comam Dios .
40015019	Yuto yul yanma anma chipitzc'ati sunil istx'ojal haca' potx'wal , ixloj , winajloj , elek' , lek'ti'al , yeb buchwal .
40015020	Ha' ton huntek'an tu' chietanto anma yul sat Comam Dios , yaj wal hune' yet mach chicotx'ah cok'ab yet chon̈oc wa'oj , ischejbanil ebnaj winaj yehi , mach chetato janma yul sat Comam Dios , ẍi Comam Jes'us .
40015021	Lahwi tu' xin isto Comam Jes'us yul ismajul tx'otx' Tiro yeb tx'otx' Sid'on .
40015022	Bey tu' ay hune' ix ix ah Cananea , mach Israeloj . Apni ix yila' Comam Jes'us , yalni ix yin̈ caw ip : -- Mamin , hach yuninal isc'ahol naj David , tz'ayojab hac'ul win̈an . Ay hune' nich'an wuninan caw chietalax yu ischejab naj matzwalil , caw xin chiec'ya' yanma ix yu naj , ẍi ix tet Comam .
40015023	Yaja' xin machi tak'wi Comam tet ix , yuxin hitzico ebnaj iscuywom Comam tu' isc'atan̈ , yalni ebnaj : -- Mamin , hal tet ix paxojabto ix haxinwal chisbej ix yel yaw jin̈ , ẍi ebnaj tet Comam .
40015024	Istak'wi Comam : -- Tetn̈e anma Israel chejbilintijan yu Comam Dios , yuto lahan anma tu' haca' no' me' c'aynatoj , ẍi Comam tet ebnaj .
40015025	Yaja' hitzico ix , yay jahno ix sata Comam , yalni ix : -- Mamin , colwahan̈ nino win̈an , ẍi ix .
40015026	Yalni Comam tet ix : -- Mach c'ulo ta ch'ilaxilo tzet chislo ebnaj uninale cat yak'lax tet metx tx'i' , ẍi Comam .
40015027	Yalnipaxo ix : -- Ho' Mamin yeli , yaja' metx tx'i' tu' chi-tic'a-yican̈ metx isk'al isti' ebnaj uninale chiayc'ay yalan̈ meẍa yet chiwa' ebnaj , ẍi ix tet Comam .
40015028	Lahwi tu' xin , yalni Comam tet ix : -- Miyay , caw ayco hawanma yin̈ Comam Dios , yuxin yubojab haca' choche hac'ul , ẍi Comam . Yin̈n̈ena tu' xin iscawxican̈ nich'an yunin ix tu' .
40015029	Yel Comam Jes'us bey tu' , isto Comam isti' ha' lago Galilea , ha' tu' xin ahto Comam yin̈ hune' won̈an , yay tz'on̈no Comam bey tu' .
40015030	Caw xin hantan̈e anma apni isc'atan̈ Comam . Ay mac ik'n̈e anma ya'ay yeb ay mac ik'n̈e anma mach chu yeq'ui , yeb anma mach chu yilni , yeb anma tx'oj ye isk'ab , yeb anma mach chu istzoteli ; yalaxayo sunil anma tu' yich yoj Comam . Sunil anma tu' xin cawxicanocan̈ yu Comam .
40015031	Hayet yilni anma hune' tu' caw c'aycanilo isc'ul yuto yak' tzotelo Comam anma maẍtic'a chu istzoteli , yebpaxo anma tx'oj ye isk'ab watx'icaniloj . Isbelwipaxocan̈ anma maẍtic'a chu yeq'ui , yeb anma maẍtic'a yu yilni hajlocanocan̈ issat yu Comam . Yu hune' tu' caw sunil anma yak' tzalaho isc'ul yin̈ Comam Dios , isDiosal Israel .
40015032	Lahwi tu' , yawtenti Comam ebnaj iscuywom isc'atan̈ , yalni Comam tet ebnaj : -- Caw chitz'ay inc'ulan yin̈ huntek'an anma ti' yuto isyoxebxa tz'ayic yehic'o inc'atan̈an , matxa xin tzet chislo . Mach chisje inc'ulan inchejatojan yatut yuto tato mach chiwa'i , chalotaxca ispaxilo yip yulaj beh , ẍi Comam .
40015033	Yalni ebnaj iscuywom Comam tet : -- Mamin , caw tx'i'al anma lah , ¿ baytu'wal xin chon̈tohan̈ jik'atijan̈ tzet chislo anma ti' ? Yuto bay ayon̈ ti' machi te' n̈a , ẍi ebnaj .
40015034	Isk'amben Comam tet ebnaj : -- ¿ Hayeb ixim pan coxol ti' ? ẍi Comam . Istak'wi ebnaj : -- Hujebch'an ixim yeb hayc'on̈ no' niẍte cay , ẍi ebnaj .
40015035	Yalni Comam tet anma tato chiay tz'on̈no sat tx'otx' .
40015036	Lahwi tu' xin yinican̈ Comam ixim hujeb pan yeb hayc'on̈ no' cay tu' , yak'ni Comam yuch'andiosal tet Comam Dios . Lahwi tu' isk'axponayo Comam ixim , yak'ni Comam ixim yeb no' cay tu' tet ebnaj iscuywom , yoc ebnaj yitxk'anto yin̈ anma .
40015037	Caw sunil anma wa'i hantatic'a yoche isc'ul , caw xin hujebto motx nohcan̈ yin̈ ixim matxa lahwi yu anma .
40015038	Xol sunil anma wa' tu' can̈eb mil isbisil ebnaj winaj , machi xin oc ebix ix yeb niẍte unin istz'ajo yin̈ hune' isbisil ti' .
40015039	Lahwi istak'licano Comam Jes'us tet anma , yahto Comam yul hune' te' barco , isto Comam yul ismajul tx'otx' Magdala .
40016001	Ay huntek'an ebnaj fariseo yeb ebnaj saduceo apni ilno Comam Jes'us yun̈e yilwen ebnaj Comam . Yalni ebnaj tet Comam ta chisye hunu c'aybalc'ule chiyeniloj tato caw yeli ha' Comam Dios chejn̈eti Comam Jes'us .
40016002	Istak'wi Comam tet ebnaj : -- Yin̈ k'ejbiyalil yet cheyilni istz'ay moyan , cheyal haca' ti' : " Wal tinan̈ yeloxa hajan , yuto lan̈an istz'ay moyan , " quexchi .
40016003	Taca yet sac'ayal xin cheyal haca' ti' : " Wal tinan̈ yocxa ha' n̈ab yuto caw k'ej moyan , " quexchi . Hex ti' caw helanex hetxumni yin̈ tzet chute isba tiempo , ta chak' ha' n̈ab maca machoj . Yaja' wal yin̈ hune' tiempohal bay ayex ti' , mach chitxumchalo heyu .
40016004	Anma yin̈ hune' tiempohal ti' , caw tx'ojcanoj yeb caw mach yijemoj . Chisk'an c'aybalc'ule yila' , yaja' hune'n̈ech'an c'aybalc'ule chiak'lax yila' , haca' hune' isye Comam Dios yin̈ naj Jon'as , ẍi Comam Jes'us . Lahwi tu' yel Comam isc'atan̈ ebnaj , isto Comam .
40016005	Yet yec' apno Comam Jes'us yeb ebnaj iscuywom isk'axepic'to ha' lago isnaniti ebnaj tato mach yito tzet chislo .
40016006	Yalni Comam tet ebnaj : -- Cheyil heba tet yan̈al ispan ebnaj fariseo yeb ebnaj saduceo , ẍi Comam .
40016007	Yet yaben ebnaj hune' tu' , yichico ebnaj yalni tet hunun : -- Chal Comam hune' ti' yumi machi majiti tzet chicolo , ẍi ebnaj .
40016008	Yet yabenilo Comam hune' tu' , yalni Comam tet ebnaj : -- ¿ Tzet yin̈ xin cheyala ta machi hepan ik'bil heyu ? Caw mach chicawxi hec'ul yin̈ Comam Dios .
40016009	¿ Tom mach chinachalo heyu ? yeb ¿ tom matxa chitit yul hec'ul yin̈ ixim howeb pan yabe yin̈ howeb mil ebnaj winaj ? Tijab yin̈ henabal hayeb motx ixim matxa lahwi yu anma .
40016010	Yeb xin , ¿ tom matxa chenati yin̈ ixim hujeb pan yabe yin̈ ebnaj can̈eb mil ? Yeb xin , ¿ tom matxa chenapaxtij hayeb motx ixim matxa lahwi yu anma tu' ?
40016011	¿ Tzet yin̈ xin machi matxumchalo heyu tato maẍtaj yin̈ ixim pan mantzotelan yet mawalnihan teyet ta cheyil heba tet yan̈al ispan ebnaj fariseo yeb ebnaj saduceo ? ẍi Comam .
40016012	Lahwi tu' istxumnilo ebnaj tato maẍtaj yin̈ yan̈al ixim pan tzotel Comam , to yin̈ cuybanile chak' ebnaj fariseo yeb ebnaj saduceo .
40016013	Yet yapni Comam Jes'us yeb ebnaj iscuywom bey Cesarea yul ismajul Filipo , isk'amben Comam tet ebnaj iscuywom tu' haca' ti' : -- Hanin Ak'bilintijan texol yu Comam Dios , ¿ mac anmahilinan yalni anma ? ẍi Comam .
40016014	Istak'wi ebnaj : -- Ay mac chalni ta hach ti' naj Juan anican̈ ha' iswi' anma , aypaxo mac chalni tato El'ias hach , aypaxo mac chalni tato hach ti' naj Jerem'ias , maca to hunuxa ischejab Comam Dios ec'lena yet payat , ẍi ebnaj .
40016015	Isk'ambenpaxo Comam tet ebnaj : -- Haxaca hex ti' , ¿ mac anmahilinan heyalni ? ẍi Comam .
40016016	Istak'wi naj Sim'on Pedro : -- Hach ti' , Cristo hach , Isc'ahol Comam Dios itzitz , ẍi naj .
40016017	Yalni Comam tet naj : -- Sim'on , isc'ahol naj Jon'as , caw sak'al hawet yuto hune' maxawal ti' mach anmaho chiyenilo tawet . Walxinto ha' Inmaman ay yul satcan̈ , ha' chiak'ni hatxumu' .
40016018	Haquinpaxtu'an chiwalan tato Pedro chijcano habi . Yiban̈ hune' ch'en niman ch'en ti' chiwacan̈an wiglesiahan , machi xin chik'oji camical istan̈tzeniloj .
40016019	Chiwacanicojan lawe tawet yun̈e chu yoc anma yul isk'ab Comam Dios . Ha' tzet mach t'in̈ano yeco yul sat yiban̈k'inal ti' hawalni , mach t'in̈ano chucano yul satcan̈ . Haxa tzet t'in̈an yeco sat tx'o tx'otx' ti' hawalni , hune' tu' t'in̈an chucano yul satcan̈ , ẍi Comam .
40016020	Lahwi yalni Comam huntek'an tu' xin , yalnicano Comam tet ebnaj iscuywom tato machi bay chalic'o ebnaj tato ha' Comam Jes'us ha' ton Cristo .
40016021	Ha' yin̈ hune' tiempohal tu' ichico Comam yalni tet ebnaj iscuywom tato yilal yul isya'tajil yiban̈ , yalni Comam haca' ti' : -- Caw yilal intohan bey Jerusal'en , cat xin yec'ya' wanmahan yu ebnaj ichamta winaj iswi'ehal con̈ob Israel , yeb yu ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es . Chinispotx'an ebnaj , yaja' yin̈ yox tz'ayic cat witzitzbican̈an hunelxa , ẍi Comam .
40016022	Hayet yaben naj Pedro hune' tu' , yawtenilo naj Comam Jes'us , iscachwa naj yin̈ Comam haca' ti' : -- Mamin , ¡ ha'ojab Comam Dios chachcolni yin̈ hune' isya'tajil tu' ! Machojab chachyaco yul isk'ab , ẍi naj .
40016023	Ist'an̈xico Comam yin̈ naj , yalni Comam : -- Ach matzwalil , elan̈ yin̈ insatan yuto chachoc quinhawak'a' ayc'ayojan , wal xin maẍtaj ha' tzet nabil yu Comam Dios chiec' yin̈ hanabal , walxinto haca' tzet chisna anma ha' chiec' yin̈ hanabal , ẍi Comam .
40016024	Lahwi tu' yalni Comam tet ebnaj iscuywom : -- Tato ay hunu mac choche chioc incuywomojan , caw matxahojab yeto isba ischuquil , yeb xin caw hinanojab yaben isya'tajil win̈an . Ta hinan yetan yanma haca' tu' ec'ojab tzujtzun wintajan .
40016025	Yuto ha' mac mach hinan iscam win̈an yul sat yiban̈k'inal ti' , chisc'ayto isk'inal mach istan̈bal . Wal mac chishin isba iscam win̈an xin chischah isk'inal yin̈ huneln̈e .
40016026	K'inalo ta ay hunu mac chik'oji ismajnilo sunil tzet ay yul sat yiban̈k'inal ti' , yaj ta chisc'ayto isk'inal mach istan̈bal , ¿ tzettaxca chischah hune' mac tu' selelo isk'inal chisc'ayto tu' ?
40016027	Hanin Ak'bilintijan texol yu Comam Dios chinhulan yeb isk'ak'al yip Inmaman yeb ebnaj 'angel , cat wak'nihan ispaj selel tet hunun anma , hatatic'a tzet chiswatx'e .
40016028	Yin̈ caw yeli , chiwalan teyet , ay haywan̈ mac texol ti' maẍto chicami masanto chiyil wulan cat wocan Yahawoj , Hanin Ak'bilintijan texol yu Comam Dios , ẍi Comam Jes'us .
40017001	Wajebxa tz'ayic xin , ishec'nilo isba Comam Jes'us xol anma yinito Comam naj Pedro , naj Jacobo yeb yuẍtaj , ha' ton naj Juan , yin̈ iswi' hune' witz caw nahat yecan̈ .
40017002	Ha' bey tu' xin ishel isba yillax yin̈ Comam , caw toxan̈e chitzejtzon sat Comam haca' tz'ayic . Wal xil isk'ap Comam xin , caw sajhopon̈e elicoj .
40017003	Lan̈antotic'a xin yilni ebnaj naj El'ias yeb naj Mois'es , lan̈an istzotel ebnaj yeb Comam .
40017004	Yalnican̈ naj Pedro tet Comam Jes'us : -- Mamin , caw c'ul ta wal je bey ti' , ta chisje hac'ul chu cowatx'enan̈ oxebo niẍte pat ; hunu hawet , hunu yet naj Mois'es , yeb hunu yet naj El'ias ti' , ẍi naj Pedro .
40017005	Hayet lan̈an yalni naj Pedro hune' tu' xin , yayilo hune' moyan caw sajhopon̈e , yoc hoyno yin̈ ebnaj yeb Comam . Yaben ebnaj iscuywom Comam tu' hune' yul nuk'e xol moyan tu' yalni haca' ti' : -- Ha' naj ti' Inc'aholan caw xahan ay wuhan , caw chintzalahan yin̈ naj ; abewe tzet chal naj , ẍiayti xol moyan .
40017006	Hayet yaben ebnaj oxwan̈ iscuywom Comam hune' tu' , caw xiwcan̈ ebnaj , yaycano xulno ebnaj sat tx'otx' .
40017007	Lahwi tu' , ishitzico Comam isc'atan̈ ebnaj , yanayo Comam isk'ab yiban̈ ebnaj , yalni Comam : -- Ahan̈wewanoj , mach chexxiwi , ẍi Comam .
40017008	Hayet yilniti ebnaj xin , matxa mac lin̈ancan̈ isc'atan̈ Comam .
40017009	Haxa yet lan̈an yayti Comam yin̈ iswi' hune' witz tu' yeb ebnaj iscuywom , yalni Comam : -- Machi bay cheyal hune' maxeyil ti' masanto yet chinitzitzbican̈an xol camom , Hanin Ak'bilintijan texol yu Comam Dios , ẍi Comam tet ebnaj .
40017010	Lahwi tu' isk'amben ebnaj tet Comam : -- ¿ Tzet yin̈ xin chal ebnaj cuywawom yin̈ isley naj Mois'es tato yilal babel chul naj El'ias sata naj Cristo ? ẍi ebnaj tet Comam .
40017011	Istak'wi Comam tet ebnaj iscuywom tu' : -- Yeli hac tu' , yilal yul naj El'ias tu' babel yun̈e isnani isba anma cat yoc yin̈ istoholal .
40017012	Yaja' chiwalan teyet tato xahul naj El'ias tu' yaja' mach txumchalo naj yu ebnaj , yuxin iswatx'e ebnaj baytet yal isc'ul yin̈ naj El'ias tu' . Hac tu' xin chinutelaxan Hanin Ak'bilintijan texol yu Comam Dios , chiec'ya' wanmahan yu ebnaj , ẍi Comam .
40017013	Lahwi tu' xin , istxumchalo yu ebnaj tato ha' yin̈ naj Juan anican̈ ha' iswi' anma tzotel Comam .
40017014	Yet yayilo Comam yeb iscuywom xol anma xin , ishitzico hune' naj isc'atan̈ Comam , yay jahno naj sata Comam , yalni naj tet Comam :
40017015	-- Mamin , caw tz'ayojab hac'ul yin̈ inc'aholti'an yuto caw chilow hune' yaxcamic yin̈ naj , caw chiec'ya' yanma naj yu . Tx'i'alxa el chito naj yul k'a' yeb xol ha ha' .
40017016	Mawitijan naj tet ebnaj hacuywom ti' , yaja' xin machi yu yak'ni cawxo ebnaj naj , ẍi naj tet Comam .
40017017	Istak'wi Comam : -- Hex ti' , caw mach cheyaco heyanma yin̈ Comam Dios , caw tx'ojexcanoj . Caw nimanxa tiempo ayinic'ojan texol . ¿ Hantatoc'anab tiempo chextecha wuhan ? Caw ya'xa wanmahan heyu . Iweti naj bey ti' , ẍi Comam .
40017018	Ischejnilo Comam ischejab naj matzwalil ayco yin̈ naj tzeh tu' . Lan̈antotic'a xin iscawxilo naj .
40017019	Haxa yet ischuquilxan̈e Comam Jes'us yeb ebnaj iscuywom tu' , isk'amben ebnaj tet Comam : -- Mamin , ¿ tzet yin̈ xin machi mayu jinilojan̈ ischejab naj matzwalil yin̈ naj tzeh ti' ? ẍi ebnaj .
40017020	Istak'wi Comam tet ebnaj : -- Yuto hex ti' ayto mach chiapni heyanico heyanma yin̈ Comam Dios . Yin̈ caw isyelal chiwalan teyet ta chicawxi hec'ul yin̈ Comam Dios waxan̈ca txann̈e yeco heyanma yin̈ Comam haca'n̈e hunu nich'an yin̈atil te' mostaza , chu heyalni tet hunu witz haca' ti' : " Heq'uilo haba bey ti' , asi' hunuxa bayah , " ta quexchi , chisyije hune' witz tu' tzet cheyala . Sunil chu hewatx'eni ta ayco heyanma yin̈ Comam Dios .
40017021	Yuto huntek'an ischejab naj matzwalil ti' , machi el yin̈ anma ta mach chextxahli yeb heyak'len wahil hetxahli tet Comam Dios , ẍi Comam Jes'us .
40017022	Hayet yec' Comam Jes'us yeb ebnaj iscuywom yul ismajul Galilea , yalni Comam tet ebnaj : -- Hanin Ak'bilintijan texol yu Comam Dios chin'alaxicojan yul isk'ab anma .
40017023	Chinak'lax camojan , yaja' yin̈ yox tz'ayic xin cat witzitzbican̈an hunelxa , ẍi Comam . Hayet yaben ebnaj hune' tu' caw occano bisc'ulal yin̈ yanma ebnaj .
40017024	Hayet yapni Comam Jes'us yeb ebnaj iscuywom bey con̈ob Capernaum , yapni ebnaj chiinilo ch'en tohlabal yin̈ yatut Comam Dios isc'atan̈ naj Pedro . Isk'amben ebnaj tet naj : -- ¿ Chimyak' naj chachcuyni istohlabal yin̈ yatut Comam Dios ? ẍi ebnaj .
40017025	Istak'wi naj Pedro : -- Ho' chitohlawi ya' , ẍi naj . Hayet yocto naj Pedro tu' yul n̈a ha' Comam babel k'amben tet naj : -- Sim'on , ¿ tzet chu hatxumni yin̈ hune' ti' ? Mac tet chisk'an ebnaj yahaw con̈ob ch'en tohlabal , ¿ ham tet yet con̈ob ebnaj , mato tet anma nan con̈obal ? ẍi Comam .
40017026	Istak'wi naj Pedro : -- Ha' anma nan con̈obal , ha' ch'ak'ni ch'en , ẍi naj . Yalni Comam : -- Ta hac tu' , ha' mac yuninaltic'a con̈ob yehi mach yilalo chak' ch'en .
40017027	Yaja' yun̈e mach ch'oc ishowal ebnaj jin̈ , asi' isti' ha' lago cat hawanayto ch'en ik'omati cay xol ha' . Ha' xin yul isti' no' babel cay chiahti hawu ayicto hune' ch'en melyu c'uxan isk'oji istohlan hawet yeb wetan . Chawiti ch'en cat hato hawak'nocano ch'en tet ebnaj chichahni ch'en tohlabal tu' , ẍi Comam tet naj Pedro .
40018001	Yin̈ hune' tiempohal tu' , isk'ambe ebnaj iscuywom Comam Jes'us tet haca' ti' : -- ¿ Mac ec'bal yelapno xol anma ayxaco yul isk'ab Comam Dios ? ẍi ebnaj .
40018002	Yawtenti Comam hune' nich'an unin yanico Comam xolbal ebnaj .
40018003	Yalni Comam : -- Yin̈ caw yeli chiwalan teyet , ta mach chehel hebeybal , yeb ta mach cheyiyo heba haca' nich'an unin ti' , mach chu heyoc yul isk'ab Comam Dios .
40018004	Yuxin mac chiyiyo isba haca' nich'an unin ti' , ha' ec'bal yelapno xol mac ayxaco yul isk'ab Comam Dios .
40018005	Yuxin ha' mac chichahni hunu nich'an unin yuto wetan yehi , haninan chinischahan , ẍi Comam Jes'us .
40018006	Yalnipaxo Comam Jes'us : -- Ha' mac chiak'ni lectaho hunu mac uninto yanico isba yul ink'aban , c'ul isc'allaxico hunu niman isch'enal ch'en molino yet trigo yin̈ isnuk' , cat isk'ojlaxayto xol ha' mar , sata ta chioc yak'a' ayc'ayo hunu maca .
40018007	Caw bisc'ulal yet anma ay yul sat yiban̈k'inal ti' yuto hantan̈e tzet bay wal yayc'ayi . Wal tu' caw yeli , yul sat yiban̈k'inal ti' ayn̈etic'a yin̈ bay chayc'ay anma , yaja' xin c'anch'an mac chiak'ni ayc'ayo hunu maca .
40018008	Yuxin tato hek'ab maca heyoj chexak'ni ayc'ayo yin̈ istx'ojal , c'ulmi hetzoc'niltoj cat hek'ojnito nahat . Waxan̈ca matxa tz'ajano henimanil yet chechahni hek'inal mach istan̈bal ec'balto c'ul sata ta tz'ajan henimanil yet chexalaxto xol k'a k'a' mach istan̈bal .
40018009	Ta isbak' hesat chexak'ni ayc'ayo xin , c'ulmi heyiniltij cat hek'ojnito nahat , wal xin waxan̈ca hunxan̈e isbak' hesat ayicto yet chechahni hek'inal mach istan̈bal sak'almi heyet sata ta chexalaxto xol k'a k'a' yeb iscabil isbak' hesat , ẍi Comam .
40018010	Yalnipaxo Comam Jes'us : -- Nann̈e heyu , tajca chehinc'uln̈e hunu mac uninto yanico isba yul ink'aban , chiwalan teyet , ebnaj 'angel chitan̈en ebnaj ti' ayco ebnaj yin̈ sat Inmaman yul satcan̈ ,
40018011	yuto Hanin Ak'bilintijan texol yu Comam Dios , hulnajinan insaya'an mac c'aynatoj .
40018012	K'inalo ta ay hunu naj ay cien isme' cat xin isc'ayto hunu no' , ¿ mataxca xin mach chacano naj no' noventa y nueve , cat isto naj issayno no' c'aynato tu' ?
40018013	Yaja' ta chiilcha no' yu naj xin , yin̈ caw yeli chiwalan teyet tato ec'balto chitzala naj yin̈ no' c'aynatic'ato tu' sata yin̈ no' noventa y nueve mach c'aynahotoj .
40018014	Hac tu' Comam ay yul satcan̈ , mach chisje isc'ul tato ay hunu mac uninto yul ink'aban chic'aytoj , ẍi Comam . Yalnipaxo Comam Jes'us :
40018015	-- Ta ay hunu hawuẍta chiwatx'en hunu istx'ojal tawin̈ , as tzotelan̈ tet naj hachuquil , cat xin hacachni naj . Ta chabeto naj tzet chawala , yocxa ak'anc'ulal texol chal tu' .
40018016	Yaja' ta mach chabeto naj tzet chawala , awteti hunuj maca cawan̈o mac chito tawintaj , haxinwal chiwatx'icanayo tzet cheyal tu' yin̈ sat cawan̈ maca oxwan̈ testigo .
40018017	Yaja' ta mach chabeto naj yin̈ haca' tu' , hal tet ebnaj juẍtaj . Taca mach chabeto naj tzet chal ebnaj juẍta tu' xin , haca' hunu mac mach ohtan̈eho Comam Dios , hac tu' chucano naj yul hesat , maca haca' hunu ebnaj chiinilo ch'en tohlabal .
40018018	Yin̈ caw yeli chiwalan teyet , sunil tzet chec'alba yul sat yiban̈k'inal ti' chic'albalaxpaxo yul satcan̈ , yebpaxo tzet chepuhilo yul sat yiban̈k'inal ti' , chipuhlaxpaxo yul satcan̈ .
40018019	Chiwalpaxojan teyet : Tato ay cawan̈ojex hun chu hek'anni hunu tzet ye tu' yin̈ hetxah tet Comam Dios yul sat yiban̈k'inal ti' chiak'lax teyet yu Inmaman ay yul satcan̈ .
40018020	Yuxin ha' bay chiscutxba isba cawan̈ maca oxwan̈ mac yu yinayo isba wetan , ayinicojan xolbal , ẍi Comam .
40018021	Lahwi tu' , ishitzico naj Pedro isc'atan̈ Comam , isk'amben naj : -- Mamin , ta ay hunu wuẍtajan chiyaco ismul wetan , ¿ hayelmi chiwak' nimanc'ulalan yin̈ , tom hujel mato hantaj ? ẍi naj .
40018022	Istak'wi Comam : -- Mach chiwalan tawet tato hujeln̈e , walxinto hujel el chielto setenta chawak' nimanc'ulal yin̈ hawuẍtaj , ẍi Comam .
40018023	Yalnipaxo Comam Jes'us : -- Chiwalpaxojan teyet yin̈ anma ayxaco yul isk'ab Comam Dios , lahan haca' hune' naj rey ilni hanta isc'as ebnaj ismunlawom .
40018024	Hayet lan̈an yichico naj yilni hanta isc'as ebnaj tu' , yilaxti hune' naj caw ismilalxa isc'as tet naj .
40018025	Yaja' hune' naj tu' , mach chik'oji naj istohlan sunil isc'as tu' . Yuxin ischej naj rey tu' txon̈laxoto naj yeb yixal , yeb yuninal , yeb sunil tzet aya .
40018026	Wal naj ay isc'as tu' xin ay jahno naj sata naj rey , yoc naj yalno tet naj haca' ti' : " Mamin , caw niman chawute hac'ul win̈an hayeboxa tz'ayic , chink'uyayojan ch'en cat wak'nihan sunil inc'astu'an tawet , " ẍi naj .
40018027	Wal naj rey tu' , caw tz'aycan̈ isc'ul naj yin̈ naj , yak'ni tan̈o naj isc'as naj tu' sunil , isbejtzolax naj .
40018028	Haxa yet yelti naj sata naj rey tu' , yilnayo naj hune' naj yet munlawomal , ay xin hanic' isc'as naj tet naj . Yoc yachno naj yin̈ isnuk' naj , etzaxan̈e xin majayto ishak'o naj yu naj , yalni naj tet naj : " Tinan̈ xin chawacanayo hac'as wetan , " ẍi naj .
40018029	Wal naj ay isc'as tu' ay jahno naj yin̈ sat naj , yalni naj tet naj : " Mamin , niman chawute hac'ul , hawechman hayeboxa tz'ayic , chink'uyayojan ch'en cat wak'ni inc'astu'an tawet , " ẍi naj .
40018030	Yaja' naj bay ay isc'as naj tu' , mach yabeto naj tzet yal naj , walxinto yito naj naj tet naj alcal , yalaxicto naj yul preso masanto yak'cano naj sunil isc'as tu' .
40018031	C'uxan xin ay huntek'an ebnaj yet munlawomal naj ilni hune' tu' , caw xin tac isc'ul ebnaj , yuxin to ebnaj yala' tet naj rey yin̈ tzet yu tu' .
40018032	Hayet yaben naj rey hune' tu' , yanito naj yawtemal naj . Yalni naj tet naj : " Hach ti' caw mach hawalil , wak' nimanc'ulalan yin̈ hac'as yuto hak'an nimanc'ulal wetan .
40018033	Estam xin matz'ay hac'ul yin̈ hawet munlawomal tu' haca' mayu istz'ay inc'ulan tawin̈ , " ẍi naj .
40018034	Caw xin tit ishowal naj rey tu' yin̈ naj , ischejni naj yalaxocto naj tx'oj tu' yul preso masanto istohlacano naj sunil isc'as tu' , ẍi Comam .
40018035	Yalnipaxo Comam haca' ti' : -- Hac tu' chute Inmaman ay yul satcan̈ teyin̈ tato mach cheyak' nimanc'ulal yin̈ sunil heyanma yin̈ heyuẍta chaco ismul teyet , ẍi Comam .
40019001	Lahwi yalnicano Comam Jes'us huntek'an cuybanile tu' xin , yel Comam yul ismajul Galilea , isto Comam yul ismajul tx'otx' Judea isk'axepic'to ha' Jord'an .
40019002	Caw xin hantan̈e anma oc tzujno yinta Comam , hac tu' xin yu yak'ni cawxo Comam anma ya'ay .
40019003	Ay xin huntek'an ebnaj fariseo apni isc'atan̈ Comam , yoc ebnaj yilweno Comam yun̈e yayc'ay yin̈ hunu ismul , isk'amben ebnaj tet Comam : -- Mamin , ¿ chimyu ispohni isba hunu naj yeb yixal waxan̈ca yu hunu comon tzet ye tu' ? ẍi ebnaj .
40019004	Istak'wi Comam tet ebnaj : -- ¿ Tom maẍto cheyil yul Yum Comam Dios bay chala tato hayet iswatx'encano Comam Dios anma , iswatx'e Comam Dios naj winaj , iswatx'enpaxo Comam ix ix ?
40019005	Yalni Comam Dios haca' ti' : " Yuxin chacano naj winaj ismam yeb ismi' cat ishunbancano isba naj yeb yixal , hac tu' xin hunxan̈e anmahil chielcanico iscawan̈il , ẍicano Comam .
40019006	Yuxin matxa cawan̈o anmahil yehi , to hunxan̈e chielcanicoj . Yuxin ha' mac chishunba Comam Dios machi hunu mac chu ispohni , " ẍi Comam Jes'us .
40019007	Isk'ambenpaxo ebnaj fariseo tu' tet Comam : -- ¿ Tzet yin̈ xin yalcano naj Mois'es tato chu yak'lax te' hum yet pohlebahil tet ix ixale cat yalaxcano ix yu yichamil ? ẍi ebnaj .
40019008	Yalni Comam tet ebnaj : -- Yu hetx'ojal yuxin yal naj Mois'es hune' tu' ta chu hepohlencano heba yeb heyixal . Wal yet yichebanil yul sat yiban̈k'inal ti' , mach haco tu' ye yu Comam Dios .
40019009	Yuxin chiwalan teyet , ha' mac chibejnicano yixal , yaja' ta mach taj yu issayni ix hunuxa winaj , cat ismohyipaxo naj yeb hunuxa ix , yin̈ haca' tu' chaco naj ismul yul sat Comam Dios , ẍi Comam .
40019010	Yalni ebnaj iscuywom Comam haca' ti' : -- Tato matxa chu copohni coba yeb jixal , c'ulmi mach chijik' jixal chal tu' , ẍi ebnaj .
40019011	Istak'wi Comam tet ebnaj : -- Yaja' mach sunilo mac chiijcha yu yin̈ hune' cheyal ti' , wal xin han̈c'an̈e mac yettic'a yehi .
40019012	Ay ebnaj maẍtic'a tz'ajano isnimanil yettic'a chipitzc'ahi , yuxin mach chu yik'ni ebnaj yixal . Aypaxo ebnaj yet anmahil chiuteni , yuxin mach chu yik'nipaxo ebnaj yixal . Aypaxo ebnaj xin yu ismunla yin̈ ismunil Comam Dios yuxin machi yixal . Yuxin ha' mac chitecha yu , machojab chik' yixal , ẍi Comam .
40019013	Lahwi tu' xin , yilaxti haywan̈ niẍte unin isc'atan̈ Comam Jes'us yu yanayo Comam isk'ab yiban̈ , yebpaxo yu istxahli Comam yin̈ . Wal ebnaj iscuywom Comam xin , oc ebnaj iscacha' anma ik'n̈e niẍte unin tu' .
40019014	Yuxin yal Comam tet ebnaj : -- Mach checach istit niẍte unin ti' inc'atan̈an , yuto ha' mac chaco yanma yin̈ Comam Dios haca' yeco yanma niẍte unin ti' yin̈ ismam ismi' , ha' chu yoc yul isk'ab Comam ay yul satcan̈ , ẍi Comam .
40019015	Yanayo Comam Jes'us isk'ab yiban̈ iswi' niẍte unin tu' , lahwi tu' xin isto Comam .
40019016	Ay hune' naj tzeh apni isc'atan̈ Comam Jes'us , isk'amben naj tet Comam : -- Mam cuywawom , ¿ tzet hunu c'ul inwatx'enan yun̈e inchahnihan k'inale mach istan̈bal ? ẍi naj .
40019017	Yalni Comam Jes'us tet naj : -- ¿ Tzet yin̈ xin chak'ambe wetan yin̈ tzet ye tu' c'ul ? Wal xin hune'n̈e mac c'ul . Yaj ta chawoche hachab hak'inal mach istan̈bal , yije chejbanile ak'bilcano yu naj Mois'es , ẍi Comam .
40019018	Isk'amben naj haca' ti' : -- ¿ Baytet xin huntek'an chejbanile chawal ti' ? ẍi naj . Yalni Comam : -- Mach chachpotx'wahi , mach chachixli yebpaxo mach chachelk'awi , yeb mach chahobcan̈ lek'ti'al yin̈ hawet anmahil .
40019019	Yije tzet chal hamam , hami' , yebpaxo xin xahan chawil hawet anmahil haca' haya'iln̈en haba , ẍi Comam tet naj .
40019020	Istak'wi naj tet Comam : -- Sunil huntek'an chawal ti' yijebiltic'a wuhan yichitaxtic'a inch'ibcan̈an . ¿ Tzet hunuxa wal inyijenan ? ẍi naj .
40019021	Yalni Comam tet naj : -- Yaja' ta chawoche chachoccano c'ulal , as txon̈to sunil tzet ayach , cat hapohnican̈ istohol yin̈ anma meba' , haxinwal ay hak'alomal yul satcan̈ . Lahwi tu' cat hawoccano tzujno wintajan , ẍi Comam .
40019022	Hayet yaben naj tzeh tu' yalni Comam haca' tu' , ispaxto naj yin̈ bisc'ulal yuto caw k'alomcano naj sic'lebil .
40019023	Yalni Comam Jes'us tet ebnaj iscuywom : -- Yin̈ caw yeli chiwalan teyet , caw ya'ta yoc anma k'alom yul isk'ab Comam Dios .
40019024	Chiwalpaxojan teyet , haca' hunu no' camello tinan̈ , ¿ tom subutaj yec'to no' yul isholanil hunu ch'en acuẍa ? Hac tu' ye anma k'alom , caw ya'ta yoc yul isk'ab Comam Dios , ẍi Comam .
40019025	Hayet yaben ebnaj iscuywom Comam hune' tu' caw c'ayilo isc'ul ebnaj , yalni ebnaj tet hunun : " Ta hac tu' , ¿ mactaxca chicolchahi ? " ẍi ebnaj .
40019026	Yoc t'an̈no Comam yin̈ ebnaj , yalni Comam : -- Hune' ti' mach chik'oji anma iswatx'eni , wal Comam Dios sunil tzet chu iswatx'en Comam , ẍi Comam Jes'us .
40019027	Yalni naj Pedro tet Comam : -- Mamin , han̈on̈ti'an̈ bejbilcano sunil tzet ayon̈an̈ yu joc tzujnojan̈ tawintaj , ¿ yuxin tzet chicochahan̈ ispajoj ? ẍi naj .
40019028	Yalni Comam : -- Yin̈ caw yeli chiwalan teyet , yet chiapni istiempohal yet chiac'bilo sunil tzet ye tu' , Hanin Ak'bilintijan texol yu Comam Dios chinoc tz'on̈nojan yul incapilan caw c'ulch'ancanoj . Haxa hex chexec' tzujtzun wintati'an , chexoc tz'on̈no yul hunun hecapil , cat heyoc heyilni yin̈ tzet chielico cablahon̈eb majan ebnaj Israel .
40019029	Yuxin mac chisbejcano yatut wuhan maca yuẍtaj , yanab , maca ismam , maca ismi' , maca yuninal , maca istx'otx' ; huntek'an mac tu' caw ec'balto tx'i'al ispaj selel chiak'lax tet , yeb chischah isk'inal mach istan̈bal .
40019030	Ha' mac caw ay yelapno ye tinan̈ , yet chiapni hune' tiempohal tu' , caw matxa yelapno chielicoj . Haxa mac machi yelapno ye tinan̈ chijute jilni , yet chiapni hune' tiempohal tu' caw aycano yelapno chielcanicoj , ẍi Comam .
40020001	Yalnipaxo Comam Jes'us tet ebnaj iscuywom : -- Anma chioc yul isk'ab Comam Dios lahan haca' hunu naj yahaw munil to yin̈ caw sahab sac'ayal issaya' isc'amte' chimunla xol te' uva .
40020002	Hayet yilcha huntek'an ebnaj yu naj , yalni naj tato hune' denario chak' naj yin̈ tz'ayic tet hunun ebnaj , lahwi tu' isto ebnaj munlaho xol yuva naj .
40020003	Yin̈mi ch'en balon̈eb yin̈ yet yalan̈ chuman isto naj yul txon̈bal , yilni naj huntek'anxa ebnaj mach ismunil .
40020004	Yalni naj tet ebnaj : " Ay munil inc'atan̈an , chexintohlahan haca'tic'a caw yehi , " ẍi naj . Istopaxo ebnaj munil xol yuva naj .
40020005	Naj yahaw munil tu' elpaxto naj yin̈ chumanil , yeb yin̈ ch'en oxeb , hactic'apax tu' yute yalni naj tet huntek'anxa ebnaj ilcha yu .
40020006	Yin̈xa ch'en howeb xin , istopaxo naj txon̈bal hunelxa , yilni naj huntek'an ebnaj chiec' bey tu' mach ismunil . Isk'amben naj tet ebnaj : " ¿ Tzet yin̈ xin ton̈e chiec' tz'ayic teyiban̈ bey ti' ? " ẍi naj .
40020007	Istak'wi ebnaj : " Mamin , to machi mac chiak'ni yet comunilan̈ , " ẍi ebnaj . Yalni naj tet ebnaj : " Ta chisje hec'ul asi'we munil wintajan , chexintohlahan haca' caw yehi , " ẍi naj . Isto ebnaj munil yinta naj .
40020008	Haxa yin̈ k'ejbiyal xin , yalni naj yahaw munil tu' tet naj chiilni ismunil haca' ti' : " Awte sunil ebnaj munlawom cat hatohlan ebnaj . Ebnaj maoc munil yin̈ islahobal , ha' ebnaj chatohla babel . Wal ebnaj caw sahab maichico ismunla xin , islahobal chatohla ebnaj , " ẍi naj yahaw munil tu' .
40020009	Lahwi tu' xin yawtelax ebnaj oc munil yin̈ ch'en howeb , ha' ebnaj babel tohlalaxi , hune' denario ak'lax tet hunun ebnaj .
40020010	Haxa yet yawtelax ebnaj ichico munil yin̈ caw sahab sac'ayal , ham yalni ebnaj tato ec'bal istohol ebnaj chiak'laxi , yaja' machoj , hune'n̈e denario ak'laxpaxo tet hunun ebnaj .
40020011	Hayet ischahni ebnaj istohol tu' yichico ebnaj isbuchwa yin̈ naj yahaw munil tu' ,
40020012	yalni ebnaj : " Ebnaj mahul yet islahobalxa ti' hunxan̈e hora mamunla ebnaj , ¿ tzet yin̈ xin lahan cotoholan̈ maxawak' yeb ebnaj ? Han̈on̈ti'an̈ ec'bal macon̈munlahan̈ , yeb xin caw majak' janmahan̈ xol k'a' , " ẍi ebnaj .
40020013	Istak'wi naj yahaw munil tu' tet hune' naj haca' ti' : " Hach wet anmahil , mach chinetlihan tawin̈ yuto majala tato hune' denario chintohlahan hatz'ayic .
40020014	Wal xin mawak'an hatohol , paxan̈toj . Ta chiwochehan ta lahan chik' ebnaj lan̈oxa maoc munil yebex , mach hawoc yin̈ hune' tu' .
40020015	Haninti'an chu wak'nihan inmelyuhan tet mac bay chiwochehan , ¿ mato chichiwa hac'ul yu c'ul inc'ulan ? " ẍi naj yahaw munil tu' .
40020016	Yuxin ha' mac babel tinan̈ , ha' chicancano yin̈ islahobal , wal mac islahobal ye tinan̈ , ha' chioc yin̈ babel . Hantan̈e mac awtebil yu Comam Dios , yaja' haywan̈n̈e mac sic'bililoj , ẍi Comam .
40020017	Yet ayxaco Comam Jes'us yeb anma yin̈ isbel bey Jerusal'en , yawtenilo Comam ebnaj cablahon̈wan̈ iscuywom , yalni Comam tet ebnaj :
40020018	-- Tinan̈ xin lan̈an coto bey Jerusal'en , yaja' Hanin Ak'bilintijan texol yu Comam Dios , chin'alaxicojan yul isk'ab ebnaj yahawil yin̈ ebnaj sacerdote yeb ebnaj cuywawom yin̈ isley naj Mois'es cat isk'anni ebnaj camical wiban̈an .
40020019	Chilahwi tu' cat quinyanicojan ebnaj yul isk'ab ebnaj mach Israeloj , cat isbuchwa ebnaj win̈an , cat quinismak'nihan ebnaj . Chilahwi tu' cat quinyanican̈an ebnaj yin̈ te' culus , yaja' yin̈ yox tz'ayic cat witzitzbican̈an hunelxa , ẍi Comam .
40020020	Yet hune' tiempohal tu' apni ismi' ebnaj isc'ahol icham Zebedeo ilwal yin̈ Comam Jes'us . Tzujan xin ebnaj cawan̈ tu' yinta ismi' , yay jahno ixnam sata Comam yuto ay hune' tzet choche ixnam isk'ana' .
40020021	Isk'amben Comam tet ixnam : -- Miyay , ¿ tzet chawoche hak'ana' wetan ? ẍi Comam . Istak'wi ixnam : -- Mamin , yet chachoc Yahawoj chink'anan tawet tato cawan̈ wuninti'an chioc tac'atan̈ . Hunu naj chioc tz'on̈no yin̈ hawatx'k'ab , hunuxa naj chioc tz'on̈no yin̈ hameck'ab , ẍi ixnam .
40020022	Istak'wi Comam : -- Hex ti' mach heyohtajo tzet chek'ana . ¿ Chimyu heyuc'ni hune' vaso ha ha' caw c'ah haca' hune' chiwuc'an ? ẍi Comam . Istak'wi ebnaj : -- Ho' , chu juc'nihan̈ , ẍi ebnaj .
40020023	Yalni Comam tet ebnaj xin : -- Yeltoni chu heyuc'ni hune' vaso ha ha' caw c'ah chiwalti'an , yaja' wal haninti'an mach wetojan walnihan mac chiay tz'on̈no yin̈ inwatx'k'aban yeb yin̈ inmeck'aban , to han̈e Inmaman ohtan̈e mac tet chak'a , ẍi Comam .
40020024	Hayet yaben ebnaj lahon̈wan̈xa iscuywom Comam , caw tit ishowal ebnaj yin̈ ebnaj cawan̈ tu' .
40020025	Yet yilni Comam hune' tu' , yawtenico Comam ebnaj isc'atan̈ , yalni Comam : -- Hex ti' caw heyohtaj tato ebnaj ayco yahawo con̈ob , ay yip ebnaj yiban̈ con̈ob tu' . Haxa ebnaj nime winaj yul con̈ob yahawxa chute isba ebnaj yin̈ anma .
40020026	Wal texol xin mach c'uluj tato hac tu' cheyute , wal xin ta ay hunu mac ec'bal yelapno ye chabe , ahojab chioc chejaboj .
40020027	Haxa mac choche ec'bal yelapno chuco texol xin , yak'abico isba chejaboj .
40020028	Hac tu' wehan Hanin Ak'bilintijan texol yu Comam Dios , mach hulnajojinan yu inchejnihan anma , walxinto haca' chejab wecojan xol anma , cat wak'ni camo inbahan hac tu' xin chu intohlanan ismul tx'i'al anma , ẍi Comam .
40020029	Hayet yel Comam Jes'us yeb ebnaj iscuywom yul con̈ob Jeric'o , caw hantan̈e anma oc tzujno yinta Comam .
40020030	Ay xin cawan̈ ebnaj mach chu yilni , tz'on̈anayo isti' beh . Hayet yaben ebnaj tato ha' Comam Jes'us lan̈an yec'toj , yahwi ebnaj tet Comam yin̈ caw ip haca' ti' : -- Mamin , yuninal isc'ahol naj rey David , caw tz'ayojab hac'ul jin̈an̈ , ẍi ebnaj .
40020031	Yaja' xin oc anma iscacha' ebnaj yun̈e isbejni ebnaj yel yaw , yaj caw islahico ebnaj yahwi , yalnipaxo ebnaj : -- Mamin , isc'ahol jichmam David , caw tz'ayojab hac'ul jin̈an̈ , ẍi ebnaj .
40020032	Yet yaben Comam Jes'us hune' tu' yoc lin̈noj , yawtenti Comam ebnaj isc'atan̈ , isk'amben Comam tet ebnaj : -- ¿ Tzet cheyoche chinwatx'ehan ? ẍi Comam .
40020033	Istak'wi ebnaj : -- Mamin , chijochehan̈ chawak' hajlo cosatan̈ , ẍi ebnaj .
40020034	Istz'aycan̈ isc'ul Comam yin̈ ebnaj ; yanico Comam isk'ab yin̈ isbak'sat ebnaj , yin̈n̈ena tu' xin ishajlo issat ebnaj , yoc tzujno ebnaj yinta Comam .
40021001	Hayet ayto yapni Comam Jes'us yeb ebnaj iscuywom bey Jerusal'en yapni Comam bey Betfag'e , iscawilal won̈an Olivo . Ischejnito Comam cawan̈ ebnaj iscuywom ,
40021002	yalni Comam tet ebnaj : -- Asi'we bey aldea cosatac'to ti' , yet chexapno bey tu' cheyila' hune' no' mi'e burro xecan , ayco yunin no' isc'atan̈ ; chepuholo no' cat heyinoti no' wetan .
40021003	Yaja' ta ay tzet chihallax teyin̈ xin , cheyala' haca' ti' : " Ay chiocnico no' yu Comam Jes'us , yaja' chon̈hulan̈ jak'a'paxojan̈ no' , " quexchi , ẍi Comam .
40021004	Hac tu' yu yijni isba tzet tz'ibn̈ebilcano yu hune' ischejab Comam Dios yet payat haca' ti' :
40021005	Halwe tet anma ay yul con̈ob Si'on haca' ti' : Ilwec'anabi , lan̈an yul hereyal texol , hune' heyahaw ti' caw c'ul isc'ul , ayahto yiban̈ hune' no' tzeh burro , yunin hune' no' mi'e burro ijtzom , ẍiayoj .
40021006	Isto ebnaj cawan̈ tu' , isyijen ebnaj haca'tic'a yu yalni Comam .
40021007	Yet yapni ebnaj bey tu' ispuhnilo ebnaj no' mi'e burro tu' , yiniti ebnaj no' yeb no' yunin tet Comam . Islitx'banahto ebnaj xil isk'ap isk'an̈o yichin̈ no' tzeh burro tu' , lahwi tu' yahto Comam yiban̈ no' .
40021008	Caw hantan̈e anma oc tzujno yinta Comam , ay mac islebayo xil isk'ap yul beh . Aypaxo mac inilo xaj te te' yanayo yul beh bay chiec'to Comam tu' .
40021009	Sunil anma babelico sata Comam yeb tzujanico yintaj , ichico yawi yin̈ caw ip , chalni haca' ti' : -- ¡ Caw niman yelapno naj ti' , ha' naj ti' titna yin̈ yuninal jichmam rey David ! ¡ Jala'we tzoti' c'ul yin̈ mac chihul coxol yu Comam Dios ! ¡ Jak'a'we yuch'andiosal tet Comam Dios ay satcan̈ ! ẍi anma .
40021010	Hayet yapni Comam bey Jerusal'en , iswejchacan̈ anma sunil , isk'ambeni : -- ¿ Mac anmahil hune' naj ti' ? ẍi anma .
40021011	Istak'wi huntek'anxa ebnaj : -- Ha' naj ti' Jes'us , ischejab Comam Dios ay bey Nazaret yul ismajul Galilea , ẍi ebnaj .
40021012	Lahwi tu' xin yocto Comam Jes'us yul yatut Comam Dios , istzumbenilti sunil anma chitxon̈wi yeb chilok'wi bey tu' . Iswacchancan̈ Comam ismeẍa ebnaj helom melyu , ispac'chanpaxocan̈ Comam isẍila ebnaj txon̈om palamuch .
40021013	Yalni Comam tet ebnaj : -- Tz'ibn̈ebilcano yul Yum Comam Dios haca' ti' : " Ha' watutan yet txah yehi , " ẍiayoj . Yaja' hex ti' haca' hunu isn̈ach'en elk'om , hac tu' ye heyu , ẍi Comam .
40021014	Hayet ayicto Comam yul yatut Comam Dios tu' yapni huntek'an ebnaj mach chu yilni yeb ebnaj tx'oj ye yoj ; yak'ni cawxo Comam ebnaj .
40021015	Hayet yilni ebnaj yahawil yin̈ ebnaj sacerdote , yeb ebnaj cuywawom yin̈ ley huntek'an c'aybalc'ule iswatx'e Comam tu' caw tit ishowal ebnaj ; yeb yet yaben ebnaj yalni niẍte unin : " Jak'aweco ismay isc'ahol jichmam rey David , " ẍi ,
40021016	yalni ebnaj tet Comam : -- ¿ Chimhawabe tzet chal niẍte unin ti' ? ẍi ebnaj . Istak'wi Comam : -- Ho' chiwabehan , yaja' ¿ tom maẍto bay cheyil yul Yum Comam Dios bay chal haca' ti' ? : Ha' niẍte unin yeb niẍte chi-to-txutxwi ha' chak'an bitn̈eno habi , ẍiayoj , ẍi Comam .
40021017	Lahwi tu' yel Comam yul con̈ob Jerusal'en , isto yul con̈ob Betania , bey tu' xin cancano Comam hune' ak'bal .
40021018	Haxa hunxa tz'ayic yin̈ caw sahab sac'ayalil , ismeltzo Comam Jes'us yul con̈ob Jerusal'en . Yet ayco Comam yin̈ isbel tu' isn̈ohchacan̈ .
40021019	Yilnito Comam hune' te' higuera isti' beh , isto Comam yich te' , yilni Comam ta machi sat te' , xajn̈e te' aycoj . Yalni Comam yin̈ te' haca' ti' : -- ¡ Matxa bak'inal chachsatni ! ẍi Comam . Yin̈n̈ena tu' xin istajilo te' .
40021020	Hayet yilni ebnaj iscuywom Comam hune' tu' , caw c'aycan̈ isc'ul ebnaj , isk'amben ebnaj tet Comam : -- ¿ Tzet mayu istajnalo te' yin̈ an̈e ? ẍi ebnaj .
40021021	Yalni Comam tet ebnaj : -- Yin̈ caw yeli chiwalan teyet , ta caw cheyaco heyanma yin̈ Comam Dios , machi xin chicabcon hec'ul , maẍn̈etaj hune' mayu yin̈ te' higuera ti' chisje hewatx'eni . Wal xin tato cheyal tet hune' witz ti' : " Heq'uilo haba bey ti' cat hato hawanoyto haba xol ha' mar , " ta quexchi , chiyij isba tzet cheyala .
40021022	Yuxin ta yin̈ sunil heyanma chextxahli tet Comam Dios yet chek'anni hunu tzet ye tu' , chiak'lax teyet , ẍi Comam .
40021023	Lahwi tu' xin , yapni Comam Jes'us yul con̈ob Jerusal'en , yocto Comam yul yatut Comam Dios . Hayet lan̈an iscuywa Comam xin ishitzico ebnaj yahawil yin̈ ebnaj sacerdote , yeb ebnaj ichamta winaj iswi'ehal yin̈ ebnaj Israel , isk'amben ebnaj tet Comam : -- ¿ Mac cachchejni hawatx'en huntek'an hawatx'e yet ewi ? ¿ Mac ak'ni hawip ? ẍi ebnaj .
40021024	Istak'wi Comam : -- Haquintu'an ay hune' ink'ambebalan teyet , ta chepajtze wetan chiwalan mac ak'n̈e wipan inwatx'enan huntek'an tu' .
40021025	¿ Mac chejniti naj Juan yanocan̈ ha' iswi' anma ? ¿ Tom Comam Dios mato ha' anma ? ẍi Comam . Yichico ebnaj yallen tet hunun haca' ti' : -- Tato chijala' ta Comam Dios chejniti naj Juan tu' , chimyala' naj jet : " ¿ Tzet yin̈ xin mach heyayto yul heyanma yin̈ tzet yal naj ? " ẍim naj .
40021026	" Yaja' ta chijalpaxoj ta ha' anma chejn̈e naj , chon̈xiw jalni yuto sunil anma chianayto yul yanma tato naj Juan tu' ischejab Comam Dios ye naj , " ẍi ebnaj .
40021027	Yuxin tak'wi ebnaj tet Comam : -- Mach johtajojan̈ , ẍi ebnaj . Yalni Comam tet ebnaj : -- Haquintu'an mach chiwalan mac ak'n̈e wipan inwatx'enan huntek'an tu' , ẍi Comam .
40021028	Yalnipaxo Comam Jes'us tet ebnaj hunelxa : -- ¿ Tzet cheyute heyalni yin̈ hune' chiwalti'an ? Ay hune' naj mame ay cawan̈ isc'ahol ; yalni naj tet naj babel haca' ti' : " C'ahol , as munlahan̈ xol te' uva , " ẍi naj .
40021029	Istak'wi naj : " ¡ Mach chintohan ! " ẍi naj . Yaja' tzujanxa xin yoc yin̈ isnabal naj istohi .
40021030	Lahwi tu' yalnipaxo naj mame tu' tet naj iscab tato chitopaxo naj munil ; istak'wi naj : " C'ultic'a mam chintohan , " ẍi naj . Yaja' xin mach to naj .
40021031	¿ Mac xin najil yijen tzet yal ismam yin̈ ebnaj cawan̈ tu' ? ẍi Comam . Istak'wi ebnaj : -- Naj babel , ẍi ebnaj . Yalni Comam : -- Yin̈ caw yeli chiwalan teyet , ebnaj ik'omilo tohlabal yeb ebix ix tx'oj ye iswi' ha' chioc babel yul isk'ab Comam Dios tesataj .
40021032	Yuto hulic'o naj Juan anican̈ ha' iswi' anma quexiscuyu' yin̈ isc'ulal , yaja' mach heyayto yul heyanma yin̈ tzet yal naj . Wal ebnaj ik'omilo tohlabal yeb ebix tx'oj ye iswi' yayto yul yanma yin̈ tzet yal naj . Wal hex ti' xin , waxan̈ca caw heyil huntek'an tu' yaja' mach hehel hebeybal , yeb xin mach heyayto yul heyanma , ẍi Comam Jes'us .
40021033	Yalnipaxo Comam Jes'us tet ebnaj : -- Abewe hune'xa yechel chiwalti'an : " Ay hune' naj yahaw munil tz'unni te' uva sat istx'otx' , ispenayo naj istz'unub tu' . Iswatx'en naj bay chiyatz'lax yal te' , iswatx'enpaxocan̈ naj hune' n̈a nimajal yucan̈ istel yun̈e istan̈elax hune' peyab tu' . Lahwi tu' xin , yanito naj istz'unub tu' comonal tet huntek'an ebnaj . Isto naj yul hune'xa con̈ob caw nahat .
40021034	Haxa yet yapni istiempohal yuxlax te' uva tu' xin , yanito naj huntek'an ischejab ischahno ismajul tet ebnaj munlawom tu' .
40021035	Hayet yapni ebnaj chejab tu' xin , yoc ebnaj istzabnoyo ebnaj , ismak'ni ebnaj hune' naj , hunxa naj mak'bil ispotx'ni ebnaj , haxa hunxa naj xin k'ojlaxcan̈ naj .
40021036	Haxa yin̈ iscayel ec'balxa ebnaj chejab yato naj yahaw munil , yaja' xin hactic'apax tu' utelax ebnaj yu ebnaj munlawom tu' .
40021037	Yin̈xa istzujanil xin , ha' caw isc'ahol naj yahaw munil tu' yatoj , istxumni naj haca' ti' : ` Wal tet naj inc'aholti'an chimisyije ebnaj , ' ẍi naj .
40021038	Yaja' hayet yilni ebnaj yapni naj c'ahole tu' , yalni ebnaj tet hunun : ` Ha' tet naj ti' chicancano hune' tx'o tx'otx' ti' , wal tinan̈ copotx'owe camo naj haxinwal jetxa chuco hune' istx'otx' naj ti' , ' ẍi ebnaj .
40021039	Yoc ebnaj istzabnoyo naj , yilaxilto naj yintalto peyab tu' yu ebnaj , ispotx'ni ebnaj naj , " ẍi Comam .
40021040	Isk'amben Comam tet ebnaj : -- Yet chihul naj yahaw munil tu' , ¿ tzettaxca chute naj ebnaj munlawom tu' cheyute heyalni ? ẍi Comam .
40021041	Istak'wi ebnaj : -- Matxa chitz'ay isc'ul naj ispotx'ni ebnaj munlawom tx'oj tu' , cat yanito naj istz'unub tu' comonal tet huntek'anxa ebnaj munlawom tz'ajan chu yak'ni ismajul yet chiuxlax sat te' uva tu' , ẍi ebnaj .
40021042	Yalni Comam Jes'us : -- ¿ Tom maẍto cheyil yul Yum Comam Dios bay chal haca' ti' ? : Ha' hune' ch'en ch'en mach isje ebnaj watx'emcan̈ n̈a yak'aco yin̈ ismunil , ha' ch'en caw ec'balto c'ul yoc xe'o n̈a . Ha' Comam watx'en̈e hune' tu' , caw xin chic'ay coc'ul jilni , ẍiayoj .
40021043	Yuxin chiwalan teyet ta nanxa con̈obal chioc yul isk'ab Comam Dios heseleloj , yuto yijem anma tu' yak'ni ismajul yin̈ tzet chiswatx'e tet Comam .
40021044	Wal hune' ch'en ch'en tu' , ta ay mac chiayc'ay yiban̈ ch'en hayebtam isk'ahilal chioqui . Yaja' ta ha' ch'en chiayc'ay yiban̈ , chiquechmoto yalan̈ ch'en , ẍi Comam .
40021045	Hayet yaben ebnaj iswi'ehal ebnaj sacerdote , yeb ebnaj fariseo yalni Comam haca' tu' , istxumni ebnaj tato yin̈ ebnaj yal Comam huntek'an yechel tu' .
40021046	Yuxin yoche ebnaj istzabayo Comam , yaja' xiw ebnaj tet anma yuto sunil anma chalni tato ischejab Comam Dios ye Comam Jes'us .
40022001	Yichipaxico Comam Jes'us yalni tet ebnaj , yanico Comam huntek'an yechel yin̈ cuybanile tu' , yalni Comam haca' ti' :
40022002	-- Ha' anma awtebil yoc yul isk'ab Comam Dios , lahan haca' yak'le anma yin̈ hune' k'in̈ yec'tze hune' naj rey yet ismohyi isc'ahol .
40022003	Hayet c'ulxa ye sunil , yanito naj ischejab yik'ati ebnaj awtebil yin̈ hune' mohyilal tu' . Yaja' machi hunu ebnaj isjetij .
40022004	Lahwi tu' yanipaxto naj huntek'anxa ischejab , yalni naj tet ebnaj haca' ti' : " Halwe tet anma awtebil tu' tato watx'ebilxa itah . Manchejan potx'laxo hayc'on̈ inwacaxan , yeb hunmajanxa no nok' caw bak'ich , watx'ebilxa sunil . ` Asi'we yin̈ k'in̈ tu' , ' quexchi , " ẍi naj rey .
40022005	Yaja' ebnaj awtebil tu' , maẍtic'a cam isc'ul ebnaj istita . Hune' naj to ilno ismunil , hunxa naj xin to ilno istxon̈ .
40022006	Haxa huntek'anxa ebnaj xin , oc ebnaj howal yin̈ ebnaj chejab tu' , ispotx'lax ebnaj yu ebnaj .
40022007	Hayet yaben naj rey hune' tu' caw tit ishowal naj . Ischejni naj issoldado ispotx'no ebnaj potx'wawom tu' , isn̈uslaxpaxilo iscon̈ob ebnaj .
40022008	Lahwi tu' yalnipaxo naj rey tu' tet huntek'anxa ebnaj ischejab : " Sunil tzet chiocnico yin̈ hune' k'in̈ ti' watx'ebilxa sunil , yaja' ebnaj awtebil wuhan mach chisjeti ebnaj , yuxin mach istzano ebnaj yul yin̈ hune' k'in̈ ti' .
40022009	Wal tinan̈ asi'we yulaj calle cat hechejniti sunil mac chiilcha heyu yin̈ hune' k'in̈ ti' , " ẍi naj .
40022010	Yet yaben ebnaj chejab hune' tu' , isto ebnaj yulaj calle , yiniti ebnaj sunil anma chiec' bey tu' . Ay anma c'ul isbeybal , ay anma tx'oj isbeybal . Caw xin nohilo te' n̈a yu anma yin̈ hune' k'in̈ tu' .
40022011	Hayet yocto naj rey yilno anma cutxanxaco tu' , yilni naj hune' naj mach ayoco xil isk'ap yet mohyilal .
40022012	Yalni naj rey tet naj : " ¿ Tzet mayu hawocti bey ti' , machi xin xil hak'ap yet mohyilal aycoj ? " ẍi naj . Yaja' xin maẍtic'a tak'wi naj .
40022013	Yalni naj rey tu' tet ebnaj ischejab : " C'albawe yoj hune' naj ti' yeb isk'ab naj cat heyanilto naj xol k'ejholo , ha' bey tu' xin chiok'o naj yin̈ , cat isn̈etx'laho yeh naj , " ẍi naj .
40022014	Wal xin chiwalan teyet , caw tx'i'al mac awtebil yu Comam Dios yaja' haywan̈n̈e mac chissiq'uilo Comam , ẍi Comam Jes'us .
40022015	Lahwi tu' ishec'nilo isba ebnaj fariseo , islahti'n̈en isba ebnaj yin̈ tzet chu yak'ni ayc'ayo ebnaj Comam yin̈ hunu tzoti' , cat yoc ebnaj ak'oc'ule yin̈ Comam yalni .
40022016	Yuxin yato ebnaj haywan̈ ebnaj ayco yin̈ ispartido , yeb haywan̈ ebnaj ayco yin̈ ispartido naj Herodes isc'atan̈ Comam , yun̈e yilwen ebnaj Comam . Yalni ebnaj tet Comam : -- Mam cuywawom , caw johtajan̈ tato hach ti' isyelaln̈etic'a chawala , chacuynipaxo anma iswatx'en haca' choche isc'ul Comam Dios . Machi xin comono chawabeto yin̈ tzet chal anma , yuto lahan yelapno anma yul hasat .
40022017	Yuxin , ¿ tzet chawute hawalni yin̈ hune' ti' : Ch'en tohlabal chiel jin̈ yu naj jahaw ay Roma , c'ulmi jak'ni ch'en mato machoj ? ẍi ebnaj .
40022018	Yaja' wal Comam Jes'us pet istxumnalo Comam tzet nabil yu ebnaj . Yuxin yal Comam : -- Hex cheyal heba c'ulal ti' , ¿ tzet yin̈ xin chesay yin̈ tzet chu wayc'ayan yul hek'ab ?
40022019	Yewe hunu ch'en melyu cheyak' yin̈ hetohlabal tu' wila'an nan̈ , ẍi Comam . Yak'ni ebnaj hune' ch'en denario tet Comam .
40022020	Isk'amben Comam tet ebnaj : -- ¿ Mac najil ayco yechel sat yeb isbi yin̈ ch'en ? ẍi Comam .
40022021	Istak'wi ebnaj : -- Yechel sat naj jahaw ay bey Roma , yeb xin isbi naj ayco yin̈ ch'en , ẍi ebnaj . Yalni Comam xin : -- Ak'we tet naj yahaw Roma , baytet yet naj yehi , cat heyak'ni tet Comam Dios baytet yet Comam yehi , ẍi Comam .
40022022	Yet yaben ebnaj yalni Comam hune' tu' , caw c'ayilo isc'ul ebnaj , isbejnicano ebnaj Comam .
40022023	Yin̈tic'a hune' tz'ayic tu' , ay huntek'an ebnaj saduceo bey ilno Comam Jes'us . Ebnaj saduceo tu' mach chayto ebnaj yul yanma tato itzitzbican̈ anma camnaxa , yuxin isk'ambe ebnaj tet Comam :
40022024	-- Mam cuywawom , halbilcano yin̈ isley naj Mois'es haca' ti' : " Ta chicam yichamil hunu ix ix , machi xin yuninal naj yeb ix , yilal yik'ni ix yuẍta naj camna tu' , yun̈e ay yuninal naj yeb ix cat yoc yuninalo naj camna tu' , " ẍiayoj .
40022025	Yaja' yet hunel , coxolti'an̈ ay hujwan̈ ebnaj yuẍtan̈e isba . Naj babel mohyi yeb hune' ix yaja' cam naj , machi xin yuninal naj yeb yixal tu' , yuxin mohyi naj iscab yeb ix .
40022026	Yaja' campaxo naj , hactic'apax tu' yu naj isyox , masanta apni yin̈ naj ishuj , sunil ebnaj ik'len ix .
40022027	Lahwi tu' iscampaxo ix .
40022028	Yuxin hayet chiitzitzbican̈ camom , ¿ mac ebnaj hujwan̈ tu' chioc yichamilo ix yuto ishujwan̈il ebnaj mohyi yeb ix ? ẍi ebnaj .
40022029	Istak'wi Comam Jes'us tet ebnaj saduceo tu' : -- Hex ti' , maẍtaj ha' ye heyu , yuto mach heyohtajo tzet chal yul Yum Comam Dios , yeb mach heyohtajo yip Comam .
40022030	Wal xin hayet chiitzitzbican̈ anma camom matxa chimohyi , yuto lahanxa chielico haca' ebnaj 'angel ay satcan̈ .
40022031	Yin̈ yet chiitzitzbican̈ anma camom tu' , ¿ tom maẍto cheyil yul Yum Comam Dios bay chal haca' ti' ? :
40022032	" Haninti'an isDiosal naj Abraham , naj Isaac yeb naj Jacob , " ẍiayoj . Yuxin waxan̈ca cam ebnaj yaja' mach cam ebnaj yin̈ huneln̈e . Yuto mach isDiosalo camom ye Comam Dios to isDiosal anma itzitz , ẍi Comam .
40022033	Yet yaben anma huntek'an cuybanile yal Comam tu' caw c'ayilo isc'ul .
40022034	Yet yaben ebnaj fariseo tato matxa yu istak'wi ebnaj saduceo tet Comam Jes'us , iscutxbanico isba ebnaj .
40022035	Xol ebnaj tu' xin ayco hune' naj cuywawom yin̈ ley , ha' naj oc ilweno Comam , yalni naj :
40022036	-- Mam cuywawom , ¿ baytet chejbanile caw ec'bal yelapno xol chejbanile aycano yu naj Mois'es ? ẍi naj .
40022037	Istak'wi Comam tet naj : -- Ochewe Comam Dios yin̈ sunil hec'ul , heyanma yeb henabal .
40022038	Ha' xin hune' chejbanile tu' ha' babel yeb ec'bal yelapno xol huntek'anxa .
40022039	Ha' hune'xa iscab xin , lahan haca' hune' babel , chal haca' ti' : " Xahan cheyil heyet anmahil haca' hexahann̈en heba , " ẍiayoj .
40022040	Hayet chicoyijen cabeb chejbanile ti' , lan̈an coyijen huntek'anxa cuybanile ak'bilcano yu naj Mois'es , yeb tzet tz'ibn̈ebilcano yu ebnaj ischejab Comam Dios , ẍi Comam tet naj .
40022041	Hayet cutxantoco ebnaj fariseo tu' ,
40022042	isk'amben Comam Jes'us tet ebnaj : -- ¿ Tzet cheyute hetxumni yin̈ naj Cristo ? ¿ Mac yin̈ chitit naj heyalni ? ẍi Comam . Istak'wi ebnaj : -- Yin̈ naj rey David chitit naj , ẍi ebnaj .
40022043	Yalnipaxo Comam : -- Yaja' naj David tu' , yal naj naj Cristo Yahawoj yet yak'lax yala' naj yu Comam Esp'iritu Santo yet yalni naj haca' ti' :
40022044	Yal Comam Dios tet Wahawilan : " Ayan̈ tz'on̈no yin̈ inwatx'k'aban masanto chiwacojan mac ayco ishowal tawin̈ yalan̈ hawoj , " ẍi Comam , ẍi naj David .
40022045	¿ Tzet yin̈ xin yal naj David tu' naj Cristo Yahawiloj tato yin̈ naj titna naj ? ẍi Comam .
40022046	Machi hunu ebnaj yu istak'wi yin̈ tzet yal Comam . Ha'tic'a yin̈ hune' tz'ayic tu' xin matxatic'a hunu ebnaj hitzico isk'amben hunu tzet ye tu' tet Comam .
40023001	Lahwi tu' yalni Comam Jes'us tet anma yeb tet ebnaj iscuywom :
40023002	-- Ebnaj fariseo yeb ebnaj cuywawom yin̈ ley , ha' ismunil ebnaj tu' ha' ton quexiscuyni yin̈ isley Mois'es .
40023003	Yuxin sunil tzet chal ebnaj teyet yijewej , yaja' mach chebeybaln̈eto tzet chiswatx'e ebnaj , yuto ha' tzet chal ebnaj mach chisbeybaln̈e ebnaj .
40023004	Ha' cuybanil chak' ebnaj tet anma , lahan haca' hunu ijatz caw al , machi mac chik'oji yinican̈ . Wal ebnaj xin nitam hunu yiximal isk'ab ebnaj chishitzico yin̈ .
40023005	C'ul yub ebnaj , caw yijem chute isba ebnaj , yaja' yun̈e yillax ebnaj yu anma . Caw nimej chute ebnaj sat no' tz'um bay tz'ibn̈ebilico Istzoti' Comam Dios cat yanico ebnaj no' yin̈ isk'ab , maca yin̈ ispalan̈ . Chanipaxico ebnaj huntek'an xil isk'ap nimej ishojo isti' .
40023006	Yet chiawtelax ebnaj wa'o yin̈ k'in̈ , ha' huntek'an tz'on̈obal caw ay yelapnoj ha' chismajilo ebnaj , hac tu' chutepaxo ebnaj yulaj capilla .
40023007	Hayet chiec'paxo ebnaj yulaj calle yochebal ebnaj caw c'ul chu istioẍli anma tet ebnaj , yeb xin caw choche ebnaj yabe' tato chihallax cuywawomal yin̈ ebnaj .
40023008	Wal hex ti' xin , machojab cheyoche chihallax cuywawomal teyin̈ , yuto hune'n̈e mac hecuywawom , wal xin heyuẍtan̈e heba .
40023009	Machi hunu mac cheyal hemamo yul sat yiban̈k'inal ti' , yuto hune'n̈ech'an Hemam , ha' ton Comam Dios ay yul satcan̈ .
40023010	Machojab cheyoche chihallax iswi'ehal teyin̈ , yuto hune'n̈e mac iswi'ehal yeco teyin̈ , ha' ton Comam Cristo .
40023011	Wal xin ha' mac ec'bal yelapno yehi , yak'abico isba chejabo texol .
40023012	Yuto ha' mac chican̈ isba , chiilaxayoj , wal mac chiyiyo isba xin , chiilaxcan̈ .
40023013	Hex cuywawom yin̈ isley naj Mois'es yeb hex fariseo hex ti' , cheyal heba c'ulal , ¡ caw c'anch'anex ! yuto checach yoc anma yul isk'ab Comam Dios . Mach cheyaco heba , machi xin chej'epaxo chioc mac choche yak'aco isba yul isk'ab Comam Dios .
40023014	Hex cuywawom hex ti' yeb hex fariseo hex ti' , cheyal heba c'ulal , ¡ caw c'anch'anex ! yuto cheyilo yatut ebix hun ix , chilahwi tu' caw nimej cheyute yoj hetxah , haca'tan̈e mach istx'ojal chewatx'e . Wal xin caw ec'balto isya'tajil chiay teyiban̈ .
40023015	Hex cuywawom yin̈ ley yeb xin hex fariseo hex ti' cheyal heba c'ulal . ¡ Caw c'anch'anex ! yuto sunil yul sat yiban̈k'inal ti' yeb yiban̈ ha' mar chelahwilo heyeq'ui yun̈e hemontenico anma teyintaj . Ha' mac chimoncha heyu tu' xin chisomchacanto yul iswi' heyu , cayel ec'balto chischah isya'tajil xol k'a k'a' tesataj .
40023016	Hex ti' lahanex haca' hunu mac mach chu yilni , yaja' cheyaco heba ijbalomal . ¡ Caw c'anch'anex ! Cheyalnipax haca' ti' : " Ta ay mac chiak'ni binaho yatut Comam Dios yet chistak'wenico hunu tzet ye tu' yin̈ , mach yilalo chisyije . Yaj ta isbi ch'en oro ayicto yul yatut Comam chak' binaho yin̈ hunu tzet ye tu' , caw yilal isyijeni , " quexchi .
40023017	¡ Caw suc hex ! Lahanex haca' anma mach chu yilni . ¿ Baytet ec'bal yelapno yehi ? ¿ Tom ch'en oro mato yatut Comam Dios ? Wal xin , yu yatut Comam Dios yuxin ay yelapno ye ch'en oro ayicto yul yatut tu' .
40023018	Cheyalnipaxoj : " Ta ay hunu mac chiak'ni binaho altar yet chistak'wenico hunu tzet ye tu' yiban̈ , mach yilalo chisyije . Yaja' ta isbi xahanbal ayahto yiban̈ altar tu' chak' binahoj , caw yilal chisyije , " quexchi .
40023019	¡ Caw lahanex yeb anma mutz'an sat ! ¿ Baytet caw ec'bal yelapno yehi ? ¿ Tom ha' xahanbal ayahto yiban̈ altar tu' , mato ha' altar hune' chianico ismay xahanbal tu' ?
40023020	Wal xin ha' mac chiak'ni binaho altar yin̈ tzet chala , ha' hun tzet ayahto yiban̈ altar tu' chak' binahoj .
40023021	Hacpax tu' mac chiak'ni binaho yatut Comam Dios yin̈ tzet chala , ha' hun Comam Dios ay bey tu' chak' binahoj .
40023022	Hacpax tu' mac chiak'ni binaho satcan̈ yin̈ tzet chala , ha' hun istz'on̈obal Comam Dios chiyak' binahoj , cat yak'nipaxo binaho Comam tz'on̈an yul yehobal tu' .
40023023	Hex cuywawom yin̈ isley naj Mois'es yeb hex fariseo hex ti' , cheyal heba c'ulal . ¡ C'anch'anex ! cheyak' isdiezmohal te' alawena , te' aniẍ , yeb te' comino , yaja' machi cam hec'ul heyijen chejbanile caw ay yelapno aycano yu Comam Dios ; ha' ton hewatx'en istoholal , yeb istz'ay hec'ul yin̈ heyet anmahil , yeb xin heyijen tzet chal Comam Dios , yeb heyanico heyanma yin̈ Comam , ha' ton huntek'an ti' yilal heyijeni , machi xin chebejpaxo heyijen huntek'anxa tu' .
40023024	¡ Hex ti' lahanex yeb anma mutz'an sat , yaja' cheyaco heba ijbalomal yin̈ hunuxa maca . Hex ti' caw cheyila tato machi hunu no' nich'an us chito xol heyitah , yaja' mach cheyabe hebik'nito no' camello !
40023025	Hex cuywawom yin̈ isley naj Mois'es yeb hex fariseo hex ti' , cheyal heba c'ulal , ¡ caw c'anch'anex ! yuto caw c'ul cheyute hetx'ahni yinta hevaso yeb hesec' , yaja' wal yul xin , nohnayto yu istz'ilal heyelek' yeb yu heyec'najil .
40023026	Hex fariseo hex ti' , lahanex haca' hunu mac mutz'an issat . Wal xin tx'ahwe babel yul hevaso yeb hesec' , haxinwal saj chielpaxico yintaj .
40023027	Hex cuywawom hex yin̈ isley naj Mois'es , yeb hex fariseo hex ti' , cheyal heba c'ulal . ¡ Caw c'anch'anex ! yuto lahanex haca' hunu pante'on caw c'ul yehico istxohal ; caw c'ulch'an jilni , yaja' wal yul xin , nohna yu isbajil camom yeb tz'il .
40023028	Haca' huntek'an pante'on tu' haquex tu' . Han̈e yin̈ sat anma caw c'ul cheyute heba , wal heyanma xin nohna yu lek'ti'al yeb yu istx'ojal .
40023029	Hex cuywawom yin̈ isley naj Mois'es yeb hex fariseo hex ti' , cheyal heba c'ulal . ¡ Caw c'anch'anex ! yuto checayen̈e hetzantencan̈ bay mujan ebnaj ischejab Comam Dios . Chetzantenpaxo bay mujan ebnaj c'ul iswatx'e ,
40023030	cheyalni haca' ti' : " Tato ayon̈ic'o yin̈ hune' tiempohal yet ispotx'lax ebnaj ischejab Comam Dios yu ebnaj jichmam , mach chimjaco coba copotx'ni ebnaj , " quexchi .
40023031	Hayet cheyalni haca' tu' , hex caw ex cheyaliloj tato yin̈ yuninal ebnaj potx'ni camo ebnaj ischejab Comam tu' quextita .
40023032	¡ Wal xin ha' tzet ichebilxa yu ebnaj heyichmam tu' , lahwecanoj !
40023033	Hex ti' , lahanex yeb no' laba yuto caw helanex yin̈ istx'ojal . ¿ Tzettaxca chu hecolni heba tet isya'tajil xol k'a k'a' mach istan̈bal ?
40023034	Chinchejtojan ischejab Comam Dios texol yeb mac itz'at iswi' yin̈ yet Comam , yeb ebnaj cuywawom . Yaja' xin ay ebnaj chepotx' yul hecapilla , ay ebnaj cheyacan̈ yin̈ culus , aypaxo ebnaj chemak' yul hecapilla , yeb xin ay ebnaj chetzumbec'o yul hunun con̈ob .
40023035	Teyiban̈ xin chititcano isya'tajil yu iscamical sunil ebnaj potx'bil ; ebnaj c'ul tzet iswatx'e chiichiti yin̈ iscamical naj Abel masanta yin̈ iscamical naj Zacar'ias , isc'ahol icham Berequ'ias , potx'bil xolbal yatut Comam Dios yeb bay chiak'lax xahanbal .
40023036	Yin̈ caw yeli chiwalan teyet , chititcano isya'tajil yiban̈ anma yin̈ hune' tiempohal ti' yu iscamical ebnaj tu' , ẍi Comam .
40023037	Yalnipaxo Comam Jes'us : -- ¡ Hex ah Jerusal'en ti' chepotx' camo ebnaj ischejab Comam Dios , cat hek'ojni camo ebnaj ischejti Comam texol ! ¡ Tx'i'al el quexwawtecojan yul ink'aban , haca' chu yawtenico no' mi'e chiyo niẍte yunin yalan̈ isxic' , yaja' machi heje !
40023038	Abewecano tzet chiwalti'an , hune' hecon̈ob ti' chebeja'canoj , chicancano man̈ anmahil .
40023039	Tinan̈ xin chiwalcanojan teyet tato matxa chinheyilan masanto yet cheyalni haca' ti' : " ¡ Jak'awe tzalaho coc'ul yin̈ mac chul coxol yu Comam Dios ! " quexchi , ẍi Comam .
40024001	Lahwi tu' , yelti Comam Jes'us yul yatut Comam Dios . Hayet lan̈an yelti Comam tu' xin ishitzico ebnaj iscuywom Comam isc'atan̈ , yichico ebnaj isyeni huntek'an te' n̈a yetbi isba yeb yatut Comam tu' .
40024002	Yalni Comam tet ebnaj : -- Yin̈ caw yeli chiwalan teyet , huntek'an cheyil ti' chiapni istz'ayical bay chiuchc'alaxtoj . Machi hunu ch'en ch'en latz'bil ti' chican yiban̈ yet ch'enal , ẍi Comam tet ebnaj .
40024003	Lahwi tu' isto Comam Jes'us yin̈ istzalanil won̈an Olivo , yay tz'on̈no Comam bey tu' , ishitzico ebnaj iscuywom Comam isc'atan̈ . Hayet ischuquil ebnaj yeb Comam tu' isk'amben ebnaj tet Comam : -- Mamin , hal jetan̈ , ¿ bak'in chu huntek'an maxawal tu' , yeb baytet huntek'an yechel chisye isba yet toxa chaẍhuli yeb yin̈ yet chilahwi yul sat yiban̈k'inal ti' ? ẍi ebnaj .
40024004	Yichico Comam yalni tet ebnaj : -- Caw cheyil heba , machojab mac chexak'ni subchahoj .
40024005	Yuto tx'i'al ebnaj chuli cat isbalnico ebnaj inbihan yin̈ , cat yalni : " Haninti'an Cristo inan , " ẍi ebnaj . Caw xin tx'i'al mac chisubcha yu ebnaj .
40024006	Cheyaben yichican̈ howal bey ti' , yeb yul huntek'anxa con̈ob . Yaja' mach chexxiwi yuto yilal yul huntek'an tu' , yaj maẍto istan̈balo yul sat yiban̈k'inal ti' .
40024007	Chak'lecan̈ howal ej tx'otx' nimeta con̈ob yeb huntek'anxa tx'otx' nimeta con̈ob , cat yanipaxico howal hune' con̈ob yin̈ hune'xa con̈ob . Caw tx'i'al howal yeb yabil chuli , chulpaxo wahil yeb chixcab yul hunun con̈ob .
40024008	Yaja' yichebaniln̈e isya'ilal ye huntek'an tu' .
40024009	Hex ti' , chexilaxto sata ebnaj yahaw con̈ob yu yak'lax ec'oya' heyanma , cat xin quexispotx'ni camo ebnaj . Sunil anma yul sat yiban̈k'inal ti' chexcajni yuto tzujanex wintajan .
40024010	Yin̈ hune' tiempohal tu' , tx'i'al mac chiyilo yanma yin̈ Comam Dios . Chioc ishowal anma yin̈ hunun , cat ishobnican̈ anma lek'ti'al yin̈ hunun .
40024011	Tx'i'al ebnaj chalico isba ischejabo Comam Dios , caw xin tx'i'al mac chisubcha yu ebnaj .
40024012	Caw chiahcan̈ anma iswatx'en istx'ojal , yuxin matxa xahano chil anma yet anmahil .
40024013	Ha' mac chitecha yu masanto yin̈ islahobal , ha' chicolchahi .
40024014	Yaja' wal Tzoti' c'ul yin̈ tzet chu yoc anma yul isk'ab Comam Dios , yilal ispujbalaxic'o yul hunun con̈ob yun̈e yohtan̈encanilo anma , lahwi tu' cat yul islahobal tz'ayic .
40024015	Tz'ibn̈ebilcano yu hune' ischejab Comam Dios chiyij Daniel yin̈ hune' naj chihul etanoto yatut Comam Dios yu istx'ojal chiswatx'e naj . Mac chiilni hune' ti' istxumabiloj .
40024016	Yuxin maquex ayexic'o yul con̈ob Judea ti' yet chiyuni hune' tu' yilal heyelcan̈ cat heto iswi'la witz .
40024017	Ha' mac ayahto yiban̈ yac'alil yatut , matxa chiayti yik'alti hunu tzet ye tu' yul yatut , to beh yelcan̈ .
40024018	Wal mac ayto xol ismunil xin , matxa chimeltzo yik'alti xil isk'ap yul yatut .
40024019	¡ C'anch'an ebix ix ayxa tzet yehi , yeb ebix chi-to-txutxwi niẍte yunin yet chiyuni hune' tu' !
40024020	Yuxin k'anwe tet Comam Dios , haxinwal machojab yin̈ n̈abil chu hune' tu' , machojabpaxo yin̈ istz'ayical xewilal chiyuhi .
40024021	Yuto hune' isya'tajil chul yin̈ hune' tiempohal tu' , caw nanxa islowi , maẍto hunelo chu yichitax iswatx'i yul sat yiban̈k'inal ti' , matxa bak'inal chupaxoj yet chilahwi yec'canoj .
40024022	Yaja' tato mach chisc'otzba Comam Dios yoj hune' tiempo tu' , machim hunu mac chicolchahi . Wal xin chisc'otzba Comam yu iscolni macta sic'bilxa yu .
40024023	Yuxin ta ay mac chihalni teyet : " Ay naj Cristo bey ti' , lah , " maca " ay naj Cristo bey tu' , lah , " ta ẍi , mach cheyayto yul heyanma .
40024024	Yuto ay ebnaj chisbalico isba Cristohal , yeb ay ebnaj chalico isba ischejabo Comam Dios . Chisye ebnaj huntek'an yechel yeb c'aybalc'ule yun̈e issubcha anma yu ebnaj . Etza xin chisubchapaxo mac sic'bilxa yu Comam Dios yu ebnaj .
40024025	Wal xin , ayto chiwalnicanojan huntek'an ti' teyet .
40024026	Yuxin ta ay mac chihalni teyet : " As ilwej , ay naj Cristo bey tx'otx' desierto , " ta ẍi , mach chextohi . Maca ta chihallax teyet : " Ewan ye naj bey ti' , lah , " ta ẍi , mach cheyayto yul heyanma .
40024027	Yuto haca' jilni isjebla c'uh bay chiahilo tz'ayic , cat isjeplapaxo bay chito tz'ayic , hac tu' chu wulan Hanin Ak'bilintijan texol yu Comam Dios .
40024028	Ha'tic'a bay ayayo isnimanil hunu camom , ha' tu' chiscutxba isba no' usmij , ẍi Comam tet ebnaj iscuywom .
40024029	Yalnipaxo Comam Jes'us : -- Chin̈elahwi yec'to huntek'an nimeta isya'tajil tu' , cat isk'ejholilo yoj tz'ayic , wal ixahaw matxa chimujli , cat istitc'ay tx'umel ay satcan̈ , cat xin istzicobtan̈elax sunil tzet ay yip yul satcan̈ .
40024030	Lahwi tu' cat isyenican̈ isba yechel wulbalan yul satcan̈ , Hanin Ak'bilintijan texol yu Comam Dios . Wal anma ay yul hunun con̈ob yul sat yiban̈k'inal ti' , chixiwcan̈ cat yoc ok'oj yet chiyilni wulan xol moyan . Chinhulan yeb isk'ak'al wipan .
40024031	Hayet chiok' ch'en trompeta yin̈ caw ip , chinchejnicojan ebnaj 'angel iscutxbaco sunil macta sic'bilxa wuhan yul yiban̈k'inal . Caw xin sunil yul sat yiban̈k'inal chiec' ebnaj iscutxbacan̈ anma sic'bilxa tu' .
40024032	Txumwec'anab yin̈ te' higuera , hayet chiyaxbilo ischon isk'ab te' cat yelilo niẍte xaj te' , cheyohtan̈eloj ta toxa chioc ha' n̈ab .
40024033	Hacpax tu' xin yet cheyilni yijni isba sunil tzet chiwalti'an , cheyohtan̈eloj tato cawilxa wetijan , haca' hunu mac lin̈anxaco sat pulta .
40024034	Yin̈ caw yeli chiwalan teyet , sunil huntek'an ti' chij isba yalan̈to maẍto chicam huntek'an anma ayic'o yin̈ hune' tiempohal ti' .
40024035	Ha' satcan̈ yeb tx'o tx'otx' chitan̈iloj , yaja' wal intzoti'an xin machi ec'to yet yijni isba tzet chala .
40024036	Yaja' wal yin̈ tzet tz'ayical yeb tzet orahil chinhultu'an , machi mac ohtan̈e , nitam ebnaj 'angel ay satcan̈ . Mach wohtapaxojan hanin Isc'ahol Comam Dios inti'an , walxinto han̈c'an̈e Inmaman ohtan̈e .
40024037	Haca' yu anma yin̈ istiempohal naj No'e , hac tu' chu anma yin̈ hune' tiempohal yet chinhulan , Hanin Ak'bilintijan texol yu Comam Dios .
40024038	Yuto yet yalan̈to maẍto chihul ha' niman yaxn̈ab , caw matzet chal isc'ul anma yin̈ tzet yal naj No'e , caw xin han̈e wa'oj yeb ismohyi ayco yin̈ isc'ul masanto yet yocto naj No'e yul te' barco .
40024039	Hayet tona nahul ay anma tu' , yul hune' niman yaxn̈ab yiban̈ , istan̈ilo anma sunil . Haca' yu anma yin̈ hune' tiempohal tu' , hac tu' chu anma yet chinhul lemnahan , Hanin Ak'bilintijan texol yu Comam Dios .
40024040	K'inalo ta ay cawan̈o ebnaj winaj hune'n̈e chimunlahi yet chiyuni hune' tu' , hune' naj chiilaxtoj , hune'xa naj xin chicancanoj .
40024041	Yeb xin ta ay cawan̈ ebix hune'n̈e lan̈an iscawni , hune' ix chiilaxtoj hune'xa ix chicancanoj .
40024042	Caw majwahan̈wej , yuto mach heyohtajo tzet tz'ayical chinhulan , hanin Heyahaw inti'an .
40024043	K'inalo ta yohta hunu naj yahaw n̈a tzet orahil chul hunu naj elk'om yin̈ ak'balil , chimyilo naj iswayan̈ . Hac tu' xin mach chiocto naj elk'om tu' yelk'alti tzet ay naj .
40024044	Ha' quexpax tu' hex ti' , helan cheyute heba , yuto yet matxa nano heyu cat wul lemnahan , Hanin Ak'bilintijan texol yu Comam Dios , ẍi Comam Jes'us .
40024045	Yalnipaxo Comam Jes'us : -- K'inalo ta ay hunu naj yahaw munil ay haywan̈o ischejab , ham naj yijem yeb caw helan chacano naj seleloj yu yak'ni tzet chislo ebnaj ismunlawom yet chic'ayayoj .
40024046	Sak'al yet naj chejab ta lan̈an isyijen naj tzet halbilcano tet yet chiapni naj yahaw tu' .
40024047	Yin̈ caw yeli chiwalan teyet , naj yahaw munil tu' chaco naj naj yijem tu' yahawo yin̈ sunil tzet aya .
40024048	Yaja' ta mach c'uluj chute isba naj , cat yoc naj yalni haca' ti' : " Ya' wahawtu'an , ¿ bak'intam chul ya' ? " ta ẍi naj .
40024049	Cat yoc naj ismak'ni ebnaj chejab tu' , cat yoc naj wa'oj yeb xin uc'u xol ebnaj uc'um te' .
40024050	Haxa yet istz'ayical mach echmabilo yahaw naj tu' yu , hayet tohna nahul ay naj cat yul lemna yahaw naj tu' .
40024051	Hac tu' xin chiak'lax ec'oya' yanma naj yu naj yahaw tu' , haca' yak'lax ec'oya' yanma huntek'an ebnaj chal isba c'ulal . Ha' tu' xin chiok' naj cat isn̈etx'la yeh naj yu isya'tajil , ẍi Comam .
40025001	Yalnipaxo Comam Jes'us : -- Yet chioc Comam Dios Yahawo bey ti' , lahan chak'le anma haca' yu lahon̈wan̈ ebix k'opo to yin̈ hune' mohyilal yin̈ ak'balil . Yito ebix iscantil , isto ebix chahwal yin̈ naj mohyom tu' .
40025002	Yaja' xin ay howan̈ ebix mach helanoj , wal howan̈xa ebix xin caw helan ebix .
40025003	Ebix mach helano tu' , han̈e te' aceite ayayto yul iscantil ebix , han̈e te' yito ebix .
40025004	Wal ebix helan xin isnohtze ebix iscantil , yinipaxto ebix yak'bilxa yaceite yul islimeta .
40025005	Yaja' xin ec'to yorahil yulbal naj chimohyi tu' , caw xin k'ahan yechman ebix , matxa chitecha wayan̈ yu ebix yuxin waycan̈ ebix sunil .
40025006	Haxa yin̈ chuman ak'bal , yaben ebix yallax haca' ti' : " ¡ Ahan̈wewanoj ! ¡ Lan̈an yul naj chimohyi lah ! Elan̈weti hechaba naj , " ẍi .
40025007	Yet yaben ebix hune' tu' yahwano ebix , yanico ebix k'a' yin̈ iscantil .
40025008	Yalni ebix howan̈ mach helano tu' tet ebix helan haca' ti' : " Ak'we nino heyaceite jetan̈ yuto lan̈an istan̈ilo k'a' yin̈ cocantilan̈ lah , " ẍi ebix .
40025009	Istak'wi ebix helan tet ebix mach helano tu' : " Mach chu jak'nihan̈ heyet , yuto ta chijak'an̈ hanic'o heyet mach chimchabe hanic' ti' teyin̈ , mach chimchabepaxocan̈ jetan̈ . Wal xin , c'ul ta chexto helok'o heyet , " ẍi ebix .
40025010	Yet ayto ebix howan̈ lok'o aceite tu' , yapni naj chimohyi . Wal ebix caw helan tu' octo ebix yinta naj yin̈ mohyilal tu' , lahwi tu' xin ispebalaxcanilti te' pulta .
40025011	Hunepxatic'a xin yapni ebix howan̈ to lok'o aceite , yoc ebix awocto sat pulta , yalni ebix : " Mamin , Mamin , haj pulta jetan̈ , " ẍi ebix .
40025012	Istak'wilti naj mohyom tu' tet ebix : " ¡ Machoj ! Yin̈ caw yel chiwalan , mach quexwohtajojan , " ẍi naj .
40025013	Yuxin chiwalcanojan teyet , caw helan cheyute heba yuto mach heyohtajoj tzet tz'ayical yeb tzet orahil chinhulan , ẍi Comam .
40025014	Yalnipaxo Comam Jes'us : -- Yet chul Comam Dios Yahawoj , lahan chak'le anma haca' yu ebnaj ischejab hune' naj yahaw munil . Oc yin̈ isnabal naj isto bey hune'xa nan con̈obal caw nahat , yaja' yet yalan̈to maẍto chito naj , yawten naj ebnaj ischejab yu yanicano naj ismelyu yul isk'ab ebnaj .
40025015	Tet hune' naj , howeb mil quetzal yacano naj yul isk'ab naj , wal tet hunxa naj xin , cab mil quetzal yacano naj , haxa tet hunxa naj xin mil quetzaln̈e yacano naj . Hatatic'a ishelanil hunun ebnaj , hac tu' yu yanicano naj ch'en tet ebnaj . Lahwi tu' isto naj .
40025016	Naj chejab chahnicano ch'en howeb mil quetzal , oc naj munil yeb ch'en , caw xin howebto mil ch'en yik' naj yiban̈ilo ch'en howeb mil tu' .
40025017	Hacpax tu' naj chahnicano ch'en cab mil , cab milto ch'en yik'paxo naj yiban̈ilo ch'en cab mil tu' .
40025018	Wal naj chahnicano ch'en hune' mil , ishol naj tx'o tx'otx' ismujni naj ch'en alaxcano tet yu naj yahaw tu' .
40025019	Yet caw nimanxa tiempo chielto xin , yul naj yahaw melyu tu' , yawten naj ebnaj ischejab yu yilni naj hantaxa ismelyu .
40025020	Naj chahnicano ch'en howeb mil , ha' naj oc babel yin̈ sat naj yahaw melyu tu' . Yanicano naj ch'en howeb mil ak'lax tet yeb ch'en howeb mil yik' naj , yalni naj : " Mamin , howeb mil ch'en hawacano wetan , yaja' xin howebxa mil ch'en chiwik'an yiban̈ilo ch'en , " ẍi naj .
40025021	Yalni naj yahaw melyu tu' tet naj : " Caw c'ul mayu hamunlahi , yeb caw yijem maxawute haba . Yu caw c'ul maxawute haba yin̈ hanic' wacanojan tawet , yuxinto caw hantan̈eto tzet chiwacanicojan yul hak'ab . Tinan̈ xin ocan̈ , ak' tzalaho hac'ul inc'atan̈an , " ẍi naj tet naj .
40025022	Lahwi tu' xin yapni naj chahnicano ch'en cab mil , yalni naj tet naj yahaw melyu tu' : " Mamin , cab mil ch'en hawacano wetan , yaja' xin cabtopaxo mil ch'en wik'an yiban̈ilo ch'en , " ẍi naj .
40025023	Yalni naj yahaw melyu tu' tet naj : " Caw c'ul mayu hamunlahi , yeb caw yijem maxawute haba . Yu caw c'ul hawute haba yin̈ hanic' wacanojan tawet , yuxin caw nimanto tzet chiwacanojan yul hak'ab . Wal tinan̈ ocan̈ , ak' tzalaho hac'ul inc'atan̈an , " ẍi naj .
40025024	Haxa yet yapni naj chahni ch'en hune' mil xin , yalni naj tet naj yahaw melyu tu' : " Mamin , wohtajan tato hach ti' caw how hach , yuto chahatx' tzet ye tu' maẍtajach tz'unn̈e ; chawinipaxocan̈ tzet ye tu' maẍtajach watx'en̈eloj .
40025025	Wal xin quinxiwan , yuxin inmujan hamelyu yalan̈ tx'otx' , yaja' tinan̈ xin chiwak'canojan ch'en tawet , " ẍi naj .
40025026	Yalni naj yahaw melyu tu' tet naj haca' ti' : " Hach ti' caw mach c'ulo hamunlahi , caw isa hach . Ta hawohtaj tato chinhatx'can̈an tzet ye tu' maẍtajinan tz'unn̈e , yeb ta chiwican̈an tzet ye tu' maẍtajinan watx'en̈eloj ,
40025027	estam hawacto inmelyuti'an yul banco . Hayet maquinhulti'an xin , manchahnihan ch'en yeb yal , " ẍi naj tet ischejab tu' .
40025028	Lahwi tu' xin yalni naj tet ebnaj ischejab : " Iwelo ch'en mil quetzal tet naj cat heyak'ni ch'en tet naj ik'n̈e ch'en lahon̈eb mil .
40025029	Yuto ha' mac ay tzet aya chiak'lax yak'bil tet , hac tu' xin caw ec'balto tzet ay hune' mac tu' . Wal mac matzet ay xin , ha' nich'an ay yul isk'ab tu' , chiilaxilo tet .
40025030	Hune' naj chejab matzet chiel yin̈ ti' hawelto naj xol k'ejholo , ha' bey tu' xin chiok' naj yin̈ , cat isn̈etx'la yeh naj yu isya'tajil , " ẍi naj yahaw tu' , ẍi Comam .
40025031	Yalnipaxo Comam Jes'us : -- Hanin Ak'bilintijan texol yu Comam Dios , chinhulan Yahawilo yeb isk'ak'al wipan , cat yulpaxo ebnaj 'angel wintajan , cat way tz'on̈nojan yul incapilan .
40025032	Wal anma ay yul hunun con̈ob yul sat yiban̈k'inal ti' , chicutxico insatajan , cat inpohnihan xol , haca' chu ispohni naj tan̈em me' , no' me' xol no' chiw .
40025033	No' me' tu' yin̈ iswatx'k'ab naj chaco no' , wal no' chiw xin yin̈ ismeck'ab naj ch'oc no' .
40025034	Hanin Yahawil inti'an chiwalan tet anma ayco yin̈ inwatx'k'aban haca' ti' : " Hex xahechah isc'ulal Inmaman , ocan̈we yul hune' ehobal watx'ebil teyet yu Inmaman . Hune' ti' watx'ebil yettax iswatx'i hune' yul sat yiban̈k'inal ti' .
40025035	Yuto hayet inn̈ochahan , heyak'ni tzet chinlohan . Yet istaj inti'an heyak'ni ha' wuc'u'an , yet wec'an ink'ana'an bay chinwayan , heyak'ni bay quinwayan .
40025036	Yet lan̈anxa wel t'ilnojan , heyak'ni xil ink'apan ; yet ya'ayinan , hebey quinhetuclenojan . Yet ayinictojan yul preso , hebey quinheyilnojan , " quinchin̈etic'ahan tet anma tu' .
40025037	Ha' anma watx'en istoholal tu' xin , chisk'ambe wetan haca' ti' : " Mamin , ¿ bak'ini cachn̈ohcha tu' jak'nihan̈ tzet chalo ? yeb ¿ bak'ini taj hati' jak'nihan̈ ha' hawuc'u ?
40025038	¿ Bak'ini xin hak'an bay cachway jetan̈ , jak'nihan̈ bay cachwayi ? yeb ¿ bak'ini matxa xil hak'ap , jak'nihan̈ xil hak'ap ?
40025039	¿ Bak'ini cachyabilnipaxoj , cobeyan̈ cachcotuclenojan̈ , yeb yet hawocto yul preso , con̈beyan̈ cachjilnojan̈ ? " ẍi anma tu' .
40025040	Chiwalnihan tet haca' ti' : " Yin̈ caw yeli chiwalan teyet , yet hecolwa yin̈ hunu ebnaj wuẍtajan , waxan̈ca caw comon yeq'ui , win̈an hewatx'e sunil huntek'an tu' , " quinchin̈etic'ahan tet .
40025041	Lahwi tu' xin chiwalnihan tet anma ayco yin̈ inmeck'aban : " Elan̈we yin̈ insatan hex tz'acti'n̈ebilexxa ti' , asi'we xol k'a k'a' mach istan̈bal watx'ebilxa tet naj matzwalil yeb tet ebnaj ischejab naj .
40025042	Yuto yet inn̈ohchahan , maẍtic'a heyak' nino tzet inlohan , yet istaj inti'an , maẍtic'a heyak' nich'ano ha' wuc'u'an .
40025043	Yet wec'an ink'ana'an bay chinwayan , maẍtic'a heyak' bay quinwayan . Yet matxa xil ink'apan maẍtic'a heyak' hunu xil ink'apan . Yet ya'ayinan yeb yet ayinictojan yul preso , maẍtic'a quinhetuclehan , " quinchin̈etic'ahan tet .
40025044	Yaja' chisk'ambe anma tu' wetan : " Mamin , ¿ bak'ini cachn̈ohchahi , yeb istaj hati' , cachec'paxo hak'ana' bay cachwayi , yeb yet matxa xil hak'ap , machi xin con̈colwahan̈ tawin̈ ? Yebpaxo , ¿ bak'ini cachyabilni yeb hawocto yul preso ? ¿ Machi xin con̈colwapaxojan̈ tawin̈ hawalni ? " ẍi anma tu' .
40025045	Yaja' chintak'wihan tet : " Yin̈ caw yeli chiwalan teyet , yet mach quexcolwa yin̈ hunu ebnaj wuẍtajan , yeb ebix wanaban , waxan̈ca caw comonn̈e yeq'ui , win̈an mach quexcolwa tu' , " quinchin̈etic'ahan tet .
40025046	Ha' huntek'an anma tu' xin , chitocano yin̈ isya'tajil yin̈ huneln̈e . Wal anma watx'en isc'ulal , chischah isk'inal mach istan̈bal , ẍi Comam Jes'us .
40026001	Lahwi yalnicano Comam Jes'us huntek'an tu' xin , yalni Comam tet ebnaj iscuywom :
40026002	-- Hex ti' heyohtaj tato cabexan̈e k'in̈ Pascua , yin̈ k'in̈ tu' xin chinalaxicojan yul isk'ab anma cat walaxcan̈an yin̈ culus , Hanin Ak'bilintijan texol yu Comam Dios , ẍi Comam .
40026003	Yin̈tic'a hune' tz'ayic tu' xin , ebnaj iswi'ehal yin̈ ebnaj sacerdote , yeb ebnaj ichamta winaj yul con̈ob tu' , iscutxbaco isba ebnaj bey yatut naj Caif'as , naj yahawil yin̈ ebnaj sacerdote .
40026004	Islahti'n̈en isba ebnaj yin̈ tzet lek'ti'al chal ebnaj yin̈ Comam Jes'us , yun̈e istzabnayo ebnaj , cat yak'ni camo ebnaj Comam yalni .
40026005	Yalni ebnaj tet hunun : -- Yaja' mach yin̈o k'in̈ , haxinwal mach chiah bulna anma , ẍi ebnaj .
40026006	Yet ayxa Comam Jes'us yul con̈ob Betania xin , isto Comam yatut naj Sim'on , naj aytic'aco yabil chiyij lepra yin̈ .
40026007	Yet ayco Comam wa'o sat meẍa , yapni hune' ix ix isc'atan̈ Comam . Ik'bil hune' ch'en limeta yu ix , alabastro isbi , nohna ch'en yu hune' an̈ caw xuk' sam , yeb caw ay istohol . Isjobnayo ix yiban̈ iswi' Comam .
40026008	Hayet yilni ebnaj iscuywom Comam hune' tu' istit ishowal ebnaj yin̈ ix , yalni ebnaj : -- ¿ Tzet yin̈ xin ton̈e chietalaxto hune' an̈ ti' ?
40026009	Hune' an̈ ti' caw ay istohol , majaltam matxon̈laxtoj , cat ispohlaxcan̈ istohol yin̈ anma meba' , ẍi ebnaj .
40026010	Hayet yaben Comam Jes'us hune' tu' , yalni Comam : -- ¿ Tzet yin̈ xin cheyiti hehowal yin̈ ix ? Hune' maswatx'e ix win̈ti'an , caw c'ul .
40026011	Anma meba' ayn̈etic'aco texol , walinan xin mach sunilbal tiempo ayinic'ojan texol .
40026012	Hune' ix ti' masjobayo ix hune' an̈ caw xuk' sam wiban̈an yun̈e c'ulxa ye innimanilan yet chinmujlaxan .
40026013	Yin̈ caw yeli chiwalan teyet , bajxan̈etu'wal chihallax Tzoti' c'ul yet colbanile chihallaxpaxo hune' maswatx'e ix ti' , hac tu' xin chiak'lax binaho ix , ẍi Comam Jes'us tet ebnaj iscuywom .
40026014	Naj Judas Iscariote , naj ayco istz'ajo ebnaj cablahon̈wan̈ iscuywom Comam Jes'us , to naj isc'atan̈ ebnaj iswi'ehal yin̈ ebnaj sacerdote ,
40026015	yalni naj tet ebnaj : -- ¿ Hanta cheyak' wetan , chiwacojan naj Jes'us yul hek'ab ? ẍi naj . Yalten ebnaj treinta melyu naba plata tet naj .
40026016	Hac tu' xin yu yichico naj issayni yin̈ tzet chu yanico naj Comam yul isk'ab ebnaj .
40026017	Haxa yet yayilo babel tz'ayic k'in̈ Pascua , yet chiwahlax ixim pan machi yan̈al , ishitzico ebnaj iscuywom Comam isc'atan̈ , isk'amben ebnaj : -- Mamin , ¿ baytu'wal chawoche chicowatx'ehan̈ tzet chicolo yin̈ k'in̈ Pascua ti' ? ẍi ebnaj .
40026018	Istak'wi Comam : -- Asi'we yul con̈ob , yet chexapnoj cat heto bey yatut hune' naj , cat heyalno tet naj : " Macon̈ischejtijan̈ Comam cuywawom jalan̈ tawet tato hanic'xan̈e tiempohal ayc'o coxolan̈ , yuxin ha' bey hawatut ti' chon̈hulan̈ jec'tzehan̈ k'in̈ Pascua ti' yeb Comam , " quexchi , ẍi Comam .
40026019	Lahwi tu' , isto ebnaj iscuywom Comam Jes'us , isyijen ebnaj haca'tic'a yu yalni Comam . Yoc ebnaj iswatx'en tzet chilolax yin̈ k'in̈ Pascua .
40026020	Haxa yet yah ak'bal xin , yoc Comam wa'o sat meẍa yeb ebnaj cablahon̈wan̈ iscuywom tu' .
40026021	Yet lan̈an iswa' Comam yeb ebnaj tu' , yalni Comam : -- Yin̈ caw yeli chiwalan teyet , ay hune' mac texol ti' chinanocojan yul isk'ab camical , ẍi Comam .
40026022	Yet yaben ebnaj hune' tu' , caw oc bisc'ulal yin̈ isc'ul ebnaj . Yoc ebnaj isk'ambeno tet Comam yin̈ hununtajil : -- Mamin , ¿ machmitajinan ? ẍi ebnaj yin̈ hununtajil .
40026023	Istak'wi Comam : -- Ha' hune' mac hune'n̈e chu wanaytojan ink'aban yul plato yebi ha' chinanocojan yul isk'ab camical .
40026024	Hanin Ak'bilintijan texol yu Comam Dios , yilal wec'an yin̈ camical , haca' yalni yul Yum Comam Dios . Yaja' , ¡ c'anch'an naj chinanicojan yul isk'ab camical ! Ayxic'a mach pitzc'a naj yul sat yiban̈k'inal ti' , ẍi Comam .
40026025	Naj Judas naj chianico Comam yul isk'ab camical tu' , isk'ambe naj : -- Mam cuywawom , ¿ tom haninan ? ẍi naj . Istak'wi Comam : -- Ho' , hachtoni , ẍi Comam .
40026026	Yet lan̈an iswa' Comam , yinican̈ ixim pan , yak'ni Comam yuch'andiosal tet Comam Dios , isk'axponayo Comam ixim . Lahwi tu' yak'ni Comam ixim tet ebnaj iscuywom ; yalni Comam : -- Wawej , hune' ti' yechel innimanilan yehi , ẍi Comam .
40026027	Yinipaxocan̈ Comam ch'en vaso , yak'ni Comam yuch'andiosal tet Comam Dios . Lahwi tu' yak'ni Comam ch'en vaso tu' tet ebnaj , yalni Comam : -- Uc'we hune' ti' hesunil ,
40026028	yuto ha' hune' ti' yechel inchiq'uilan chimalto yu istan̈ ismul tx'i'al anma , yun̈e yijnicano isba istrato Comam Dios .
40026029	Chiwalpaxojan teyet tato matxa chiwuc'an yal te' uva masanto yet chioc Inmaman Yahawilal catto wuc'nihan yin̈ yac'tohal hunelxa , ẍi Comam tet ebnaj .
40026030	Hayet lahwi isbitn̈encano ebnaj bit tet Comam Dios , isto Comam Jes'us yeb ebnaj bey won̈an Olivo .
40026031	Yalni Comam tet ebnaj iscuywom tu' : -- Yin̈ hune' ak'bal ti' chicabconocan̈ heyanma win̈an hesunil , yuto tz'ibn̈ebilcano haca' ti' : " Chinpotx'an naj tan̈em me' , cat ispujnacanto no' me' tu' , " ẍiayoj .
40026032	Yaja' yet chinitzitzbican̈an xin , chinbabitojan tesata bey Galilea , ẍi Comam .
40026033	Yalni naj Pedro tet Comam : -- Mamin , waxan̈ca sunil mac chicabconcan̈ isc'ul tawin̈ , yaja' walinan , machoj , ẍi naj .
40026034	Yalni Comam Jes'us tet naj : -- Yin̈ caw isyelal chiwalan tawet , yin̈ hune' ak'bal ti' oxelxa chawala ta mach quinhawohtajojan yet chiok'ocan̈ no' icham chiyo , ẍi Comam tet naj .
40026035	Istak'wi naj Pedro : -- Waxan̈ca chinak'lax camojan tawinta Mamin , yaja' mach chu walnihan ta mach cachwohtajojan , ẍi naj . Haca'tic'a yu yalni naj Pedro tu' , hac tu' yu yalnipaxo ebnaj sunil .
40026036	Lahwi tu' xin , isto Comam Jes'us yeb ebnaj iscuywom bey hune' peyab chiyij Getseman'i , yalni Comam tet ebnaj : -- Canan̈wecano tz'on̈no bey ti' , chintohan txahlo cosatato ti' , ẍi Comam .
40026037	Yinito Comam naj Pedro yeb ebnaj cawan̈ isc'ahol icham Zebedeo yintaj . Yoc hune' niman bisc'ulal yin̈ yanma Comam , caw xin ya' yuco yin̈ yanma .
40026038	Yalni Comam tet ebnaj : -- Caw chiwabehan isya'il isbisc'ulal camical yin̈ wanmahan . Canan̈wecano bey ti' ; ¡ iwelo hewayan̈ wintajan ! ẍi Comam .
40026039	Lahwi tu' xin ishitzilo Comam hanic' yin̈ ebnaj , yay jahno Comam , yay xulno sat tx'otx' . Yichico istxahli : " Mam , ta chisje hac'ul colinan tet hune' isya'tajil chul wiban̈ti'an ; yaj mach haca' chiwochehan , to haca'ojab tzet chal hac'ul , " ẍi Comam .
40026040	Lahwi tu' yul Comam bay cancano ebnaj oxwan̈ , caw xin chiway ebnaj yet yapni Comam , yalni Comam tet naj Pedro : -- ¿ Tom mach chitecha heyu heyinilo hewayan̈ hunu orahil wintajan ?
40026041	Iwelo hewayan̈ , txahlan̈we tet Comam Dios haxinwal mach chexayc'ay yul isk'ab istx'ojal . Wal heyanma hinan isyijen tzet chal Comam Dios , yaja' wal henimanil xin mach chitecha ilwebal yu , ẍi Comam .
40026042	Istopaxo Comam txahlo hunelxa , yalnipaxo Comam yin̈ istxah : " Mam , ta mach chiec'ayo hune' ti' wiban̈an , yuhojab haca' chal hac'ul , " ẍi Comam .
40026043	Ismeltzopaxo Comam isc'atan̈ ebnaj , caw xin yexn̈e isway ebnaj yuto caw mach chitecha naj wayan̈ yu ebnaj .
40026044	Lahwi tu' istopaxo Comam txahlo yin̈ yoxel , haca'tic'a yu yalni Comam yin̈ babelal yeb yin̈ iscayel , hactic'apax tu' yu yalni Comam .
40026045	Lahwi tu' xin ismeltzo Comam bay ay ebnaj iscuywom tu' , yalni Comam tet ebnaj : -- ¿ Tom yexn̈eto hewayi , yeb hexewi ? Wal tinan̈ maapni yorahil walaxicojan , Hanin Ak'bilintijan texol yu Comam Dios , yul isk'ab anma mulum .
40026046	Ahan̈wewanoj , ton̈wej yuto lan̈an yul naj chinanicojan yul isk'ab camical , ẍi Comam tet ebnaj .
40026047	Yet lan̈an istzotel Comam Jes'us tu' , yapni naj Judas , naj ayco istz'ajo ebnaj cablahon̈wan̈ iscuywom Comam . Caw xin hantan̈e ebnaj tzujan yinta naj , ik'bil yespada yeb iste' ebnaj yu ; chejbil ebnaj yu ebnaj iswi'ehal yin̈ ebnaj sacerdote , yeb ebnaj ichamta winaj iswi'ehal con̈ob Israel .
40026048	Wal xin halbilxa tet ebnaj yu naj Judas tu' yin̈ tzet chu yanico naj Comam yul isk'ab ebnaj , yet yalni naj : -- Ha' naj chintz'ohan isk'otx , ha' naj chetzabayoj , ẍi naj .
40026049	Yuxin hayet ishitzico naj isc'atan̈ Comam , yalni naj : -- ¿ Hanic' hawe Mam cuywawom ? ẍi naj . Istz'ohni naj isk'otx Comam .
40026050	Yalni Comam tet naj : -- Hach amigo , ha' tzet chihul hawub watx'e tinan̈ , ẍi Comam . Istit bulna ebnaj istzabnoyo Comam .
40026051	Yaja' ay hune' naj iscuywom Comam yihti yespada yul yatut , ispitnilto naj istxiquin hune' ischejab naj yahawil yin̈ ebnaj sacerdote .
40026052	Yalni Comam Jes'us tet naj : -- Ayto hawespada yul yatut yuto ha' mac espada chak'a , espada chipotx'nipaxo camoj .
40026053	¿ Tom mach chu ink'annihan cablahon̈eb majan ebnaj 'angel tet Inmaman tinan̈ ta chiwochehan ?
40026054	Yaja' ta hac tu' , machim chiyij isba tzet tz'ibn̈ebilcano yul Yum Comam Dios win̈an bay chala tato yilal yuni huntek'an ti' , ẍi Comam .
40026055	Lahwi tu' , yalni Comam tet ebnaj apni tu' : -- ¿ Tom elk'ominan teyet yuxin ik'bil heyespada yeb hete' win̈an chexhul quinhetzabnoyojan ? Hunun tz'ayic inbeyan cuywal yul yatut Comam Dios texol , yaja' mach quinhetzabayojan .
40026056	Yaja' tinan̈ , yilal yuni sunil huntek'an ti' yun̈e yijni isba sunil tzet tz'ibn̈ebilcano yu ebnaj ischejab Comam Dios yet payat , ẍi Comam . Wal ebnaj iscuywom Comam xin elcan̈ ebnaj , yanicano ebnaj Comam ischuquil .
40026057	Lahwi tu' yinito ebnaj Comam Jes'us bey yatut naj Caif'as , naj yahawil yin̈ ebnaj sacerdote . Ha' bey tu' xin cutxanico ebnaj cuywawom yin̈ isley naj Mois'es , yeb ebnaj iswi'ehal con̈ob .
40026058	Wal naj Pedro xin nahat tzujan isto naj yinta Comam , yapni naj yamak'il yatut naj yahawil yin̈ ebnaj sacerdote tu' , yay tz'on̈no naj xol ebnaj chitan̈en yatut Comam Dios yu yilni yin̈ tzet chielico Comam .
40026059	Wal ebnaj iswi'ehal yin̈ ebnaj sacerdote yeb ebnaj yahawil yin̈ lahti' xol ebnaj Israel issay ebnaj mac chioc halno lek'ti'al yin̈ Comam yun̈e iscawxico camical yiban̈ .
40026060	Caw xin tx'i'al mac octoj , ishobnican̈ ebnaj lek'ti'al yin̈ Comam , yaja' maẍtic'a hunu tzet oc ismulo Comam . Lahwi tu' yapni cawan̈xa ebnaj ,
40026061	yalni ebnaj : -- Hune' naj ti' jabehan̈ yalni naj haca' ti' : " Haninti'an chu wuchc'anayojan hune' yatut Comam Dios ti' , cat wanican̈an isselel yin̈ oxeb tz'ayic , " ẍi naj , ẍi ebnaj yin̈ Comam .
40026062	Yah lin̈no naj yahawil yin̈ ebnaj sacerdote , yalni naj tet Comam : -- ¿ Tzet yin̈ xin mach chaẍtak'wi ? ¿ Tzet ye huntek'an chal ebnaj ti' tawin̈ ? ẍi naj .
40026063	Yaja' maẍtic'a tak'wi Comam tet naj , lahwi tu' yalnipaxo naj : -- Yin̈ isbi Comam Dios itzitz , hal yin̈ isyelal jetan̈ . ¿ Ham hach ti' Cristo , Isc'ahol Comam Dios ? ẍi naj .
40026064	Istak'wi Comam tet naj : -- Ho' , hanintonan haca' hawalni ti' . Chiwalan teyet tato Hanin Ak'bilintijan texol yu Comam Dios cheyil woc tz'on̈nojan yin̈ iswatx'k'ab Comam Dios caw aycano yip , cat heyilni wulan xol moyan , ẍi Comam .
40026065	Yet yaben naj yahawil ebnaj sacerdote tzet yal Comam tu' , istzilnilo naj xil isk'ap yu ishowal , yalni naj tet ebnaj yetbi tu' : -- Hune' mayal naj ti' , caw tx'oj yul sat Comam Dios . Yuxin tinan̈ matxa yilal chicok'an anma chihalni ismul naj , wal xin han̈-caw-on̈ majabe istx'ojal istzotel naj .
40026066	Yuxin , ¿ tzet cheyute heyalni hex ti' ? ẍi naj . Istak'wi ebnaj : -- Ay ismul naj , camojab naj , ẍi ebnaj .
40026067	Istzublico ebnaj yin̈ sat Comam , ismak'nipaxo ebnaj Comam , ay ebnaj xin pak'nilto sat Comam ,
40026068	chalni ebnaj : -- Hach Cristo , txumiloj mac macachmak'ni , ẍi ebnaj tet Comam .
40026069	Yet tz'on̈anayo naj Pedro isti' yamak'il te' n̈a tu' , ishitzico hune' ix chejab isc'atan̈ naj , yalni ix : -- Hach ti' hawetbi haba yeb naj Jes'us ah Galilea , ẍi ix .
40026070	Wal naj Pedro tu' yeba naj yin̈ sat sunil anma , yalni naj : -- Mach wohtajojan tzet chawala , ẍi naj .
40026071	Haxa yet yapni naj bey ispultahil yamak'il te' n̈a tu' , yalni hunxa ix tet anma cutxanico bey tu' : -- Naj ti' yetbi isba naj yeb naj Jes'us ah Nazaret , ẍi ix .
40026072	Yaja' yeba naj hunelxa , yalni naj : -- Caw chabe Comam Dios , ¡ mach wohtajojan hune' naj tu' ! ẍi naj .
40026073	Hunepixto xin ishitzico huntek'an ebnaj isc'atan̈ naj , yalni ebnaj : -- Yin̈ caw yeli , hach ti' hawetbi haba yeb ebnaj chiec' yinta naj Jes'us ti' yuto ixtan̈ cotxumnilojan̈ hatzoteli , ẍi ebnaj .
40026074	Yaja' oc naj Pedro tu' istz'acti'n̈e isba , yalni naj : -- Caw chabe Comam Dios mach wohtajojan hune' naj tu' , ẍi naj . Lan̈antotic'a xin yok'can̈ hune' no' icham chiyo .
40026075	Hac tu' yu isnaniti naj Pedro yin̈ tzet yal Comam yet yalni Comam haca' ti' : " Oxelxa chawala ta mach quinhawohtajojan yet chiok'can̈ no' icham chiyo , " ẍi Comam . Lahwi tu' yelti naj Pedro bey tu' , yoc naj ok'o sic'lebil .
40027001	Haxa yet issajbilo xin , islahti'n̈en isba ebnaj iswi'ehal yin̈ ebnaj sacerdote , yeb ebnaj ichamta winaj iswi'ehal con̈ob tu' yin̈ tzet chu yak'lax camo Comam Jes'us .
40027002	Lahwi tu' isc'alnayo ebnaj Comam , yinito ebnaj Comam sata naj gobernador ah Roma chiyij Poncio Pilato .
40027003	Wal naj Judas , naj anico Comam yul isk'ab ebnaj tu' , hayet yilni naj ta cawxico camical yiban̈ Comam , istac isc'ul naj yu istx'ojal iswatx'e tu' , isto naj yak'nopaxo ch'en treinta plata tet ebnaj iswi'ehal yin̈ ebnaj sacerdote yeb tet ebnaj iswi'ehal con̈ob ,
40027004	yalni naj tet ebnaj : -- Caw mawaco inmulan , yuto mawacojan hune' naj machi ismul yul isk'ab camical , ẍi naj . Istak'wi ebnaj tet naj : -- ¡ Tzet jocan̈ tawin̈ , ila tzet chawute haba ! ẍi ebnaj .
40027005	Hayet yaben naj hune' tu' xin istiẍnicanicto naj ch'en melyu tu' yul yatut Comam Dios . Lahwi tu' isto naj ist'un̈bano isba .
40027006	Ebnaj iswi'ehal yin̈ ebnaj sacerdote issic'can̈ ebnaj ch'en melyu tu' , yalni ebnaj : -- Huntek'an ch'en melyu ti' mach chu jahnayto ch'en xol ch'en ofrenda , yuto istohol camical ye ch'en , ẍi ebnaj .
40027007	Islahti'n̈en isba ebnaj , islok'ni ebnaj hune' tx'o tx'otx' chihallax : " Istx'otx' naj watx'em xi , " yu yoc camposantohal bay chimujlax anma nan con̈obal chicam bey yul con̈ob Jerusal'en tu' .
40027008	Yuxin Istx'otx'al Chic' occano isbiho hune' tx'o tx'otx' tu' , ha' xin chihallax yin̈ tx'otx' tinan̈ .
40027009	Hac tu' yu yijni isba tzet halbilcano yu naj Jerem'ias , yet yalni naj : " Yican̈ ebnaj ch'en treinta plata , ch'en yak' ebnaj Israel istoholo hune' naj .
40027010	Yin̈ ch'en xin islok' ebnaj istx'otx' naj watx'em xi , hac tu' yu yalni Comam Dios Jahawil wetan , " ẍicano naj Jerem'ias yul Yum Comam Dios .
40027011	Yet ayco Comam Jes'us sata naj Pilato isk'amben naj tet Comam : -- ¿ Tom yahawil anma Israel hawehi ? ẍi naj . Istak'wi Comam : -- Ho' , yeli haca' hawalni ti' , ẍi Comam .
40027012	Wal ebnaj iswi'ehal ebnaj sacerdote yeb ebnaj iswi'ehal con̈ob , caw oc ebnaj ak'oc'ule yin̈ Comam . Yaja' wal Comam xin maẍtic'a tak'wi ninoj .
40027013	Yuxin yal naj Pilato tet Comam : -- ¿ Tom mach chawabe tzet chal ebnaj ti' tawin̈ ? ẍi naj .
40027014	Yaja' maẍtic'a tak'wi Comam tet naj Pilato tu' , yuxin caw c'ayilo isc'ul naj yin̈ Comam .
40027015	Yin̈ hunun k'in̈ Pascua chisbejtzo naj gobernador tu' hunun ebnaj presowom , yaja' ha'tic'a mac chal isc'ul anma ha' chibejtzolaxi .
40027016	C'uxan xin ayco hune' naj Barrab'as isbi yul preso , caw ohtabil naj yu anma .
40027017	Yet cutxanico anma tu' isk'amben naj Pilato tet anma : -- ¿ Mac cheyoche chinbejtzohan , tom naj Barrab'as mato naj Jes'us , naj cheyal Cristohal ? ẍi naj .
40027018	Yal naj hune' tu' yuto yohta naj ta yu ayco ishowal ebnaj iswi'ehal sacerdote yin̈ Comam yuxin ilaxto Comam sata naj .
40027019	Yet ayicto naj Pilato yul iscapil tu' , yapni tzoti' tet naj yu yixal haca' ti' : " Mach chawaco haba xol ebnaj yin̈ hune' naj machi ismul tu' , yuto hayet may ak'bal ay hune' inwayican caw xiwquilta yin̈ naj , " ẍito ix tet naj .
40027020	Wal ebnaj iswi'ehal yin̈ ebnaj sacerdote yeb ebnaj ichamta winaj yul con̈ob tu' , oc ebnaj ak'oc'ule tet anma ta chala ta chibejtzolax naj Barrab'as cat yak'lax camo Comam Jes'us .
40027021	Isk'ambenpaxo naj gobernador tu' tet anma : -- Yin̈ ebnaj cawan̈ ti' , ¿ mac cheyoche chinbejtzohan ? ẍi naj . Istak'wi anma tu' sunil : -- ¡ Naj Barrab'as chabejtzo ! ẍi anma .
40027022	Isk'amben naj : -- ¿ Tzet xin chiwutehan naj Jes'us ti' heyalni , naj chihallax Cristohal ti' ? ẍi naj . Istak'wi anma sunil : -- Ahojab naj yin̈ culus , ẍixan̈e anma .
40027023	Isk'amben naj Pilato tu' : -- ¿ Tzet xin istx'ojal iswatx'e naj ? ẍi naj . Yaja' wal anma tu' caw ec'balto ah yaw , yalni haca' ti' : -- ¡ Camojab naj yin̈ culus ! ẍixan̈e anma .
40027024	Hayet yilni naj Pilato ta caw ec'balto ah wejna anma , matxa hunuxa tzet tz'aj yute' naj , isk'anniti naj ha ha' . Yoc naj istx'ahno isk'ab yin̈ sat sunil anma yu isyenilo naj tato machi yoc naj yin̈ iscamical Comam Jes'us . Lahwi tu' yalni naj : -- Mach wiban̈ojan chitit iscamical hune' naj ti' , wal xin teyiban̈ chitocanoj , ẍi naj .
40027025	Istak'wi anma sunil : -- Waxan̈ca chioc iscamical naj tu' comulojan̈ yeb yiban̈ juninalan̈ , ẍixan̈e anma .
40027026	Hac tu' yu isbejtzon naj Pilato naj Barrab'as , ischejni naj hatelaxo Comam Jes'us . Lahwi tu' yanico naj Comam yul isk'ab ebnaj yu yalaxcan̈ yin̈ culus .
40027027	Yinito ebnaj soldado Comam Jes'us bey ispalacio naj gobernador tu' . Yet yapni Comam xin , iscutxbanico isba ebnaj soldado , yoc hoyno ebnaj yin̈ Comam .
40027028	Yinilo ebnaj xil isk'ap Comam , yanico ebnaj hune' xilk'ape caj yin̈ Comam .
40027029	Isbak'onayo ebnaj huntek'an te' tx'ix coronahil , yahnato ebnaj yin̈ iswi' Comam . Yanipaxico ebnaj hune' te te' yul isk'ab Comam , yichico ebnaj istzebi yin̈ Comam , chila xin ay jahno ebnaj sata Comam , yalni ebnaj : -- ¡ Tzalajon̈we yin̈ naj yahawil anma Israel ti' ! ẍi ebnaj .
40027030	Istzublipaxico ebnaj yin̈ Comam , yinilo ebnaj te te' ayco yul isk'ab ismak'nico ebnaj te' yin̈ iswi' Comam .
40027031	Lahwi yetancano ebnaj Comam , yinilo ebnaj hune' xilk'ape caj yaco ebnaj yin̈ Comam tu' , yanipaxico ebnaj xil isk'ap Comam . Lahwi tu' yinito ebnaj Comam yu yalaxcan̈ yin̈ culus .
40027032	Hayet lan̈an yilaxto Comam bay chialaxcan̈ yin̈ culus , istzabnayo ebnaj soldado hune' naj ah Cirene , Sim'on isbi , ischejnico ebnaj naj yinoto isculus Comam .
40027033	Hayet yapni ebnaj bey hune' tx'otx' chiyij G'olgota , chihallaxpaxo Isbajil Wi'e ,
40027034	issomni ebnaj yal te' uva yeb huntek'an te' c'ahla telaj , yak'ni ebnaj yuc'u' Comam . Yaja' yet yablen Comam matxa isje Comam yuc'u' .
40027035	Hayet ayxacan̈ Comam yin̈ culus yu ebnaj , yoc ebnaj soldado tu' yilweno isba yin̈ xil isk'ap Comam yu ispohnican̈ ebnaj yin̈ . Hac tu' yu yijni isba tzet tz'ibn̈ebilcano yu ischejab Comam Dios yet payat bay chala : " Ispohcan̈ ebnaj xil ink'apan yin̈ , yocpaxo ebnaj yilweno isba mac c'ul yin̈bal yin̈ xil ink'aptu'an , " ẍiayoj .
40027036	Lahwi tu' , yoc tz'on̈no ebnaj istan̈en Comam .
40027037	Yanico ebnaj hayeb tz'ib yiban̈ iswi' Comam yin̈ te' culus tu' bay chala tzet yin̈ xin ak'lax camo Comam . Ha' huntek'an tz'ib tu' ẍi haca' ti' : " Ha' naj ti' Jes'us Yahawil anma Israel , " ẍicoj .
40027038	Aypaxo cawan̈ ebnaj elk'om alaxcan̈ yin̈ culus yinta Comam . Hune' naj ah yin̈ iswatx'k'ab Comam , hune'xa naj xin ah yin̈ ismeck'ab Comam .
40027039	Ha' macta chiec'to bey tu' oc buchwal yin̈ Comam , chisbilen iswi' ,
40027040	chalni haca' ti' : -- ¡ Hach ti' , hawala tato chawuchac'ayo yatut Comam Dios , cat hawanican̈ isselel yin̈ oxeb tz'ayic hawalni ! ¡ Yuxin colayti haba tato yel chawala Isc'ahol Comam Dios hawehi ! ¡ Ayan̈ti yin̈ te' culus tu' ! ẍi ebnaj .
40027041	Hacpax tu' ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es yeb ebnaj ichamta winaj iswi'ehal con̈ob tu' , oc ebnaj buchwal yin̈ Comam , chalni ebnaj :
40027042	-- Naj ti' iscol naj anma , wal naj xin mach chu iscolni isba . Tato yeli ha' naj ti' Jahawil han̈on̈ Israel hon̈ ti' , jila' yinayti isba naj yin̈ culus , wal tu' chijaco janma yin̈ naj .
40027043	Chicawxi isc'ul naj yin̈ Comam Dios yalni yuxin jila' yul Comam Dios colwal yin̈ naj tato caw yeli ochebil naj yu Comam , yuto chal naj tato Isc'ahol Comam Dios ye naj , ẍi ebnaj .
40027044	Hacpax tu' ebnaj elk'om alaxcan̈ yin̈ culus yinta Comam , ocpaxo ebnaj buchwal yin̈ Comam .
40027045	Yet chumanil isk'ejholilo yul sat yiban̈k'inal ti' masanto yin̈ ch'en oxeb yin̈ k'ejbiyalil sajbipaxiloj .
40027046	Yin̈ hune' orahil tu' ah yaw Comam Jes'us yin̈ caw ip , yalni Comam : -- El'i , El'i , ¿ lama sabactani ? ẍi Comam . Chal yelapnoj : Hach inDiosal , hach inDiosal , ¿ tzet yin̈ xin chinhabejcanojan ? ẍi .
40027047	Ay xin huntek'an ebnaj aben hune' tu' , yalni ebnaj : -- Ham naj El'ias , ischejab Comam Dios chawte naj , ẍi ebnaj .
40027048	Ay xin hune' yetbi ebnaj to yin̈ an̈e yinoti hune' esponja , islahbanayto naj xol pahla vino , isc'alnico naj yin̈ iswi' hune' te' ah , yanahto naj yin̈ isti' Comam .
40027049	Yaja' cachlax naj yu huntek'anxa ebnaj haca' ti' : -- Maẍton̈e bela , jila' tato chul naj El'ias iscolo' naj , ẍi ebnaj .
40027050	Yahwipaxo Comam yin̈ caw ip hunelxa , lahwi tu' xin iscamiloj .
40027051	Yin̈n̈ena tu' istzilmoyo k'ap k'ap aycan̈ yul yictabal yatut Comam Dios , cab ayico k'ap . Ichiti istzilbanil k'ap yin̈ iswi' , yaycanilo yin̈ yojtabanil . Yec'paxo hune' niman chixcab , ispohto ch'en nimeta ch'en yu .
40027052	Ay xin ej ch'en n̈ach'en bay mujan camom hajlohi ; tx'i'al xin ebnaj ayxaco yul isk'ab Comam Dios itzitzbican̈ .
40027053	Hato xin yet yitzitzbican̈ Comam Jes'us yelti ebnaj bay mujan tu' . Lahwi tu' isto ebnaj yul con̈ob Jerusal'en , tx'i'al mac xin ilni ebnaj .
40027054	Hayet yaben naj capit'an yeb issoldado chitan̈en Comam hune' chixcab tu' caw xiwcan̈ ebnaj , yeb yet yilni ebnaj sunil tzet yuhi , yalni ebnaj : -- Ha' hune' naj macam tu' , yin̈ caw yeli Isc'ahol Comam Dios ye naj , ẍi ebnaj .
40027055	Ay xin huntek'an ebix t'an̈anto yilni nahat yin̈ tzet chuhi . Ha' ebix tu' tit yinta Comam bey Galilea , iscolwapaxo ebix yin̈ Comam .
40027056	Xol ebix ayco ix Mar'ia ah Magdala , yeb ix Mar'ia ismi' naj Jacobo yeb naj Jos'e , yeb xin ismi' ebnaj isc'ahol icham Zebedeo .
40027057	Ay hune' naj caw k'alom chiyij Jos'e , ah con̈ob Arimatea . Naj tu' iscuywom Comam Jes'us ye naj .
40027058	Haxa yin̈ k'ejbiyal xin , isto naj isc'atan̈ naj Pilato , yoc naj isk'anni isnimanil Comam yu ismujni naj . Hac tu' yu ischejni naj Pilato ebnaj issoldado yak'no isnimanil Comam tet naj .
40027059	Lahwi ischahni naj isnimanil Comam tu' , ispichnico naj hune' s'abana caw saj yeb caw c'ul yin̈ isnimanil Comam .
40027060	Ay xin hune' ch'en niman ch'en holbil yu naj ; yet naj ye ch'en , caw ac'to ch'en , maẍto hunu camom chialaxicto yul ch'en , ha' tu' xin yacto naj isnimanil Comam . Yanicanico naj hune' ch'en niman ch'en ismajiloj , lahwi tu' ispaxto naj .
40027061	Wal ix Mar'ia ah Magdala yeb hune'xa ix chiyij Mar'ia , cancano tz'on̈no ebix sata bay mujlax Comam tu' .
40027062	Haxa yin̈ hune'xa tz'ayic , yet istz'ayical xewilal , isto ebnaj yahawil yin̈ ebnaj sacerdote yeb ebnaj fariseo yila' naj Pilato ,
40027063	yalni ebnaj tet naj : -- Mam jahaw , chiconatijan̈ tato yet itzitzto hune' naj lek'ti' tu' yal naj tato yin̈xa yoxeb tz'ayic iscam naj cat yitzitzbican̈ naj hunelxa ,
40027064	yuxin tinan̈ chicok'anan̈ tawet , ato nino istan̈emal bay mujan naj , masanto hecal yin̈ k'ejbiyal . Ta mach xin apnita ebnaj iscuywom naj cat yinito ebnaj isnimanil naj , cat yalni ebnaj tet anma tato itzitzbican̈ naj xol camom . Yin̈ haca' tu' ec'balto hune' lek'ti'al ti' sata hune' lek'ti'al yaco naj yet itzitzto naj , ẍi ebnaj .
40027065	Istak'wi naj Pilato tet ebnaj : -- C'ultic'a , iweto ebnaj soldado teyintaj cat heto hecawxenocano bay mujan naj haca' chal hec'ul , ẍi naj .
40027066	Lahwi tu' isto ebnaj yeb ebnaj soldado . Iscawxencano ebnaj bay mujan Comam , yanicanico ebnaj hune' sello yin̈ ch'en ch'en ayco ismajilo ch'en bay mujan Comam . Yanicanico ebnaj ebnaj soldado istan̈enoj .
40028001	Lahwi yec'canto istz'ayical xewilal , haxa yet issajbilo yin̈ babel tz'ayic yin̈ semana , caw sahab to ix Mar'ia ah Magdala yeb hune'xa ix chiyij Mar'ia tu' yila' bay mujan Comam .
40028002	Hayet lan̈an isto ebix tu' yec' hune' niman chixcab yuto ayilo hune' y'angel Comam Dios bay mujan Comam tu' . Yinilo naj hune' ch'en ch'en ayco ismajilo isti' bay mujan Comam , yay tz'on̈no naj yiban̈ ch'en .
40028003	Caw chijepla yin̈ naj haca' isjepla c'uh . Wal xil isk'ap naj xin caw sajhopon̈e .
40028004	Hayet yilni ebnaj soldado hune' tu' isluyluncan̈ ebnaj yu xiwquilal , yah pac'na ebnaj haca' camom .
40028005	Yalni naj 'angel tet ebix cawan̈ tu' : -- Mach chexxiwi , wohtajan tato ha' Comam Jes'us alaxcan̈ yin̈ culus , ha' lan̈an hesayni .
40028006	Wal xin matxa Comam ayicti bey ti' , to xaitzitzbican̈ haca' yu yalni teyet . Ilwec'anab bay ec'le Comam .
40028007	Tinan̈ xin as halwe tet ebnaj iscuywom tato maitzitzbican̈ Comam xol camom . Chibabito Comam tesata bey Galilea , ha' bey tu' cheyila' Comam . Ha' huntek'an ti' manhul wala'an teyet , ẍi naj 'angel tu' tet ebix .
40028008	Hayet yaben ebix huntek'an tu' , isto ebix yalno yin̈ an̈e tet ebnaj iscuywom Comam ; caw xiw ebix , yaja' xin caw tzalapaxo ebix yaben hune' tu' .
40028009	Hayet ayco ebix yin̈ isbel tu' xin , isyeni isba Comam tet ebix , istioẍli Comam tet ebix . Ishitzico ebix isc'atan̈ Comam , yay jahno ebix sata Comam , yoc lak'no ebix yin̈ yoj Comam .
40028010	Yalni Comam tet ebix : -- Mach chexxiwi , as halwe tet ebnaj wuẍtajan tato chito bey Galilea , ha' bey tu' chinyila'an ebnaj , ẍi Comam .
40028011	Yet lahwi isto ebix tu' , isto haywan̈ ebnaj soldado ayco istan̈eno Comam tu' yul con̈ob . Yalni ebnaj tet ebnaj iswi'ehal yin̈ ebnaj sacerdote yin̈ tzet yuhi .
40028012	Yet yaben ebnaj hune' tu' isto ebnaj islahti'n̈eno isba yeb ebnaj ichamta winaj iswi'ehal con̈ob Israel . Yak'ni ebnaj niman melyu tet ebnaj soldado tu' ,
40028013	yalni ebnaj tet ebnaj : -- Hac ti' cheyute heyalni haca' ti' : " Yet lan̈an cowayan̈ yet ak'balil yul ebnaj iscuywom naj yelk'anoto isnimanil naj , " quexchi .
40028014	Yaja' ta chabelo naj gobernador hune' tu' matzet chal hec'ul , chon̈ocan̈ tzotelo teyin̈ tet naj haxinwal matzet chitit teyiban̈ , ẍi ebnaj .
40028015	Lahwi tu' ischahnilo ebnaj ch'en melyu tet ebnaj yahawil yeco yin̈ ebnaj sacerdote yeb ebnaj cuywawom yin̈ ley . Yalni ebnaj soldado tet anma haca'tic'a yute yalni ebnaj tet ebnaj . Hune' lek'ti'al isnacan̈ ebnaj tu' , yexn̈eto yallax xol anma Israel tinan̈ .
40028016	Lahwi tu' , isto ebnaj hunlahon̈wan̈ iscuywom Comam Jes'us bey Galilea yin̈ istzalanil hune' won̈an bay yal Comam ta chiapni ebnaj .
40028017	Ha' bey tu' xin yil ebnaj Comam , yoc ebnaj yanoco ismay Comam , yaja' xin ay hun cawan̈ ebnaj cabcon isc'ul .
40028018	Ishitzico Comam isc'atan̈ ebnaj iscuywom tu' , yalni Comam : -- Quinyacojan Comam Dios Yahawo yin̈ tzet ay yul satcan̈ yeb yin̈ tzet ay yul sat yiban̈k'inal ti' .
40028019	Tinan̈ xin as cuywe anma yul hunun con̈ob yul sat yiban̈k'inal ti' cat yoc yul ink'aban . Cheyacanocan̈ ha' iswi' yin̈ isbi Comam Dios Mame , yeb yin̈ inbihan , hanin Isc'ahol Comam Dios inti'an , yeb yin̈ isbi Comam Esp'iritu Santo .
40028020	Checuyni anma isyijen sunil cuybanile xawak'an teyet . Walinan xin ayinn̈etic'acojan heyetbiho yin̈ sunilbal tiempo masanto yet chilahwi hune' yul sat yiban̈k'inal ti' , ẍicano Comam Jes'us tet ebnaj iscuywom .
41001001	Hac ti' chu yichico Tzoti' c'ul yet colbanile yin̈ Comam Jesucristo , Isc'ahol Comam Dios .
41001002	Ay hune' ischejab Comam Dios chiyij Isa'ias tz'ibn̈encano yin̈ tzet yal Comam Dios tet Isc'ahol , bay chala : Chiwatojan inchejaban tasataj yun̈e iswatx'en naj habeh yet yalan̈to maẍto chachapni .
41001003	Ch'awi naj yin̈ caw ip bey tx'otx' desierto , chalni naj : " Watx'eweco heyanma yuto chihul Comam Dios Jahawil . Haca' chu istoholban̈elax hunu beh yet chihul hunu naj jahaw , hac tu' cheyute heyanma , " ẍi naj , ẍiayoj .
41001004	Hune' ti' yij isba yet yapni naj Juan ch'anican̈ ha' iswi' anma bey tx'otx' desierto . Yichico naj yalni ta yilal yahcano ha' iswi' anma , yun̈e isyenilo isba tato chisbej anma iswatx'en istx'ojal , cat yak'laxcano tan̈o ismul yu Comam Dios .
41001005	Sunil anma ay yul ismajul Judea yeb anma ay yul con̈ob Jerusal'en apni abeno tzet chal naj Juan . Hayet chalnati anma ismul , cat yahcano ha' iswi' yu naj yul ha' niman Jord'an .
41001006	Wal naj Juan tu' , xil no' camello watx'ebilayo xilo isk'ap naj , tz'um no' xin ayico istx'ambalo naj . Ha' xin tzet chislo naj , ha' ton no' lit' yeb iscabil no' tx'ilab .
41001007	Chalni naj Juan tu' tet anma : -- Ay hune' naj tzujan yul wintajan , caw ec'bal yelapno ye naj insatajan , walinan xin machi welapnojan chiwabehan nitam way c'on̈nojan inpuhnilojan istx'an̈al isxan̈ab naj .
41001008	Haninti'an yin̈ caw yeli , han̈e ha ha' chiwak'an yahbalo ha' hewi' , wal naj chiwaltu'an xin chiyacan̈ naj ha' hewi' yaj yu isk'ak'al yip Comam Esp'iritu Santo , ẍi naj Juan .
41001009	Yet hune' tiempohal tu' , el Comam Jes'us yul con̈ob Nazaret ayco yul ismajul Galilea , yapni bey ha' niman Jord'an , yah ha' iswi' Comam yu naj Juan yul ha' Jord'an tu' .
41001010	Hayet lan̈an yahti Comam xol ha' tu' , yilni Comam ishajni isba satcan̈ , yayilo Comam Esp'iritu Santo yiban̈ , isyeni isba haca' yayti hunu no' palamuch .
41001011	Yabelax hune' yul nuk'e yul satcan̈ , halni haca' ti' : -- Hach ti' , hach Inc'aholan caw xahan ay wuhan , caw chintzalahan tawin̈ , ẍiaytij .
41001012	Lahwin̈e tu' yilaxto Comam Jes'us yu Comam Esp'iritu Santo bey hune' tx'otx' desierto .
41001013	Cawina tz'ayic ehayo Comam bey tu' xolej no' xoltelajil nok' . Yoc naj matzwalil yilweno Comam , yaja' ayco ebnaj 'angel yilno Comam .
41001014	Yet majanxa naj Juan yul preso , isto Comam Jes'us bey Galilea , yoc Comam yalnoc'o Tzoti' c'ul yin̈ tzet chu yoc anma yul isk'ab Comam Dios .
41001015	Chalni Comam tet anma : -- Wal tinan̈ mayij isba hune' tiempo halbilcanoj yocxa Comam Dios Heyahawoj . Bejwecano hetx'ojal , chahwe Tzoti' c'ul yet colbanile yul heyanma , ẍi Comam .
41001016	Hayet lan̈an isbelwi Comam Jes'us isti' ha' lago Galilea , yilnito Comam cawan̈ ebnaj ik'omati cay yet lan̈an yanayto ebnaj ishac' chiinahti no' xol ha' ; ebnaj cawan̈ ti' yuẍta isba ebnaj , ha' ton naj Sim'on yeb naj Andr'es .
41001017	Yalni Comam tet ebnaj : -- Ocan̈we tzujno wintajan , wal tinan̈ haxa anma chexoc heyik'ahti yul ink'aban , ẍi Comam tet ebnaj .
41001018	Yaben̈e ebnaj yalni Comam haca' tu' , isbejnicano ebnaj ishac' yoc tzujno ebnaj yinta Comam .
41001019	Haniq'uixto chito Comam Jes'us xin , yilnipaxo Comam cawan̈xa ebnaj yuẍta isba , ha' ton naj Jacobo yeb naj Juan , ebnaj isc'ahol icham Zebedeo . Ayahto ebnaj yul isbarco , lan̈an isbujni ebnaj ishac' .
41001020	Yalni Comam tet ebnaj tato chioc tzujno ebnaj yinta Comam . Hayet yaben ebnaj yalni Comam haca' tu' , yanicano ebnaj ismam yeb ebnaj c'amte' yul te' barco , yoccano tzujno ebnaj yinta Comam .
41001021	Lahwi tu' xin , yapni Comam Jes'us yeb ebnaj iscuywom yul con̈ob Capernaum . Haxa yin̈ hune' tz'ayic xewilal yocto Comam yul iscapilla ebnaj Israel , yichico Comam iscuyni anma ayicto bey tu' .
41001022	Caw xin chic'ay isc'ul anma yaben iscuywa Comam yuto caw haban isyenilo isba ta caw ak'bil yip yu Comam Dios , mach haca'o chu iscuywa ebnaj cuywawom yin̈ isley naj Mois'es .
41001023	Yul capilla tu' ayicto hune' naj ayco ischejab naj matzwalil yin̈ , yah yaw naj yin̈ caw ip , yalni naj :
41001024	-- ¿ Tzet hawoc jin̈an̈ ach Jes'us ah Nazaret ? ¿ Tom chachhul con̈hatan̈tzelojan̈ hawalni ? Wohtajan mac anmahilach . Hach ti' mach nino istx'ojal ayco tawin̈ , yet Dios hawehi , ẍi naj .
41001025	Iscachwa Comam yin̈ ischejab naj matzwalil tu' , yalni Comam : -- ¡ Cach hati' , elan̈ yin̈ naj ! ẍi Comam .
41001026	Istit hune' yaxcamic yin̈ naj yu ischejab naj matzwalil . Yichico ischejab naj matzwalil tu' yel yaw , yelcano naj yin̈ naj .
41001027	Hayet yilni anma ayicto yul capilla hune' tu' caw xiwcan̈ , isk'amben anma tet hunun : -- ¿ Tzettaxca chalilo hune' ti' ? Huntek'an cuybanile chal hune' naj ti' caw ac'to , maẍto bay chijabe , yeb caw ay yip naj iscuywahi . Hayet chalni naj tato chiel ischejab naj matzwalil yin̈ anma , cat isyijen ebnaj tzet chal naj , ẍi anma yin̈ Comam .
41001028	Caw xin yin̈ an̈e pujnato isk'umal Comam yul sunil ismajul Galilea .
41001029	Lahwi yelti Comam Jes'us yul capilla , isto Comam yeb naj Jacobo , yeb naj Juan bey yatut naj Sim'on yeb naj Andr'es .
41001030	Yaja' xin hilanto ismi' yixal naj Sim'on sat tx'at yu k'a' . Yallax tet Comam tato hilanto ixnam .
41001031	Ishitzico Comam isti' istx'at ixnam , yoc tzabno Comam yin̈ isk'ab ixnam tu' , isxecnican̈ Comam ixnam . Yin̈n̈ena tu' xin yel hune' k'a' yin̈ ixnam , yoc ixnam iswatx'eno tzet chislo Comam Jes'us yeb ebnaj iscuywom .
41001032	Haxa yin̈ k'ejbiyalil yin̈ hune' tz'ayic tu' , yilaxto sunilej anma ya'ay tet Comam yeb anma ayco ischejab naj matzwalil yin̈ .
41001033	Etza sunil anma ay yul con̈ob tu' apni isti' ispultahil te' n̈a bay ayicto Comam .
41001034	Caw tx'i'al anma nananta yabil ayco yin̈ cawxicanocan̈ yu Comam , tx'i'alpaxo xin anma el ischejab naj matzwalil yin̈ . Machi xin ischah Comam tzotelo ebnaj ischejab naj matzwalil tu' , yun̈e mach chalilo ebnaj mac anmahil Comam .
41001035	Haxa yin̈ hunxa tz'ayic caw sahab ahwano Comam Jes'us , isto Comam bay machi anma chieq'ui , ha' bey tu' xin txahli Comam .
41001036	Tzujan tu' isto naj Sim'on yeb ebnaj yetbi saywal yin̈ Comam .
41001037	Hayet yilcha Comam yu ebnaj , yalni ebnaj tet Comam : -- Mamin , sunil anma lan̈an cachissaynic'oj , ẍi ebnaj .
41001038	Istak'wi Comam tet ebnaj : -- Ton̈we yulaj con̈ob ayco yin̈ ishoyanil con̈ob ti' , yuto yilal walnipaxojan Istzoti' Comam Dios tet anma , yu ton hune' tu' yuxin quinhulan , ẍi Comam .
41001039	Caw xin sunil yul ismajul Galilea ec' Comam yala' Istzoti' Comam Dios yulaj hunun iscapilla ebnaj Israel . Yinipaxilo Comam ischejab naj matzwalil yin̈ anma .
41001040	Ay hune' naj ayco lepra yin̈ apni isc'atan̈ Comam Jes'us , yay jahno naj sata Comam , yoc naj isk'anno tet Comam : -- Mamin , ta chawoche chu hawinilo hune' yabil ti' win̈an , ẍi naj .
41001041	Istz'aycan̈ isc'ul Comam yin̈ naj , yanayo Comam isk'ab yiban̈ naj , yalni Comam tet naj : -- Ho' , chiwochehan ta chiel hune' yabil ti' tawin̈ , ẍi Comam .
41001042	Yin̈n̈ena tu' xin yel hune' yabil yin̈ naj , iscawxican̈ naj .
41001043	Yalni Comam tet naj ta chipaxto naj , istak'encano Comam tet naj haca' ti' :
41001044	-- Machi bay chawalic'o hune' ti' , beh hato hayeno haba tet naj sacerdote cat hawak'ni haxahanbal tet Comam Dios haca' yalni isley naj Mois'es yin̈ anma chielcano lepra yin̈ . Hac tu' chu yohtan̈encanilo anma tato maelcano hune' yabil ti' tawin̈ , ẍi Comam .
41001045	Yaja' yet ispaxto naj , yichico naj yalni tet anma yin̈ tzet yu iscawxilo naj , yuxin matxa chu isyeni isba Comam yin̈ caw haban yulaj con̈ob . Wal xin istxamlaxan̈e con̈ob chiec' Comam bay machi anma chieq'ui . Yaja' sunil anma ay yulaj con̈ob apni isc'atan̈ Comam .
41002001	Lahwi yec'to hayeb tz'ayic , ismeltzopaxo Comam Jes'us yul con̈ob Capernaum . Hayet yabenilo anma tato apni Comam yul n̈a baytic'a chicani ,
41002002	caw tx'i'al anma iscutxba isba bey tu' ; caw nohilo yul n̈a yeb istin̈a yu anma . Yoc Comam yalno Istzoti' Comam Dios tet anma .
41002003	Yapni can̈wan̈ ebnaj ik'n̈e hune' naj camnajilo isnimanil .
41002004	Yaja' mach yu yocto ebnaj yul n̈a isc'atan̈ Comam , yuto caw witz'an yu anma . Yuxin ahto ebnaj yiban̈ te' n̈a tu' , isholnican̈ ebnaj hanic' yiban̈ te' yin̈ yetc'ulal bay ay Comam ; yanayto ebnaj naj camnajilo isnimanil tu' sat hune' batxte' tet Comam .
41002005	Hayet yilni Comam tato caw ayco yanma ebnaj ik'n̈e naj tu' yin̈ Comam , yalni Comam tet naj ya'ay tu' : -- Hach wet anmahil , wal tinan̈ maoccano nimanc'ulal yin̈ hamul , ẍi Comam tet naj .
41002006	Ay xin huntek'an ebnaj cuywawom yin̈ isley naj Mois'es ayicto bey tu' , hayet yaben ebnaj yin̈ tzet yal Comam , yoc ebnaj istxumni haca' ti' :
41002007	" ¿ Tzet yin̈ xin hac tu' yalni naj ? Caw tx'oj chal naj yin̈ Comam Dios , walxinto han̈c'an̈e Comam chu yak'ni tan̈o mule , " ẍi ebnaj yin̈ isnabal .
41002008	Yaja' xin istxumilo Comam yin̈ tzet chiec' yin̈ isnabal ebnaj , yuxin yal Comam : -- ¿ Tzet yin̈ hac tu' hetxumni ?
41002009	Txumweloj , ¿ baytet subuta walnihan tet naj ti' : " Chiak'lax tan̈o hamul , " mato , " ahan̈wanoj , ican̈ habatxte' ti' cat hapaxtoj ? "
41002010	Wal tinan̈ xin chinyelojan Hanin Ak'bilintijan texol yu Comam Dios tato ay wipan wak'ni nimanc'ulalan yin̈ ismul anma ay yul sat yiban̈k'inal ti' , ẍi Comam . Lahwi tu' yalni Comam tet naj ya'ay tu' :
41002011	-- Haninan chiwalan tawet , ahan̈wanoj , ican̈ habatxte' ti' cat hapaxto hawatut , ẍi Comam tet naj .
41002012	Yin̈n̈ena tu' yahwano naj , yinican̈ naj isbatxte' , yelti naj yul n̈a yin̈ sat sunil anma , ispaxto naj . Hayet yilni anma hune' tu' caw c'ayilo isc'ul , yichico anma yalni c'ulla tzoti' yin̈ Comam Dios . Yalni anma haca' ti' : -- Maẍto hunelo chijil hune' haca' mayu ti' , ẍi anma .
41002013	Lahwi tu' istopaxo Comam Jes'us isti' ha' lago Galilea , caw hantan̈e anma apni isc'atan̈ Comam . Yoc Comam iscuyno anma apni isc'atan̈ tu' .
41002014	Lahwi tu' istopaxo Comam . Yilnito Comam naj Lev'i , isc'ahol icham Alfeo , tz'on̈anayo naj bay chiel ch'en tohlabal yin̈ anma , ch'en chito bey Roma . Yalni Comam tet naj : -- Ocan̈ tzujno wintajan , ẍi Comam . Yet yaben naj hune' tu' yah lin̈no naj , yoc tzujno naj yinta Comam .
41002015	Naj Lev'i tu' , yawte naj Comam wa'o yatut . Yoc Comam wa'o sat meẍa yeb ebnaj iscuywom , yeb ebnaj ik'omilo tohlabal , yeb huntek'anxa mac mach c'ulo isbeybal . Caw xin hantan̈e anma tzujan yinta Comam .
41002016	Hayet yilni ebnaj cuywawom yin̈ isley naj Mois'es yeb ebnaj fariseo ta chiwa' Comam yeb anma tu' , isk'amben ebnaj tet ebnaj iscuywom Comam : -- ¿ Tzet yin̈ xin chiwa' naj hecuywawom ti' xol ebnaj ik'omilo tohlabal yeb ebnaj tx'oj isbeybal ? ẍi ebnaj .
41002017	Hayet yaben Comam hune' tu' , yalni Comam tet ebnaj : -- Ha' anma mach ya'o ay matzet chiocnico naj an̈lom yu , walxinto ha' anma ya'ay ha' chiocnico naj an̈lom yu . Mach quinhulan wawte'an anma chalni tato c'ul yecoj , walxinto ha' anma mulum , ẍi Comam .
41002018	Yet hunel ayco ebnaj iscuywom naj Juan anican̈ ha' iswi' anma yeb ebnaj fariseo isyijen yet mach chiwa' ebnaj yu istxahli tet Comam Dios , yuxin apni huntek'an ebnaj isk'ambe' tet Comam Jes'us : -- ¿ Tzet yin̈ xin mach chisyije ebnaj hacuywom ti' yin̈ yet mach chon̈wa'i yu cotxahli tet Comam Dios ? ẍi ebnaj .
41002019	Istak'wi Comam tet ebnaj : -- K'inaloj hunu mohyilal tinan̈ , ¿ tom chak'le anma awtebil tu' wahil yet ayc'o naj mohyom xol anma tu' ? Machoj , wal xin mach chu yijlen anma tu' wahil ta ayc'o naj mohyom tu' .
41002020	Yaja' chiapni istiempohal bay chiilaxilo naj mohyom tu' catto yoc anma isyijen hune' yet mach chon̈wa'i yu cotxahli tet Comam Dios .
41002021	Mach chu yalaxico hunu k'ap k'ap acto isbujilo hunu xilk'ape caw xilxa , yuto hayet chimoq'ui k'ap ac'to tu' , cat cam yahcan̈ istzilmocanto hune' k'ap xilxa tu' .
41002022	Hacpax tu' xin , mach chu yalaxayto ac' vino yul no' tz'um xilxa yuto yet chihowbican̈ te' vino tu' , chitzilmoto no' tz'um tu' , cat ismalcanto te' vino . Yuxin yul no' ac' tz'um chialaxayto te' vino ac'to , ẍi Comam .
41002023	Yin̈ hune' tz'ayic xewilal xin , yec'to Comam Jes'us yul hune' nich'an beh xolbal ixim trigo yeb ebnaj iscuywom ; yinilo ebnaj iswi' ixim isc'uxu' .
41002024	Yuxin yal ebnaj fariseo tet Comam : -- ¿ Tzet yin̈ chilo ebnaj hacuywom ti' iswi' ixim trigo isc'uxu' ? ¿ Tom mach heyohtajoj tato txahul comunla yin̈ tz'ayic xewilal ? ẍi ebnaj .
41002025	Yaja' xin tak'wi Comam tet ebnaj : -- ¿ Tom maẍto bay cheyil yul Yum Comam Dios yin̈ naj rey David yet isn̈ohchacan̈ naj yeb ebnaj tzujan yintaj ?
41002026	Hayet isn̈ohchacan̈ naj yeb ebnaj , yocto ebnaj yul yatut Comam Dios , iswahni naj David tu' ixim pan haltebilxa tet Comam , yak'nipaxo naj ixim iswab ebnaj yetbi tu' , yaja' xin han̈e ebnaj sacerdote chu iswahni ixim . Yet yuni hune' tu' naj Abiatar ayco yahawilo ebnaj sacerdote .
41002027	Yacano Comam Dios tz'ayic xewilal yu isc'ulal yin̈ anma , maẍtaj yu coyijen tz'ayic xewilal yuxin watx'icano yu Comam Dios .
41002028	Hanin Ak'bilintijan texol yu Comam Dios , chu walnihan yin̈ tzet cheyu yin̈ tz'ayical xewilal , ẍi Comam Jes'us .
41003001	Yocto Comam Jes'us yul iscapilla ebnaj Israel hunelxa , c'uxan xin ayicto hune' naj camnajilo hune' isk'ab .
41003002	Ay xin huntek'an ebnaj ayictoj yun̈e yilni ta chak' cawxo Comam hune' naj tu' yin̈ istz'ayical xewilal , cat yoc ebnaj ak'oc'ule yin̈ Comam yalni .
41003003	Yalni Comam tet naj camnajilo isk'ab tu' : -- Ahan̈wanoj cat hawoc lin̈no coxolti'an̈ , ẍi Comam .
41003004	Isk'amben Comam tet ebnaj ayicto yul capilla tu' : -- ¿ Baytettaxca chisje cowatx'en yin̈ istz'ayical xewilal heyalni , ham isc'ulal mato istx'ojal ? ¿ Chimyu jan̈ten anma ya'ay mato machoj ? ẍi Comam . Hayet yaben ebnaj yalni Comam haca' tu' machi hunu ebnaj tak'wi .
41003005	Ishowbican̈ Comam , yec' t'an̈t'on yin̈ anma ayicto yul capilla tu' . Caw xin bisc'ulal elpaxico isc'ul Comam yuto mach chisje ebnaj yabeto yin̈ tzet chal Comam . Lahwi tu' xin yalni Comam tet naj camnajilo isk'ab : -- Toholban̈elto hak'ab , ẍi Comam . Istoholban̈enilto naj isk'ab , iswatx'icaniloj .
41003006	Haxa yet yelti ebnaj fariseo bey tu' yoc ebnaj islahti'n̈en isba yeb ebnaj ayco yin̈ ispartido naj Herodes yin̈ tzet chu yak'ni camo ebnaj Comam .
41003007	Lahwi tu' , isto Comam isti' ha' lago yeb iscuywom . Caw xin hantan̈e anma oc tzujno yinta Comam . Ay anma ay bey ismajul Galilea , aypaxo anma ay bey ismajul Judea ,
41003008	aypaxo xin anma ah con̈ob Jerusal'en , yeb anma ah Idumea . Aypaxo xin anma ay isk'axepic'to ha' niman Jord'an apni . Aypaxo anma tit yul ismajul con̈ob Tiro yeb yul ismajul con̈ob Sid'on . Apni sunil anma tu' yuto yabelo sunil c'aybalc'ule xaiswatx'e Comam .
41003009	Caw xin tx'i'al anma apni isc'atan̈ Comam , yuxin yal Comam tet ebnaj iscuywom ta chiti ebnaj hunu te' barco bay chiahto Comam yun̈e machi istenico isba anma yin̈ Comam .
41003010	Yuto caw tx'i'al mac cawxican̈ yu Comam , caw xin tzetc'a anma ya'ay apni yun̈e istzabni anma Comam yalni .
41003011	Xol anma istenba isba isc'atan̈ Comam tu' , ay anma ayco ischejab naj matzwalil yin̈ . Hayet yilni ebnaj Comam , yay jahno ebnaj sata Comam , yahwi ebnaj yin̈ caw ip : -- Hach ti' hach Isc'ahol Comam Dios , ẍi ebnaj .
41003012	Yaja' cachwa Comam yin̈ ebnaj ta mach chalilo ebnaj Comam .
41003013	Lahwi tu' yahto Comam Jes'us yin̈ istzalanil hune' won̈an , yawtenti Comam macta chal isc'ul , ishitzico macta yawte Comam tu' isc'atan̈ .
41003014	Lahwi tu' issic'lenilo Comam cablahon̈wan̈ ebnaj yu yoccano tzujno yinta Comam yeb yu yalnic'o Istzoti' Comam Dios tet anma .
41003015	Yak'nicano Comam yip ebnaj ischejnilo ischejab naj matzwalil yin̈ anma .
41003016	Hac ti' isbi ebnaj cablahon̈wan̈ tu' haca' ti' : naj Sim'on , Pedro yaco Comam isbiho naj ,
41003017	naj Jacobo , yeb naj Juan ; ebnaj cawan̈ ti' yuẍta isba ebnaj , isc'ahol icham Zebedeo ye ebnaj , Boanerges yacanico Comam isbiho ebnaj . Hune' bihe tu' chal yelapnoj Yuninal C'uh .
41003018	Yebpaxo xin naj Andr'es , naj Felipe , naj Bartolom'e , naj Mateo , naj Tom'as , naj Jacobo , Isc'ahol icham Alfeo . Naj Tadeo , naj Sim'on aytic'aco yin̈ hune' partido cananista ,
41003019	yeb naj Judas Iscariote , naj anico Comam yul isk'ab camical . Lahwi tu' yapni Comam Jes'us yul hune' n̈a yeb ebnaj iscuywom .
41003020	Caw xin tx'i'al anma apnipaxo isc'atan̈ Comam , caw matxatic'a chu iswa' Comam yeb ebnaj iscuywom tu' yu anma .
41003021	Hayet yohtan̈enilo ebnaj yuẍta Comam ta apni Comam bey hune' n̈a tu' , yapni ebnaj ik'wal yin̈ Comam yalni , yuto challaxi tato xaetaxto yul iswi' Comam .
41003022	Aypaxo xin huntek'an ebnaj cuywawom yin̈ isley naj Mois'es ispeto Jerusal'en apni isc'atan̈ Comam , yalni ebnaj yin̈ Comam haca' ti' : -- Naj ti' chu yinilo naj ischejab naj matzwalil yin̈ anma yuto naj Beelzeb'u , yahawil ebnaj matzwalil , chiak'ni yip naj , ẍi ebnaj .
41003023	Hayet yaben Comam yalni ebnaj haca' tu' , yawten Comam ebnaj , yanico Comam hune' yechel ti' tet ebnaj : -- ¿ Tzettaxca chu yinilo naj matzwalil hunuxa yet matzwalilal yin̈ anma ?
41003024	K'inaloj ta ay hunu con̈ob chispoh isba cat yanico howal yin̈ hunun , ta hac tu' caw yin̈ an̈emi chitan̈ilo yip hune' con̈ob tu' .
41003025	Hacpax tu' xin ta ay hunu n̈ahil ebnaj yuẍtan̈e isba chak'le howal , yin̈ an̈emi chipax yip hune' n̈ahil anma tu' .
41003026	Hacmi tu' chu naj matzwalil ta chispoh isba naj yeb ischejab cat yanico naj howal yin̈ ischejab tu' , ta hac tu' caw yin̈ an̈emi chipax yip naj cat istan̈ilo naj .
41003027	K'inalo ta ay hunu naj yahaw n̈a caw ay yip , machmi hunu naj elk'om chu yocto yul yatut naj yelk'anolti tzet ay naj , cachann̈e tato chik'oji naj elk'om tu' yin̈ naj cat isc'alban naj naj , hacn̈em tu' chu yelk'anilti naj tzet ay naj .
41003028	Yin̈ caw yeli chiwalan teyet , tzijxan̈e mulehal chaco anma , maca tzijxan̈e tzoti' tx'oj chala , ayto nimanc'ulal yin̈ yu Comam Dios .
41003029	Yaja' wal mac tx'oj istzotel yin̈ Comam Esp'iritu Santo , hune' mac tu' matxa bak'inal ay nimanc'ulal yin̈ yu Comam Dios , chicanto ismul tu' yin̈ sunilbal tiempo , ẍi Comam .
41003030	Yal Comam haca' tu' yuto yal ebnaj tato ayco ischejab naj matzwalil yin̈ Comam .
41003031	Hayet yapni ismi' Comam Jes'us yeb ebnaj yuẍta ilwal yin̈ , mach octo yul n̈a , ton̈e ischej ebnaj awtelaxo Comam .
41003032	Xol anma tz'on̈anayo isc'atan̈ Comam tu' , ay mac halni : -- Mam cuywawom , ayc'o hami' yeb ebnaj hawuẍta isti' n̈a , lan̈an cachissayni ebnaj , ẍi .
41003033	Istak'wi Comam : -- ¿ Mac inmi'an yeb wuẍtajan heyalni ? ẍi Comam .
41003034	Yec' t'an̈t'on Comam yin̈ sunil mac tz'on̈anayo isc'atan̈ tu' , yalni Comam xin : -- Ha' mac ayicti bey ti' , ha' inmi'an , ha' wuẍtajan ,
41003035	yuto ha' mac chiyijen tzet chal Comam Dios , ha' wuẍtajan , ha' wanaban yeb xin ha' inmi'an , ẍi Comam .
41004001	Haxa yet hunelxa xin oc Comam Jes'us iscuyu anma isti' ha' lago , yaja' yu caw hantan̈e anma yuxin ahto Comam yul hune' te' barco ayco iscawilal , wal anma xin cancano isti' ha' lago tu' .
41004002	Yichico Comam iscuyni anma , caw xin tx'i'al tzet yaco Comam yecheloj yet chicuywahi . Yet iscuywa Comam tu' yalni Comam hune' ti' :
41004003	-- Tinan̈ , abewe tzet chiwalan : Ay hune' naj to txiho trigo .
41004004	Hayet lan̈an istxihnayo naj ixim , ay ixim apni c'atna yul beh , yul no' ch'ic islohnoto ixim .
41004005	Aypaxo xin ixim apni c'atna xolaj ch'en ch'en bay machi bin tx'o tx'otx' , caw xin pet ahilo ixim yu k'axan xolaj ch'en , mach nahatto yehayto yich tx'otx' .
41004006	Yaja' yet yahilo tz'ayic yet yik'nican̈ yip k'a' istajayo ixim , yuto machi bay yayto xe' ixim yu ch'en ch'en .
41004007	Aypaxo xin ixim apni xolaj yin̈atil te' tx'ix , hayet isch'ibcan̈ ixim isch'ibpaxocan̈ te' , yuxin tz'onbayo ixim , machi xin sat ixim yacoj .
41004008	Wal ixim apni c'atna xol tx'o tx'otx' caw c'ul , caw sak'al yu isch'ibcan̈ ixim yeb caw yak' sat ixim . Ay ixim treinta yuteco sat yin̈ hunun iswi' , ay bay sesenta , aypaxo bay cien yuco sat ixim yin̈ hunun iswi' .
41004009	Maquex cheyabe hune' ti' ak'we heyanma hetxumniloj , ẍi Comam .
41004010	Hayet haxan̈e iscuywom Comam Jes'us cancano isc'atan̈ yeb mac chi-tic'a-aben tzet chal Comam , yoc ebnaj isk'ambeno tet Comam yin̈ tzet chal yelapno hune' yechel yaco Comam yet iscuywahi .
41004011	Istak'wi Comam tet ebnaj : -- Teyetn̈e chak' Comam Dios heyohtan̈elo huntek'an ewantic'a yehi , yun̈e hetxumni yin̈ tzet chu yoc anma yul isk'ab Comam Dios . Wal tet comon anma xin yecheln̈e chak' Comam tet .
41004012	Waxan̈ca hajan isbak'sat , yaja' mach chila , waxan̈ca chabe , yaja' mach chitxumchalo yu , yuxin mach chaco isba yul isk'ab Comam Dios cat yak'lax nimanc'ulal yin̈ ismul , ẍi Comam .
41004013	Yalnipaxo Comam tet iscuywom : -- Ta machi txumchalo heyu yin̈ naj txihom trigo wacojan yechelo teyet , ¿ tzic'anab xin chu hetxumnilo huntek'anxa yechel chiwalan chal tu' ?
41004014	Naj txihom trigo tu' , yechel yeco naj yin̈ mac chihalnic'o Istzoti' Comam Dios .
41004015	Ixim hin̈at apni yul beh , yechel yin̈ anma chiaben Istzoti' Comam Dios , yaja' lahwi yabeni cat yul naj matzwalil yinolo yin̈ yanma .
41004016	Ixim ayc'ay xolaj ch'en ch'en , yechel yin̈ anma chiaben Istzoti' Comam Dios cat ischahni yin̈ tzalahilal yul yanma .
41004017	Yaja' yu maẍto yip yanma yin̈ Comam yuxin hayet chul ilwebal yiban̈ yeb yet chicajlax yu Istzoti' Comam , caw yin̈ an̈e chilo yanma yin̈ Comam .
41004018	Ixim hin̈at apni xolaj yin̈atil te' tx'ix yechel yin̈ mac chiaben Istzoti' Comam Dios ,
41004019	yaja' yu ec'bal chaco yin̈ isc'ul yin̈ tzet ay yul sat yiban̈k'inal ti' cat yanico yanma yin̈ k'alomal , chochenpaxto sunil tzet ye tu' . Ha' sunil huntek'an tu' chiak'ni c'ayolo Istzoti' Comam yul yanma , hac tu' xin mach chich'ib yin̈ yet Comam .
41004020	Haxa ixim hin̈at apni xol tx'o tx'otx' caw c'ul , yechel yin̈ anma chiaben Istzoti' Comam Dios cat ischahni yul yanma . Lahan anma tu' haca' ixim caw niman sat yak'a ; haca' ixim yaco treinta sat yin̈ hunun iswi' , haca' ixim sesenta yeb ixim yaco cien sat yin̈ hunun iswi' , ẍi Comam .
41004021	Yalnipaxo Comam Jes'us : -- Yet chicotzujbanico k'a' yin̈ hunu cantil , mach chicon̈ohbaco hunu cahon yiban̈ , mach chijapaxicto yalan̈ tx'at . Wal xin nahat chicot'un̈bacan̈ yun̈e ismujli .
41004022	Hacpax tu' xin sunil tzet ewan yehi , chiixtan̈wiloj yeb sunil tzet ye tu' mach ohtabiloj chiohtan̈elaxi .
41004023	Maquex cheyabe hune' ti' , ak'we heyanma hetxumniloj , ẍi Comam .
41004024	Yalnipaxo Comam : -- Cam cheyabe tzet chiwalti'an yuto haca' heyanico yin̈ heyanma heyabeni , hac tu' chu yak'ni Comam Dios hetxumu' , caw xin ec'balto chu yak'ni Comam hetxumu' .
41004025	Yuto ha' mac chak' yanma istxumni , chak'paxo Comam yak'bil tet , yaja' wal mac mach chicam isc'ul istxumni , ha' nich'an etza chitxumchalo yu chiilaxilo tet , ẍi Comam .
41004026	Yalnipaxo Comam Jes'us : -- Anma chioc yul isk'ab Comam Dios , lahan haca' hunu naj chitxihnayo ixim trigo sat tx'o tx'otx' .
41004027	Waxan̈ca chiway naj ak'balil cat yahwano naj tz'ayical , yaja' ixim hin̈at tu' chul isc'ul ixim cat isch'ib ixim ; mach yohtajo naj yin̈ tzet chu isch'ib ixim .
41004028	Yul tx'otx' chiswatx'e isba ixim ; ha' yin̈ babelal chiahilo ixim , haxa yin̈ tzujanilxa xin cat ispoh ixim , lahwi tu' cat yoc yul ixim .
41004029	Haxa yet chik'anbilo ixim , cat yul naj isc'upnocan̈ ixim yuto istiempohalxa yah ixim , ẍi Comam .
41004030	Yalnipaxo Comam Jes'us : -- ¿ Tzettaxca chiyu isch'ib isbisil anma chioc yul isk'ab Comam Dios chute hetxumni ?
41004031	Wal xin lahan haca' nich'an yin̈atil te' mostaza chitz'unlaxi . Te' hin̈at mostaza tu' , ha' te' caw nich'anch'an xol sunilej te' hin̈at ,
41004032	yaja' yet chitz'unlax te' xin cat isch'ibcan̈ te' , ha' xin te' ec'bal nimajal chu sata sunilej te' itah . Caw nimej chu isk'ab te' yuxin chiapni no' ch'ic iswatx'e yatut xol isk'ab te' , ẍi Comam .
41004033	Hac tu' yu iscuyni Comam Jes'us anma yin̈ Istzoti' Comam Dios yet yanico Comam huntek'an yechel tet anma . Caw tx'i'al yechel yaco Comam , hatatic'a hanta chik'oji anma istxumni .
41004034	Sunil cuybanile yak' Comam , yecheln̈e yaco Comam tet anma . Wal tet ebnaj iscuywom Comam xin , yal Comam yin̈ haban yin̈ tzet chal yelapnoj .
41004035	Yet k'ejbiyalil yin̈tic'a hune' tz'ayic tu' , yalni Comam Jes'us tet ebnaj iscuywom : -- Ton̈we isk'axepic'to ha' lago ti' , ẍi Comam .
41004036	Hac tu' yu iscancano anma isti' ha' , yinito ebnaj Comam yul te' barco ayayo bey tu' . Aypaxo xin huntek'an te' barco oc tzujno yinta te' bay ayicto Comam .
41004037	Hayet ayco te' yiban̈ ha ha' istit hune' niman jak'ek' , yichico jak'ek' ismak'nicto ha' yul te' barco tu' , caw xin nohayto ha' yul te' .
41004038	Wal Comam xin wayo chu yin̈ilto isyutz te' , k'eyanayo yiban̈ hune' isk'an̈ wi'e . Yoc ebnaj yinolo iswayan̈ Comam , yalni ebnaj : -- Mam cuywawom , caw matzet chal nino hac'ul , lan̈an coto yich ha' lah , ẍi ebnaj .
41004039	Hayet yaben Comam hune' tu' yahwano Comam , iscachni Comam jak'ek' yeb ha ha' : -- Matxa chexbili , lin̈bawe heba , ẍi Comam . Yin̈n̈ena tu' islin̈ban isba jak'ek' yeb ha ha' , ispaxtz'in̈nahi .
41004040	Yalni Comam tet ebnaj iscuywom tu' : -- ¿ Tzet yin̈ xin caw chexxiwi ? Caw mach chicawxi hec'ul yin̈ Comam Dios , ẍi Comam .
41004041	Wal ebnaj iscuywom Comam tu' caw xiw ebnaj , yalni ebnaj tet hunun : -- ¿ Mac anmahil ya' ti' yuxin chisyije jak'ek' yeb ha ha' yin̈ tzet chal ya' ? ẍi ebnaj yin̈ Comam .
41005001	Lahwi tu' , yapni Comam Jes'us isk'axepic'to ha' lago yeb iscuywom yul ismajul Gadara .
41005002	Hayet yel Comam yul te' barco tu' , yapni hune' naj ayco ischejab naj matzwalil yin̈ isc'atan̈ Comam . Naj tu' ispeto naj xolaj pante'on ,
41005003	caw xin ha' bey tu' huneln̈e ye naj . Maẍtic'a xin chak' c'alba isba naj waxan̈ca chic'albalax naj yu ch'en cadena .
41005004	Caw tx'i'al el c'albalax isk'ab naj yeb yoj naj yu ch'en cadena , yaja' chislin̈to naj ch'en , caw machi hunu mac chik'oji yin̈ naj .
41005005	Yet tz'ayical yeb yet ak'balil ch'ec' naj yin̈la istzalanil witz yeb xolaj pante'on , caw xin chiel yaw naj yet chiec' naj ; chi-xin-ismak'ico isba naj yin̈ej ch'en ch'en yeq'ui .
41005006	Yet nahatto ay naj yilnito naj Comam , istit naj yin̈ an̈e isjahbanayo isba sata Comam .
41005007	Yalni Comam : -- ¡ Hach matzwalil , elan̈ yin̈ naj ti' ! ẍi Comam . Yah yaw naj yin̈ caw ip : -- ¿ Tzet hawoc win̈an Jes'us , Isc'ahol Dios caw aycano yip ? Caw chink'anan tawet , mach chawak' ec'oya' wanmahan , ẍi naj .
41005008	
41005009	Isk'amben Comam tet naj : -- ¿ Tzet habi ? ẍi Comam . Istak'wi naj : -- Legi'on inbihan yuto caw niman jik'ni cobahan̈ , ẍi naj .
41005010	Caw xin isk'an ebnaj ischejab naj matzwalil tu' tet Comam tato mach chischejilo Comam ebnaj yul ismajul hune' tx'o tx'otx' bay ay tu' .
41005011	C'uxan xin tzetc'a no' txitam lan̈an islo yin̈ istzalanil hune' witz tu' ,
41005012	yuxin yal ebnaj ischejab naj matzwalil tu' tet Comam : -- Chejon̈tojan̈ yin̈ no' txitam tu' lah , ẍi ebnaj .
41005013	Istak'wi Comam : -- Quexwej , ẍi Comam . Hac tu' yu yelcano ebnaj ischejab naj matzwalil yin̈ naj , istocano ebnaj yin̈ no' txitam tu' , aymi no' cabo mil . Hayet yapni ebnaj ischejab naj matzwalil yin̈ no' xin , isk'ojnito isba no' sat pahaw yay apno no' yul ha' lago , ishik'nito no' ha' .
41005014	Hayet yilni ebnaj tan̈em txitam hune' tu' yelcan̈ ebnaj , isto ebnaj yalno tet ebnaj lan̈an ismunla iscawilal tu' yeb tet anma ay yul con̈ob tu' .
41005015	Hayet yapni anma isc'atan̈ Comam , yilni anma naj bay aytic'aco ebnaj ischejab naj matzwalil , ayxaco xil isk'ap naj , caw xiw anma yilni hune' tu' .
41005016	Ha' xin anma ilni yin̈ tzet iswatx'e Comam yin̈ naj bay aytic'aco ischejab naj matzwalil tu' , yeb yin̈ tzet yu isto no' txitam sat pahaw , ha' ebnaj halni tet huntek'anxa anma apni ilnoj .
41005017	Yichico anma yalni tet Comam tato chiel Comam sat istx'otx' ebnaj .
41005018	Hayet yocto Comam yul te' barco , yet ismeltzoxa , yalni naj bay el ischejab naj matzwalil tet Comam tato chischahto Comam naj yintaj .
41005019	Yaja' xin mach chisje Comam , yalni Comam tet naj : -- As paxan̈to hawatut cat hawalni tet sunil mac ayto hawu haba yebi yin̈ tzet mayu hacawxican̈ yeb isc'ulch'anil isc'ul Comam tawin̈ , ẍi Comam .
41005020	Hayet yaben naj hune' tu' ispaxto naj , yichico naj ispujbanic'o yulaj con̈ob ay yul ismajul Dec'apolis yin̈ tzet yu iscawxican̈ naj . Wal anma xin caw chic'ay isc'ul yaben tzet chal naj .
41005021	Hayet yeq'uilo Comam Jes'us isk'axepic'to ha' lago , caw hantan̈e anma apni isc'atan̈ Comam , yuxin cancano Comam isti' ha' .
41005022	Lahwi tu' , yapni hune' naj chiyij Jairo isc'atan̈ Comam , yahawil yeco naj yin̈ capilla . Ha' yet yapni naj isc'atan̈ Comam yay jahno naj yich yoj Comam .
41005023	Yoc naj isk'anno tet Comam haca' ti' : -- Mamin , ay hune' nich'an incutz'inan lan̈anxa iscami , estam chachto nino wintajan cat hawanayo hak'ab yiban̈ ix haxinwal chicawxican̈ ix , hac tu' xin mach chicam ix , ẍi naj .
41005024	Hac tu' yu isto Comam yinta naj , caw xin hantan̈e anma ocpaxo tzujno yinta Comam , toxan̈e xin chistenico isba anma yin̈ Comam .
41005025	Xol anma tu' ayco hune' ix cablahon̈ebxa habil yichico yay istx'ahwobal , matxatic'a chilin̈i .
41005026	Caw tx'i'alxa ebnaj doctor bay xaec' ix , caw xaistan̈tzelo ix sunil tzet aya yu yan̈chahi , yaja' maẍtic'a chian̈cha ix ; wal xin caw ip yahcan̈ hune' yabil tu' yin̈ ix .
41005027	Yaja' xayabe ix yin̈ ej isc'ulal chiswatx'e Comam , yuxin hitzico ix yinta Comam xol anma tu' , istzabni ix xil isk'ap Comam .
41005028	Yuto istxum ix haca' ti' : " Waxan̈ca han̈e xil isk'ap Comam chintzaban cat incawxican̈an , " ẍi ix ischuquil .
41005029	Lan̈antotic'a istzabni ix xil isk'ap Comam , islin̈inacan̈ yin̈ ix , iscawxinalo ix .
41005030	Wal Comam Jes'us yohtan̈eloj tato ay hune' mac cawxilo yu yip , yuxin ismeltzo isba Comam ist'an̈xito yin̈ anma tu' , yalni Comam : -- ¿ Mac maquintzabnihan ? ẍi Comam .
41005031	Istak'wi ebnaj iscuywom Comam : -- Mamin , ¿ tom mach chawila tato caw hantan̈e anma chistenico isba tawin̈ cat hak'ambenpaxoj mac macachtzabni ? ẍi ebnaj .
41005032	Yaja' yexn̈e yec' t'an̈t'on Comam yin̈ anma tu' yu yilni mac tzabni Comam .
41005033	Wal ix xin toxan̈e chibayla yah ix yu xiwquilal , ishitzico ix , yay jahno ix sata Comam , yalnilo ix yin̈ tzet yu iscawxican̈ .
41005034	Yalni Comam tet ix : -- Miyay , macachcawxinacan̈ yu maxawaco hawanma win̈an , paxan̈to yin̈ tzalahilal , cawachxa tinan̈ , ẍi Comam .
41005035	Lan̈antotic'a xin , yapni huntek'an ebnaj ispeto bey yatut naj Jairo , ismam ix nich'an ya'ay tu' , yalni ebnaj tet naj : -- Mam Jairo , wal ix hacutz'in macamna ix , nabxan̈e chawito naj cuywawom ti' tawintaj , ẍi ebnaj .
41005036	Hayet yaben Comam yin̈ tzet yal ebnaj tu' , yalni Comam tet naj Jairo : -- Mach chawaco yin̈ hac'ul , wal xin aco hawanma yin̈ Comam Dios , ẍi Comam .
41005037	Mach xin isje Comam tato chito anma yintaj , cachann̈e naj Pedro , naj Jacobo yeb naj Juan yito Comam ; naj Jacobo yeb naj Juan tu' , yuẍta isba ebnaj .
41005038	Hayet yapni Comam yatut naj Jairo tu' , yilni Comam tatoxan̈e chiwejcha anma yok' yu bisc'ulal yin̈ ix .
41005039	Yocto Comam yul n̈a tu' , yalni Comam tet anma : -- ¿ Tzet yin̈ xin chexwejcha heyok'i ? Ix nich'an ti' mach camnajo ix , wal xin ton̈e chiway ix , ẍi Comam .
41005040	Hayet yaben anma yalni Comam haca' tu' , yoc anma tzebo yin̈ Comam . Lahwi tu' ischejnilti Comam sunil mac ayicto bey tu' , haxan̈e xin ismam yeb ismi' ix yeb ebnaj oxwan̈ tu' octo yinta Comam bay ay ix nich'an tu' .
41005041	Yoc tzabno Comam yin̈ isk'ab ix , yalni Comam tet ix : -- Talita cumi , ẍi Comam . Ha' chal yelapno tu' : " Hach nich'an tz'ul , haninan chiwalan tawet , ahan̈wanoj . "
41005042	Yin̈n̈ena tu' yahwano ix nich'an tu' , yichico ix yeq'ui . Caw xin cablahon̈eb habil ix . Hayet yilni anma hune' tu' , caw toxan̈e chic'ay isc'ul .
41005043	Yalni Comam tato chiak'lax wa'o ix , yalnipaxo Comam tato mach bay chihallaxic'o hune' tu' .
41006001	Lahwi tu' yel Comam Jes'us yul con̈ob Capernaum , yapni Comam yul iscon̈ob , ha' ton xin Nazaret ; tzujanpaxo xin ebnaj iscuywom Comam yintaj .
41006002	Haxa yin̈ istz'ayical xewilal , yoc Comam iscuyno anma yul capilla . Hayet yaben anma iscuywa Comam caw c'ayilo isc'ul , yalni anma tu' haca' ti' : -- ¿ Baytu'wal bey naj ti' iscuyu huntek'an ti' ? ¿ Baytu'wal chiti naj ishelanil yeb yip iswatx'en huntek'an c'aybalc'ule chisye ti' ?
41006003	¿ Tom maẍtaj naj ti' naj hutx'um te' , naj yunin ix Mar'ia ? yeb ¿ tom mach yuẍtajo isba naj yeb naj Jacobo , naj Jos'e yeb naj Judas , yeb naj Sim'on ? ¿ Tom xin maẍtaj coxol ti' aypaxo yanab naj ? ẍi ebnaj . Yu hune' tu' yuxin mach isje ebnaj yabe' yin̈ tzet chal Comam .
41006004	Yalni Comam tet ebnaj : -- Sunil ischejab Comam Dios yul hunuxa nan con̈obal caw xahan chiillaxi , wal yul iscon̈ob xin mach xahano chiillax yu yet con̈ob , yeb yu mac ayto yu isba yebi yeb yu ej yuẍtaj , ẍi Comam .
41006005	Mach tx'i'alo c'aybalc'ule isye Comam bey tu' , cachann̈e haywan̈n̈e mac ya'ay bay yayo Comam isk'ab , iscawxiloj .
41006006	Caw xin c'ay isc'ul Comam yuto huntek'an anma ay bey tu' mach yayto yul yanma yin̈ Comam . Lahwi tu' xin , isto Comam Jes'us iscuyno anma yin̈ Istzoti' Comam Dios yulaj con̈ob ayco yin̈ ishoyanil tu' .
41006007	Yawten Comam ebnaj cablahon̈wan̈ iscuywom yanito Comam ebnaj yin̈ catawan̈ . Yak'ni Comam yip ebnaj yinilo ischejab naj matzwalil yin̈ anma .
41006008	Yet yalan̈to maẍto chito ebnaj tu' , yalnicano Comam ischejbanil ebnaj haca' ti' : -- Matzet cheyito yin̈ hebel , mach cheyito hetz'ispa yeb tzet chelo , yebpaxo hemelyu . Wal xin han̈c'an̈e hek'ojoch cheyitoj ,
41006009	yeb han̈e hexan̈ab ayco yin̈ heyoj ha'n̈ech'an cheyitoj , machi xin cheyipaxto hehelbal .
41006010	Hayet chexapni yul hunun con̈ob , ha' te' n̈a bay chek'an bay chexwayi , han̈e bey tu' chexapni wayoj masanta yet chexmeltzohi .
41006011	Yaja' tato ay hunu con̈ob bay mach chexchahlax yu anma yeb mach choche yabe tzet cheyala , chexel yul hune' con̈ob tu' , cat hetzicnicanilo ispojojal iscon̈ob anma tu' yin̈ heyoj , yun̈e heyeniloj tato matxa heyoc yin̈ huntek'an anma tu' , ẍi Comam .
41006012	Lahwi tu' xin , isto ebnaj iscuywom Comam tu' yalno tet anma ta chisbejcano iswatx'en istx'ojal , cat yanico isba yul isk'ab Comam Dios .
41006013	Caw xin tx'i'al mac bay yilo ebnaj ischejab naj matzwalil , tx'i'al mac ya'ay ismasico ebnaj aceite yin̈ , iscawxicanocan̈ .
41006014	Yabelo naj rey Herodes isk'umal Comam Jes'us yuto sunilxan̈e bay c'ul istzotel anma yin̈ Comam . Yalni naj Herodes haca' ti' : -- Ha' hune' naj tu' , ha' ton naj Juan anican̈ ha' iswi' anma xaitzitzbican̈ , yuxin ay yip naj iswatx'en c'aybalc'ule , ẍi naj .
41006015	Aypaxo mac chalni : -- Etzan̈em naj El'ias hune' tu' , ẍi . Aypaxo mac chalni : -- Hune' naj tu' ischejab Comam Dios ye naj , haca' ebnaj ec'lena yet payat , ẍi anma .
41006016	Hayet yaben naj rey Herodes hune' tu' xin , yalni naj : -- Ha' hune' naj tu' ha' ton naj Juan anican̈ ha' iswi' anma xaitzitzbican̈ , naj inchejan eloto iswi' , ẍi naj .
41006017	Yuto yu ix Herod'ias , yuxin ischej naj Herodes tzablaxoyo naj Juan , isc'albalax naj yu ch'en cadena , yalaxicto naj yul preso . Ix Herod'ias tu' , yixal yuẍta naj rey Herodes ye ix , ha' ton naj Felipe . Yaja' yik'can̈ naj rey Herodes tu' yixal yuẍtaj .
41006018	Yu hune' tu' , yuxin cachwa naj Juan yin̈ naj Herodes haca' ti' : " Mach c'ulo hawik'ni yixal hawuẍtaj , " ẍi naj .
41006019	Hayet yaben ix Herod'ias hune' tu' , caw oc ishowal ix yin̈ naj Juan , yuxin yoche ix ispotx'o naj , yaja' machi yu yu ix , yuto ayco istan̈emal naj yu naj Herodes yu chixiw naj yin̈ naj .
41006020	Wal naj Herodes caw yohta naj tato caw tohol isbeybal naj Juan tu' , yeb ta machi nino istx'ojal yin̈ naj . Hayet chitzotel naj Juan tu' caw chabe naj Herodes yin̈ tzet chal naj , yaja' mach chitxumcha yu naj yin̈ tzet wal yuten isba .
41006021	Yaja' yet hunel xin yec'tze naj Herodes hune' k'in̈ yuto tz'ajna naj yin̈ ishabilal , yawten naj ebnaj nimeta winaj chimunla yinta wa'o yin̈ hune' k'in̈ tu' . Yawtenpaxo naj ebnaj yahawil yin̈ ebnaj soldado yeb ebnaj iswi'ehal yin̈ con̈ob Galilea . Ha' tu' xin apni istz'ayical bay chu iswatx'en ix Herod'ias istx'ojal yin̈ naj Juan .
41006022	Ix yunin ix Herod'ias tu' , octo ix can̈alwo yin̈ hune' k'in̈ tu' , caw xin c'ul yu iscan̈alwi ix yin̈ sat naj Herodes yeb yin̈ sat ebnaj ayco wa'o isc'atan̈ naj Herodes tu' , yuxin yal naj tet ix : -- K'an tzet chawoche wetan chiwak'an tawet .
41006023	Caw chiwalan yabe Comam Dios tato chiwak'an tzet chak'ana , waxan̈ca yicta tzet ayco yul ink'aban , ẍi naj .
41006024	Hayet yaben ix hune' tu' , yelto ix , isto ix isk'ambeno tet ismi' : -- ¿ Tzettaxca chink'anan mi' ? ẍi ix . Yalni ix Herod'ias tet yunin tu' : Ha' iswi' naj Juan anican̈ ha' iswi' anma chak'ana , ẍi ix .
41006025	Isto ix yin̈ an̈e isc'atan̈ naj Herodes tu' , yalni ix : -- Tinan̈ chiwochehan chawak' iswi' naj Juan yul hunu plato wetan , naj anican̈ ha' iswi' anma , ẍi ix .
41006026	Hayet yaben naj rey Herodes hune' tu' caw bisc'ulal elico isc'ul naj , yaja' matxa yu isman̈c'on naj yuto yal naj yin̈ sat ebnaj cutxanico tu' ta chak' naj tzijxan̈e tzet chisk'an ix .
41006027	Ischejni naj hune' naj soldado yik'alo iswi' naj Juan . Isto naj soldado tu' yinolo iswi' naj Juan yul preso , yinito naj yul hune' plato , yak'ni naj tet ix k'opo tu' . Lahwi tu' xin isto ix yak'no tet ismi' .
41006028	
41006029	Hayet yaben ebnaj iscuywom naj Juan hune' tu' , yul ebnaj isk'anno isnimanil naj , isto ebnaj ismujnocanoj .
41006030	Hayet ismeltzoto ebnaj ischejab Comam Jes'us isc'atan̈ , yichico ebnaj yalni tet Comam yin̈ tzet iswatx'e yeb yin̈ tzet bey ebnaj yak'a' iscuyu' anma .
41006031	Lahwi tu' xin yalni Comam tet ebnaj : -- Ton̈we xewo bay machi anma chieq'ui , ẍi Comam . Yal Comam haca' tu' yutoxan̈e chitenxi anma yin̈ Comam , ay anma chitohi , aypaxo anma chihuli . Matxatic'a xin ishamanil Comam iswa' yeb ebnaj iscuywom yu anma tu' .
41006032	Yuxinto octo Comam yeb ebnaj ischejab yul hune' te' barco , isto Comam bay machi anma chieq'ui .
41006033	Yaja' tx'i'al mac ilni isto Comam yeb ebnaj , istxumnilo anma bay chiapni Comam , yuxin sunil anma ay yul huntek'an con̈ob ayayo isti' ha' tu' , to yu yoj bay chiapni Comam . Babel xin apni anma tu' sata Comam yuxin hayet yapni Comam wejanxato anma yechmani .
41006034	Hayet yelti Comam yul te' barco tu' , yilni Comam anma tenanayo tu' , istz'aycan̈ isc'ul Comam yin̈ anma yuto lahan anma tu' haca' no' me' machi mac chitan̈eni . Hac tu' yu yocpaxo Comam yalni tx'i'al cuybanile tet anma .
41006035	Haxa yin̈ k'ejbiyal xin ishitzico ebnaj iscuywom Comam isc'atan̈ , yalni ebnaj xin : -- Mamin , caw k'ejbixa lah , machi xin te' n̈a bay ayon̈ ti' ;
41006036	estam chachejto anma bay ayej te' n̈a , maca yulaj aldea ayco cohoyanil ti' cat islok'ni tzet chislo , ẍi ebnaj .
41006037	Yalni Comam tet ebnaj : -- Ak'we tzet chislo anma hex ti , ẍi Comam . Istak'wi ebnaj tet Comam : -- ¿ Tom chon̈tohan̈ colok'ohan̈ cab ciento denario ixim pan chiswah anma ti' chal tu' ? ẍi ebnaj .
41006038	Yalni Comam tet ebnaj : -- ¿ Hayeb ixim pan ay texol ? Ilwej hayeb ixim , ẍi Comam . Hayet yilni ebnaj , yalni ebnaj tet Comam : -- Mamin , howebn̈e ixim yeb cac'on̈ no' niẍte cay , ẍi ebnaj .
41006039	Yalni Comam tet anma tato chiay tz'on̈no sat chek'an tu' yin̈ hunta majan .
41006040	Yuxin ay tz'on̈no anma yin̈ cincuenta yeb cien yin̈ hunun majan .
41006041	Lahwi tu' xin yinican̈ Comam ixim howeb pan yeb no' cac'on̈ cay , ist'an̈xican̈ Comam satcan̈ , isk'anni Comam isc'ulal Comam Dios yiban̈ tzet chilolax tu' . Lahwi tu' yoc Comam isk'axponoyo ixim pan , yak'ni Comam ixim tet ebnaj iscuywom , yoc ebnaj yitxk'anoto ixim yin̈ anma ; yitxk'anpaxto ebnaj no' cac'on̈ cay yin̈ anma .
41006042	Sunil anma wa'i hantatic'a caw yoche isc'ul .
41006043	Hayet lahwi iswa'canilo sunil anma tu' , yoc ebnaj iscuywom Comam iscutxbanocan̈ ixim pan yeb no' cay matxa lahwi yu anma ; caw xin cablahon̈ebto motx nohcan̈ .
41006044	Howeb mil ebnaj wa' yu Comam bey tu' .
41006045	Lahwi tu' ischejnito Comam Jes'us ebnaj iscuywom yul te' barco , yun̈e isbabito ebnaj sata Comam bey con̈ob Betsaida isk'axepic'to ha' lago tu' , wal Comam xin cancano tak'lo tet anma .
41006046	Lahwi tu' isto Comam yin̈ isc'ul hune' won̈an yu istxahli .
41006047	Haxa yet yah ak'bal xin yictabalxa ha' ayco te' barco tu' , wal Comam aytocano yin̈ isc'ul hune' won̈an tu' ischuquil .
41006048	Yilnito Comam tato caw ya'ta chak'le ebnaj iscuywom tu' ismak'ni ha' yu yinic'o te' barco tu' yiban̈ ha ha' , yuto caw ay yip istit jak'ek' sata te' barco tu' . Haxa yet lan̈anxa issajbilo xin isto Comam istzujnoyo ebnaj , isbelwito Comam yiban̈ ha' , yaja' isyelo Comam haca'tan̈e palan̈ yec'to Comam sata ebnaj iscuywom tu' .
41006049	Hayet yilni ebnaj isbelwi Comam yiban̈ ha ha' tu' , ispixanmi camom yalni ebnaj , yuxin ah yaw ebnaj yin̈ caw ip .
41006050	Caw sunil ebnaj ilni , isxiwcan̈ ebnaj , yaja' yal Comam tet ebnaj : -- ¡ Ayojab yip heyanma , mach chexxiwi yuto haninan ! ẍi Comam .
41006051	Lahwi tu' yahto Comam yul te' barco , hayet ayxahto Comam yul te' islin̈i yec' jak'ek' , caw xin c'ayilo isc'ul ebnaj iscuywom Comam yilni hune' tu' .
41006052	Waxan̈ca yil ebnaj yet iswatx'en Comam hune' c'aybalc'ule yin̈ ixim pan , yaja' xin machi txumchalo yu ebnaj , yuto maẍto chihajcha isnabal ebnaj .
41006053	Hayet isk'axponic'to Comam Jes'us yiban̈ ha' lago yeb ebnaj iscuywom , yapni Comam yul ismajul Genesaret , isxecbancano ebnaj isbarco isti' ha' .
41006054	Yet yelti Comam yeb ebnaj iscuywom yul te' barco yohtan̈enilo anma ta ha' Comam apni bey tu' .
41006055	Caw xin sunil yul ismajul hune' con̈ob tu' pujbalaxic'oj ta apni Comam . Hayet yabenilo anma bay ay Comam yinito anma macta ya'ay sat batxte' isc'atan̈ Comam .
41006056	Sunil aldea yeb con̈ob yeb bay pujanto yatut anma bay ec' Comam , yilaxilti anma ya'ay yulaj calle bay chiec'to Comam tu' , chisk'anni anma tet Comam ta chistzab anma ya'ay tu' Comam , waxan̈ca han̈e isti' xil isk'ap Comam chistzaba . Sunil anma tzabni Comam tu' cawxicanocan̈ .
41007001	Ay xin huntek'an ebnaj fariseo yeb ebnaj cuywawom yin̈ isley naj Mois'es apni isc'atan̈ Comam Jes'us , ispeto ebnaj bey Jerusal'en .
41007002	Hayet yilni ebnaj tato ay ebnaj iscuywom Comam mach chistx'ah isk'ab yet chioc wa'oj haca' yalni iscuybanil yichmam ebnaj ; yichico ebnaj isbuchwa yin̈ ebnaj .
41007003	Ha' ebnaj fariseo yeb sunil anma Israel caw chisyije ischejbanil yichmam , yuto ta mach chistx'ah isk'ab ebnaj mach chiwa' ebnaj .
41007004	Hacpax tu' yet chimeltzo ebnaj yul tx'on̈bal , mach chiwa' ebnaj ta mach chistx'ah ebnaj isk'ab babel . Caw tx'i'alto tzet chisyije ebnaj , haca' istx'ahni ebnaj isvaso , isẍalu , yeb huntek'an ch'en xi , cat istx'ahnipaxo ebnaj istx'at .
41007005	Yuxin isk'ambe ebnaj fariseo yeb ebnaj cuywawom yin̈ isley naj Mois'es tet Comam : -- ¿ Tzet yin̈ xin mach chisyije ebnaj hacuywom ti' ischejbanil ebnaj jichmam , yuto mach chissajn̈e ebnaj isk'ab yet chioc wa'oj ? ẍi ebnaj .
41007006	Istak'wi Comam tet ebnaj : -- Caw c'ul hexmi heyalni , teyin̈ halbilcano yu naj Isa'ias , yet yalnicano naj : Huntek'an anma ti' isti'n̈e chinak'ni binahojan , wal yanma xin nahat yehilo win̈an .
41007007	Nabn̈e chala ta chiyiyo isba wetan , wal xin han̈c'an̈e ischejbanil ebnaj winaj chak' ebnaj iscuyu yet anmahil , ẍiayoj .
41007008	Hex ti' xaheyahcano chejbanile ak'bil teyet yu Comam Dios yu heyijento chejbanile yet ebnaj payat ichmame .
41007009	Caw sak'al heyijen chejbanile yet ebnaj payat ichmame tu' , wal chejbanile ak'bil teyet yu Comam Dios xin , xahenahuln̈ecantoj .
41007010	Tz'ibn̈ebilcano yu naj Mois'es haca' ti' : " Xahan chawil hamam , hami' , yuto ha' mac chalni tzoti' tx'oj yin̈ ismam ismi' , mak'bil iscami , " ẍiayoj .
41007011	Yaja' hex ti' cheyala ta chu yalni hunu mac tet ismam yeb tet ismi' haca' ti' : " Mach chu incolwahan teyin̈ yuto ha' tzet ayinti'an , yetxa Comam Dios ye wuhan , " ta ẍi .
41007012	Cheyala ta matxa yilalo chicolwa yin̈ ismam yeb ismi' .
41007013	Hac tu' chu heyintan̈encanilto ischejbanil Comam Dios cat heyijen ischejbanil ebnaj jichmam tu' , yaja' maẍn̈etaj tu' , wal xin ayto huntek'anxa tzet haca' tu' cheyijepaxoj , ẍi Comam .
41007014	Lahwi tu' yawtenti Comam anma tenanto iscawilal tu' , yalni Comam xin : -- Cam txumwelo yin̈ tzet chiwalti'an .
41007015	Maẍtaj ha' tzet chelo chexetanto yul sat Comam Dios , wal xin ha' istx'ojal chitit yul heyanma ha' chexetanto yul sat Comam .
41007016	Maquex cheyabe hune' ti' , ak'we heyanma hetxumniloj , ẍi Comam .
41007017	Lahwi tu' xin , yel Comam Jes'us xol anma , isto Comam yul n̈a baytic'a aya . Haxa yet ay Comam bey tu' , isk'amben ebnaj iscuywom Comam tet : -- Mamin , ¿ tzet chal yelapno hune' yechel maxawal tu' ? ẍi ebnaj .
41007018	Istak'wi Comam : -- ¿ Tom ha' hunex mach maxetxum yin̈ tzet mawaltu'an ? ¿ Tom mach chetxumu tato sunil tzet chicolo mach chon̈yetato yul sat Comam Dios ,
41007019	yuto mach yulo janma chiapni , to yul coc'ul chiapni , lahwi tu' xin cat yel jin̈ ? ẍi Comam . Ha' chal yelapno tu' tato sunil tzet ye tu' c'ul coloni machi xin chon̈yetato yul sat Comam Dios .
41007020	Yalnipaxo Comam tet ebnaj iscuywom tu' : -- Wal xin ha' istx'ojal chitit yul yanma anma ha' chietanto yul sat Comam Dios .
41007021	Yuto yin̈ yanma anma chipitzc'ati isnani iswatx'en istx'ojal haca' yixli , iswinajli , yelk'awi , ispotx'wahi ,
41007022	maca mohyinaxa cat issayni hunuxa yetbi . Yin̈ yanma tu' chipitzc'ati yochenico hunu tzet ye tu' yeb sunil istx'ojal , yeb lek'ti'al , yeb isk'aycanico yin̈ istx'ojal , yeb ischiwa isc'ul yin̈ yet anmahil , yeb ishobnican̈ tzoti' , yeb lolo'al , yeb mach c'ulo istxumni .
41007023	Sunil huntek'an tu' yul yanma anma chipitzc'atij , ha' xin chietanto yanma anma yul sat Comam Dios , ẍi Comam .
41007024	Lahwi tu' , isto Comam Jes'us yul ismajul con̈ob Tiro . Hayet yapni Comam bey tu' , yocto Comam yul hune' n̈a , machi xin yoche Comam tato chiabelaxiloj , yaja' hunepn̈ech'an abchalo yu anma tato apni Comam bey tu' .
41007025	Ay xin hune' ix ayco ischejab naj matzwalil yin̈ hune' nich'an yunin . Hayet yaben ix ta apni Comam , isto ix isc'atan̈ Comam , yay jahno ix sata Comam .
41007026	Hune' ix ix tu' mach Israelo ix , wal xin yul ismajul tx'otx' sirofenicia ay ix . Isk'anni ix tet Comam ta ch'ilo Comam ischejab naj matzwalil ayco yin̈ nich'an yunin ix .
41007027	Yaja' tak'wi Comam tet ix , yalni Comam : -- Wa'ojabcano ebnaj uninale babel , yuto mach c'uloj ta chiilaxilo tzet chislo ebnaj uninale cat yak'lax tet metx tx'i' , ẍi Comam .
41007028	Yalni ix tet Comam : -- Yel Mamin , yaja' metx tx'i' tu' masantic'a chissic'can̈ metx isk'al isti' ebnaj uninale chiayc'ay yalan̈ meẍa , ẍi ix .
41007029	Hayet yaben Comam yalni ix haca' tu' , yalni Comam tet ix : -- Caw ha' ye tzet maxawala , chisje hapaxtoj , maelna ischejab naj matzwalil tu' yin̈ hawunin , ẍi Comam .
41007030	Haxa yet yapni ix yatut , hilanto ix nich'an tu' sat tx'at ; xaelna ischejab naj matzwalil yin̈ ix .
41007031	Lahwi tu' , yel Comam Jes'us yul ismajul con̈ob Tiro , isto Comam yul ismajul con̈ob Sid'on yeb yulaj con̈ob ayco yul ismajul Dec'apolis . Lahwi tu' yapnicano Comam isti' ha' lago Galilea .
41007032	Yilaxti hune' naj mach chu yabeni yeb mach chu istzoteli isc'atan̈ Comam . Isk'anni anma tet Comam tato chayo Comam isk'ab yiban̈ iswi' naj .
41007033	Yinilo Comam naj xol anma , yanicto Comam yiximal isk'ab yul istxiquin naj , lahwi tu' istzublico Comam yin̈ yiximal isk'ab , yanayo Comam yiban̈ yak' naj .
41007034	Ist'an̈xican̈ Comam satcan̈ , yah isc'ul , yalni Comam haca' ti' : -- Efata , ẍi Comam . Ha' chalilo hune' tu' Hajlojabi .
41007035	Yaln̈ena Comam hune' tu' xin , ishajlo istxiquin naj . Iswatx'ipaxilo yak' naj , istzotelcan̈ naj .
41007036	Yalnicano Comam tet anma tato machi bay chihallaxic'o hune' tu' , yaja' yet iscachni Comam anma tu' caw ec'balto ispujbac'oj .
41007037	Hayet yaben anma hune' tu' caw c'ayilo isc'ul , yalni anma : -- Sunil tzet chiswatx'e Comam c'ul chielicoj , chak' hajlo Comam istxiquin ebnaj mach chabe , cat yak'ni tzotelo Comam mac maẍtic'a chu istzoteli , ẍi anma .
41008001	Yin̈ hune' tz'ayic tu' , caw hantan̈e anma cutxanico isc'atan̈ Comam Jes'us , matxa xin tzet chislo anma , yuxin yawte Comam ebnaj iscuywom , yalni Comam :
41008002	-- Caw chitz'ay inc'ulan yin̈ anma ti' , yuto oxebxa tz'ayic ayc'o inc'atan̈an , matxa xin tzet chislo .
41008003	Yaj ta chinchejtojan anma ti' yatut , machi xin chiwa'i , ay ismay ispax yip yulaj beh yu n̈ohchahilal , yuto ay anma caw nahat aya , ẍi Comam .
41008004	Istak'wi ebnaj iscuywom Comam tu' , yalni ebnaj : -- ¿ Tzet xin chu jak'ni wa'o anma ti' hawalni , yuto bay ayon̈ ti' machi te' n̈a ? ẍi ebnaj .
41008005	Isk'amben Comam tet ebnaj : -- ¿ Hayeb ixim pan ay texol ? ẍi Comam . Istak'wi ebnaj : -- Hujeb , ẍi ebnaj .
41008006	Ischejni Comam tato chiay tz'on̈no anma sat tx'otx' . Yinican̈ Comam ixim hujeb pan tu' , yak'ni Comam yuch'andiosal tet Comam Dios yin̈ ixim . Lahwi tu' xin isk'axponayo Comam ixim , yak'ni Comam ixim tet ebnaj iscuywom , yoc ebnaj yitxk'anoto ixim yin̈ anma .
41008007	Aypaxo xin hayc'on̈ no' niẍte cay ik'bil yu ebnaj . Yak'nipaxo Comam Jes'us yuch'andiosal yin̈ no' tet Comam Dios , lahwi tu' yalni Comam tet ebnaj iscuywom tu' tato chiyitxk'apaxto ebnaj no' yin̈ anma .
41008008	Sunil anma wa'i , caw nohcano isc'ul . Caw xin hujebto motx nohcanocan̈ yu ixim pan yeb no' cay matxa lahwi yu anma tu' .
41008009	Anma wa' tu' aymi can̈ebo mil . Istak'licano Comam tet anma ,
41008010	lahwi tu' xin yahto Comam yul hune' te' barco yeb ebnaj iscuywom , isto Comam yul ismajul Dalmanuta .
41008011	Ay xin huntek'an ebnaj fariseo apni isc'atan̈ Comam Jes'us , yoc ebnaj buchwal yin̈ Comam . Yaja' yun̈e yilwen ebnaj Comam yuxin oc ebnaj isk'ana' ta chisye Comam hunu c'aybalc'ule chiyeniloj tato yeli ischejab Comam Dios ye Comam .
41008012	Yah isc'ul Comam Jes'us , yalni Comam haca' ti' : -- ¿ Tzet yin̈ xin chisk'an huntek'an anma ti' yechel yip Comam Dios yila' ? Yin̈ caw isyelal chiwalan tato machi hunu tzet chiyelax tet , ẍi Comam .
41008013	Yel Comam isc'atan̈ ebnaj fariseo tu' , yahto Comam yul te' barco hunelxa yeb ebnaj iscuywom , isto Comam isk'axepic'to ha' lago .
41008014	Wal ebnaj iscuywom Comam tu' to nahul yu ebnaj yinito tzet chislo yul te' barco , hune'n̈e ixim pan ik'bil yu ebnaj .
41008015	Yalni Comam tet ebnaj : -- Abewe tzet chiwalan , caw cheyilwe heba tet yan̈al ispan ebnaj fariseo yeb naj Herodes , tajca chexetaxto yu , ẍi Comam .
41008016	Yoc ebnaj tzotelo yiban̈ilo hune' tu' , chalni ebnaj : -- Yumi machi ixim pan ik'bil ju , yuxin chal Comam haca' tu' , ẍi ebnaj .
41008017	Yohtan̈enilo Comam yin̈ tzet chal ebnaj , yalni Comam : -- ¿ Tzet yin̈ xin cheyala tato machi pan ik'bil heyu ? ¿ Tom maẍto chexk'oji hetxumniloj yeb maẍto cheyohtan̈eloj ? Caw cawto henabal .
41008018	Ay isbak' hesat yaj mach cheyila , ay hetxiquin yaj mach cheyabe . ¿ Tom xin mach chitit yul hec'ul ?
41008019	Yet witxk'antojan ixim howeb pan yin̈ howeb mil anma , ¿ hayebto motx ixim matxa lahwi yu anma hecutxbacan̈ ? ẍi Comam . Istak'wi ebnaj : -- Cablahon̈eb motx ixim , ẍi ebnaj .
41008020	Yalnipaxo Comam : -- Haxapaxo yet witxk'antojan ixim hujeb pan yin̈ can̈eb mil anma , ¿ hantato ixim matxa lahwi yu anma ? ẍi Comam . -- Hujeb motx ixim , ẍi ebnaj .
41008021	Yalnipaxo Comam tet ebnaj : -- ¿ Tom maẍtotic'a chitxumcha nich'ano heyu ? ẍi Comam .
41008022	Lahwi tu' xin yapni Comam yeb ebnaj iscuywom yul con̈ob Betsaida . Yilaxti hune' naj mutz'an sat tet Comam , isk'anni anma tet Comam ta chayo isk'ab yiban̈ naj .
41008023	Yoc tzabno Comam yin̈ isk'ab naj , isxecnito Comam naj istxam con̈ob , yanico Comam istzub yin̈ isbak'sat naj , yanayo Comam isk'ab yiban̈ naj , lahwi tu' xin isk'amben Comam tet naj ta xayu yilni naj .
41008024	Yichico naj yilni , yalni naj tet Comam : -- Chiwilan yec' anma , haca' te te' chu wilnihan , ẍi naj .
41008025	Yanico Comam isk'ab yin̈ sat naj hunelxa , caw iswatx'ilo yilni naj , xin habanxa yilni naj sunil tzet ye tu' cawil yeb nahat .
41008026	Ischejnitopaxo Comam naj yatut , yalni Comam : -- Matxa chaẍec' yul con̈ob ti' , wal xin beh hatohi , ẍi Comam tet naj .
41008027	Lahwi tu' xin , isto Comam yeb ebnaj iscuywom yulaj aldea ayco yul ismajul tx'otx' Cesarea Filipo . Hayet ayco Comam yin̈ isbel yeb ebnaj iscuywom tu' , isk'amben Comam tet ebnaj : -- ¿ Mac anmahilinan yalni anma ? ẍi Comam .
41008028	Istak'wi ebnaj tet Comam : -- Ay mac chalni tato hach ti' naj Juan anican̈ ha' iswi' anma , aypaxo mac chalni tato El'ias hach , maca hunu ischejab Comam Dios ec'lena yet payat , ẍi ebnaj .
41008029	Isk'ambenpaxo Comam tet ebnaj : -- Haxaca hex ti' , ¿ mac anmahilinan heyalni ? ẍi Comam . Istak'wi naj Pedro tet Comam haca' ti' : -- Hach ton ti' Cristo , echmabil yuli , ẍi naj .
41008030	Yalni Comam tato machi bay chalic'o ebnaj hune' tu' .
41008031	Lahwi tu' xin yichico Comam yalni tet ebnaj iscuywom : -- Wal Hanin Ak'bilintijan texol yu Comam Dios caw yilal yec'ya' wanmahan , cat quinyintan̈encaniltojan ebnaj ichamta winaj iswi'ehal con̈ob Israel , yeb ebnaj yahawil yin̈ ebnaj sacerdote , yeb ebnaj cuywawom yin̈ isley naj Mois'es . Chinyak' camojan ebnaj , yaja' yin̈ yox tz'ayic xin cat witzitzbican̈an hunelxa , ẍi Comam .
41008032	Caw yalcano Comam yin̈ caw haban tet ebnaj . Hayet yaben naj Pedro hune' tu' , yinilo naj Comam ischuquil , yoc naj iscachno Comam yin̈ hune' yal tu' .
41008033	Ismeltzo Comam , yoc t'an̈no yin̈ ebnaj iscuywom , yoc Comam iscachno naj Pedro , yalni Comam : -- ¡ Hach matzwalil , elan̈ yin̈ insatan ! Yuto hach ti' maẍtaj tzet nabil yu Comam Dios ch'ec' yin̈ hanabal , walxinto hatzet chisna anma , ha' chiec' yin̈ hanabal , ẍi Comam tet naj Pedro tu' .
41008034	Lahwi tu' xin , yawtenti Comam ebnaj iscuywom yeb anma wejanto tu' , yalni Comam : -- Tato ay hunu mac choche chioc incuywomojan , caw yilal matxa yeto isba ischuquil , caw hinanojab yaben isya'tajil , waxan̈ca chialaxcan̈ yin̈ culus . Ha' mac chishin isba tu' ha' choc incuywomojan .
41008035	Yuto ha' mac ay yala' mach chisc'ayto iscawil win̈an yul sat yiban̈k'inal ti' chisc'ayto isk'inal mach istan̈bal . Wal mac hinan yak'ni camo isba win̈an yeb yu Tzoti' c'ul yet colbanile , chischah isk'inal mach istan̈bal .
41008036	K'inaloj ta ay hunu mac chik'oji ismajnic'o sunil tzet ay yul sat yiban̈k'inal ti' , yaja' ta chisc'ayto isk'inal mach istan̈bal ,
41008037	¿ tzettaxca chischah selelo isk'inal chisc'ayto tu' ?
41008038	Yuxin ta ay mac chitx'ixwi win̈an , yeb yalni intzoti'an yin̈ sat huntek'an anma tx'oj ti' yeb mach ohtan̈e Comam Dios , haquinpaxtu'an Hanin Ak'bilintijan texol yu Comam Dios , chintx'ixwipaxilojan yin̈ yet chinhulan yeb isk'ak'al yip Inmaman , yeb ebnaj y'angel Comam Dios , ẍi Comam .
41009001	Yalnipaxo Comam : -- Yin̈ caw yeli chiwalan teyet , ay haywan̈ mac texol hex ti' , maẍto chicami masanto chil yoc Comam Dios Yahawiloj , yeb sunil yip , ẍi Comam .
41009002	Iswajxa tz'ayic xin , isto Comam Jes'us yin̈ iswi' hune' witz nahat yecan̈ , han̈e xin naj Pedro , naj Jacobo yeb naj Juan yito Comam yintaj , ha' bey tu' xin ishel isba yillax Comam .
41009003	Cawxan̈e chitzejla xil isk'ap Comam , caw sajhopon̈e elicoj . Machi hunu ix tx'ahwom chisajn̈en hunu xilk'ape haca' tu' .
41009004	Yin̈n̈ena tu' yilni ebnaj iscuywom Comam naj El'ias yeb naj Mois'es ; tzotelo chu ebnaj yeb Comam .
41009005	Yalni naj Pedro tet Comam : -- Mam cuywawom , caw sak'al je bey ti' , wal xin chicowatx'ecan̈an̈ oxebo pat ; hunu hawet , hunu yet naj Mois'es yeb hunu yet naj El'ias , ẍi naj .
41009006	Caw xiw ebnaj iscuywom Comam tu' , yuxin matxa chitxumcha yu naj Pedro yin̈ tzet chute yalni , yuxin yal naj haca' tu' .
41009007	Lahwi tu' yayilo hune' moyan yiban̈ ebnaj , yaben ebnaj hune' yul nuk'e xol moyan tu' , yalni haca' ti' : -- Ha' naj ti' Inc'aholan caw xahan ay wuhan , abewe tzet chal naj , ẍi .
41009008	Haxa yet yec' t'an̈t'on ebnaj xin , yilni ebnaj tato haxan̈e Comam ayc'oj , matxa ebnaj cawan̈ tu' .
41009009	Hayet lan̈an ispaxayti Comam yin̈ iswi' witz yeb ebnaj oxwan̈ tu' , yalni Comam tet ebnaj : -- Machi mac tet cheyal hune' maxeyil tu' , wal xin ha' to yet chinitzitzbican̈an xol camom , Hanin Ak'bilintijan texol yu Comam Dios catto heyalni , ẍi Comam .
41009010	Yuxin machi mac tet bay yal ebnaj hune' tu' , yaja' xin isk'ambele ebnaj tet hunun yin̈ tzet chal yelapno yet chiitzitzbican̈ Comam xol camom .
41009011	Yoc ebnaj isk'ambeno tet Comam : -- ¿ Tzet yin̈ xin chal ebnaj cuywawom yin̈ isley naj Mois'es tato naj El'ias chul babel sata naj Cristo ? ẍi ebnaj .
41009012	Istak'wi Comam : -- Yeltoni , ha' naj El'ias tu' babel chuli , yun̈e isnani isba anma cat yoc yin̈ istoholal . Yaja' , ¿ tzet tz'ibn̈ebilcano win̈an , Hanin Ak'bilintijan texol yu Comam Dios ? Tz'ibn̈ebilcanoj tato caw yilal yec'ya' wanmahan , cat wintan̈elaxcaniltojan yu anma .
41009013	Yaja' chiwalan teyet ta naj El'ias tu' xahulic'o naj , yaj iswatx'e anma istx'ojal yin̈ naj haca' yoche isc'ul , haca' tzet tz'ibn̈ebilcano yul Yum Comam Dios , ẍi Comam .
41009014	Haxa yet yayilo Comam Jes'us yeb ebnaj oxwan̈ isc'atan̈ huntek'anxa ebnaj iscuywom , yilni Comam tato caw hantan̈e anma hoyanico yin̈ ebnaj ; ay huntek'an ebnaj cuywawom yin̈ isley naj Mois'es ayco isteyeleno isba yeb ebnaj .
41009015	Hayet yilni anma yapni Comam , caw c'ayilo isc'ul , isto anma yin̈ an̈e isc'atan̈ Comam , istioẍli anma tet Comam .
41009016	Isk'amben Comam tet ebnaj : -- ¿ Baytet yin̈ lan̈an heteyelen heba ? ẍi Comam .
41009017	Istak'wi hune' naj xol anma tu' , yalni naj : -- Mam cuywawom , mawitijan nich'an inc'aholan tawet , ay hune' ischejab naj matzwalil ayco yin̈ naj , yuxin mach chu istzotel naj .
41009018	Hunta el chilow yin̈ naj yu naj matzwalil tu' , caw chitzicobtan̈elax naj , cat istit hujuy yul isti' naj , yeb xin caw chin̈etx'la yeh naj cat iscawyan̈ilo naj . Mank'anan tet ebnaj hacuywom ti' tato ch'ilo ebnaj ischejab naj matzwalil yin̈ inc'aholti'an , yaja' mach yu yu ebnaj , ẍi naj .
41009019	Istak'wi Comam : -- Hex ti' , caw mach cheyaco heyanma yin̈ Comam Dios , caw nimanxa tiempo ayinic'ojan texol , ¿ hantatoc'anab tiempo chextecha wuhan ? Iweti naj nich'an tu' bey ti' , ẍi Comam .
41009020	Yilaxto naj sata Comam , hayet yilni ischejab naj matzwalil tu' Comam , yichico islow hune' yaxcamic tu' yin̈ naj , istirlaxayo naj sat tx'otx' , yichico naj yec' balboni , istit hujuy yul isti' naj .
41009021	Isk'amben Comam tet naj mame tu' : -- ¿ Bak'intax tzabloti naj nich'an tzeh ti' ? ẍi Comam . Istak'wi naj : -- Yettax caw nich'anto naj .
41009022	Caw tx'i'alxa el chito naj yul k'a' yeb xol ha ha' yu ischejab naj matzwalil yun̈e iscam naj . Yaja' ta chu hawu , colwahan̈ ninoj , caw tz'ayojab hac'ul jin̈an̈ , ẍi naj .
41009023	Yalni Comam tet naj : -- Tato chawayto yul hawanma , chuhi , yuto sunil mac chianayto yul yanma yin̈ Comam Dios sunil tzet chisk'ana chij isba , ẍi Comam .
41009024	Yet yaben naj mame hune' tu' yah yaw naj yin̈ caw ip , yalni naj : -- Chiwaytojan yul wanmahan , yaja' colwahan̈ win̈an haxinwal chik' yip wanico wanmahan yin̈ Comam Dios , ẍi naj .
41009025	Hayet yilni Comam tato caw hantan̈e anma iscutxbaco isba isc'atan̈ , ischejnilo Comam ischejab naj matzwalil yin̈ naj nich'an tzeh tu' , yalni Comam : -- Ach ischejab naj matzwalil , ak'om sucbo anma , yeb hawu yuxin mach chabe naj nich'an tzeh ti' , haninan chiwalan tawet , elan̈ yin̈ naj , matxa chachmeltzo hunelxa , ẍi Comam .
41009026	Yah yaw ischejab naj matzwalil tu' yin̈ caw ip , islow hune' yaxcamic yin̈ naj nich'an tzeh tu' , yelcano ischejab naj matzwalil yin̈ naj . Haca' camom yucanilo naj , yuxin tx'i'al mac txumni ta cam naj yin̈ huneln̈e .
41009027	Wal Comam Jes'us xin oc tzabno Comam yin̈ isk'ab naj , isxecnican̈ Comam naj , yah lin̈no naj .
41009028	Lahwi tu' , yocto Comam Jes'us yul hune' n̈a yeb ebnaj iscuywom . Haxa yet ischuquilxan̈e ebnaj yeb Comam xin , isk'amben ebnaj tet Comam : -- Mamin , ¿ tzet yin̈ mach yu jinilojan̈ ischejab naj matzwalil yin̈ naj nich'an tzeh tu' ? ẍi ebnaj .
41009029	Istak'wi Comam : -- Huntek'an ischejab naj matzwalil haca' ti' , mach chiel ebnaj ta mach chextxahli , yeb ta mach cheyije hune' yet mach chexwa' yu hetxahli tet Comam Dios , ẍi Comam tet ebnaj .
41009030	Lahwi tu' xin , yel Comam Jes'us bey tu' , yapni yul ismajul Galilea , machi xin choche Comam tato chiabelaxiloj ta apni bey tu' ,
41009031	yuto ayco Comam yak'no cuybanil tet ebnaj iscuywom yin̈ iscamical , yalni Comam : -- Hanin Ak'bilintijan texol yu Comam Dios chinalaxicojan yul isk'ab anma cat inpotx'lax camojan , yaj yin̈xa yox tz'ayic incamtu'an cat witzitzbipaxocan̈an hunelxa , ẍi Comam tet ebnaj .
41009032	Yaja' machi txumcha yu ebnaj yin̈ tzet yal Comam , chixiwpaxo ebnaj isk'amben tet Comam .
41009033	Lahwi tu' xin , yapni Comam Jes'us yeb ebnaj iscuywom yul con̈ob Capernaum . Haxa yet ayxa Comam yul n̈a baytic'a chicani , isk'amben Comam tet ebnaj : -- ¿ Baytet yin̈ heteyele heba yet ayon̈ico yin̈ cobel ? ẍi Comam .
41009034	Yaja' maẍtic'a tak'wi ebnaj tet Comam yuto isteyele isba ebnaj yin̈ mac ec'bal yelapno ye xol ebnaj .
41009035	Yay tz'on̈no Comam , yawtenti Comam ebnaj cablahon̈wan̈ tu' isc'atan̈ , yalni Comam : -- Tato ay hunu mac choche chioc iswi'ehalo texol , yuteojab isba haca' hunu mac islahobalxa yehi , cat yoc chejaboj , ẍi Comam .
41009036	Lahwi tu' xin yanico Comam nich'an unin xolbal ebnaj , ischelnican̈ Comam , yalni haca' ti' :
41009037	-- Macn̈etic'a chichahni hunu nich'an unin yuto wetan yehi , haninan chinischahan . Ha' mac chinchahnipaxojan xin maẍn̈etajinan chinischahan , to chischahpaxo Mac an̈eintijan , ẍi Comam tet ebnaj .
41009038	Yalni naj Juan tet Comam : -- Mam cuywawom , jilan̈ yinilo hune' naj ischejab naj matzwalil yin̈ anma yin̈ habi , yaja' cocachan̈ naj yuto mach jetbiho naj , ẍi naj .
41009039	Istak'wi Comam tet naj : -- Mach checach naj , yuto machi hunu mac lahwi iswatx'en hunu c'aybalc'ule yin̈ inbihan cat yoc yalnopaxo tzoti' tx'oj win̈an .
41009040	Ha' mac mach chichiwa isc'ul jin̈ , ayco jetbihoj .
41009041	Yin̈ caw isyelal chiwalan macxan̈etic'a chiak'ni hunu vaso ha' teyet yu ayexico yul ink'aban , chiak'lax ispaj selel tet hune' mac tu' , ẍi Comam .
41009042	Yalnipaxo Comam Jes'us : -- Macn̈etic'a chiak'ni ayc'ayo hunu mac uninto yanico isba yul ink'aban , hune' mac tu' c'ul isc'allaxico hunu niman isch'enal ch'en molino yin̈ isnuk' , cat istirlaxto xol ha' mar .
41009043	Yuxin tato yu hek'ab xin chexayc'ay yin̈ istx'ojal , c'ul ta chetzoq'uiltoj . Yuto ec'balto c'ul ta matxa hune' hek'ab yet chechahni hek'inal mach istan̈bal sata iscabil hek'ab aycoj , cat hek'ojlaxto xol k'a k'a' mach istan̈bal .
41009044	Bey tu' xin maẍtic'a chicam no' haha' , maẍtic'a chitan̈paxo k'a k'a' .
41009045	Maca xin ta heyoj chexak'ni ayc'ayo yin̈ istx'ojal , chetzoq'uiltoj . Yuto ec'balto c'ul ta hune'n̈e heyoj ayco yet chechahni hek'inal mach istan̈bal , sata ta chexk'ojlaxto xol k'a k'a' mach istan̈bal yeb iscabil heyoj ,
41009046	bay matxatic'a chicam no' haha' yeb bay matxatic'a chitan̈ k'a k'a' .
41009047	Yaja' ta xin isbak' hesat chexak'ni ayc'ayo yin̈ istx'ojal , c'ul ta cheyiltij yuto ec'balto c'ul waxan̈ca hunxan̈e isbak' hesat yet chechahni hek'inal mach istan̈bal , sata heyalaxto xol k'a k'a' mach istan̈bal yeb iscabil isbak' hesat ,
41009048	bay maẍtic'a chicam no' haha' , yeb bay maẍtic'a chitan̈ k'a k'a' .
41009049	Yuto haca' yoc atz'am atz'am yin̈ xahanbal , hac tu' yoc k'a k'a' yin̈ sunil anma .
41009050	Caw c'ul atz'am atz'am , yaja' ta chiel isc'achi'al atz'am , ¿ tzettaxca chu ismeltzoco isc'achi'al hunelxa ? Haca'ojab yak'ni atz'am atz'am isxuk'al hunu tzet ye tu' , hacojab hex tu' , yeb xin ayojab ak'anc'ulal texol , ẍi Comam Jes'us .
41010001	Lahwi tu' , yel Comam Jes'us yul con̈ob Capernaum , isto yul ismajul Judea yeb bey isk'axepic'to ha' niman Jord'an . Caw xin hantan̈e anma apni isc'atan̈ Comam , yoc Comam iscuyno anma tu' haca'tic'a chuhi .
41010002	Ay xin huntek'an ebnaj fariseo apni ilweno Comam , isk'amben ebnaj tet Comam : -- ¿ Chimyu ispohni isba hunu naj winaj yeb yixal ? ẍi ebnaj .
41010003	Istak'wi Comam : -- ¿ Tzet halbilcano teyet yu naj Mois'es yin̈ hune' tu' ? ẍi Comam .
41010004	Istak'wi ebnaj : -- Halbilcano yu naj ta chisje ispohni isba hunu naj yeb yixal , yaja' yilal yak'nicano naj hunu hum yet pohlebahil tet ix , ẍi ebnaj .
41010005	Yalni Comam tet ebnaj : -- Yu caw mach cheyabe yuxin ak'bilcano hune' chejbanil tu' yu naj Mois'es .
41010006	Yaja' yet iswatx'encano Comam Dios yul sat yiban̈k'inal ti' , iswatx'e Comam naj winaj yeb ix ix .
41010007	Yalnicano Comam Dios ta ch'acano naj winaj ismam yeb ismi' cat ishunban isba naj yeb yixal ,
41010008	hunxan̈e xin anmahil chucanoj . Hac tu' xin matxa cawan̈o yehi , to hunxan̈e anmahil .
41010009	Yuxin ha' mac hunbabil yu Comam Dios , mach chu ispohni anma , ẍi Comam Jes'us .
41010010	Haxa yet ayxa Comam yeb ebnaj iscuywom yul n̈a baytic'a chicani , yoc ebnaj isk'ambeno tet Comam yin̈ tzet chalilo hune' yal Comam tu' .
41010011	Yalni Comam tet ebnaj : -- Ta chispoh isba hunu naj yeb yixal cat yik'ni naj hunuxa ix , chaco naj ismul tet yixal haca' tu' .
41010012	Yaja' ta xin ix ix chispoh isba yeb yichamil , cat yik'ni ix hunuxa naj , chapaxico ix ismul , ẍi Comam Jes'us .
41010013	Ay xin huntek'an niẍte unin ilaxti tet Comam Jes'us yu yanayo Comam isk'ab yiban̈ , yaja' cachwa ebnaj iscuywom Comam yin̈ anma initi niẍte yunin tu' .
41010014	Hayet yilni Comam hune' tu' ishowbican̈ Comam yin̈ ebnaj , yalni Comam : -- Mach checach istit niẍte unin ti' inc'atan̈an , tijabi yuto ha' mac chaco yanma yin̈ Comam Dios haca' yeco yanma niẍte unin yin̈ ismam ismi' , ha' chioc yul isk'ab Comam Dios .
41010015	Chiwalan yin̈ isyelal teyet ; ha' mac mach chichahni Comam Dios Yahawiloj haca' ischahni nich'an unin hunu tzet ye tu' , mach chu yoc yul isk'ab Comam Dios , ẍi Comam .
41010016	Yoc Comam ischelno niẍte unin tu' , yanayo Comam isk'ab yiban̈ , isk'annicano Comam isc'ulal Comam Dios yiban̈ .
41010017	Haxa yet lan̈an isto Comam Jes'us yin̈ isbel xin , yapni hune' naj yin̈ an̈e isc'atan̈ Comam , yay jahno naj sata Comam , isk'amben naj : -- Mam cuywawom , hach ti' caw c'ulach , ¿ tzet wal wuten inbahan yun̈e inchahnihan k'inale mach istan̈bal ? ẍi naj .
41010018	Yalni Comam tet naj : -- ¿ Tzet yin̈ xin chinhawalan c'ulal ? Hune'n̈e mac c'ul , ha' ton Comam Dios .
41010019	Hawohtami huntek'an chejbanile chalni haca' ti' : " Mach chachpotx'wahi , mach chachixli , mach chachelk'awi , mach chahobcan̈ tzoti' yin̈ hawet anmahil , mach chawaco lek'ti'al , yeb xin ayojab yelapno hamam , hami' yul hasat , ¿ hawohtami huntek'an ti' ? " ẍi Comam tet naj .
41010020	Istak'wi naj tet Comam : -- Mam cuywawom , sunil huntek'an ti' chinyijehan yichitax inch'ibtijan , ẍi naj .
41010021	Ist'an̈xico Comam yin̈ naj yin̈ tzalahilal , yalni Comam : -- Hunxan̈e tzet maẍto chayije ; as txon̈to sunil tzet ayach cat hawitxk'anto istohol yin̈ anma meba' , haxinwal ay hak'alomal satcan̈ , lahwi tu' xin cat hawoc tzujno wintajan , ẍi Comam tet naj .
41010022	Hayet yaben naj hune' tu' caw tx'oj yuco yin̈ yanma naj yu bisc'ulal yuto caw k'alomcano naj sic'lebil , ispaxto naj .
41010023	Yec' t'an̈t'on Comam yin̈ ebnaj iscuywom , yalni Comam : -- Tzet isya'tajil yoc anma k'alom yul isk'ab Comam Dios , ẍi Comam .
41010024	Caw c'aycan̈ isc'ul ebnaj iscuywom Comam yaben hune' tu' , yuxinto yalpaxo Comam tet ebnaj : -- Hex xahan ay wuti'an , ha' anma chaco yanma yin̈ k'alomal caw ya'ta yoc yul isk'ab Comam Dios .
41010025	K'inalo hunu no' camello tinan̈ , ¿ tom subuta yec'to no' yul isholanil hunu ch'en ac'uxa ? Hac tu' ye anma k'alom , caw ya'ta yoc yul isk'ab Comam Dios , ẍi Comam .
41010026	Hayet yaben ebnaj hune' tu' , caw ec'balto c'ayilo isc'ul ebnaj , yalni ebnaj tet hunun : -- Ta hac tu' , ¿ mactaxca chu iscolchahi ? ẍi ebnaj .
41010027	Ist'an̈xico Comam yin̈ ebnaj , yalni Comam : -- Yul sat anma caw ya'ta hune' tu' , wal yul sat Comam Dios mach ya'tajoj , yuto machi hunu tzet ye tu' ti' mach chu iswatx'en Comam , ẍi Comam .
41010028	Yalni naj Pedro tet Comam : -- Mamin , sunil tzet ayon̈an̈ bejbilcano juhan̈ yu joccano tzujnojan̈ tawintaj , ẍi naj .
41010029	Istak'wi Comam : -- Yin̈ caw isyelal chiwalan teyet ; macn̈etic'a chisbejcano yatut , yuẍtaj , ismam , ismi' , yuninal maca istx'otx' yu yoc tzujno wintajan yeb yu Tzoti' c'ul yet colbanile ,
41010030	hune' mac tu' chiak'lax ispaj selel tet yul sat yiban̈k'inal ti' ; hoc'al el to chiak'lax ispaj selel yatut , yuẍtaj , yanab , ismi' yeb istx'otx' , waxan̈ca xin chiak'lax ec'oya' yanma . Haxa yin̈ hune' tiempohal maẍto chihuli chischah isk'inal mach istan̈bal .
41010031	Yuxin ha' mac caw ay yelapno ye tinan̈ , matxa yelapno chielicoj , wal mac machi yelapno xin , ha' caw ec'bal yelapno chielcanicoj , ẍi Comam tet ebnaj iscuywom .
41010032	Hayet ayco Comam Jes'us yin̈ isbel bey Jerusal'en , babelico Comam sata ebnaj iscuywom , caw xin chic'ay isc'ul ebnaj , wal anma tzujanpaxico xin caw chixiwi . Yawtenilo Comam ebnaj cablahon̈wan̈ iscuywom ischuquil , yoc Comam yalno tet ebnaj yin̈ tzet chihul yiban̈ .
41010033	Yalni Comam : -- Tinan̈ , lan̈an coto bey Jerusal'en , Hanin Ak'bilintijan texol yu Comam Dios ti' , chinalaxicojan yul isk'ab ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es , chiscawxeco ebnaj camical wiban̈an cat quinyanicojan ebnaj yul isk'ab ebnaj mach Israeloj .
41010034	Haxa ebnaj tu' xin chioc tzebo win̈an , cat istzublico win̈an , cat xin quinismak'nihan ebnaj . Lahwi tu' cat quinyak'nicamojan ebnaj , yaja' yin̈ yox tz'ayic xin cat witzitzbican̈an hunelxa , ẍi Comam tet ebnaj iscuywom tu' .
41010035	Hitzico naj Juan yeb naj Jacobo isc'atan̈ Comam Jes'us , ebnaj isc'ahol icham Zebedeo , yalni ebnaj tet Comam : -- Mam cuywawom , ay hune' tzet chicok'anan̈ tawet , yaja' chijochehan̈ chawak' jetan̈ , ẍi ebnaj .
41010036	Isk'amben Comam : -- ¿ Tzet xin cheyoche ? ẍi Comam .
41010037	Yalni ebnaj : -- Estam chaje chon̈oc tz'on̈nojan̈ tac'atan̈ yet chachoc Yahawil , hunujon̈an̈ yin̈ hawatx'k'ab , hunuxahon̈paxojan̈ yin̈ hameck'ab , ẍi ebnaj .
41010038	Istak'wi Comam : -- Hex ti' , mach heyohtajo tzet chek'ana . ¿ Chimyu heyuc'ni hune' vaso c'ahla ha' , haca' chiak'lax wuc'u'an ? yeb ¿ tom chitecha hune' niman isya'tajil heyu haca' hune' bay chinec'ojan , haca' yahbal ha' cowi' ? ẍi Comam .
41010039	Istak'wi ebnaj cawan̈ tu' : -- Ho' , chitecha juhan̈ , ẍi ebnaj . Yalni Comam : -- Yeltoni chu heyuc'ni hune' c'ahla ha' chiwaltu'an , yeb chitecha isya'tajil heyu haca' hune' chihul wiban̈an , haca' yahbalo ha' cowi' .
41010040	Yaja' wal heyoc tz'on̈no yin̈ inwatx'k'aban yeb yin̈ inmeck'aban , mach chu walnihan teyet , wal xin watx'ebil tet mac yetxatic'a yehi , ẍi Comam tet ebnaj .
41010041	Hayet yaben ebnaj lahon̈wan̈xa hune' tu' , istit ishowal ebnaj yin̈ naj Juan yeb naj Jacobo .
41010042	Yawtenti Comam ebnaj sunil , yalni Comam : -- Caw heyohta hex ti' tato ebnaj ayco yahawilo yin̈ tx'otx' nime con̈ob , caw yahawilxa chute isba ebnaj . Hacpax tu' ebnaj caw aycano yelapno yulaj con̈ob , caw ay yip ebnaj yiban̈ej anma .
41010043	Yaja' wal texol hex ti' , mach haco tu' cheyute , wal xin tato ay hunujex cheyoche ay yelapno cheyuco xol ebnaj heyetbi , aweco heba chejaboj .
41010044	Yeb xin ta ay hunu mac choche chioc iswi'ehalo texol , yak'abico isba hechejaboj .
41010045	Yuto Hanin Ak'bilintijan texol yu Comam Dios , mach hulnajojinan yu inchejnihan anma , walxinto yu wocan haca' chejab xol anma yeb yu wak'ni inbahan yin̈ camical yu iscolcha tx'i'al anma , ẍi Comam tet ebnaj iscuywom tu' .
41010046	Lahwi tu' yapni Comam Jes'us yul con̈ob Jeric'o yeb ebnaj iscuywom . Hayet yel Comam yeb ebnaj bey tu' xin , caw hantan̈e anma oc tzujno yinta Comam . Ay xin hune' naj mach chu yilni , tz'on̈anayo isti' beh k'ano melyu ; Bartimeo isbi naj , isc'ahol naj Timeo ye naj .
41010047	Hayet yaben naj tato ha' Comam Jes'us ah Nazaret chiec'toj , yichico naj yahwi yin̈ caw ip , chalni naj : -- Mam Jes'us , hach titnajach yin̈ yuninal naj rey David , caw tz'ayojab hac'ul win̈an , ẍi naj .
41010048	Caw xin tx'i'al mac cachwa yin̈ naj yun̈e isbejni naj yel yaw , yaja' xin caw ec'balto ah yaw naj , yalnipaxo naj : -- Mamin , hach titnajach yin̈ yuninal naj rey David , caw tz'ayojab nino hac'ul win̈an , ẍi naj .
41010049	Yoc lin̈no Comam , yalni haca' ti' : -- Awteweti naj , ẍi Comam . Yawtelaxti naj , yallax tet naj haca' ti' : -- Aco yip hawanma , ahan̈lin̈noj chachyawte Comam , ẍi anma tet naj .
41010050	Hayet yaben naj haca' tu' , yah lin̈no naj yin̈ an̈e , isbejnicano naj hune' xil isk'ap hucanico yin̈ , istit naj isc'atan̈ Comam .
41010051	Isk'amben Comam tet naj : -- ¿ Tzet chawoche chinwatx'ehan ? ẍi Comam . Istak'wi naj : -- Mam cuywawom , chiwochehan chawak' hajlo insatan , ẍi naj .
41010052	Yalni Comam tet naj : -- Hajlojab hasat yuto maxawaco hawanma win̈an , xaisje hapaxtoj , ẍi Comam tet naj . Yin̈n̈ena tu' xin ishajlo isbak'sat naj , yoc tzujno naj yinta Comam .
41011001	Hayet lan̈an yapni Comam Jes'us yeb ebnaj iscuywom bey con̈ob Jerusal'en , yet ayco Comam yin̈ istzalanil won̈an Olivo , xolbal con̈ob Betfag'e yeb Betania , ischejni Comam cawan̈ ebnaj iscuywom ,
41011002	yalni Comam tet ebnaj : -- Asi'we bey aldea cosatac'to ti' . Hayet chexapno bey tu' , cheyila' hune' no' burro xecan , maẍto hunu mac chiahto yiban̈ no' . Chepuhilo no' cat heyiniti no' wetan .
41011003	Ta ay mac chik'amben teyet : " ¿ Tzet yin̈ xin chepuhilo no' ? " ta ẍi , cheyala : " To ay chiocnico no' yu Comam , yaja' pet chon̈hulan̈ jak'a'canojan̈ no' , " quexchi , ẍi Comam .
41011004	Isto ebnaj cawan̈ tu' , yilni ebnaj no' nich'an burro tu' , xecan no' iscawilal hune' pulta , ispuhnilo ebnaj no' .
41011005	Ay xin huntek'an ebnaj lin̈anayo iscawilal tu' k'amben tet ebnaj : -- ¿ Tzet yin̈ xin chepuhilo no' ? ẍi ebnaj .
41011006	Haca'tic'a xin yu yalni Comam , hac tu' yu yalni ebnaj , matxa tzet yal huntek'an ebnaj tu' .
41011007	Lahwi tu' yinito ebnaj no' nich'an burro tet Comam . Yanahto ebnaj xil isk'ap yiban̈ no' , lahwi tu' yahto Comam yiban̈ no' .
41011008	Caw hantan̈e anma islitx'bayo xil isk'ap yul beh sata Comam . Aypaxo mac inilo isk'ab te te' yanayo yul beh bay chiec'to Comam .
41011009	Yah yaw anma babelico sata Comam yeb anma tzujanico yinta Comam , yalni anma haca' ti' : -- ¡ Jala'we tzoti' c'ul yin̈ mac chul coxol ti' , yuto chejbilti naj yu Comam Dios !
41011010	¡ Jak'awe tzalaho coc'ul yin̈ Jahawil chioc reyal coxol selelo jichmam David ! ¡ Yuch'andios tet Comam Dios ! ẍixan̈e anma tu' .
41011011	Yapni Comam Jes'us bey Jerusal'en , yocto Comam yul yatut Comam , yilni Comam tzet ye yul yatut Comam Dios . Lahwi tu' ismeltzo Comam yeb ebnaj iscuywom bey Betania hunelxa yuto k'ejbixa .
41011012	Haxa yet hune'xa tz'ayic xin yel Comam Jes'us yeb ebnaj iscuywom yul con̈ob Betania , ismeltzo Comam yul con̈ob Jerusal'en . Yet ayco Comam yin̈ isbel tu' isn̈ohchacan̈ .
41011013	Nahatto ay Comam xin yilnito hune' te' higuera xaelilo xaj , isto Comam yilnoj tato ay sat te' aycoj , yaja' machi hunu sat te' ilcha yu Comam , wal xin xajn̈e te' aycoj yuto maẍto istiempohalo issatni te' .
41011014	Yuxin yal Comam yin̈ te' : -- Matxa bak'inal chilolax hunu hasat , ẍi Comam . Wal ebnaj iscuywom Comam xin yabe ebnaj yalni Comam hune' tu' .
41011015	Lahwi tu' , yapni Comam Jes'us yeb ebnaj iscuywom yul con̈ob Jerusal'en ; yocto Comam yul yatut Comam Dios , istzumbenilti Comam sunil mac chitxon̈wi yeb mac chilok'wi bey tu' . Ispac'chancanocan̈ Comam ismeẍa ebnaj helom melyu yeb isẍila ebnaj txon̈om palamuch .
41011016	Machi xin isje Comam ta chiec'to anma yeb yijatz yul yamak'il yatut Comam Dios .
41011017	Yoc Comam yalno tet anma tu' haca' ti' : -- Tz'ibn̈ebilcano yul Yum Comam Dios haca' ti' : " Ha' watutan yet txah yehi , bay chul anma ay yul hunun tx'otx' nimeta con̈ob txahloj , " ẍiayoj . Walex ti' xin haca' isn̈ach'en elk'om ye yatut Inmaman heyu , ẍi Comam .
41011018	Hayet yaben ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es tzet iswatx'e Comam tu' , yoc ebnaj issayni yin̈ tzet chu ispotx'ni ebnaj Comam , yaja' xiw ebnaj tet Comam yuto caw chitzala anma yaben cuybanile chal Comam .
41011019	Haxa yet lan̈anxa yay numna xin yel Comam yul con̈ob yeb ebnaj iscuywom .
41011020	Haxa yin̈ hunxa tz'ayic yin̈ sahab sac'ayal ismeltzopaxo Comam Jes'us yeb ebnaj iscuywom yul con̈ob Jerusal'en , yilni ebnaj iscuywom Comam ta xatajilo te' higuera .
41011021	Isnaniti naj Pedro ta ha' te' istz'acti'n̈e Comam , yalni naj tet Comam : -- Mam cuywawom , ilc'anabi , matajnalo te' higuera hatz'acti'n̈e , ẍi naj .
41011022	Istak'wi Comam : -- Aweco heyanma yin̈ Comam Dios .
41011023	Yin̈ caw isyelal chiwalan teyet ; macn̈etic'a chihalni tet hune' witz ti' : " Elan̈ bey ti' , bejayto haba xol ha' mar , " ta ẍi . Ta xin chayto yul yanma yin̈ tzet chal tu' , mach chi-xin-chicabcon yanma , chij isba tzet chisk'ana .
41011024	Yuxin chiwalan teyet , sunil tzet chek'an yin̈ hetxah tet Comam Dios yilal heyanayto yul heyanma ta chak' Comam teyet ; ta hac tu' chechah tzet chek'ana .
41011025	Yeb yet lan̈an hetxahli , yilal heyak'ni nimanc'ulal yin̈ mac ayco ishowal teyin̈ , haxinwal chak'paxo nimanc'ulal Comam Dios yin̈ hemul .
41011026	Yuto ta mach cheyak' nimanc'ulal , mach chak'paxo Hemam ay yul satcan̈ nimanc'ulal teyin̈ , ẍi Comam .
41011027	Lahwi tu' , yapni Comam yul con̈ob Jerusal'en hunelxa . Haxa yet lan̈an yec' Comam yul yatut Comam Dios xin yapni ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es yeb ebnaj ichamta winaj iswi'ehal con̈ob , isc'atan̈ Comam .
41011028	Isk'amben ebnaj tet Comam : -- ¿ Mac chachchejni hawatx'en huntek'an hawatx'e yet ewi ? ¿ Mac ak'n̈e hawip hawatx'en huntek'an tu' ? ẍi ebnaj .
41011029	Istak'wi Comam : -- Haquintu'an ay hune' ink'ambebalan teyet : ¿ Mac an̈eti naj Juan anican̈ ha' iswi' anma , Comam Dios mato ha' anma ? Ta chepajtze wetan chiwalpaxojan mac chejn̈eintijan inwatx'enan huntek'an tu' , ẍi Comam tet ebnaj .
41011030	
41011031	Yet yaben ebnaj yalni Comam haca' tu' , yichico ebnaj yallen tet hunun : -- Ta chijala ta Comam Dios an̈eti naj Juan tu' , chimisk'ambe naj jet : " ¿ Tzet yin̈ xin mach heyayto yul heyanma yin̈ naj ? " ẍim naj jet .
41011032	¿ Tom xin chijala'paxoj tato ha' anma chejn̈e naj Juan tu' ? ẍi ebnaj . Yal ebnaj haca' tu' yu chixiw ebnaj tet anma yuto chal anma tato naj Juan tu' ischejab Comam Dios ye naj .
41011033	Yuxin tak'wi ebnaj tet Comam : -- Mach johtajojan̈ , ẍi ebnaj . Yalni Comam : -- Haquinpaxtu'an mach chiwalan teyet mac ak'n̈e wipan inwatx'enan huntek'an tu' , ẍi Comam tet ebnaj .
41012001	Lahwi tu' yichico Comam Jes'us iscuyni anma , yanico Comam hune' yechel ti' : -- Ay hune' naj tz'unni te' uva sat istx'otx' , ispenayo naj istz'unub tu' . Iswatx'enpaxo naj bay chiyatz'lax yal te' . Yanipaxocan̈ naj hune' n̈a nimajal istel bay chitan̈elax te' uva tu' . Lahwi tu' yanito naj istz'unub comonal tet huntek'an ebnaj munlawom , isto naj yin̈ hune' isbel caw nahat .
41012002	Haxa yet yapni istiempohal yuxlax te' uva tu' ischejnito naj hune' ischejab ischahno ismajul .
41012003	Yaja' yet yilni ebnaj munlawom yapni naj istzablaxayo naj , ismak'lax naj , ischejlaxtopaxo naj . Matzet xin yak' ebnaj tet naj .
41012004	Lahwi tu' yanipaxto naj yahaw munil tu' hunxa ischejab hunelxa , yaja' k'ojlaxcan̈ naj chejab tu' yu ebnaj . Caw xin how ebnaj yin̈ naj .
41012005	Yanipaxto naj yahaw munil tu' hune'xa ischejab , yaja' mak'bil iscam naj yu ebnaj . Caw xin tx'i'alto ebnaj chejab yato naj yahaw munil tu' , yaja' ay ebnaj ismak' ebnaj , aypaxo ebnaj mak'bil iscam yu ebnaj .
41012006	Yaja' xin ayto hune'xa mac maẍto chato naj , ha' ton isc'ahol naj caw xahan ay yu . Haxa yin̈ islahobal xin yanito naj isc'ahol tu' , istxumni naj haca' ti : " Wal tet naj inc'aholti'an etzan̈em chixiw ebnaj , " ẍi naj .
41012007	Yaja' yet yapni naj c'ahole tu' , yallen ebnaj munlawom tu' tet hunun : " Lan̈an yul naj c'ahole lah , ha' tet naj ti' chicancano hune' tx'otx' ti' , wal tinan̈ copotx'owe camo naj , haxinwal jetxa chucanico hune' tx'o tx'otx' ti' , " ẍi ebnaj .
41012008	Hac tu' yu istzabnayo ebnaj naj c'ahole tu' , ispotx'ni ebnaj naj , yinilto ebnaj isnimanil naj yintalto peyab .
41012009	¿ Tzet xin chiutelax ebnaj munlawom yu naj yahaw munil tu' , heyalni ? Wal xin ha' caw naj ch'apni , cat ispotx'ni camo naj ebnaj munlawom tu' , cat xin yanito naj istz'unub tu' comonal tet huntek'anxa ebnaj .
41012010	¿ Tom maẍto bay cheyil yul Yum Comam Dios bay chala ? : Ha' hune' ch'en ch'en isk'ojilo ebnaj watx'emcan̈ n̈a , ha' ch'en caw ec'bal c'ul yoc xe'o n̈a .
41012011	Hune' tu' , ha' Comam Dios watx'en̈e yuxin caw chic'ay coc'ul jilni , ẍiayoj , ẍi Comam .
41012012	Yet istxumnilo ebnaj yahawil con̈ob tato yin̈ ebnaj yal Comam hune' yechel tu' , yoche ebnaj yak'acto Comam yul preso . Yaja' xiw ebnaj tet anma , yuxin isbejcano ebnaj Comam , ispaxto ebnaj .
41012013	Lahwi tu' ischejlaxto haywan̈ ebnaj fariseo yeb huntek'an ebnaj ayco yin̈ ispartido naj Herodes tzotelo tet Comam yun̈e yilni ebnaj ta ay bay chiayc'ay Comam yin̈ hunu tzoti' , cat yoc ebnaj ak'oc'ule yin̈ Comam yalni .
41012014	Yapni ebnaj isc'atan̈ Comam , isk'amben ebnaj : -- Mam cuywawom , caw johtajan̈ tato isyelaln̈etic'a tzet chawala , mach xin hawoc yin̈ tzet chal anma , yuto lahan yelapno anma sunil yul hasat . Chacuynipaxo anma isyijen yin̈ haca' choche Comam Dios , yuxin chicok'ambehan̈ tawet : ¿ C'ulmi jak'ni cotohlabal tet naj jahaw ay bey Roma , mato machoj ? ¿ Chitom isje jak'ni ch'en , mato matxa ? ẍi ebnaj .
41012015	Wal Comam xin yohtaxa tato tx'oj nabil yu ebnaj , yuxin yal Comam : -- ¿ Tzet yin̈ xin chexoc quinheyilwe'an ? Iweti hunu ch'en melyu tu' wila'an nan̈ , ẍi Comam .
41012016	Isyeni ebnaj hune' ch'en melyu , hayet yilni Comam ch'en , isk'amben Comam tet ebnaj : -- ¿ Mac najil ayco yechel sat yeb isbi yin̈ ch'en ? ẍi Comam . Istak'wi ebnaj : -- Yechel sat naj jahaw ay Roma , yeb xin isbi naj ayco yin̈ ch'en , ẍi ebnaj .
41012017	Yuxin yal Comam : -- Ta hac tu' , ak'we tet naj jahaw baytet yet naj yehi , cat heyak'ni tet Comam Dios baytet yet Comam yehi , ẍi Comam . Caw xin c'ayilo isc'ul ebnaj yaben yin̈ tzet yal Comam .
41012018	Lahwi tu' yapni huntek'an ebnaj saduceo tzotelo tet Comam . Ebnaj saduceo tu' chal ebnaj tato mach chiitzitzbican̈ camom , yuxin isk'ambe ebnaj tet Comam :
41012019	-- Mam cuywawom , tz'ibn̈ebilcano yu naj Mois'es tato chicam yichamil hunu ix ix , mach xin yuninal naj yeb ix , yilal yik'ni ix yuẍta naj camom tu' haxinwal ay yuninal naj yuẍtaj naj tu' yeb ix , cat yoc yuninalo naj camom tu' .
41012020	Yet hunel , ay hujwan̈ ebnaj yuẍtan̈e isba . Naj babel mohyi naj , yaj cam naj , machi xin yuninal naj yeb yixal tu' .
41012021	Yuxin mohyi naj iscab yeb ix , yaja' campaxo naj , machipaxo xin yuninal naj yeb ix . Hactic'apax tu' yu naj yox .
41012022	Hac tu' yu yik'ni ebnaj ix ishujwan̈il , iscamto ebnaj , machi xin hunu yuninal ebnaj yeb ix ; haxa yet islahobalxa xin iscampaxo ix .
41012023	Yuxin hayet chiitzitzbican̈ camom yet chiitzitzbican̈ ebnaj tu' , ¿ mactaxca ebnaj chioc yichamilo ix , yuto ishujwan̈il ebnaj mohyi yeb ix ? ẍi ebnaj .
41012024	Istak'wi Comam : -- Hex ti' caw c'aynajextoj , yuto mach heyohtajo tzet tz'ibn̈ebilcano yul Yum Comam Dios , yeb xin mach heyohtapaxo hanta yip Comam .
41012025	Yet chiitzitzbican̈ anma camnaxa matxa chik' ebnaj winaj yixal , matxa chik'paxo ebix ix yichamil , yuto anma chiitzitzbican̈ lahanxa ch'elico haca' ebnaj 'angel ay satcan̈ .
41012026	¿ Tzet yin̈ xin mach cheyayto yul heyanma ta chiitzitzbican̈ camom ? ¿ Tom maẍto cheyil yul Yum Comam Dios bay tz'ibn̈ebilcano yu naj Mois'es yin̈ tzet yu istzotel Comam tet naj xol hun hoban te' tx'ix ayco k'a' yin̈ , yet yalni Comam tet naj haca' ti' ? : " Haninti'an isDiosal naj Abraham , naj Isaac yeb naj Jacob , " ẍi Comam .
41012027	¡ Yuto Comam Dios mach isDiosalo camom yehi to isDiosal anma itzitz ye Comam ! Yuxin hex ti' caw maẍtaj ha' heyecoj , caw mach chitxumcha hune' ti' heyu , ẍi Comam tet ebnaj .
41012028	Yet yaben hune' naj cuywawom yin̈ isley naj Mois'es tato caw c'ul yu ispajtzen Comam Jes'us isk'ambebal ebnaj saduceo , yoc naj isk'ambeno tet Comam haca' ti' : -- Mamin , xol sunil chejbanile ak'bilcano jet , ¿ baytet ec'bal yelapno yehi ? ẍi naj .
41012029	Istak'wi Comam tet naj : -- Ha' chejbanile ec'bal yilal yehi ha' hune' ti' : " Abewe hex Israel , ha' Comam Dios ha' coDiosal , han̈c'an̈e Comam ha' Jahawil .
41012030	Ochewe Comam yin̈ sunil hec'ul , yin̈ sunil heyanma , yin̈ sunil henabal yeb yin̈ sunil heyip , " ẍiayoj .
41012031	Walpaxo hune' iscab chejbanile chal haca' ti' : " Xahan cheyil heyet anmahil , haca' chu heya'iln̈en heba , " ẍiayoj . Matxa hunuxa chejbanil ec'bal yelapno ye sata huntek'an ti' , ẍi Comam .
41012032	Hayet yaben naj yalni Comam haca' tu' , istak'wi naj : -- Mam cuywawom , caw yel chawala , han̈c'an̈e Comam Dios Jahawil , ha' coDiosal , matxa hunuxa Dios .
41012033	Yuxin tato chijoche Comam Dios yin̈ sunil janma , yin̈ sunil conabal yeb yin̈ sunil jip , cat xin coxahann̈e jet anmahil haca' chu coya'iln̈en coba , ec'bal yilal yelapno ye sata ispotx'lax no nok' cat isn̈uslax tet Comam Dios , maca isn̈uslax hunuxa tzet ye tu' yin̈ xahanbalil , ẍi naj .
41012034	Hayet yaben Comam tato c'ul yu istak'wi naj , yalni Comam tet naj : -- Hach ti' cawilxa haweco hawoc yul isk'ab Comam Dios , ẍi Comam . Matxa hunuxa mac k'amben hunuxa tzet ye tu' tet Comam yuto machi mac yihti yanma yin̈ isk'amben tet Comam .
41012035	Hunel yet lan̈an iscuywa Comam Jes'us yul yatut Comam Dios , isk'amben Comam : -- ¿ Tzet yin̈ xin chal ebnaj cuywawom yin̈ isley naj Mois'es tato yin̈ naj rey David chitit naj Cristo , naj echmabil yuli ?
41012036	Yaja' ha' naj David tu' halni yu yip Comam Esp'iritu Santo haca' ti' : Yal Comam Dios tet Wahawilan : " Ayan̈ tz'on̈an yin̈ inwatx'k'abti'an masanto chiwacojan ebnaj ayco ishowal tawin̈ yalan̈ hawoj , " ẍi Comam , ẍi naj David .
41012037	Tato yin̈ naj David tu' titna naj Cristo , ¿ tzet yin̈ xin yal naj David naj Cristo Yahawiloj ? ẍi Comam . Caw hantan̈e anma iscutxbaco isba bey tu' , caw xin sunil mac yoche yabe' yin̈ tzet chal Comam .
41012038	Yet lan̈an iscuywa Comam Jes'us , yalni haca' ti' : -- Caw cheyil heba tet ebnaj cuywawom yin̈ isley naj Mois'es , yuto ebnaj tu' caw choche ebnaj yak'aco huntek'an xilk'ape nimej ishojo istel , yeb yochebal ebnaj caw nanxa islow chu istioẍli anma tet ebnaj yet chiec' ebnaj yulaj txon̈bal .
41012039	Chissaynipaxilo ebnaj huntek'an tz'on̈obal caw ay yelapno ye yulaj iscapilla ebnaj Israel yeb bay chiawtelax ebnaj wa'oj .
41012040	Chanipaxico ebnaj lek'ti'al chinilo ebnaj yatut ebix hunix , yaja' yun̈e mach isyelo isba istx'ojal chiswatx'e ebnaj tu' c'ul yub ebnaj , nimej chute ebnaj yoj istxah . Ebnaj tu' caw ec'bal niman isya'tajil chiay yiban̈ ebnaj yu Comam Dios , ẍi Comam .
41012041	Hunel , tz'on̈anayo Comam Jes'us iscawilal caẍa bay chayto anma yofrenda tet Comam Dios , yilni Comam yanayto anma tu' yofrenda . Caw tx'i'al ebnaj k'alom yayto yet , caw xin tx'i'al ch'en yayto ebnaj .
41012042	Lan̈antotic'a xin yapni hune' ix hunix caw meba' , yanayto ix cabeb ch'en melyu niẍch'an sat yul caẍa tu' .
41012043	Yet yilni Comam hune' tu' , yawten Comam ebnaj iscuywom , yalni Comam : -- Yin̈ caw yeli chiwalan teyet , hune' ix hunix ti' caw ec'bal mayak' ix sata sunil ebnaj mayak' yofrenda ti' .
41012044	Yuto ebnaj k'alom ti' isk'alxan̈e chayto ebnaj , wal ix ti' xin caw meba' ix , yaj c'uxan mayayto ix ismelyu chilok'ni tzet chiocnico yu , ẍi Comam .
41013001	Yet lan̈an yelti Comam Jes'us yul yatut Comam Dios , yalni hune' naj iscuywom Comam : -- Mamin , ¡ ilc'anab huntek'an ch'en ch'en yeb huntek'an nimeta n̈a ti' lah ! ẍi naj .
41013002	Istak'wi Comam : -- Huntek'an nimeta n̈a ti' chiuchc'alaxtoj , matxa hunu ch'en ch'en latz'bil ti' chican yiban̈ yet ch'enal , ẍi Comam .
41013003	Lahwi tu' xin , isto Comam Jes'us yeb ebnaj iscuywom yin̈ istzalanil won̈an Olivo ayco yetc'ulal satac'ti' yatut Comam Dios ; yay tz'on̈no Comam bey tu' . Isk'amben naj Pedro , naj Juan yeb naj Andr'es tet Comam yet ischuquilxan̈e :
41013004	-- Mamin , hal jetan̈ bak'in chihul huntek'an chawal ti' , ¿ tzettaxca yechel chiyu yet chijni isba ? ẍi ebnaj .
41013005	Istak'wi Comam : -- Caw cheyil heba , machojab mac chexak'ni subchahoj .
41013006	Yuto caw tx'i'al ebnaj chuli cat isbalnico ebnaj inbihan yin̈ , cat yalni ebnaj haca' ti' : " Haninti'an Cristo hinan , " ẍi ebnaj . Caw xin tx'i'al mac chisubcha yu ebnaj .
41013007	Hayet cheyabeni ta ay howal hecawilal maca nahata , mach chexxiwi yuto yilal yuni huntek'an ti' , cat iswejchacan̈ anma , yaja' maẍto istan̈balo hune' yul sat yiban̈k'inal ti' .
41013008	Chak'lecan̈ howal ej tx'otx' nimeta con̈ob yeb huntek'anxa tx'otx' nimeta con̈ob , cat yanipaxico howal hune' con̈ob yin̈ hune'xa con̈ob . Caw xin tx'i'al bay chiec' chixcab yeb wahil , yaja' huntek'an tu' yichebaniln̈e isya'tajil .
41013009	Caw cheyil heba yuto chex'alaxico sata ebnaj yahaw con̈ob , cat hemak'lax yulaj capilla . Chexalaxpaxico sata ebnaj gobernador yeb sata ebnaj rey , yu ayexxaco yul ink'aban . Hac tu' xin chu quinheyalnilojan tet ebnaj .
41013010	Yet maẍto chitan̈ilo yul yiban̈k'inal ti' , yilal ispujbalaxic'o Tzoti' c'ul yet colbanile yulajla tx'otx' nimeta con̈ob .
41013011	Hayet chexalaxico sata ebnaj yahaw con̈ob tu' , mach cheyaco yin̈ hec'ul yin̈ tzet cheyala ; wal xin ha' tzet chihallax teyet yu Comam Dios ha' cheyala , yuto maẍtajex chextzoteli , to ha' Comam Esp'iritu Santo .
41013012	Ha' yin̈ hune' tiempohal tu' , ay ebnaj chaco yuẍta yul isk'ab camical , ay mame mi'e chaco yuninal yul isk'ab camical , aypaxo ebnaj uninale chiyaco howal yin̈ ismam yeb ismi' cat yak'ni camoj .
41013013	Caw sunil anma chioc ishowal teyin̈ yuto ayexico yul ink'aban , yaja' mac chitecha yu masanto yet islahobal , chicolchahi .
41013014	Tz'ibn̈ebilcano yu hune' ischejab Comam Dios chiyij Daniel , tato yilal yul naj chietanto yatut Comam Dios yu istx'ojal chiswatx'e . Ha' mac chiilni hune' ti' txumchahojabilo yu . Yin̈ hune' tz'ayic tu' , mac hex ayex bey Judea ti' , chexelcan̈ cat heto iswi'la witz .
41013015	Mac ayahto yiban̈ yatut xin matxahojab chiayti yik'alti hunu tzet ye tu' .
41013016	Wal mac ayto xol ismunil , matxahojab chimeltzo yik'alti xil isk'ap yul yatut .
41013017	¡ Caw c'anch'an ebix ix ayxa tzet yehi , yeb ebix chito txutxwi niẍte yunin yin̈ hune' tiempohal tu' !
41013018	K'anwe tet Comam Dios haxinwal maẍtaj yin̈ n̈abil chihul hune' tu' .
41013019	Yuto caw chiec'ya' yanma anma yin̈ hune' tiempohal tu' . Huntek'an isya'tajil tu' maẍto hunelo chuhi yichitax iswatx'en Comam Dios hune' yul sat yiban̈k'inal ti' , matxa xin bak'inal chuhi yet chilahwi yunicanoj .
41013020	Ta mach chisc'otzba Comam Dios Jahawil yoj hune' tiempohal tu' , machi hunu mac chicolchahi , wal xin chisc'otzba Comam yuto xahan ay yuninal Comam yu , huntek'an sic'bilxaloj .
41013021	Yuxin ta ay mac chihalni teyet : " Ha' bey ti' ay naj Cristo lah , " maca ta " Ha' bey tu' ay naj lah , " ta ẍi , mach cheyayto yul heyanma .
41013022	Yuto caw tx'i'al ebnaj lek'ti'wom chisbalico isba Cristohal . Aypaxo ebnaj chisbalico isba ischejabo Comam Dios cat isyeni ebnaj c'aybalc'ule yeb yechel yip naj matzwalil yun̈e issubcha anma yu ebnaj . Etza xin chisubchapaxo ebnaj sic'bilxa yu Comam Dios yu ebnaj .
41013023	¡ Caw cheyil heba xin ! Yalan̈to chiwalnicanojan huntek'an ti' teyet , ẍi Comam .
41013024	Hayet chilahwi yec'cano huntek'an isya'tajil tu' , chik'ejholilo yoj tz'ayic , matxa chimujlipaxo ixahaw ,
41013025	cat istitc'ay ej tx'umel ay satcan̈ , cat xin isbilipaxo sunil tzet ay yip ay yul satcan̈ .
41013026	Lahwi tu' cat yillax wulan xol moyan , Hanin Ak'bilintijan texol yu Comam Dios . Chinhulan yeb sunil isk'ak'al wipan ,
41013027	cat inchejni w'angelan iscutxbanoco sunil mac sic'bilxalo wuhan yul sat yiban̈k'inal ti' , sunil baytajtu'wal ay anma bay chiec' ebnaj .
41013028	Txumwec'anab yin̈ te' higuera : Yet chielilo ischon isk'ab te' cat yul xaj te' , cheyohtan̈eloj ta toxa chioc ha' n̈ab .
41013029	Hac tu' ye huntek'an chiwalti'an . Hayet cheyilni yijni isba huntek'an tu' , yilal heyohtan̈eni tato cawilxa yeti bay chinhulan .
41013030	Yin̈ caw yeli chiwalan teyet ; sunil huntek'an ti' chiyu yalan̈to maẍto chicam huntek'an anma ti' .
41013031	Ha' satcan̈ yeb tx'o tx'otx' ti' chitan̈iloj , wal Intzoti'an xin mach chiec'to yet yijni isba tzet chala .
41013032	Yaja' wal yin̈ tzet tz'ayical yeb tzet orahil chinhulan machi hunu mac ohtan̈e nitam ebnaj 'angel ay yul satcan̈ . Mach wohtapaxojan , Hanin Isc'ahol Comam Dios inti'an ; wal xin han̈c'an̈e Inmaman ohtan̈e .
41013033	Yuxin caw nann̈e heyu , majwan̈wej yuto mach heyohtajo tzet orahil chinhulan .
41013034	Lahan haca' yet chito hunu naj yahaw n̈a yin̈ hunu isbel caw nahat . Yalan̈to maẍto chito naj chalnicano naj tzettaj munilal chu hunun ischejab , cat yalnicano naj tet naj tan̈em pulta tato caw chil naj isti' pulta tu' .
41013035	Ebnaj chejab tu' , mach yohtajo ebnaj bak'in chimeltzo naj yahaw n̈a , mach yohtajo ebnaj tato hayet yahbal ak'bal chul naj , maca yin̈ chuman ak'bal , maca yet chiok' no' chiyo , maca yet sahab sac'ayal . Haquexpax tu' mach heyohtajo bak'in chinhulan , yuxin majwahan̈wej ,
41013036	tajca tona nahul ayex cat wul lemnahan .
41013037	Huntek'an ti' , maẍn̈etaj teyet chiwalan , to chiwalpaxojan tet sunil anma . ¡ Caw majwahan̈wej ! ẍi Comam .
41014001	Yet cabexan̈e k'in̈ Pascua , yet chiwahlax ixim pan machi yan̈al chialaxicoj , yichico ebnaj yahawil yin̈ ebnaj sacerdote yeb ebnaj cuywawom yin̈ isley naj Mois'es issayni yin̈ tzet chu yayc'ay Comam yin̈ hunu istx'ojal ; yun̈e istzabnayo ebnaj cat ispotx'ni ebnaj Comam yalni .
41014002	Xol ebnaj tu' ay ebnaj halni : -- Mach chicotzabayo naj yin̈ k'in̈ yuto ahta wejna anma sunil jin̈ , ẍi ebnaj .
41014003	Yet ay Comam Jes'us bey con̈ob Betania , isto Comam bey yatut naj Sim'on , naj aytic'aco yabil lepra yin̈ . Yet ayco Comam wa'o sat meẍa yapni hune' ix isc'atan̈ Comam , ik'bil hune' an̈ caw xuk' sam yu ix ayayto yul hune' ch'en limeta alabastro isbi . Nardo isbi hune' an̈ tu' caw ay istohol . Isc'utznilto ix isnuk' ch'en limeta tu' , isjobnayo ix hune' an̈ caw xuk' sam tu' yiban̈ iswi' Comam .
41014004	Xol mac ayicto bey tu' , ay huntek'an ebnaj tit ishowal , yalni ebnaj tet hunun : -- ¿ Tzet yin̈ xin ton̈e chietalaxto hune' an̈ caw xuk' sam ti' ?
41014005	Estam matxon̈laxtoj , ec'balmi oxeb ciento denario chiak'lax yin̈ , cat ispohlaxcan̈ istohol yin̈ anma meba' , ẍi ebnaj . Caw xin oc ebnaj buchwal yin̈ ix .
41014006	Yaja' xin yal Comam : -- ¿ Tzet yin̈ xin cheyak' heti' yin̈ ix ? Mach checach ix yuto hune' maswatx'e ix win̈ti'an caw c'ul .
41014007	Ha' anma meba' ayn̈etic'aco texol yin̈ sunilbal tiempo , tzijxan̈e tiempohal chu hecolwa yin̈ ; wal inpaxojan xin mach sunilbal tiempo ayinic'ojan texol .
41014008	Ix ti' , ha' tzet chik'oji ix iswatx'eni , ha' maswatx'e ix win̈an . Mayan̈tecano ix innimanilan yalan̈to maẍto chinmujlaxan .
41014009	Yin̈ caw yeli chiwalan teyet ; bay-xan̈e-tu'wal chihallaxic'o Tzoti' c'ul yet colbanile , chihallaxpaxo hune' maswatx'e ix ti' win̈an , cat yak'lax binaho ix , ẍi Comam .
41014010	Wal naj Judas Iscariote , naj ayco istz'ajo ebnaj cablahon̈wan̈ iscuywom Comam Jes'us , to naj yila' ebnaj yahawil yin̈ ebnaj sacerdote yun̈e yanico naj Comam yul isk'ab ebnaj .
41014011	Hayet yaben ebnaj hune' tu' caw tzalacan̈ ebnaj , yalten ebnaj melyu tet naj . Yichico naj Judas tu' issayni yin̈ tzet chu yanico naj Comam yul isk'ab ebnaj .
41014012	Haxa yayilo babel tz'ayic k'in̈ Pascua , yet chiwahlax ixim pan machi yan̈al chialaxicoj , yeb yet chipotx'lax no' me' xahanbalil ; isk'amben ebnaj iscuywom Comam tet : -- Mamin , ¿ baytu'wal chawoche chicowatx'ehan̈ tzet chicolo yin̈ k'in̈ Pascua ti' ? ẍi ebnaj .
41014013	Ischejnito Comam cawan̈ ebnaj iscuywom , yalni Comam tet ebnaj : -- Asi'we yul con̈ob , hayet chexapno bey tu' cheyilno hune' naj ik'bil hune' tz'ahab ha' yu , chexoco tzujno yinta naj .
41014014	Ha' bay ch'apni naj xin chek'ambe tet naj yahaw n̈a tu' : " ¿ Baytu'wal ay hune' cuarto bay chiwa' ya' cuywawom yeb iscuywom yin̈ k'in̈ Pascua ? " quexchi .
41014015	Ha' naj xin chiyeno hune' cuarto caw nimajal teyet , ayco yin̈ iscab piso , caw c'ulxa yehi . Ha' bey tu' xin chewatx'e tzet chicolo , ẍi Comam .
41014016	Lahwi tu' , isto ebnaj cawan̈ tu' yul con̈ob Jerusal'en , yilcha yu ebnaj haca'tic'a yu yalni Comam . Yoc ebnaj iswatx'eno tzet chilolax yin̈ k'in̈ Pascua tu' .
41014017	Haxa yet lan̈anxa yay numna xin yapni Comam yeb ebnaj cablahon̈wan̈ iscuywom yul hune' cuarto tu' .
41014018	Yet ayxaco Comam wa'o sat meẍa yeb ebnaj iscuywom xin , yalni Comam : -- Yin̈ caw isyelal chiwalan teyet , ha' hune' mac chinanicojan yul isk'ab camical , ayco naj wa'o coxol ti' , ẍi Comam .
41014019	Hayet yaben ebnaj iscuywom Comam hune' tu' , caw oc bisc'ulal yin̈ yanma ebnaj , yoc ebnaj isk'ambeno yin̈ hununtajil tet Comam : -- Mamin , ¿ tom haninan ? ẍi hunun ebnaj .
41014020	Istak'wi Comam : -- Hune' mac texol hex cablahon̈wan̈ hex ti' , naj chislabayto ispan yul insec'an , ha' naj chinanicojan yul isk'ab camical .
41014021	Hanin Ak'bilintijan texol yu Comam Dios yilal wec'an yin̈ camical haca' yalni yul Yum Comam , yaja' c'anch'an naj chinanicojan yul isk'ab camical . Ayxic'a mach pitzc'ana naj yul sat yiban̈k'inal ti' , ẍi Comam .
41014022	Hayet lan̈an iswa' Comam , yinican̈ ixim pan , yak'ni yuch'andiosal tet Comam Dios , lahwi tu' isk'axponayo ixim , yak'ni Comam ixim tet ebnaj , yalni Comam : -- Chahwej , cat hewahni . Hune' ti' yechel innimanilan yehi , ẍi Comam .
41014023	Lahwi tu' yinipaxocan̈ Comam ch'en vaso , yak'nipaxo Comam yuch'andiosal tet Comam Dios . Lahwi tu' xin yak'ni Comam ch'en tet ebnaj iscuywom , caw xin sunil ebnaj uc'ni .
41014024	Yalni Comam : -- Hune' ti' yechel inchiq'uilan chimalto yu isc'ulal yin̈ tx'i'al anma . Hac tu' chu yijni isba hune' ac' trato chak' Comam Dios teyet .
41014025	Yin̈ caw yeli chiwalan ; matxa chiwuc'an yal sat te' uva masanto chioc Comam Dios Yahawiloj , catto wuc'nihan yin̈ yac'tohal hunelxa , ẍi Comam .
41014026	Lahwi isbitnicano Comam Jes'us yeb ebnaj iscuywom , isto Comam yeb ebnaj bey won̈an Olivo ,
41014027	yalni Comam tet ebnaj : -- Yin̈ hune' ak'bal ti' , caw hesunil cheyik'alo heyanma win̈an , yuto hac tu' yu istz'ibn̈elaxcano yul Yum Comam Dios bay chala : " Chinpotx'camojan naj tan̈em me' , cat issaj lemito no' me' tu' , " ẍiayoj .
41014028	Yaja' yet chinitzitzbican̈an chinbabitojan bey Galilea tesataj , ẍi Comam .
41014029	Yalni naj Pedro tet Comam : -- Mamin , waxan̈ca sunil mac chiinilo yanma tawin̈ , walinan machoj , ẍi naj .
41014030	Yalni Comam tet naj : -- Pedro , yin̈ caw yeli chiwalan tawet ; yin̈tic'a hune' ak'bal ti' , yalan̈to maẍto chiok' no' icham chiyo yin̈ iscayel , oxelxa chawala ta mach quinhawohtajojan , ẍi Comam .
41014031	Islahnico naj Pedro , yalni : -- Waxan̈ca chinak'lax camojan tawintaj yaja' mach chiwalan ta mach cachwohtajojan , ẍi naj tet Comam . Sunil xin ebnaj iscuywom Comam halni haca' tu' .
41014032	Lahwi tu' , isto Comam Jes'us yeb ebnaj iscuywom bey hune' peyab chiyij Getseman'i , yalni Comam tet ebnaj : -- Canan̈wecano tz'on̈no bey ti' , chintohan txahloj , ẍi Comam .
41014033	Han̈e xin naj Pedro , naj Jacobo yeb naj Juan yito Comam . Caw yabe Comam isya'il bisc'ulal yin̈ yanma .
41014034	Yalni Comam tet ebnaj : -- Caw chiwabehan isya'il isbisc'ulal camical yin̈ wanmahan . Canan̈wecano bey ti' , mach chexwayi , ẍi Comam .
41014035	Ishitzilo Comam hanic'xa sata ebnaj , yay jahno Comam , yay xulno sat tx'otx' , yoc Comam isk'anni tet Comam Dios ta ay tzet chu yec'to hune' isya'tajil chul yiban̈ tu' .
41014036	Yalni Comam yin̈ istxah : -- Mam , machi hunu tzet ye tu' ya'ta yul hasat . Colinan tet hune' isya'tajil chul wiban̈ti'an , yaja' mach haca' chiwochehan to haca'ojab tzet chal hac'ul , ẍi Comam .
41014037	Lahwi tu' xin , ismeltzo Comam bay cancano ebnaj oxwan̈ , yalni Comam tet naj Pedro : -- ¿ Tom wayo chawu ? ¿ Tom mach chu hawinilo hawayan̈ hunu orahil ? ẍi Comam .
41014038	Yalnipaxo Comam tet ebnaj : Iwelo hewayan̈ , txahlan̈wej , haxinwal mach chexayc'ay yul isk'ab istx'ojal , wal heyanma caw hinan isyijen tzet chal Comam Dios , yaja' wal henimanil xin mach chitecha ilwebal yu , ẍi Comam .
41014039	Istopaxo Comam txahlo hunelxa , haca'tic'a tzet yal Comam yet babelal , hac tu' yute yalnipaxo yin̈ iscayel .
41014040	Haxa yet ismeltzopaxo Comam isc'atan̈ ebnaj xin , wayan̈ chupaxo ebnaj , yuto mach chitecha naj wayan̈ yu ebnaj . Yuxin matxa chitxumcha yu ebnaj yin̈ tzet chu istak'wi tet Comam .
41014041	Haxa yet ismeltzo Comam isc'atan̈ ebnaj yin̈xa yoxel isbeyc'o txahloj , yalni Comam tet ebnaj : -- ¿ Tom yexn̈eto hewayi yeb hexewi ? ¡ Yetzanxa ! Wal xin Hanin Ak'bilintijan texol yu Comam Dios ti' maapni yorahil walaxicojan yul isk'ab anma mulum .
41014042	Ahan̈wewanoj , ton̈wej ; lan̈an yul naj chinanicojan yul isk'ab camical , ẍi Comam .
41014043	Yet lan̈an istzotel Comam Jes'us tu' , yapni naj Judas , naj ayco istz'ajo ebnaj cablahon̈wan̈ iscuywom Comam . Caw xin hantan̈e anma tzujan yinta naj . Ay mac ik'bil yespada , aypaxo mac ik'bil iste' yu . Chejbil ebnaj yu ebnaj iswi'ehal yin̈ ebnaj sacerdote yeb yu ebnaj cuywawom yin̈ isley naj Mois'es , yeb yu ebnaj ichamta winaj iswi'ehal con̈ob .
41014044	Naj Judas chianico Comam yul isk'ab ebnaj tu' halbilxa tet ebnaj yu naj haca' ti' : " Ha' naj chintz'oho'an isk'otx , ha' naj chetzabayoj , cat heyinito naj ; mach xin chebejtzo naj , " ẍi naj .
41014045	Yuxin apnin̈e naj , ishitzico naj isc'atan̈ Comam , yalni naj : -- Mam cuywawom , ẍi naj . Istz'ohni naj isk'otx Comam ,
41014046	yoc bulna ebnaj yin̈ Comam , istzabnayo ebnaj .
41014047	Yaja' ay hune' naj iscuywom Comam yihti yespada yul yatut , ispitnilto naj istxiquin ischejab naj yahawil yin̈ ebnaj sacerdote .
41014048	Yalni Comam tet ebnaj apni tzabnoyo tu' : -- ¿ Tom elk'ominan teyet yuxin ik'bil heyespada yeb hete' win̈an chexhul quinhetzabnoyojan ?
41014049	Hunun tz'ayic inbeyan cuywal yul yatut Comam Dios texol , yaja' mach quinhetzabayojan . Wal tinan̈ yilal yuni hune' ti' yun̈e yijni isba tzet tz'ibn̈ebilcano win̈an yul Yum Comam Dios , ẍi Comam .
41014050	Wal ebnaj iscuywom Comam , elcan̈ ebnaj sunil , yanicano ebnaj Comam ischuquil .
41014051	Ay xin hune' naj tzeh oc tzujno yinta Comam , han̈e hune' k'ap s'abana ayco xilo isk'ap naj .
41014052	Istzablaxayo naj yu ebnaj inito Comam , yaja' xin iscolilo isba naj , iscancano k'ap s'abana yul isk'ab ebnaj tu' ; t'ilanxa naj yet yelcan̈ naj yin̈ an̈e .
41014053	Lahwi tu' yinito ebnaj Comam Jes'us sata naj yahawil yin̈ ebnaj sacerdote . Iscutxbanico isba ebnaj iswi'ehal yin̈ ebnaj sacerdote , yeb ebnaj cuywawom yin̈ isley naj Mois'es .
41014054	Wal naj Pedro nahat tzujan isto naj yinta Comam , yapni naj yamak'il yatut naj yahawil yin̈ ebnaj sacerdote tu' , yoc tz'on̈no naj k'aẍno xol ebnaj chitan̈en yatut Comam Dios .
41014055	Ebnaj iswi'ehal yin̈ ebnaj sacerdote yeb ebnaj iswi'ehal yin̈ lahti' xol ebnaj Israel , oc ebnaj issaya' hunu tzet chioc ismulo Comam yun̈e iscawxenico ebnaj camical yiban̈ Comam yalni , yaja' machi hunu ti' cawxico ismulo Comam .
41014056	Caw tx'i'al ebnaj hobnican̈ lek'ti'al yin̈ Comam , yaja' nanantan̈e tzet chal ebnaj .
41014057	Ay xin huntek'an ebnaj ah lin̈noj , yalni ebnaj lek'ti'al yin̈ Comam haca' ti' :
41014058	-- Jabehan̈ yalni naj : " Hune' yatut Comam Dios ti' chiwuchc'ayojan , oxebn̈e xin tz'ayic chiwacan̈an selel , yaja' mach anmaho chiwatx'encan̈ , " ẍi naj ti' , ẍi ebnaj yin̈ Comam .
41014059	Yaja' maẍtic'a ocpaxo hune' tu' ismulo Comam .
41014060	Lahwi tu' , yah lin̈no naj yahawil yin̈ ebnaj sacerdote , yalni naj tet Comam : -- ¿ Tzet yin̈ xin mach chachtak'wi ? ¿ Tzet ye huntek'an chal ebnaj tawin̈ ti' ? ẍi naj .
41014061	Yaja' xin maẍtic'a tak'wi Comam tet naj . Isk'ambenpaxo naj tet Comam : -- ¿ Tom hach ti' Cristo , Isc'ahol Comam Dios , Comam chihallax c'ulal ? ẍi naj .
41014062	Istak'wi Comam : -- Ho' , hanintonan . Hex ti' cheyila' woc tz'on̈nojan yin̈ iswatx'k'ab Comam Dios caw aycano yip , cat heyilni wulpaxojan xol moyan yul satcan̈ , Hanin Ak'bilintijan texol yu Comam Dios , ẍi Comam .
41014063	Hayet yaben naj yahawil ebnaj sacerdote yin̈ tzet yal Comam tu' , istzilnilo naj xil isk'ap yu isyenilo naj ta tx'oj chabe naj yin̈ tzet yal Comam . Lahwi tu' , yalni naj : -- Wal tinan̈ matxa yilalo chicok'an mac chihalni ismul naj ti' .
41014064	Hex caw hex maxeyabe istx'ojal istzotel naj yin̈ Comam Dios . ¿ Tzet cheyute heyalni yin̈ naj ? ẍi naj . Sunil xin ebnaj halni tato yilal iscam Comam .
41014065	Ay xin ebnaj tzublico yin̈ sat Comam , ismajchenpaxo ebnaj sat , ismak'nipaxo ebnaj , chisk'amben ebnaj tet Comam : -- Haliloj mac chachmak'ni , ẍi ebnaj . Hacpax tu' ebnaj chitan̈en yatut Comam Dios ocpaxo ebnaj ispak'alto sat Comam .
41014066	Wal naj Pedro ayayto naj yamak'il te' n̈a tu' yet yapni ix ischejab naj yahawil yin̈ ebnaj sacerdote .
41014067	Hayet yilni ix isk'aẍni naj Pedro , yoccano t'an̈no ix yin̈ naj , yalni ix : -- Hach ti' hawetbi haba yeb naj Jes'us , naj ah Nazaret , ẍi ix .
41014068	Istak'wi naj Pedro : -- Tzimi chawal hach ti' , mach wohtajojan naj chawal tu' , ẍi naj . Lahwi tu' isto naj isti' hune' niman pulta , lan̈antotic'a xin yok'can̈ hune' no' icham chiyo .
41014069	Hayet yilnipaxo ix naj Pedro , yalni ix tet ebnaj ayayto bey tu' : -- Hune' naj ti' yetbi isba naj yeb naj Jes'us , ẍi ix .
41014070	Yaja' xin yalpaxo naj ta mach yohtajo naj Comam . Hunepixto xin yalni ebnaj ayayo bey tu' : -- Yin̈ caw yeli , hach ti' hawetbi haba yeb ebnaj chiec' yinta naj Jes'us , yuto ah Galilea hach , ẍi ebnaj .
41014071	Yaja' oc naj Pedro istz'acti'n̈e isba , yalni naj : -- Caw chabe Comam Dios mach wohtajojan hune' naj cheyal ti' , ẍi naj .
41014072	Lan̈antotic'a yalni naj haca' tu' yok'can̈ no' icham chiyo yin̈ iscayel . Hac tu' yu isnaniti naj Pedro yin̈ tzet yal Comam tet naj , yet yalni haca' ti' : " Yalan̈to maẍto chiok' no' icham chiyo yin̈ iscayel , oxelxa chawala ta mach quinhawohtajojan , " ẍi Comam . Hayet istit yul isc'ul naj yin̈ tzet yal Comam tu' , yoc naj ok'oj .
41015001	Haxa yet issajbilo xin iscutxban isba ebnaj iswi'ehal yin̈ ebnaj sacerdote yeb ebnaj ichamta winaj iswi'ehal con̈ob yeb ebnaj cuywawom yin̈ isley naj Mois'es , yeb ebnaj iswi'ehal yin̈ lahti' , isc'alnayo ebnaj Comam , yinito ebnaj Comam yin̈ sat naj Pilato .
41015002	Isk'amben naj Pilato tet Comam : -- ¿ Tom yeli Yahawil anma Israel hawehi ? ẍi naj . Istak'wi Comam : -- Ho' , yel haca' hawalni ti' , ẍi Comam .
41015003	Yaja' wal ebnaj iswi'ehal yin̈ ebnaj sacerdote caw ayco ebnaj yalni tx'i'al tzet ye tu' ismulo Comam .
41015004	Yuxin isk'ambe naj Pilato tet Comam : -- ¿ Tzet yin̈ xin mach chachtak'wi ? ¿ Tom mach chawabe hanta tzet chisbalcan̈ ebnaj hamuluj ? ẍi naj .
41015005	Wal Comam xin mach tak'wi Comam , yuxin caw c'ayilo isc'ul naj Pilato tu' .
41015006	Yin̈ hunun k'in̈ Pascua chi-tic'a-isbejtzo naj Pilato hunun ebnaj presowom , yaja' mactic'a chal isc'ul anma ha' chibejtzolaxi .
41015007	Ay xin huntek'an ebnaj anico howal yin̈ naj yahaw con̈ob , aypaxo xin anma ispotx' ebnaj yuxin ayco ebnaj preso . Xol ebnaj presowom tu' ayco hune' naj , Barrab'as isbi .
41015008	Iscutxbanico isba anma , yoc anma isk'anno tet naj Pilato ta chisbejtzo naj hunu naj presowom haca'tic'a chute naj yin̈ hunun k'in̈ Pascua .
41015009	Istak'wi naj tet anma tu' : -- ¿ Chimisje hec'ul chinbejtzohan naj Yahawil Israel ? ẍi naj .
41015010	Hac tu' yute yalni naj , yuto yohta naj ta ton̈e chichiwaco isc'ul ebnaj yahawil sacerdote tu' yin̈ Comam , yuxin yaco ebnaj Comam yul isk'ab naj .
41015011	Wal ebnaj yahaw ebnaj sacerdote oc ebnaj ak'oc'ule tet anma ta ha' naj Barrab'as chisbejtzo naj Pilato .
41015012	Isk'amben naj Pilato tet anma : -- ¿ Tzet wal wutenan naj isreyal Israel ti' , chal tu' ? ẍi naj .
41015013	Istak'wi anma tu' : -- ¡ Camojab naj yin̈ culus ! ẍixan̈e anma .
41015014	Isk'amben naj Pilato : -- ¿ Tzet xin istx'ojal iswatx'e naj ? ẍi naj . Yaja' ah wejna anma tu' , yalni hunelxa : -- ¡ Camojab naj yin̈ culus ! ẍixan̈e anma .
41015015	Wal naj Pilato , yun̈e istzala isc'ul anma yin̈ naj yuxin isbejtzo naj naj Barrab'as . Ischejni naj hatelaxo Comam , yanico naj Comam yul isk'ab ebnaj soldado yu yalaxcan̈ Comam yin̈ culus .
41015016	Lahwi tu' yinilto ebnaj soldado Comam yamak'il palacio , iscutxbanpaxico ebnaj huntek'anxa ebnaj soldado .
41015017	Ishucbanico ebnaj hune' k'ap k'ap caj jilni yin̈ Comam . Isbak'onayo ebnaj hune' te' tx'ix , yanahto ebnaj coronahil yin̈ iswi' Comam .
41015018	Yichico ebnaj yahwi yalni yin̈ caw ip haca' ti' : -- ¡ Tzalajon̈we yin̈ naj yahawil anma Israel ti' ! ẍi ebnaj .
41015019	Chismak'nipaxico ebnaj hune' te' ah yin̈ iswi' Comam , istzublipaxico ebnaj yin̈ , yeb xin chiay jahno ebnaj sata Comam , cat yay xulno ebnaj sat tx'otx' .
41015020	Lahwi istzebicano ebnaj yin̈ Comam , yinilo ebnaj hune' k'ap k'ap ishucbaco yin̈ Comam , yanico ebnaj xil isk'ap Comam . Lahwi tu' yinito ebnaj Comam yin̈ culus .
41015021	Ay xin hune' naj ah Cirene , Sim'on isbi , ismam naj Alejandro yeb naj Rufo ye naj , ispeto xin naj munil . Hayet yec'to naj sata ebnaj ik'n̈e Comam tu' , istzabnayo ebnaj naj , yinito naj isculus Comam .
41015022	Yinito ebnaj Comam bey hune' tx'otx' chiyij G'olgota , chaliloj Isbajil Wi'e .
41015023	Yak'ni ebnaj vino sombil yeb huntek'an te' telaj chiyij mirra yuc'u' Comam , yaja' mach isje Comam yuc'u' .
41015024	Lahwi tu' yanican̈ ebnaj Comam yin̈ culus , yoc ebnaj soldado yilweno isba yin̈ xil isk'ap Comam yun̈e yilni ebnaj mac chiinitoj .
41015025	Yin̈ ch'en balon̈eb yet yalan̈ chuman yanican̈ ebnaj Comam yin̈ culus .
41015026	Ispahnico ebnaj hune' nich'an ak'inte' ahto yiban̈ iswi' Comam yin̈ culus bay tz'ibn̈ebilicoj tzet yin̈ xin ak'lax camoj , ẍi haca' ti' : " Ha' naj ti' Yahawil anma Israel , " ẍicoj .
41015027	Ay xin cawan̈ ebnaj elk'om ah yin̈ culus yinta Comam , hune' naj ah yin̈ iswatx'k'ab Comam , hune'xa naj yin̈ ismeck'ab .
41015028	Hac tu' yu yijni isba tzet tz'ibn̈ebilcano bay chala : " Alaxico naj xol ebnaj caw tx'oj chiswatx'e , " ẍiayoj .
41015029	Ha' xin anma chiec'to bay alaxcan̈ Comam yin̈ culus , chisbile iswi' cat isbuchwa yin̈ Comam , chalni haca' ti' : -- Hach ti' chawuchc'ayo yatut Comam Dios cat hawanican̈ selel yin̈ oxeb tz'ayic hawalni ,
41015030	colilo haba yin̈ culus ti' , cat hawaytij , ẍi ebnaj .
41015031	Hacpax tu' ebnaj iswi'ehal yin̈ ebnaj sacerdote yeb ebnaj cuywawom yin̈ isley naj Mois'es , oc ebnaj yala' tet hunun : -- Tx'i'al mac iscol naj , wal naj xin mach chu iscolnilo isba naj .
41015032	Ta chiscolilo isba naj yin̈ culus ti' yin̈ cosat , wal tu' chimjayto yul janma ta ha' naj Cristo Yahawil Israel , ẍi ebnaj . Hacpax tu' ebnaj aycan̈ yin̈ culus yinta Comam tu' , ocpaxo ebnaj buchwal yin̈ Comam .
41015033	Haxa yet yapni yin̈ chumanil isk'ejholilo sat yiban̈k'inal ti' , yin̈xa ch'en oxeb yin̈ k'ejbiyal issajbilo hunelxa .
41015034	Yin̈ hune' orahil tu' ah yaw Comam , yalni yin̈ caw ip : -- Eloi , Eloi , ¿ lama sabactani ? ẍi Comam . Ha' chal yelapnoj : Mamin , Mamin , ¿ tzet yin̈ xin chinhanahuln̈etojan ? ẍi Comam .
41015035	Ay xin huntek'an ebnaj ayayo bey tu' aben tzet yal Comam , yalni ebnaj : -- Abewec'anab tzet chal naj , lan̈an yawten naj naj El'ias , ischejab Comam Dios , ẍi ebnaj .
41015036	Isto hune' naj yin̈ an̈e islabanayto hune' esponja xol te' pahla vino , yanico naj hune' esponja tu' yin̈ iswi' hune' te' ah , yanahto naj yin̈ isti' Comam yun̈e yuc'ni Comam . Yalni naj tet ebnaj ayco iscawilal tu' : -- Jila'wej ta chihul naj El'ias yik'alo naj yin̈ culus ti' , ẍi naj .
41015037	Lahwi tu' yah yaw Comam yin̈ caw ip , iscamiloj .
41015038	Wal hune' k'ap niman k'ap aycan̈ yictabanil yatut Comam Dios , cab ayico k'ap . Ichiti istzilbanil k'ap yin̈ iswi' masanta ayilo yin̈ yojtabanil .
41015039	Hayet yilni naj yahawil yin̈ ebnaj soldado tzet yuhi yet iscam Comam tu' , yalni naj : -- Caw yeltic'abani , Isc'ahol Comam Dios ye hune' naj ti' , ẍi naj .
41015040	Ay xin huntek'an ebix ix nahat yehilo ilni iscam Comam . Xol ebix tu' ayco ix Mar'ia ah Magdala yeb ix Salom'e , yeb xin ix Mar'ia ismi' naj Jos'e yeb naj Jacobo , naj tzujan unin .
41015041	Huntek'an ebix tu' ec' tzujtzun yinta Comam , iscolwapaxo ebix yin̈ Comam yet yec' yul ismajul Galilea . Aypaxo haywan̈ ebix hun yu yapni yeb Comam bey Jerusal'en .
41015042	Ha' yin̈ hune' tz'ayic tu' xin chiswatx'ecano anma Israel yin̈ tzettaj chiocnico yu yin̈ hunxa tz'ayic , yuto hunxa tz'ayic tu' , tz'ayic xewilal . Haxa yet lan̈anxa isk'ejbayoj xin ,
41015043	isto naj Jos'e isk'anno isnimanil Comam tet naj Pilato ; caw mach xiw naj isk'anni isnimanil Comam . Naj Jos'e tu' ah Arimatea naj , ayco naj xol ebnaj yahawil yin̈ lahti' xol ebnaj Israel , caw xin ay yelapno naj yul sat ebnaj . Echmabilpaxo yu naj yoc Comam Dios Yahawiloj .
41015044	Hayet yaben naj Pilato ta cam Comam , caw c'ayilo isc'ul naj , yawten naj naj yahawil yin̈ ebnaj soldado , isk'amben naj ta yeli camnaxa Comam .
41015045	Hayet yalni naj yahawil yin̈ ebnaj soldado ta xacam Comam , ischejni naj Pilato ta chiyiyti naj Jos'e tu' isnimanil Comam yin̈ culus .
41015046	Hayet yaben naj xin , isto naj islok'no hune' k'ap s'abana caw ay istohol , yinayti naj isnimanil Comam yin̈ te' culus , ispichnico naj hune' s'abana tu' yin̈ Comam ; lahwi tu' isto naj yanocto isnimanil Comam yul hune' ch'en ch'en holbil . Yanicanico naj hune' ch'en ch'en ismajilo isti' bay alaxicto Comam tu' .
41015047	Wal ix Mar'ia Magdalena yeb ix Mar'ia ismi' naj Jos'e yil ebix bay alaxcanicto isnimanil Comam .
41016001	Haxa yet islahwi istz'ayical xewilal xin , islok'ni ix Mar'ia ah Magdala yeb ix Mar'ia ismi' naj Jacobo , yeb ix Salom'e huntek'an an̈ caw xuk' sam yu yanico ebix yin̈ isnimanil Comam .
41016002	Haxa yin̈ caw sahab sac'ayal yin̈ babel tz'ayic yin̈ semana xin , isto ebix bay mujlax Comam ; ha' caw yahilo tz'ayic yapni ebix bey tu' .
41016003	Yallen ebix tet hunun : -- ¿ Mactaxca chiinilo ch'en ayco ismajilo isti' bay ayicto Comam ? ẍi ebix .
41016004	Haxa yet yilniti ebix matxa ayoco hune' ch'en niman ch'en tu' ismajilo bay alaxicto isnimanil Comam .
41016005	Hayet yocto ebix yul ch'en xin , yilni ebix hune' naj tzeh tz'on̈anayo yin̈ cowatx'k'ab yulicto ch'en , caw sajhopon̈e xil isk'ap naj aycoj , caw xin nimajal istel yoj xil isk'ap naj tu' . Caw xiwcan̈ ebix yet yilni ebix naj .
41016006	Yalni naj tet ebix : -- Mach chexxiwi , wohtajan tato Comam Jes'us ah Nazaret chesayic'oj , Comam alaxcan̈ yin̈ culus . Xaitzitzbican̈ Comam , matxa Comam bey ti' . Ilwec'anab bay alaxicti Comam .
41016007	As halwe tet ebnaj iscuywom Comam yeb tet naj Pedro tato chibabi apno Comam bey Galilea tesataj , ha' bey tu' xin cheyil yin̈ Comam haca'tic'a yu yalnicano teyet , ẍi naj .
41016008	Lahwi tu' xin , yelti lemna ebix bey tu' , isto ebix , toxan̈e xin chiluylun ebix yu xiwquilal . Machi mac tet xin yal ebix , yuto caw xiw ebix .
41016009	Hayet yitzitzbican̈ Comam yin̈ caw sahab sac'ayalil yin̈ babel tz'ayic yin̈ semana , ha' tet ix Mar'ia ah Magdala bay isye isba Comam babel , ix bay yilo Comam hujwan̈ ischejab naj matzwalil .
41016010	Lahwi tu' , isto ix yalno tet ebnaj ec' tzujtzun yinta Comam ta isye isba Comam tet ix . Ha' ebnaj tu' caw bisc'ulal ye ebnaj yeb xin caw chiok' ebnaj .
41016011	Hayet yaben ebnaj ta itzitzbican̈ Comam yeb ta isye isba tet ix , caw mach yayto ebnaj yul yanma .
41016012	Tzujan tu' xin , isyenipaxo isba Comam tet cawan̈ iscuywom yet lan̈an isto bey hune' aldea ; nan yu isyenipaxo isba Comam tet ebnaj .
41016013	Isto ebnaj cawan̈ tu' yalno tet huntek'anxa ebnaj iscuywom Comam , yaja' maẍtic'a yapaxayto ebnaj yul yanma .
41016014	Haxa yin̈ tzujanilxa xin isyeni isba Comam Jes'us tet ebnaj hunlahon̈wan̈ iscuywom yet ayco ebnaj wa'o sat meẍa , iscachlax ebnaj yu Comam yu chicabcon isc'ul ebnaj ; mach yayto ebnaj yul yanma yin̈ tzet yal ebnaj xailni ta xaitzitzbican̈ Comam .
41016015	Yalnicano Comam tet ebnaj : -- Asi'we sunil yul sat yiban̈k'inal ti' cat heyalnic'o Tzoti' c'ul yet colbanile tet sunil anma .
41016016	Ha' mac chianayto yul yanma cat yahcano ha' iswi' , chicolchahi , yaja' wal mac mach chianayto yul yanma , chiay isya'tajil yiban̈ .
41016017	Ha' huntek'an c'aybalc'ule ti' chioc yechelo tet mac chianayto yul yanma , chiyilo ebnaj ischejab naj matzwalil yin̈ anma yin̈ inbihan , cat istzotel ebnaj yin̈ nan abxubal .
41016018	Waxan̈ca chistzab ebnaj no' laba , waxan̈ca chiak'lax veneno yuc'u' ebnaj , matzet chu ebnaj . Hayet chanayo ebnaj isk'ab yiban̈ anma ya'ay , cat iscawxicanocan̈ , ẍi Comam .
41016019	Lahwi yalnicano Comam Jes'us sunil huntek'an tu' tet ebnaj iscuywom , yilaxto Comam satcan̈ , yoc tz'on̈no Comam yin̈ iswatx'k'ab Comam Dios .
41016020	Lahwi tu' xin , isto ebnaj iscuywom Comam tu' yalnoc'o Istzoti' Comam Dios sunil yul sat yiban̈k'inal . Caw xin ayco Comam Dios yetbiho ebnaj , yeb caw chioc yip tzoti' chalic'o ebnaj tu' yu ej c'aybalc'ule yeb yu yechel yip Comam chisye ebnaj .
42001001	Tinan̈ xin , chintz'ibn̈etojan hune' carta ti' tawet mam Te'ofilo , yin̈ huntek'an tzet ye tu' xayu coxol ti' . Ha' ebnaj chihalnic'o Istzoti' Comam Jesucristo tinan̈ yil ebnaj yin̈ tzet yu yichicoj , lahwi tu' xin con̈iscuynicanojan̈ ebnaj yin̈ sunil tzet xayu tu' . Caw xin tx'i'al mac xayaco yin̈ isc'ul istz'ibn̈encano tzet xayu tu' .
42001002	
42001003	Haquinpaxtu'an mam Te'ofilo , lahwi ink'ambenan yin̈ nanc'ulal yin̈ sunil caw yichebanil , yoc yin̈ innabalan intz'ibn̈entojan sunil ti' yin̈ istxolal tawet .
42001004	Hac tu' xin caw c'ul chu hawohtan̈eniloj ta yel chal huntek'an xahacuy tu' .
42001005	Hayet ayco naj Herodes yahawilo tx'otx' Judea , ay hun majan ebnaj xol anma Israel ch'ak'ni xahanbal tet Comam Dios , chiyij isbi Ab'ias . Xol ebnaj tu' ayco hune' icham chiyij Zacar'ias , Elizabet isbi yixal icham . Yichmam ixnam ye icham Aar'on .
42001006	Caw c'ul isbeybal icham yeb yixal yul sat Comam Dios , yeb xin caw yijem iscawan̈il yin̈ sunil ischejbanil Comam . Yuxin machi mac chu yalni tato mach yijemo icham yeb yixal sata Comam .
42001007	Wal ixnam Elizabet tu' xin , maẍtic'a yunin , yuxin machi hunu yuninal icham yeb ixnam yet yichambicaniloj .
42001008	Ha' hunel xin , ayilo istiempohal bay oc icham Zacar'ias yin̈ ismunil yin̈ sacerdotehal yeb ebnaj yetbi yul yatut Comam .
42001009	Yilwen ebnaj mac yin̈ ch'oc isbi yocto isn̈usno pom yiban̈ ismeẍahil bay chin̈uslax pom yul yatut Comam haca'tic'a chute ebnaj . C'uxan xin yiban̈ icham Zacar'ias apni .
42001010	Yet lan̈an isn̈usni icham Zacar'ias pom tet Comam Dios yul yatut Comam tu' , aycanilto sunil anma txahloj .
42001011	Hayet ayicto icham Zacar'ias isn̈usno pom tu' , isyenican̈ isba hune' y'angel Comam Dios tet icham , yoc lin̈no yin̈ iswatx'k'ab ismeẍahil bay chin̈uslax pom tu' .
42001012	Yet yilni icham naj 'angel tu' , isxiwcan̈ icham , isc'aycanilo isc'ul icham .
42001013	Yalni naj 'angel : -- Mam Zacar'ias , mach chaẍxiwcan̈ , caw mayabe Comam Dios tzet maxawal yin̈ hatxah . Yu hune' tu' xin , chiyila' hawixal Elizabet yin̈ hune' nich'an hac'ahol , Juan chawaco isbihoj .
42001014	Caw chitzala hac'ul yin̈ , caw niman anma chitzalapaxocan̈ yet chiyaben ispitzc'a nich'an heyuninal tu' .
42001015	Hune' heyuninal chipitzc'a tu' , caw aycano yelapno ch'elico yul sat Comam Dios . Maẍtic'a chuc'u' vino nitam hunuxa nan uq'uehal . Ayxaco Esp'iritu Santo yin̈ yet chipitzc'ahi .
42001016	Caw hanta ebnaj israelita chiswatx'e'co isba yul isk'ab Comam Dios yu hune' hac'ahol tu' .
42001017	Ha' naj Juan tu' chibabito sata Comam Jahawil . Haca' ishelanil yeb yip yanma naj El'ias ischejab Comam Dios yet payat , hac tu' ch'elico naj . Yu cuybanile chal naj chimeltzoco yanma ebnaj mame yeb ebix mi'e yin̈ ak'anc'ulal yeb yuninal . Yebpaxo anma man̈c'om chimeltzoco isnabal cat isyijenpaxo tzet chal Comam Dios . Hac tu' chu iswatx'en isba anma , cat ischahni Comam , ẍi naj 'angel tu' .
42001018	Istak'wican̈ icham Zacar'ias tu' : -- ¿ Tzet xin chu wanaytojan yul wanmahan hune' chawal ti' ? Yuto haninti'an caw icham inxahan , caw xin ixnamxapaxo wixalan , ẍi icham .
42001019	Yalni naj 'angel tu' : -- Haninti'an Gabriel inan . Ha' Comam Dios maquinchejnitijan walnojan hune' chejbanile caw c'ul ti' tawet .
42001020	Wal tinan̈ xin , chimajicano hati' . Matxa chiyu hatzotel tinan̈ masanto yet chijni isba yapni istiempohal ispitzc'a nich'an hac'ahol , yuto machi maxawayto yul hawanma yin̈ tzet mawalti'an , ẍi naj 'angel tu' tet icham Zacar'ias .
42001021	Wal anma chi'echman yelilo icham Zacar'ias tu' xin , caw chic'ay isc'ul yuto caw ec' istiempo icham yul yatut Comam Dios .
42001022	Haxa yet yelilo icham xol anma , caw matxa chu istzotel icham . Isnanilo anma tato ay huno tzet isye Comam Dios tet icham . Caw toxan̈e chisye icham yechel yu isk'ab yin̈ tzet yelax tet , wal istzotel icham , matxa chuhi .
42001023	Hayet islahwi istiempohal ismunil icham yul yatut Comam Dios , ispaxto icham yatut .
42001024	Hayet isbelwi istz'ayical tu' xin ispitzc'ati hune' nich'an unin yin̈ ixnam Elizabet . Howeb ixahaw maẍtic'a bay elto ixnam yul yatut . Chistxumni ixnam haca' ti' :
42001025	-- Yu ishelanil Comam Dios yuxin hac ti' wehan , yun̈e mach chiel inpixanan yuto maẍtic'a huno wuninan , ẍi ixnam ischuquil .
42001026	Wajebxa ixahaw xin ischejniti Comam Dios naj 'angel Gabriel bey con̈ob Nazaret ayco yul ismajul Galilea .
42001027	Yapni naj isc'atan̈ hune' ix k'opo , Mar'ia isbi . Wal xin tak'webilxa mohyilal yu ix tet hune' naj , Jos'e isbi , yichmam naj ye naj rey David .
42001028	Hayet yoc apno naj 'angel yul n̈a bay ay ix , yalni naj tet ix : -- Tzalahan̈ yuto ayco Comam Dios hawetbihoj . Caw niman isc'ulch'anil Comam tawin̈ yuto sic'bilachilo xol hawet ixal , ẍi naj .
42001029	Hayet yaben ix tzet yal naj tu' xin , isc'ayilo isc'ul ix , yichico ix istxumnilo haca' ti' : -- ¿ Tzet yelapno ye hune' ti' ? ẍi ix .
42001030	Yalnipaxo naj 'angel tet ix : -- Mar'ia , mach chachxiwcan̈ , yuto xa'ilcha isc'ulal hawu yul sat Comam Dios .
42001031	Wal tinan̈ xin , chipitzc'ahoti hune' nich'an winaj unin tawin̈ , haxa yet chipitzc'ahi Jes'us chawaco isbihoj .
42001032	Caw ay yelapno ch'elico naj , cat xin yalni anma ta Isc'ahol Comam Dios ye naj . Ha' Isc'ahol Comam Dios Jahawil tu' chi'oco reyalil , haca' yu yoc naj rey David , yichmam naj .
42001033	Ha' naj tu' chi'oc yahawilo anma Israel yin̈ sunilbal tiempo . Machi bak'inal chilahwi hune' ismunil naj tu' , ẍi naj .
42001034	Isk'amben ix Mar'ia tet naj : -- ¿ Tzet chu yijno isba hune' chawal ti' ? Haninti'an maẍto wichamilan , ẍi ix tet naj .
42001035	Yalni naj 'angel tu' tet ix : -- Ha' Comam Esp'iritu Santo chi'ayolo tawiban̈ , yebpaxo yip Comam Dios caw ay ismay chiayilo tawiban̈ haca' hunu moyan . Yuxin ha' hune' unin chipitzc'a tawin̈ tu' , yet Dios yehi cat yallaxpaxoj ta Isc'ahol Comam .
42001036	Haca' ixnam Elizabet hanoh , caw ixnamxa ixnam , yaja' chiyila' ixnam yin̈ hune' nich'an yunin . Wal xin ohtabil tato maẍtic'a hunu unin xapitzc'ati yin̈ ixnam , yaj wal tinan̈ wajebxa ixahaw isc'ul ixnam .
42001037	Wal xin machi hunu tzet ye tu' mach chu iswatx'en Comam , ẍi naj 'angel tet ix .
42001038	Istak'wican̈ ix Mar'ia xin : -- Haninti'an ischejab Comam Dios Jahawil wehan , yubojab haca' maxawal ti' , ẍi ix . Lahwi tu' xin , ismeltzoto naj 'angel .
42001039	Yin̈ hune' tiempohal tu' xin , yin̈ hamataj to ix Mar'ia bey hune' con̈ob chewal tx'otx' yul ismajul Judea .
42001040	Yapni ix bey yatut icham Zacar'ias , isk'amben ix hanic' ye ixnam Elizabet .
42001041	Hayet yaben ixnam Elizabet istzotel ix Mar'ia tu' , isbili nich'an unin ijbilico yu ixnam . Hac tu' yu yoccano ixnam yalan̈ yip Comam Esp'iritu Santo .
42001042	Yuxinto yal ixnam haca' ti' yin̈ caw ip : -- Hach ti' Mar'ia , caw niman isc'ulal Comam Dios chak' tawet sata sunil ebix jet ixal . Nimanpaxo isc'ulal Comam chak' tet hune' hawunin chipitzc'aho ti' .
42001043	¿ Tzet caw yelapno wehan yuxin mahul ismi' Comam Wahawilan quinistucle'an ?
42001044	Yet mawabenan hatzotelcan̈ mabili nich'an unin ti' win̈an yu tzalahilal .
42001045	Sak'al hawet yuto hawayto yul hawanma ta chij isba tzet yal Comam Dios , ẍi ixnam Elizabet .
42001046	Lahwi tu' xin , yalni ix Mar'ia : Caw chitzala wanmahan chiwalnihan c'ulla tzoti' yin̈ Comam Dios Jahawil , Comam caw aycano yip .
42001047	Caw chitzalacano wanmahan yin̈ Comam Dios Incolomalan .
42001048	Waxan̈ca mach nimano welapnojan , yaja' Comam Dios ch'anayo isc'ulal wiban̈an . Yuxin chiyala' anma yin̈ sunilbal tiempo ta caw sak'al wetan yu ayayo isc'ulal Comam wiban̈an .
42001049	Yuto ha' Comam Dios , caw aycano yip , ha' chiyenilo c'aybalc'ule win̈an . Caw niman yelapno isbi Comam , caw machi nich'ano istx'ojal ayco yin̈ .
42001050	Sunilbal tiempo chitz'ay isc'ul Comam yin̈ sunil mac chixiw tet .
42001051	Isyelo Comam yip , yuchc'anto Comam sunil tzet iswatx'e ebnaj chal isba can̈yehal .
42001052	Xa'el ebnaj yahaw con̈ob yul iscapil yu Comam , haxa ebnaj chewchotan̈e chute isba , yican̈ Comam .
42001053	Xayak'noho Comam isc'ul ebnaj chin̈ohchahi , haxa ebnaj k'alom xin , occano ebnaj yin̈ man̈tzetal .
42001054	Xa'oc Comam jetbiho han̈on̈ Israel hon̈ ti' , han̈on̈ ischejab Comam jehi , maẍtic'a to nahul yu Comam , istz'ay isc'ul jin̈ .
42001055	Hac tu' yu yalnicano Comam tet ebnaj jichmam ; tet icham Abraham , yeb xin tet huntek'anxa ebnaj ichmame titna yin̈ naj , ẍi ix Mar'ia .
42001056	Etza oxeb ixahaw beyic'o ix Mar'ia isc'atan̈ ixnam Elizabet , ismeltzoto ix bey yatut hunelxa .
42001057	Hayet yapni istiempohal , ispitzc'a nich'an iswinaj unin ixnam Elizabet tu' ,
42001058	yapni ebix ay iscawilal yatut ixnam yeb yic'al ixnam tzalaho yin̈ isc'ulch'anil isc'ul Comam Dios yak' tet ixnam .
42001059	Yin̈xa iswaxajeb tz'ayic xin , yet yak'lax circuncidar nich'an tz'ul tu' , yalni anma ta Zacar'ias chij isbi haca' isbi ismam .
42001060	Yalni ixnam mi'e tu' tet anma : -- Machoj , Juan chiyij isbi naj , ẍi ixnam .
42001061	Yalni anma tet ixnam : -- ¿ Tzet yuxin hac tu' cheyak' yija' isbi ? Wal xol heyic'al machi hunu mac hac tu' isbi , ẍi anma .
42001062	Yuxin eq'ui'co isk'ab anma isk'amben tet icham Zacar'ias yin̈ tzet bi'ehal chiyak' yija' isc'ahol .
42001063	Isk'anni icham hune' nich'an ak'inte' , istz'ibn̈enayo icham haca' ti' : -- Juan chiyij isbi hune' nich'an unin ti' , ẍiayoj . Toxan̈e c'aycanocan̈ isc'ul sunil anma yet yabeni .
42001064	Lan̈antotic'a xin istzotelcan̈ icham Zacar'ias , yichi yalni icham c'ulla tzoti' yin̈ Comam Dios .
42001065	Isc'ayilo isc'ul sunil anma ayayo iscawilal yatut icham , ispujbalaxic'o hune' ti' bey sunil chewal tx'otx' yul ismajul Judea .
42001066	Sunil anma aben huntek'an ti' chi-la-isk'amben tet hunun : -- ¿ Tzettaxca caw ch'eloco hune' nich'an unin ti' ? ẍi anma . Hac tu' yute yalni anma yuto ayco Comam Dios yetbiho nich'an unin tu' .
42001067	Wal icham Zacar'ias , ismam hune' nich'an unin tu' , oc icham yalan̈ yip Comam Esp'iritu Santo , yalni icham tzoti' haca' ti' :
42001068	Hallaxojab tzoti' c'ul yin̈ Comam , Comam coDiosal han̈on̈ Israel hon̈ ti' , yuto xahul Comam con̈iscolo' han̈on̈ iscon̈obon̈ ti' .
42001069	Yati Comam Dios hune' Cocolomal caw aycano yip , hune' Cocolomal ti' titna yin̈ yuninal jichmam rey David , naj ischejab Comam .
42001070	Hune' ti' halbilcano yu Comam Dios tet ebnaj ischejab sic'bililo yu yet payat :
42001071	Chon̈iscolilo Comam tet macta ayco ishowal jin̈ yeb xin macta chichiwa isc'ul jin̈ .
42001072	Yalnipaxoj ta chitz'ay isc'ul Comam yin̈ ebnaj jichmam , yeb maẍtic'a chito nahul yu isyijen tzettic'a halbilcano tet ebnaj jichmam tu' .
42001073	Ha' hune' ti' halbilcano yu Comam Dios tet jichmam Abraham yetax payat .
42001074	Yal Comam ta chon̈iscolilo yul isk'ab ebnaj chichiwaco isc'ul jin̈ , haxinwal mach chon̈xiw jak'ni cheja' coba tet Comam Dios .
42001075	C'ulojab chijute cobeybal sata Comam , han̈e'ojab yin̈ Comam ayco conabal sunilbal tiempo , ẍi icham .
42001076	Yalnipaxo icham Zacar'ias tu' yin̈ isc'ahol : Walach hach ti' c'ahol , chachoc ischejabo Comam Dios caw ay yip , yuto hach babel chaẍto sata Comam Jahawil . Yu hawatx'en isbeh Comam , ha' ton hacuyni yanico anma isnabal yin̈ Comam Dios .
42001077	Hach chawak'a yabe anma yin̈ tzet chu ischahni iscolbanil yet ch'ak'laxcano tan̈o ismul yu Comam .
42001078	Yu caw chitz'ay isc'ul Comam Dios jin̈ , yuxin haca' yahilo tz'ayic , cat comujli yu , hac tu' chu yul hune' Cocolomal chejbilti yu Comam .
42001079	Yu yiniti issajilk'inal jet han̈on̈ ayico k'ejholo yin̈ janma , yeb han̈on̈ ayon̈xaco yul isk'ab naj camical . Ha' xin chon̈ijban con̈yanico yin̈ ak'anc'ulal yeb Comam Dios , ẍi icham Zacar'ias .
42001080	Wal hune' nich'an unin tu' xin , haca'tic'a isch'ib isnimanil , hacpax tu' isch'ib yitz'atil iswi' yin̈ Comam Dios . Haxa yet istzehbican̈ naj , isto naj bey hune' tx'otx' desierto , ha' tu' ehayo naj masanto apni istiempohal yak'ni yohtan̈elo isba naj tet con̈ob Israel .
42002001	Ha' yin̈ hune' tiempohal tu' , yalni naj Augusto C'esar , yahawil yeco yin̈ tx'otx' Roma , ta ch'ilaxcan̈ isbisil sunil anma ayco yalan̈ yip tx'otx' Roma .
42002002	Hayet yah hune' babel isbisil anma ti' ha' naj Cirenio ayco gobernadoral yul ismajul Siria .
42002003	Sunil anma to istz'unu' isbi baytajtu'wal con̈ob titna yic'al .
42002004	Yuxinto el naj Jos'e bey yul con̈ob Nazaret yul ismajul Galilea , isto naj bey Bel'en yul ismajul Judea , yuto ha' tu' pitzc'ana naj rey David , yichmam naj Jos'e tu' .
42002005	Yuxin to naj Jos'e yeb ix Mar'ia , ix tak'webilxa ismohyi yeb naj , istz'unu' isbi bey con̈ob Bel'en . Wal ix Mar'ia tu' , ayxa tzet ye ix .
42002006	Hayet ay naj yeb ix Mar'ia bey Bel'en , yayilo istz'ayical iswatx'i isc'ul ix .
42002007	Yuxin ha' ta bey tu' pitzc'a nich'an isbabel unin ix . Ispichnico ix istxow nich'an yunin tu' , ishilbanayto ix yul ishucub no nok' , yuto matxa hamanil yul waybal .
42002008	Bey iscawilal con̈ob Bel'en , ay huntek'an ebnaj tan̈en me' ; chiwayn̈en isme' sat chek'an .
42002009	C'uxan xin isyecan̈ isba hune' 'angel tet ebnaj . Yaypaxo jopla isk'ak'al yip Comam Dios yiban̈ ebnaj , isxiwcanocan̈ ebnaj xin .
42002010	Yalni naj 'angel tet ebnaj : -- Mach chexxiwi yuto ay hune' tzoti' caw c'ul chinhulan wala'an teyet . Ha' hune' chiwalti'an istzalabal hec'ul yeb istzalabal sunil anma .
42002011	Bey yul con̈ob Bel'en , iscon̈ob naj rey David , ha' tu' mapitzc'a hune' Hecolomal , ha' ton Comam Cristo , Comam Jahawil .
42002012	Ha' ti' ch'ak'no hetxumuloj , pichbilico istxow yin̈ , hilanayto yul te' hucub bay chalaxayto istelaj no nok' , ẍi naj tet ebnaj .
42002013	Lan̈antotic'a xin , isyenican̈ isba hun bulanxa ebnaj 'angel isc'atan̈ naj babel tu' . Istzabnico ebnaj isbitn̈en isbi Comam , chi-la-yalni ebnaj :
42002014	Jalawe c'ulla tzoti' yin̈ Comam Dios ay yul satcan̈ , ayojab ak'anc'ulal sat tx'o tx'otx' xol anma ochebil yu Comam Dios , ẍi ebnaj .
42002015	Hayet ispaxto ebnaj satcan̈ , yichico ebnaj tan̈em me' yalni tet hunun : -- Ton̈we bey Bel'en jila' hune' mayu tu' , hune' mayak' Comam Dios Jahawil johtan̈elo ti' , ẍile ebnaj tet hunun .
42002016	Yin̈ an̈e xin , to ebnaj yila' . Hayet yapni ebnaj xin , yilchayo ix Mar'ia yeb naj Jos'e , yeb nich'an nene' ayayto yul ishucub no nok' .
42002017	Yet yilnico ebnaj yin̈ nich'an nene' tu' xin , istzabloco yalni ebnaj tet sunil anma tzet hallax tet ebnaj yu naj 'angel yin̈ hune' nich'an nene' tu' .
42002018	Sunil anma aben huntek'an yal ebnaj tan̈em me' tu' , caw c'aycanocan̈ isc'ul anma yabeni .
42002019	Wal ix Mar'ia xin , ton̈e isc'ubacano ix yul yanma yin̈ huntek'an tzet yal ebnaj , chi-la-ec' yin̈ isnabal ix yin̈ tzet caw yehi .
42002020	Wal ebnaj tan̈em me' , hayet ispaxto ebnaj yichico ebnaj yanico ismay Comam Dios , yak'nipaxo ebnaj yuch'andiosal tet Comam yin̈ tzet yabe' ebnaj , yeb xin yu tzet bey ebnaj yila' , yuto haca'tic'a yu yallax tet ebnaj hac tu' elicoj .
42002021	Hujebxa tz'ayic ispitzc'a nich'an Jes'us tu' , yalaxico yechel isnimanil , hune' chiyij circuncisi'on . Jes'us yijcano isbi haca' yu yalnicano naj 'angel tet ix yet maẍto chipitzc'ati nich'an unin yin̈ ix .
42002022	Yet yayilo istz'ayical bay chisajn̈e isba ebix haca' yalni isley naj Mois'es , yinito naj Jos'e yeb ix Mar'ia nich'an nene' tu' yelaxo tet Comam Dios bey Jerusal'en .
42002023	Isyije naj yeb ix haca' tu' yuto tz'ibn̈ebilcano yul Yum Comam Dios haca' ti' : " Ha' niẍte winaj unin chibabel pitzc'ahi , chi'ak'lax tet Comam Dios Jahawil , " ẍi yul Yum Comam .
42002024	Yinito naj yeb ix isxahanbal haca' yalni isley naj Mois'es bay chala : " Caw yilal yak'ni cac'on̈ no' palamuch maca cac'on̈ no' muc' , " ẍiayoj .
42002025	Yul con̈ob Jerusal'en , yin̈ hune' tiempohal tu' , ay hune' icham chiyij isbi Sime'on , caw c'ulcano isbeybal icham , han̈ech'an tet Comam Dios bay chiyiyo isba . Echmabiln̈etic'a yul Iscolomal con̈ob Israel yu icham . Ayco Comam Esp'iritu Santo yin̈ ichmam .
42002026	Ha' ch'ak'ni nachaholo yu tato maẍto chicami masanto chiyilico yin̈ Comam Cristo , Comam chejbilti yu Comam Dios .
42002027	Ayxacto icham Sime'on tu' yul yatut Comam Dios yu Comam Esp'iritu Santo yet yapni naj Jos'e yeb ix Mar'ia yeb nich'an Jes'us . Apni iscawan̈il yul yatut Comam tu' yu isyijen tzet tz'ibn̈ebilcano yin̈ ischejbanil ebnaj Israel yu Comam Dios .
42002028	Ischelnilo icham Sime'on nich'an nene' tu' , yalni icham c'ulla tzoti' tet Comam Dios haca' ti' : Mamin , hachejab wehan . Wal tinan̈ xin , xayu incaman
42002029	yuto mayij isba tzet halbilcano hawu wetan .
42002030	Yuto mawilicojan yu insatan yin̈ Cocolomalan̈ ti' .
42002031	Ha' hune' mac ti' chawacanico yin̈ sat sunil anma ay yul sat yiban̈k'inal ti' .
42002032	Ha' xin ch'ak'no sajbolo yanma hanta anma mach Israeloj , cat xin isbinahocano con̈ob Israel yu Cocolomalan̈ ti' , ẍi icham Sime'on tet Comam Dios .
42002033	Caw xin , c'aycan̈ isc'ul naj Jos'e yeb ix Mar'ia yet yaben sunil tzoti' caw c'ul yal icham Sime'on yin̈ naj nene' tet Comam Dios .
42002034	Lahwi tu' xin , isk'annicano icham Sime'on isc'ulal isc'ul Comam Dios yiban̈ . Yalni naj tet ix Mar'ia : -- Naj nich'an ti' caw ixtan̈xa yehi ta caw hantan̈e anma Israel chic'ayo'to yanma yu naj , yaj caw ixtan̈xa yepaxo tato caw hantan̈e anma Israel chiswatx'e'paxo isbeybal yu naj . Ha' naj chiyenolo tzet chiyub iscolchaho anma xol istx'ojal , yaj xin caw ay anma chiyahno naj .
42002035	Hac tu' xin chu yixtan̈wicanilo tzet ch'ec' yul isnabal anma yeb tzet ch'ec' yul yanma anma . Walach hach ti' , ch'ayolo hune' tz'ayic yet caw chi'oco bisc'ulal yin̈ hawanma yu naj nene' ti' . Haca' isya'il chispolto huno ch'en espada , hac tu' isya'il ch'elico hawanma , ẍicano icham Sime'on tet ix Mar'ia .
42002036	Bey yul yatut Comam Dios tu' xin , ha' tu' ayicto hune' ixnam chitzotel yu yip Comam Dios . Hune' ixnam tu' , Ana isbi , iscutz'in naj Fanuel , titna yin̈ yuninal naj Aser . Yet k'opo ixnam yik'ni ixnam yichamil , yaj hujeb ch'an habil yik'le isba naj yeb ix , iscam naj .
42002037	Caw xin ochenta y cuatro habilxa iscancano ixnam hunixal . Tz'ayic ak'bal ayn̈etic'acto ixnam yul yatut Comam Dios yu istxahli yeb yu yinayo isba tet Comam . Caw xin chisyijepaxo ixnam hune' yet mach chon̈wa'i yu cotxahli tet Comam .
42002038	Yapni ixnam isc'atan̈ naj Jos'e yeb ix Mar'ia , yak'ni ixnam yuch'andiosal tet Comam Dios . Lahwi tu' xin , istzabloco yalnic'o ixnam cuybanil yin̈ naj nene' tu' tet sunil anma ch'echman yul iscolbanil con̈ob Jerusal'en .
42002039	Hayet islahwi isyijencano naj Jos'e yeb ix Mar'ia yin̈ tzet chal ischejbanil ebnaj Israel yu Comam Dios , ispaxto naj yeb ix bey iscon̈ob Nazaret yul ismajul Galilea .
42002040	Wal nich'an unin tu' xin , caw sak'al isch'ibi , caw ch'ocpaxo yip isnimanil yeb yitz'atil iswi' . Caw xin ayayo isc'ulch'anil isc'ul Comam yiban̈ .
42002041	Hunun habil isbeyc'o ismam ismi' nich'an Jes'us yul yatut Comam Dios bey con̈ob Jerusal'en yin̈ k'in̈ Pascua .
42002042	Haxa yet istz'ajna naj nich'an Jes'us yin̈ iscablahon̈eb habil , isto naj yinta ismam yeb ismi' yin̈ k'in̈ haca' chu isbeyic'o anma yin̈ hunun habil .
42002043	Lahwin̈e k'in̈ tu' xin , ismeltzoto naj Jos'e yeb ix Mar'ia . Wal naj nich'an Jes'us , cancano naj bey yul con̈ob Jerusal'en , yaja' mach yohtajo ismam naj yeb ismi' naj tato cancano naj .
42002044	Ha' yalni ismam naj yeb ismi' naj ta paxto naj xol anma ilom k'in̈ . Hune' tz'ayicxa isbelwito ismam yeb ismi' naj , yoc ismam yeb ismi' naj issaynoyo naj xol yic'al yeb xol mac ohtan̈e nich'an Jes'us tu' .
42002045	Yaja' maẍtic'a ilcha naj , yuxin meltzoto naj Jos'e yeb ix Mar'ia saywal yin̈ naj bey yul con̈ob Jerusal'en .
42002046	Haxa yet yox tz'ayic xin , yilchati naj nich'an tu' yul yatut Comam Dios yu ismam yeb ismi' . Tz'on̈anicto naj xol ebnaj ichamta winaj caw yahawil yin̈ iscuyni anma yin̈ isley naj Mois'es . Caw ayco naj nich'an Jes'us tu' yaben tzet chal ebnaj , chisk'ambenpaxo naj tet ebnaj .
42002047	Wal xin , caw chic'ay isc'ul ebnaj chi'aben tzet chiyal naj nich'an Jes'us tu' yuto caw helan naj , yeb xin caw c'ul ispaj istzoti' ebnaj chiyak' naj .
42002048	Haxa yet yilcha naj yu ismam yeb ismi' , caw c'ayilo isc'ul . Yalni ismi' naj tet : -- Wunin , ¿ tzet yin̈ yuxinto hac ti' chon̈hawutehan̈ ? Haninan yeb hamam caw bisc'ulal jehan̈ cachcosaynic'ojan̈ , ẍi ix .
42002049	Istak'wican̈ naj nich'an Jes'us : -- ¿ Tzet yin̈ nan bay chinhesayic'ojan ? ¿ Tom mach heyohtajo tato yul yatut Inmaman caw yilal incanan ? ẍi naj tet ismi' tu' .
42002050	Wal xin machi txumchalo yu ismam yeb ismi' yin̈ tzet chalilo hune' yal naj tu' .
42002051	Lahwi tu' xin , ismeltzo naj yinta ismam yeb ismi' bey yul con̈ob Nazaret . Caw xin yijem naj tet ismam yeb tet ismi' . Ton̈e xin isc'uba ismi' naj yin̈ yanma yin̈ huntek'an tu' , chistxumni ix yin̈ tzet yelapno yehi .
42002052	Wal naj nich'an Jes'us tu' xin , haca' isch'ib isnimanil , hac tu' isch'ibpaxo yitz'atil iswi' naj . Caw chitzala yanma Comam Dios yin̈ naj , caw chitzalapaxo anma yin̈ naj .
42003001	Ayxaco yin̈ isholan̈eb habil yoc naj Tiberio yahawilo Roma , walpaxo naj Poncio Pilato , ha' naj ayco gobernadoral yin̈ tx'otx' Judea , haxapaxo xin naj Herodes ayco gobernadoral yin̈ tx'otx' Galilea . Haxa yuẍta naj chiyij Felipe , ha' naj ayco gobernadoral yin̈ hune'xa tx'otx' chiyij Iturea yeb tx'otx' Traconite . Haxa naj Lisanias , ayco naj gobernadoral yin̈ tx'otx' Abilinia .
42003002	Wal naj An'as yeb naj Caif'as , ha' ebnaj ayco yahawilo yin̈ sacerdote Israel . Hayet hune' tiempohal tu' xin , naj Juan isc'ahol icham Zacar'ias , ay naj bey hune' tx'otx' desierto . Ha' tu' xin tzotel Comam Dios tet naj .
42003003	Yu tzet yal Comam Dios tet naj , yuxin to naj bey sunilej tx'otx' ayco istila ha' niman Jord'an . Yalni naj tet anma tato caw yilal isbejnicano sunil ismachiswalilal , cat yahcano ha' iswi' ; hac tu' xin chu yak'nicano nimanc'ulal Comam Dios yin̈ ismul anma tu' .
42003004	Hac ti' yu yijnicano isba tzet tz'ibn̈ebil yu naj Isa'ias , ischejab Comam Dios yet payat , bay chala : Ay hune' naj chiawi yin̈ caw ip bey hune' tx'otx' desierto , chihalni haca' ti' : " Watx'eweco heyanma , yuto chihul Comam Dios Jahawil . Haca' chu istoholban̈elax hunu beh yet chihul huno naj yahaw , hac tu' cheyute heyanma .
42003005	Haca' isnohtzelax nimeta hocan , haca' isk'ajlaxayo nimeta witz yun̈e yac'albiloj , yeb xin iswon̈quiẍtajil . Haca' istoholban̈elaxico huntek'an beh c'otxquiltan̈e yeq'ui , haca' chu yac'aln̈elax huntek'an beh hopquiẍtan̈e ,
42003006	hac tu' cheyute heyanma haxinwal chiillax yu sunil anma ta ay hune' Hecolomal chejbilti yu Comam Dios , " ẍi naj , ẍiayoj .
42003007	Caw niman anma apni isc'atan̈ naj Juan tu' yu yah ha' iswi' , yalni naj tet anma : -- Walex hex ti' , caw haca'tan̈e heyic'al heba yeb no' laba . ¿ Mac chihalni teyet ta yu ch'ah ha' hewi' chexcolcha yalan̈ hune' niman isya'tajil chihul teyiban̈ yu ishowal Comam Dios ?
42003008	Wal xin bejwecano istx'ojal , yeb xin caw yilal c'ul cheyute heba , hac tu' chu heyeniloj ta xahelcha henabal . Tajca chetxum haca' ti' : " Yin̈ icham Abraham titnajon̈ , yuxin xacon̈colchahan̈ yalan̈ isya'tajil chati Comam Dios , " tajca quexchi . Wal xin chisje iswatx'enico Comam huntek'an ch'en ch'en ti' anmahil , cat xin yoc yuninalo icham Abraham heseleloj , ẍi naj Juan tu' .
42003009	Yalnipaxo naj Juan : -- Ha' hune' niman isya'tajil lan̈an yul teyiban̈ , lahan haca' huno te te' ayxaco ch'en eche yich xe' yu isk'ajlaxayoj . Yuto sunil te te' mach c'ulu sat chiyak'a , chitzoc'laxcan̈ te' , cat yocto te' yul k'a' , ẍi naj Juan tet anma tu' .
42003010	Istak'wi anma : -- ¿ Tzet wal juten cobahan̈ , chal tu' ? ẍi anma tet naj Juan .
42003011	Yalni naj xin : -- Ta ayex ay cabebo hecamiẍ , ak'we hunu tet hunu mac machi yet , yebpaxo xin haca' hex ay tzet chelo , ak'we nich'ano tet mac machi yet , ẍi naj tet anma .
42003012	Aypaxo xin haywan̈ ebnaj ik'omilo tohlabal ch'en chito bey Roma , apni ebnaj isc'atan̈ naj Juan tu' yu yah ha' iswi' . Yoc ebnaj isk'ambeno haca' ti' : -- Mam cuywawom , ¿ tzet wal juten cobahan̈ yun̈e cowatx'icojan̈ yul sat Comam Dios ? ẍi ebnaj .
42003013	Istak'wi naj Juan tu' : -- Hayet chexec' heyik'alo ch'en tohlabal yin̈ anma , haca'tic'a yalni ley , hac tu' cheyiloj , ẍi naj Juan tet ebnaj .
42003014	Yapnipaxo huntek'an ebnaj soldado isk'amben ebnaj : -- Haxapaxo han̈on̈ti'an̈ , ¿ tzet wal juten cobahan̈ ? ẍi ebnaj . Istak'wi naj Juan tu' xin : -- Mach chebalcan̈ tzoti' yiban̈ anma , mach cheyelk'alo tzettaj ay yul isk'ab anma . Tzalahojab hec'ul yin̈ hetohol ch'ak'laxi , ẍi naj Juan tu' .
42003015	Ha' anma apni abeno tu' xin , ichico isnanonico isc'ul yin̈ naj Juan c'uxan ta ha' naj chiyij Cristo echmabil yu ebnaj .
42003016	Yalni naj tet sunil anma : -- Wal inti'an , yin̈ caw yeli cachann̈e chiwacan̈an ha' hewi' , yaja' wintajan chihul hune' naj chiyacan̈ naj ha' hewi' yaj yu isk'ak'al yip Comam Esp'iritu Santo . Caw xin ec'balcano yip naj insatajan , yuxin caw mach chu wocan inpuhnolojan istx'an̈al isxan̈ab naj chiwabehan , ẍi naj Juan .
42003017	Yalnipaxo naj : -- Naj chihul tu' , lahan naj haca' huno naj chixunilo isk'al ixim trigo , nan chak'cano naj yoj ixim , haxa ixim sat xin chisc'ubato naj ixim yul isc'un̈a . Haxa ixim yoj trigo tu' xin , chisk'ojto naj ixim xol k'a k'a' mach istan̈bal , ẍi naj tet sunil anma tu' .
42003018	Caw tx'i'al cuybanil yak'cano naj Juan tet anma , hac tu' yu yalnic'o naj Tzoti' c'ul yet colbanile .
42003019	Caw cachwa naj Juan yin̈ naj Herodes , ayco gobernadoral bey tu' yuto yik'can̈ naj ix Herod'ias , yixal yuẍtaj , ha' ton naj Felipe , yebpaxo xin yu sunil istx'ojal iswatx'e naj .
42003020	Yaja' maẍn̈etaj huntek'an istx'ojal iswatx'e naj Herodes ti' , to yapaxicto naj naj Juan yul preso .
42003021	Hayet maẍto ch'octo naj Juan yul preso , yet yah ha' iswi' anma yu naj ahpaxo ha' iswi' Comam Jes'us yu naj . Hayet lan̈an istxahli Comam tu' , ishajni isba satcan̈ ,
42003022	yayilo Comam Esp'iritu Santo yiban̈ Comam haca' hunu no' palamuch . Lan̈antotic'a xin yabelax hune' yul nuk'e satcan̈ , yalni haca' ti' : -- Hach ti' hach Inc'aholan , caw xahan ayach wuhan . Caw chintzalahan tawin̈ , ẍiaytij .
42003023	Lahon̈ebxa iscawinah habil Comam Jes'us yet yichico ismunla yin̈ Istzoti' Comam Dios . Isc'ahol naj Jos'e ye Comam chute yalni anma . Hac ti' caw ye istxolal yichmam Comam haca' ti' : naj Jos'e , naj El'i ,
42003024	naj Matat , naj Lev'i , naj Melqui , naj Jana , naj Jos'e ,
42003025	naj Matat'ias , naj Am'os , naj Nahum , naj Esli , naj Nagai ,
42003026	naj Maat , naj Matat'ias , naj Semei , naj Jos'e , naj Jud'a ,
42003027	naj Joana , naj Resa , naj Zorobabel , naj Salatiel , naj Neri ,
42003028	naj Melqui , naj Ad'i , naj Cosam , naj Elmodam , naj Er ,
42003029	naj Josu'e , naj Eliezer , naj Jorim , naj Matat ,
42003030	naj Lev'i , naj Sime'on , naj Jud'a , naj Jos'e , naj Jon'an , naj Eliaquim ,
42003031	naj Melea , naj Main'an , naj Matata , naj Nat'an ,
42003032	naj David , naj Isa'i , naj Obed , naj Booz , naj Salom'on , naj Naas'on ,
42003033	naj Aminadab , naj Admin , naj Aram , naj Esrom , naj Fares , naj Jud'a ,
42003034	naj Jacob , naj Isaac , icham Abraham , naj Tar'e , naj Nacor ,
42003035	naj Serug , naj Ragau , naj Peleg , naj Heber , naj Sala ,
42003036	naj Cain'an , naj Arfaxad , naj Sem , naj No'e , naj Lamec ,
42003037	naj Matusal'en , naj Enoc , naj Jared , naj Mahalaleel , naj Cain'an ,
42003038	naj En'os , naj Set , naj Ad'an . Ha' naj Ad'an tu' xin , Comam Dios watx'en̈e naj .
42004001	Lahwi yah ha' iswi' Comam Jes'us , yel Comam isti' ha' niman Jord'an . Ayco Comam yalan̈ yip Comam Esp'iritu Santo yet isto Comam bey hune' tx'otx' desierto .
42004002	Ha' tu' ehayo Comam cawina tz'ayic , maẍtic'a xin wa'i . Lahwi tu' xin yoc naj matzwalil yilweno Comam yun̈e yanico ismul yuto caw xan̈ohcha Comam .
42004003	Yalni naj matzwalil tet Comam : -- Tato Isc'ahol Comam Dios hawehi , hal tet hune' ch'en ch'en ti' meltzojabico ch'en wahil , ẍi naj .
42004004	Istak'wican̈ Comam tet naj matzwalil tu' xin : -- Yul Yum Comam Dios tz'ibn̈ebilcanoj : " Maẍn̈etaj yu tzet chicolo yuxin ay cok'inal , to yupaxo Istzoti' Comam , " ẍiayoj , ẍi Comam tet naj .
42004005	Lahwi tu' xin , yilaxto Comam yu naj matzwalil bay caw nahat yecanocan̈ , lembiln̈e xin isyeni naj sunilej tx'otx' nimeta con̈ob ay yul sat yiban̈k'inal ti' yeb isk'alomal tx'otx' tet Comam .
42004006	Lahwi tu' xin yalni naj matzwalil tet Comam : -- Chachwak'acojan yahawo sunil huntek'an tx'otx' con̈ob ti' yeb yin̈ isk'alomal . Ha' huntek'an ti' ak'bilico yul ink'aban , yuxin chisje wak'nihan tet mac bay choche inc'ulan .
42004007	Ta chachay jahno insatajan , cat hawinayo haba wetan , chiwak'a'an sunil huntek'an ti' tawet , cat yoccano hawu , ẍi naj matzwalil tet Comam .
42004008	Istak'wican̈ Comam Jes'us tet naj matzwalil tu' : -- Chal Comam Dios yul Yum haca' ti' : " Han̈ech'an wetan chu heyinayo heba , yuto heyahawil yeb heDiosalpaxo wehan , yeb han̈ech'an wetan cheyije , " ẍiayoj , ẍi Comam tet naj .
42004009	Lahwi tu' xin , yilaxto Comam yul con̈ob Jerusal'en yu naj matzwalil . Yinahto naj Comam yin̈ iswi' yatut Comam Dios , yalni naj : Ta caw yeli Isc'ahol Comam Dios hawehi , k'ojayto haba bey ti' ,
42004010	yuto chal Comam Dios yul Yum : Chiwak'a'tojan ebnaj 'angel cachistan̈e' ,
42004011	yun̈e mach chachischayo ebnaj sat tx'otx' yun̈e mach chilahwi hawoj yin̈ ch'en ch'en , ẍiayoj , ẍi naj tet Comam .
42004012	Istak'wican̈ Comam tet naj : -- Yaj halbilpaxo yul Yum Comam Dios : Mach chinheyacojan yin̈ ilwebal yuto heyahawil wehan , yeb xin heDiosal wepaxojan , ẍiayoj , ẍi Comam .
42004013	Yet yilni naj matzwalil ta matxa hunuxa tzet bay chu issubcha Comam Jes'us yu naj , isbejnicano naj Comam hanic' tiempohal .
42004014	Lahwi tu' xin ismeltzopaxto Comam Jes'us bey Galilea , ayco Comam yalan̈ yip Comam Esp'iritu Santo . Sunil yul ismajul Galilea tu' pujnacan̈ yabelaxilo Comam .
42004015	Iscuyni Comam anma yul hunun con̈ob yul iscapilla ebnaj Israel , caw sunil anma halni c'ulla tzoti' yin̈ Comam .
42004016	Lahwi tu' xin , isto Comam Jes'us bey con̈ob Nazaret bay ch'ibcan̈ . Hayet istz'ayical xewilal yocto Comam yul iscapilla ebnaj Israel haca'tic'a chu isbey Comam yin̈ hunun tz'ayic xewilal . Yah lin̈no Comam bay ch'oc lin̈no ebnaj ijbalon̈ ch'ilni Yum Comam Dios .
42004017	Yak'lax te' hum tet Comam , te' hum tz'ibn̈ebilcano yu naj Isa'ias , hune' ischejab Comam Dios yet payat . Isholnito Comam te' xin , yilchalo yu Comam bay chal haca' ti' :
42004018	Ayco Yesp'iritu Comam Dios Jahawil win̈an , sic'bil incan̈an yu walnihan tzoti' c'ul tet anma matzet ayco yipo yanma . Ak'bilintijan yu Comam yu walnihan colbanile tet macta ayicto yul preso , yeb yu wak'nipaxojan issajilk'inal yila' macta mach chu yilni , yeb yu inbejtzonan mac ayco yalan̈ isya'tajil .
42004019	Quinyatijan wala'an ta ch'ayilo istiempohal iscolnilo Comam Dios iscon̈ob , ẍiayoj , ẍi Comam .
42004020	Lahwi tu' xin , ischulnipaxcanayo Comam Jes'us te' hum tu' , yak'ni Comam te' tet naj ay ismunil yul iscapilla ebnaj Israel tu' , yay tz'on̈no Comam . Sunil anma ayicto bey tu' , occano t'an̈no yin̈ Comam .
42004021	Yichico Comam yalnilo tet anma haca' ti' : -- Ha' yin̈ hune' tz'ayic ti' , yin̈ hesat mayijcano isba tzet tz'ibn̈ebilcano yin̈ te' hum ti' , ẍi Comam .
42004022	Wal xin sunil anma caw c'ul istzotel yin̈ Comam Jes'us . Caw c'ayilo isc'ul yuto c'ulch'an istzoteli . Yichico anma yalni tet hunun : -- ¡ Yaj isc'ahol naj Jos'e ye naj ti' ! ¿ Tzet xin chu yalni naj haca' ti ? ẍi ebnaj yin̈ Comam .
42004023	Yuxin yal Comam tet anma : -- Hex ti' , ¿ chimheyala' wetan yin̈ hune' tzoti' chal anma ? : " Hach an̈tem anma , an̈tecano haba , " ẍi . Chimheyalpaxoj : " Jabehan̈ tzettaj ye tu' hawatx'e bey Capernaum , yuxin watx'e hune' tu' yul hacon̈ob ti' , " quexchimi wetan , ẍi Comam .
42004024	Yalnipaxo Comam : -- Yin̈ caw isyelal chiwalan teyet , machi huno ischejab Comam Dios xahan chi'illax yu yet con̈ob .
42004025	Naweti yin̈ istiempohal naj El'ias , ischejab Comam Dios payat . Caw yicta yox habil machi yak' n̈ab , yuxin hul hune' niman wahil yiban̈ anma sunil . Yet hune' tiempohal tu' , tzetc'a ebix hunix jet Israelal ,
42004026	yaj maẍtaj yin̈ ebix tu' alaxti naj El'ias colwal yu Comam wal xin han̈ech'an yin̈ hune' ix mach Israeloj , hune' ix ay bey con̈ob Sarepta yul ismajul Sid'on .
42004027	Nawepaxti yin̈ hune'xa ischejab Comam Dios chiyij Eliseo . Yin̈ istiempohal naj , tzetc'a jet con̈ob Israel tzabchati yu hune' yabil chiyij lepra ; yaj machi hunu ebnaj tu' yak' cawxo naj Eliseo . Han̈ech'an hune' naj mach Israeloj chiyij Naam'an ay yul ismajul Siria , han̈ech'an naj tu' yak' cawxo naj , ẍi Comam tet ebnaj .
42004028	Hayet yaben ebnaj ayicto yul capilla tu' yin̈ tzet yal Comam , caw tit ishowal ebnaj .
42004029	Yah lin̈no ebnaj , yoc tzabno ebnaj yin̈ Comam , yinito ebnaj Comam yin̈ istxam con̈ob yin̈ iswi' hune' witz bay ayco con̈ob tu' yu istennicanto ebnaj Comam sat hune' pahaw yalni .
42004030	Yaj wal Comam Jes'us palan̈ yec'to Comam xolbal ebnaj , isto Comam .
42004031	Lahwi tu' xin , isto Comam Jes'us yul con̈ob Capernaum yul ismajul Galilea . Iscuyni Comam anma yin̈ hunun tz'ayic xewilal yul iscapilla ebnaj Israel .
42004032	Caw xin chic'ay isc'ul anma yaben iscuywa Comam , yuto caw haban isyenilo isba ta caw ak'bil yip yu Comam Dios .
42004033	Yul capilla tu' ayicto hune' naj ayco ischejab naj matzwalil yin̈ , yah yaw naj yin̈ caw ip , yalni naj tet Comam :
42004034	-- ¿ Tzet hawoc jin̈an̈ ach Jes'us ah Nazaret ? ¿ Tom chaẍhul con̈hatan̈tzelojan̈ hawalni ? Wohtajan mac anmahilach hach ti' , machi nino istx'ojal ayco tawin̈ , ẍi naj tet Comam .
42004035	Iscachwa Comam yin̈ ischejab naj matzwalil tu' : -- ¡ Cach hati' , elan̈ yin̈ naj ! ẍi Comam . Lahwi tu' xin , isk'ojlaxayo naj sat tx'otx' yu ischejab naj matzwalil sata sunil anma . Yel ischejab naj matzwalil yin̈ naj , yaj machi islahwilal naj oqui yet isk'ojlaxayo naj .
42004036	Caw c'ayilo isc'ul sunil anma yilni , yalob tan̈en anma tet hunun : -- ¿ Tzet tzoti'al mayal naj ti' ? ¡ Caw aycano yip istzoti' naj ! ¡ Caw chiyijelax tzet chal naj , yet chalni naj ta ch'el ischejab naj matzwalil yin̈ anma , yin̈ an̈e ch'el ebnaj ! ẍi anma yin̈ Comam .
42004037	Sunil yul ismajul hune' con̈ob tu' yeb ej ishoyanil , pujnac'o isbi ta ay yip Comam .
42004038	Hayet yelti Comam Jes'us yul capilla tu' , isto Comam yatut naj Sim'on . Caw ay k'a' yin̈ ismi' yixal naj , yuxin k'anlax tet Comam ta chak' cawxo Comam ixnam .
42004039	Ishitzico Comam isc'atan̈ ixnam , yinilo Comam hune' k'a' tu' yin̈ ixnam , iscawxican̈ ixnam . Hunepixto xin yahwano ixnam , iswatx'en ixnam tzet chislo Comam yeb iscuywom .
42004040	Hayet lan̈an isto tz'ayic xin , sunil anma beyc'o yak'a'cano isyawub tet Comam , tzitamlah yabilal ayco yin̈ . Hayet chanayo Comam isk'ab yiban̈ anma ya'ay tu' , cat iscawxicanocan̈ .
42004041	Tzetc'a anma ayco ischejab naj matzwalil yin̈ cawxican̈ , toxan̈e ch'el yaw ebnaj yet ch'elcano ebnaj yin̈ anma , chalni ebnaj haca' ti' : -- Hach ti' , Isc'ahol Comam Dios hawehi , ẍi ebnaj . Yaj cachlax ebnaj yu Comam . Machi chahlax tzotelo ebnaj yuto yohta ebnaj ta ha' Comam Jes'us tu' , ha' ton Comam Cristo , echmabil yul yu ebnaj Israel .
42004042	Hayet issajbilo hunxa tz'ayic xin , isto Comam Jes'us istxam con̈ob bay machi anma ch'eq'ui . Istopaxo anma saywal yin̈ Comam . Hayet yapni anma bay ay Comam tu' xin , yelico yaw anma yin̈ Comam ta mach chito Comam hunuxa con̈ob .
42004043	Yalni Comam tet anma : -- Yilal wec'an walnoc'ojan Tzoti' c'ul yin̈ tzet chu yoc anma yul isk'ab Comam Dios yul huntek'anxa con̈ob , yu hune' tu' yuxin Ak'bilintijan , ẍi Comam .
42004044	Hac tu' yu yec' Comam iscuyno anma yulajla con̈ob yul hunun iscapilla ebnaj Israel .
42005001	Hayet hunel , yet isto Comam Jes'us isti' ha' lago Genesaret , tzetc'a anma iscutxba isba isc'atan̈ Comam bey tu' . Caw iswitz'ayo isba anma isc'atan̈ Comam yuto yoche anma yabe' Istzoti' Comam Dios .
42005002	Yilnito Comam cabeb te' barco isti' ha' tu' . Machi mac ayicto yul te' yuto lan̈an istx'ahni ebnaj yahaw te' ishac' chiinahti no' cay .
42005003	Yahto Comam yul isbarco naj Sim'on , yalni Comam tet naj tato chishitzto naj hanic'oxa te' yiban̈ ha' . Lahwi tu' xin , yay tz'on̈no Comam yul te' , yichico Comam iscuywac'ti yin̈ anma ayayo isti' ha' tu' .
42005004	Hayet lahwi iscuywa Comam yin̈ anma xin , yalni Comam tet naj Sim'on : -- Hitzweto te' bay caw nahat yehayto yich ha' . Ha' bey tu' cheyak'ayto hehac' ik'omati cay , ẍi Comam tet naj .
42005005	Istak'wi naj xin : -- Mam cuywawom , sunilbal ak'bal macon̈munlahan̈ , yaj maẍtic'a no' matzabcha juhan̈ . Yaj yu ach chawala , chijaytojan̈ tx'an̈ hac' ti' hunelxa , ẍi naj Sim'on tet Comam .
42005006	Haxa yet yanayto ebnaj ishac' tu' xol ha' yin̈ no' , caw tzetc'acano no' oc yul tx'an̈ . Etza xin t'ijmoto iswa' tx'an̈ yu yalil no' .
42005007	Yec' isk'ab ebnaj yawtenti huntek'anxa ebnaj yetbi chimunla yul hunxa te' barco . Yul ebnaj colwal isn̈ic'noti tx'an̈ . Iscolwapaxo ebnaj isnohtzeno te' cabeb barco tu' yu no' . Etzaxan̈e xin to te' yich ha' yu yalil no' .
42005008	Hayet yilni naj Sim'on Pedro hune' tu' , yay jahno naj sata Comam Jes'us , yalni naj : -- Mamin , haninti'an caw muluminan , yuxin hitzan̈ilo inc'atan̈an , ẍi naj tet Comam .
42005009	Yal naj hac tu' yuto caw xiw naj sic'lebil yeb ebnaj ayc'o isc'atan̈ tu' , caw c'aycan̈ isc'ul ebnaj yilni no' cay ahti xol ha' .
42005010	Hacpax tu' naj Jacobo yeb naj Juan , isc'ahol icham Zebedeo , ebnaj apni colwal yinta naj Sim'on , caw c'aypaxocan̈ isc'ul ebnaj . Yalni Comam tet naj Sim'on Pedro tu' : -- Mach chachxiwi , yuto tinan̈ matxa chachmunla yin̈ ik'oti cay , wal xin haxa anma chachoc hawik'atij cat yoc yul ink'aban , ẍi Comam tet naj .
42005011	Lahwi tu' xin , yinilo ebnaj isbarco yeb ismunlabal isti' ha' , isbejnicano ebnaj sunil , yoccano tzujno ebnaj yinta Comam .
42005012	Yet hunel yet ayic'o Comam Jes'us yul hune' con̈ob , yapni hune' naj ayco lepra yin̈ isc'atan̈ Comam , caw xin ya'ay naj yu hune' yabil tu' . Hayet yilni naj Comam , yay jahno naj sata Comam , yay xulno naj sat tx'otx' , isk'anni naj tet Comam : -- Mamin , ta chisje hac'ul chu hawinilo hune' yabil ti' win̈an , ẍi naj .
42005013	Yanayo Comam isk'ab yiban̈ naj , yalni haca' ti' : -- Ho' , chiwochehan ta chi'el hune' yabil ti' tawin̈ , ẍi Comam tet naj . Yin̈n̈ena tu' , yel hune' lepra tu' yin̈ naj .
42005014	Lahwi tu' xin , yalnipaxo Comam tet naj : -- Tajca ay bay chawalic'o hune' ti' . As ye haba tet naj sacerdote Israel , cat hawak'ni haxahanbal tet Comam Dios haca' yalnicano isley naj Mois'es . Hac tu' xin chu hawilchaloj tato xacachsajbicanoj , ẍi Comam Jes'us tet naj .
42005015	Haxa yet yabelaxilo hune' tu' , ispujnacan̈ isk'umal Comam xol anma , yuxin caw tzetc'a anma apni abeno tzet chal Comam , apnipaxo anma yun̈e iscawxicanocan̈ .
42005016	Wal Comam xin , chibey Comam txahlo bay machi anma chieq'ui .
42005017	Yet hunel , yet lan̈an iscuywa Comam Jes'us yin̈ anma , ay huntek'an ebnaj fariseo yeb huntek'anxa ebnaj chicuyni anma yin̈ isley naj Mois'es apni tz'on̈no bay ay Comam . Sunil hunun con̈ob yul ismajul Galilea yebpaxo yul ismajul Judea tit ebnaj , aypaxo ebnaj tit bey yul con̈ob Jerusal'en . Caw isyelo Comam Dios yip yin̈ Comam Jes'us yet iscawxican̈ anma yu Comam .
42005018	Yapni xin huntek'an ebnaj ik'n̈e hune' naj camnajilo isnimanil sat batxte' . Yoche ebnaj ocoto isc'atan̈ Comam yul n̈a yu yanayo ebnaj naj ya'ay tu' sata Comam .
42005019	Yaja' machi bay octo ebnaj yuto tenanicto anma isc'atan̈ Comam . Yuxinto ahto ebnaj yiban̈ iswi' te' n̈a tu' , isholnican̈ ebnaj hayeb tx'otx' texa , yanayto ebnaj naj mach chibili isnimanil tu' sat te' batxte' sata Comam .
42005020	Hayet yilni Comam Jes'us tato ayco yin̈ yanma ebnaj ta chicawxican̈ naj ya'ay tu' , yalni Comam tet naj ya'ay : -- Hach wet anmahil , tinan̈ ma'ocna nimanc'ulal yin̈ hamul , ẍi Comam tet naj .
42005021	Hayet yaben ebnaj cuywawom yin̈ isley naj Mois'es yeb ebnaj fariseo hune' tu' , istxum ebnaj haca' ti' : " ¿ Mac anmahil hune' naj ti' yuxinto chal naj yak'a'co isba selelo Comam Dios ? Wal xin caw tx'oj istzotel naj yin̈ Comam . Machi hunu mac chu yak'ni nimanc'ulal yin̈ mule yuto han̈ech'an Comam Dios chisje yu . " ẍi ebnaj yul yet ischuquil .
42005022	Istxumnilo Comam tzet ch'ec' yin̈ isnabal ebnaj , yalni Comam : -- ¿ Tzet yin̈ xin ch'ec' yin̈ henabal haca' tu' ?
42005023	¿ Baytet hunu caw subuta walnihan : " Ma'ak'lax nimanc'ulal yin̈ hamul , " mato : " Ahan̈wanoj , cat hapaxtoj ? " ẍi Comam tet ebnaj .
42005024	Yalnipaxo Comam : -- Tinan̈ xin chinyehan heyila' Hanin Ak'bilintijan texol yu Comam Dios tato ay wipan wak'ni nimanc'ulalan yin̈ ismul anma yul sat yiban̈k'inal ti' , ẍi Comam . Lahwi tu' xin , yalni Comam tet naj ya'ay tu' : -- Haninti'an chiwalan tawet , ¡ ahan̈wanoj ! Ican̈ habatxte' ti' , paxan̈to hawatut , ẍi Comam tet naj .
42005025	Yin̈n̈ena tu' xin , yah lin̈no naj yin̈ sat anma , yoc naj yalno c'ulla tzoti' yin̈ Comam Dios . Yinican̈ naj isbatxte' , ispaxto naj yatut .
42005026	Caw xin c'aycanilo isc'ul anma yilni hune' tu' , yalnipaxo anma c'ulla tzoti' yin̈ Comam Dios , yalni anma haca' ti' : -- Yin̈ hune' tz'ayic ti' , caw hanta c'aybalc'ule majila , ẍi anma .
42005027	Lahwi tu' xin , isto Comam Jes'us , yilnito Comam hune' naj ik'omilo tohlabal chito bey Roma , Lev'i isbi naj . Tz'on̈anayo naj bay chi'el ch'en tohlabal yin̈ anma . Yoc t'an̈no Comam yin̈ naj , yalni Comam tet naj : -- Ocan̈ tzujno wintajan incuywomojan , ẍi Comam tet naj .
42005028	Yah lin̈no naj xin , isbejnicano naj ismunil , yoc tzujno naj yinta Comam .
42005029	Naj Lev'i tu' , yec'tze naj hune' niman k'in̈ bey yatut yuto caw chitzala naj yin̈ Comam . Tx'i'al ebnaj ik'omilo tohlabal yeb huntek'anxa anma oc wa'oj sat meẍa yeb Comam .
42005030	Wal ebnaj fariseo yeb ebnaj chicuyni anma yin̈ isley naj Mois'es ichico buchwal yin̈ ebnaj iscuywom Comam . Yalni ebnaj : -- ¿ Tzet yin̈ yuxin chexwa' xol ebnaj ik'omilo tohlabal yeb huntek'anxa ebnaj tx'oj isbeybal ? ẍi ebnaj .
42005031	Istak'wi Comam Jes'us tet ebnaj : -- Ha' anma mach ya'o ay , matzet ch'ocnico naj an̈lom yu , to ha' anma ya'ay , ha' ton ch'ocnico naj an̈lom yu .
42005032	Mach hulnajojinan wawte'an anma chalni ta caw c'ul yecoj , to ha' anma mulum , ha' hulnajinan wawte'an yu isbejnicano iswatx'en istx'ojal .
42005033	Lahwi tu' xin , yalni huntek'an anma tet Comam Jes'us : -- Ha' ebnaj iscuywom naj Juan anican̈ ha' iswi' anma , yebpaxo ebnaj chicuywi yin̈ ebnaj fariseo , nawn̈e chisyijen ebnaj hune' yet mach chon̈wa'i yu cotxahli tet Comam Dios . Wal ebnaj chicuywi tawinta ti' , mach chisyije ebnaj hune' tu' , ẍi ebnaj .
42005034	Istak'wi Comam tet ebnaj xin : -- K'inaloj ta ay huno mohyilal , ¿ tom chu heyalni tet anma awtebil yin̈ mohyilal tu' ta chiyijle wahil yet ayco naj mohyom xol anma awtebil ? ¡ Machoj !
42005035	Wal xin , hato yet chi'apni istiempohal yilaxilo naj mohyom tu' , cat yichico anma yijlen wahil yu istxahli , ẍi Comam .
42005036	Yalnipaxo Comam hune'xa yechel ti' : -- K'inaloj ta chicobuj hunu camiẍe xilxa , yaj yin̈ hunu camiẍe ac'to chijilo isbujil k'ap xilxa tu' , mach c'ulu ch'elicoj , yuto mach chischah isba k'ap ac'to yeb k'ap xilxa , yeb xin nabn̈e chijetato k'ap ac'to tu' .
42005037	Ay hunxa yechel ti' , mach chu heyanayto vino ac'to yul hunu no' tz'um xilxa , yuto chilin̈mo no' yet chihowbican̈ vino , cat yetaxto iscab majanil .
42005038	Yuxin ha' yul no' ac'la tz'um chialaxayto te' vino ac'to , hac tu' xin mach chietaxto iscab majanil .
42005039	Yebpaxo xin , ha' mac xauc'ni vino payxa watx'i , ¿ tom chito yoche yuc'u' te' ac' vino lan̈anto iswatx'i ? ¡ Machoj ! Yuto chal ebnaj : " Ha' te' vino payxa watx'i , ec'na caw c'ul , " ẍi ebnaj , ẍi Comam Jes'us .
42006001	Yet hune' tz'ayical xewilal ec' Comam Jes'us yeb ebnaj iscuywom yul hune' nich'an beh xol ixim trigo . Yinilo ebnaj hayeb iswi' ixim , ischilnilo ebnaj ixim isc'uxu' .
42006002	Isk'amben huntek'an ebnaj fariseo tet ebnaj : -- ¿ Tzet yin̈ xin chexmunlahi , cheyinilo tzet chelo yin̈ hune' tz'ayic xewilal ti' ? ẍi ebnaj .
42006003	Yalni Comam Jes'us tet ebnaj fariseo tu' : -- ¿ Tom maẍto cheyil yul Yum Comam Dios yin̈ tzet yak'le naj rey David hunel yu n̈ohchahilal yeb ebnaj tzujan yinta naj tu' ?
42006004	Octo naj yul yatut Comam Dios , yinican̈ naj ixim pan ak'bilxa tet Comam . Yoc naj iswahno ixim , yak'nipaxo naj ixim tet ebnaj tzujan yintaj . Yaj wal isley naj Mois'es chala ta han̈c'an̈e ebnaj sacerdote Israel chu iswahni ixim pan tu' .
42006005	Wal xin Hanin Ak'bilintijan texol yu Comam Dios , chu walnihan yin̈ tzet cheyu yin̈ istz'ayical xewilal , ẍi Comam tet ebnaj fariseo tu' .
42006006	Yin̈ hunxa tz'ayic xewilal , octo Comam Jes'us yul iscapilla ebnaj Israel , yichico Comam iscuyni anma tu' . Ay xin hune' naj camnajilo iswatx'k'ab ayicto xol anma tu' .
42006007	Wal ebnaj cuywom yin̈ isley naj Mois'es yeb ebnaj fariseo , ayco ebnaj yechmani ta chak' cawxo Comam isk'ab naj yin̈ hune' tz'ayical xewilal tu' , yuto choche ebnaj ta chi'ilchalo hunu tzet ye tu' chi'oc ismulo Comam , cat yoc ebnaj ak'oc'ule yin̈ .
42006008	Yaj xin yohtaxa Comam tzet ch'ec' yin̈ isnabal ebnaj , yuxin yal Comam tet naj camnajilo isk'ab tu' : -- Ahan̈wanoj , cat xin hawoc lin̈no coxolti'an̈ , ẍi Comam tet naj . Yah lin̈no naj .
42006009	Lahwi tu' xin , yalni Comam Jes'us tet ebnaj : -- Ay hune' tzet chink'ambehan teyet , ¿ baytet hunu chisje cowatx'en yin̈ istz'ayic xewilal cheyabe , ham isc'ulal mato istx'ojal ? ¿ Chimyu jak'ni cawxo anma mato jak'ni camoj ? ẍi Comam tet ebnaj .
42006010	Hayet lan̈an yec' t'an̈t'on Comam yin̈ sat sunil anma tu' , yalni Comam tet naj camnajilo isk'ab tu' : -- Toholban̈elto hak'ab , ẍi Comam . Istoholban̈enilto naj isk'ab , iswatx'icaniloj .
42006011	Yaj caw tit ishowal ebnaj cuywawom yin̈ ley yeb ebnaj fariseo tu' yin̈ Comam . Yichico ebnaj isk'amben tet hunun tzet wal yuten ebnaj Comam Jes'us .
42006012	Yet hunel tu' , to Comam Jes'us yin̈ istzalanil hune' won̈an txahloj , sunilbal ak'bal txahli Comam tet Comam Dios .
42006013	Haxa yet issajbilo yin̈ hunxa tz'ayic xin , yawtenti Comam ebnaj iscuywom isc'atan̈ . Xol ebnaj tu' issiq'uilo Comam cablahon̈wan̈ ebnaj yu yoc ebnaj ischejabo Comam yin̈ ismunil .
42006014	Hac ti' isbi hunun ebnaj haca' ti' : naj Sim'on , Pedro yijcano isbi naj yu Comam , naj Andr'es , yuẍta naj Sim'on , naj Jacobo yeb naj Juan , naj Felipe yeb naj Bartolom'e .
42006015	Naj Mateo yeb naj Tom'as , yeb naj Jacobo , isc'ahol icham Alfeo , naj Sim'on ayico yin̈ hune' partido Cananista ,
42006016	yeb naj Judas , isc'ahol icham Jacobo yeb xin naj Judas Iscariote , naj anico Comam yul isk'ab camical .
42006017	Yet ispaxayti Comam Jes'us yin̈ hune' won̈an yeb ebnaj chicuywi yintaj , yayilo Comam sat hune' chek'an̈ . Caw tzetc'acano anma chi-tic'a-cuywi yinta Comam cutxico bey tu' . Ay anma ispeto ismajul Judea yeb yul con̈ob Jerusal'en , yebpaxo anma ispeto istila ha' mar Mediterr'aneo yul ismajul Tiro , yeb yul ismajul Sid'on . Apni anma yabe' cuybanile chal Comam yeb xin apni yun̈e yak'ni cawxo Comam macta ayco yabil yin̈ , yeb xin macta ch'ec'ya' yu naj matzwalil , yu iscawxicanocan̈ yu Comam .
42006018	
42006019	Sunil anma choche tzabno Comam , yuto hayet chistzabni anma Comam chicawxicanocan̈ , yuto ay yip Comam .
42006020	Ist'an̈xito Comam Jes'us yin̈ ebnaj chicuywi yinta tu' , yalni Comam haca' ti' : -- Sak'al heyet hex meba' hex ti' , yuto ayco Comam Dios yipo heyanma , yuxin heyet heyoc yul isk'ab Comam .
42006021	Sak'al heyet hex chexn̈ohchahi , yuto ch'ak'laxo noho hec'ul . Sak'al heyet hex chexok'i , yuto chechab tzalahilal .
42006022	Caw sak'al heyet , yet chexisyahni anma wuhan , yebpaxo yet chexistzumbenilo anma xol , yeb yet chexbuchlax yu anma , yeb yet chexhallax machiswalilal yuto tzujanex wintajan , Hanin Ak'bilintijan texol yu Comam Dios .
42006023	Ta hac tu' chexutelaxi tzalahan̈we sic'lebil yuto ch'ak'lax ispaj teyet bey satcan̈ . Haca' chexutelax tu' , hac tu' utelax ebnaj ischejab Comam Dios yet payat yu yichmam anma ti' .
42006024	Walex k'alomex ti' , ¡ caw c'anch'anex ! yuto xaquextzalahi .
42006025	Walex nohna hec'ul tinan̈ , ¡ caw c'anch'anex ! yuto chul hune' tiempohal bay cheyak'le wahil . Haxa hex chextzebi tinan̈ , ¡ caw c'anch'anex ! yuto chexok'o yu bisc'ulal .
42006026	¡ C'anch'anex ! hex ch'alaxico hewinajil , yuto c'ul chihallax teyin̈ tinan̈ ; hac tu' hallax yin̈ ebnaj lek'ti'wom isbalico isba ischejabo Comam Dios yet payat , ẍi Comam .
42006027	Yalnipaxo Comam Jes'us : -- Chiwalan teyet maquex lan̈an heyaben tzet chiwalti'an , c'ulch'an cheyute heyanma yin̈ anma chichiwa isc'ul teyin̈ . C'ul cheyute heba yin̈ mac ch'utenico ec'najilal teyin̈ .
42006028	K'anwe isc'ulal Comam Dios yiban̈ macta chextz'acti'n̈eni , cat hetxahlipaxo yin̈ anma chibuchwa teyin̈ .
42006029	Ta ay mac chipak'nilto hesat , meltzopaxto k'axepxa tet . Ta ay mac chitzicnilo hechumpa , matzet cheyala ta chipaxto hecamiẍ .
42006030	Ta ay mac chik'anni hunu tzet ye tu' teyet , ak'we tet . Ta ay mac chi'inilo hunu tzet ye tu' teyet , mach chek'an meltzoho tet .
42006031	Ta cheyoche c'ulch'an chute isba anma teyin̈ , hex babel c'ul cheyute heba yin̈ anma tu' .
42006032	Tato han̈c'an̈e anma xahan chexilni , ha'n̈e xahan cheyilpaxoj , ¿ chimilchalo isc'ulal Comam teyin̈ haca' tu' ? ¡ Machoj ! Yuto ha' anma tx'oj yecoj , hac tu' chisbeybaln̈e .
42006033	Ta han̈c'an̈e anma c'ul isc'ul teyin̈ , ha' bay c'ul cheyutepaxo heba , ¿ baytet isc'ulal hec'ul haca' tu' ? Yuto hac tu' chute isba anma mach t'in̈ano yecoj .
42006034	Ta han̈ech'an tet anma ch'ak'ni ispaj selel teyet cheyabe , han̈ech'an bay cheyak'a , ¿ bay ay isc'ulal hec'ul haca' tu' ? Yuto hac tu' chutepaxo anma mach ohtan̈eho Comam Dios , chechma ispaj selel .
42006035	Yaja' chiwalan teyet , xahan cheyil anma mach xahano chexilni . C'ul cheyute hec'ul yeb xin cheyak' tzet ye tu' c'amil tet anma tu' , yaja' mach cheyechma yak'lax isc'ambanil teyet . Ta hac tu' cheyute , caw tzetc'a ispaj chechah tet Comam Dios , hac tu' xin chu heyenilo tato lahan isc'ulal hec'ul yeb Comam Dios caw aycano yip , yuto c'ul isc'ul Comam yin̈ anma mulum yeb xin yin̈ anma mach ch'ak'ni yuch'andios tet .
42006036	Tz'ayojab hec'ul yin̈ heyet anmahil , haca' istz'ay isc'ul Comam ay yul satcan̈ jin̈ , ẍi Comam .
42006037	Yalnipaxo Comam Jes'us : -- Mach comono chexoc heyila' tzet ye hunu heyet anmahil , haxinwal mach chiocpaxo Comam Dios yila' tzet heyehi . Mach chetz'acti'n̈e anma , haxinwal mach chexistz'acti'n̈epaxo Comam . Ak'we nimanc'ulal yin̈ ismul heyet anmahil haxinwal chak'paxo Comam Dios nimanc'ulal yin̈ hemul .
42006038	Ak'we tet heyet anmahil . Ta hac tu' cheyute , chak'paxo Comam Dios hune' ismalil caw c'ul teyet , caw nohnaj , caw chitin̈laxi masan chimaltoj . Ta hac tu' cheyute heyak'ni tet heyet anmahil , hac tu' chiyute yak'nipaxo Comam Dios teyet , ẍi Comam .
42006039	Yanipaxico Comam hune' yechel ti' : -- K'inalo ta ay hunu naj mach chu yilni , ¿ tom chu isxecnic'o naj hunuxa naj mach chu yilni ? ¡ Machoj ! Chisn̈ic'leto isba ebnaj iscawan̈il yul xab .
42006040	Hac tu' xin machi hunu naj lan̈anto iscuywi chipalc'onna yiban̈ naj chicuywa tu' . Hayet xalahwi iscuywi naj , wal tu' lahanxa ch'elico naj yeb naj chicuywa tu' .
42006041	Yebpaxo k'inalo ta ay hunu hawuẍta ayicto isk'al te' ch'im yul sat , walachpaxo xin , aypaxicto hunu te' patzab yul hasat , ta mach chawilti te te' ayicto yul hasat tu' , ¿ ha' tom xin hune' isk'al te' ch'im ayicto yul sat hune' hawuẍta tu' , chu hawiniltij ? ¡ Machoj !
42006042	Yaj ta mach chawilti te' patzab ayicto yul isbak' hasat , chimyu hawalni tet hawuẍtaj : " Wik'acaniltijan isk'al te' ch'im ayicto yul isbak' hasat , " ta cachi . Ta hac tu' chawute ¡ lek'ti' hach ! Wal xin , icanilti te' patzab yul hasat babel , haxinwal chu hawinilti isk'alemal te' ch'im ayicto yul isbak'sat hawuẍta tu' , ẍi Comam .
42006043	Yalnipaxo Comam Jes'us : -- Ha' te te' caw c'ul , machi hunu sat te' machiswalil chak'a . Hacpax tu' te te' maẍtic'a c'uluj , machi hunu sat te' c'ul chak'a .
42006044	Yu sat te te' chiyak'a , yuxinto chicotxumilo tzet te'al te' . K'inalo te' tx'ix tinan̈ , ¿ tom higo sat te' chak'a ? ¡ Machoj ! Haca'paxo te' uva , mach chu yak'ni te' sat te' tx'ix .
42006045	Ha' anma c'ul , c'ul c'uwan yul yanma yuxin c'ul tzet chala . Walpaxo anma tx'oj , tx'oj c'uwan yul yanma , yuxin tx'oj tzet chala . Hac tu' xin , ha' tzet c'uwan yul yanma ha' chiyala , ẍi Comam .
42006046	Yalnipaxo Comam Jes'us tet anma tu' : -- ¿ Tzet yin̈ cheyal win̈an , " Mamin , Mamin , " quexchi , yaja' mach cheyijepaxo tzet chiwalan ?
42006047	Tinan̈ xin chiwalan teyet yin̈ mac ch'aben tzet chiwalan , cat isyijeni .
42006048	Lahan mac tu' haca' hune' naj iswatx'ecan̈ yatut , isk'ajahti naj tx'otx' masanto chaloti ch'en ch'en yu naj , yanayo naj xe' te' n̈a tu' . Lahwi yah te' xin , istit hune' niman n̈ab , yapni eloma' yich te' , yaja' maẍtic'a lowto yich te' yu ha' , yeb xin maẍtic'a bili te' , yuto caw c'ul yehayto xe' te' yiban̈ ch'en .
42006049	Yaja' mac ch'aben tzet chiwalan , mach chisyijepaxoj , lahan haca' hune' naj yiban̈n̈e tx'otx' yichecan̈ isloc'al yatut , mach nahato yayto isxe'al yatut yul tx'otx' . Haxa yak'ni hune' niman n̈ab xin , yapni ha' eloma' ismak'noco isba yich te' , yayc'ay te' , yuchc'acanto te' xin , ẍi Comam tet anma tu' .
42007001	Hayet lahwi istzotel Comam Jes'us tet anma tu' isto Comam bey con̈ob Capernaum .
42007002	Ha' bey tu' , ay hune' naj capit'an , ah con̈ob Roma . Ay hune' ischejab naj caw xahan ay yu , caw tx'oj ye isc'ul , lan̈anxa iscami .
42007003	Yabe naj capit'an tu' isk'umal Comam , yuxin yato naj huntek'an ebnaj iswi'ehal yin̈ ebnaj Israel isk'anno tet Comam ta chitit Comam yak'a' cawxo ischejab naj capit'an tu' .
42007004	Hayet yapni ebnaj isc'atan̈ Comam tu' , yalni ebnaj tet Comam : -- Ay hune' naj capit'an caw c'ul isc'ul , yilal hato nino colwal yin̈ naj .
42007005	Wal xin caw xahan ayon̈ han̈on̈ Israel hon̈ ti' yu naj . Yacan̈ naj hune' cocapillahan̈ , ẍi ebnaj tet Comam .
42007006	Yuxin to Comam Jes'us yinta ebnaj . Yaja' haxa yet hanic'xan̈e yapni ebnaj yeb Comam bey yatut naj , ischejnipaxti naj capit'an haywan̈xa yamigo yalno tet Comam : -- Chal naj capit'an tawet haca' ti' : " Mamin , mach chaweta hac'ul hatit watutti'an , yuto mach intzanojan hawocto yul watutan chiwabehan .
42007007	Yeb xin mach intzanojan intohan cachwilnojan . Wal xin tzotelan̈tij , cat iscawxican̈ naj inchejabti'an hawu .
42007008	Wohtajan hune' ti' yuto ay ebnaj wahawan chinchejnihan , aypaxo ebnaj insoldadohan chinchejpaxojan . Ta chiwalan tet hunu naj : ` Asi' , ' ta quinchiyan , cat isto naj . ` Cata bey ti' , ' ta quinchiyan , cat istit naj . Chiwalnipaxojan tet hunxa naj : ` Ocan̈ hawatx'e hune' ti' , ' ta quinchiyan , cat yoc naj iswatx'eni , " ẍi naj capit'an , ẍi ebnaj tet Comam .
42007009	Hayet yaben Comam haca' tu' , caw c'aycan̈ isc'ul yabeni . Ist'an̈xito Comam yin̈ anma tzujan yinta tu' , yalni Comam : -- Caw chiwalan yin̈ isyelal teyet , maẍto hunu mac ay bey Israel xawilan yanico yanma yin̈ Comam Dios haca' hune' naj ti' , ẍi Comam .
42007010	Ispaxto ebnaj yamigo naj capit'an bey yatut naj . Hayet yapni ebnaj yilni ebnaj tato xacawxinacan̈ ischejab naj yu Comam .
42007011	Lahwi tu' xin , isto Comam Jes'us bey hune' con̈ob chiyij Na'in yeb ebnaj chicuywi yinta Comam tu' . Caw tzetc'a anma oc tzujnu yinta Comam .
42007012	Hayet yapni Comam isti' ispultahil con̈ob tu' , yilnito Comam lan̈an yilaxto hune' camom mujlaxoj , yunin hune' ix hunix ; caw xin han̈c'an̈e hune' yunin ix tu' . Caw hanta anma tzujan yinta ix yeb iscamom tu' .
42007013	Hayet yilnito Comam ix hunix tu' , istz'aycan̈ isc'ul Comam yin̈ ix , yalni Comam : -- Mach chaẍok'i , ẍi Comam .
42007014	Ishitzico Comam isc'atan̈ naj camom tu' , yanico Comam isk'ab yin̈ te' batxte' , islin̈ban isba ebnaj ik'n̈e naj . Yalni Comam tet naj camom tu' : -- Ach nich'an tzeh , chiwalan tawet , ahan̈wanoj , ẍi Comam .
42007015	Lahwi tu' xin , yah tz'on̈no naj camom tu' , yichico naj istzotelcan̈ , yanico Comam naj tet ismi' .
42007016	Hayet yilni anma hune' tu' , caw xiwcan̈ anma sunil . Yalni anma c'ulla tzoti' yin̈ Comam Dios haca' ti' : -- Ha' hune' ischejab Comam Dios ischejti coxol ti' , caw niman yelapno yehi , ẍi anma . Yalnipaxo anma : -- Caw mahul Comam Dios colwal jin̈ , han̈on̈ iscon̈obon̈ ti' , ẍi anma .
42007017	Hune' iswatx'e Comam Jes'us bey tu' , caw ec' isbi sunil yul ismajul Judea yebpaxo huntek'anxa con̈ob hoyanico yin̈ iscawilal tu' .
42007018	Yapni isk'umal huntek'an ti' tet naj Juan anican̈ ha' iswi' anma , yeb ebnaj cuywina yinta naj Juan tu' . Yawtenti naj cawan̈ ebnaj iscuywom tu' isc'atan̈ .
42007019	Yalni naj tet ebnaj ta chito ebnaj isk'ambe tet Comam Jes'us haca' ti' : -- ¿ Tom hach ti' bay tz'ibn̈ebilcanoj ta chaẍhuli , mato ayto hununxa naj chijechmahan̈ yuli ? quexchi , ẍi naj Juan tet ebnaj .
42007020	Yapni ebnaj ischejab naj Juan tu' , ishitzico ebnaj isc'atan̈ Comam , yalni ebnaj : -- Macon̈ischejtijan̈ naj Juan cok'ambehan̈ tawet , ¿ ham hach ti' Cristo tz'ibn̈ebilcanoj tato chihuli , mato chijechmahan̈ yul hunuxa maca ? ẍi ebnaj tet Comam .
42007021	Hayet yapni ebnaj , c'uxan lan̈an yak'ni cawxo Comam anma ch'ec'ya' yanma yu yabil , yeb xin macta ayco ebnaj ischejab naj matzwalil yin̈ . Ishajnipaxo Comam isbak'sat macta mach chu yilni .
42007022	Istak'wi Comam tet ebnaj xin : -- As halwe tet naj Juan tzet maquexhul heyila' , yeb tzet maxeyabe . Cheyal tet naj tato mahajlocano sat mac mach chu yilni , mabelwican̈ mac maẍtic'a chu yeq'ui . Ha' mac ayco lepra yin̈ , maan̈chacanoj . Mac majantic'a istxiquin , mahajlohi , ay camom anma mahulcanocan̈ isc'ul , cat yallaxpaxo Tzoti' c'ul yet colbanile tet anma matzet ayco yipo yanma .
42007023	Sak'al yet mac mach chicabcon yanma win̈an , quexchi tet naj Juan tu' , ẍi Comam tet ebnaj .
42007024	Lahwi ismeltzoto ebnaj ischejab naj Juan tu' , yichico Comam istzotel tet anma yin̈ naj Juan , yalni Comam haca' ti' : -- ¿ Tzet quexbey heyila' bey tx'otx' desierto , tom haca' hune' te' ah machi yip chi'ec' yu jak'ek' ?
42007025	¿ Mato ha' hune' naj nime winaj caw nanxa islow yeco xil isk'ap ? Hex ti' heyohtaj macta caw chisk'aptze isba , yeb chak' tzet choche isc'ul , yuln̈e yatut ebnaj rey chijil huntek'an anma tu' .
42007026	Wal xin ¿ mac quexbey heyila' ? ¿ Ham hune' ischejab Comam Dios quexbey heyila' ? Yin̈ caw isyelal chiwalan teyet , hune' naj quexbey heyila' tu' , caw ec'balto ismunil naj sata sunil ischejab Comam Dios ec'lena yet payat .
42007027	Yin̈ naj Juan tu' tz'ibn̈ebilcano yul Yum Comam Dios bay chal haca' ti' : Chinchejtojan hune' inchejaban babel tasataj yun̈e iswatx'en habeh yalan̈to maẍto chaẍapni , ẍiayoj .
42007028	Chiwalan teyet tato xol anma yul sat yiban̈k'inal ti' maẍto hunu mac ec'bal yelapno yiban̈ naj Juan tu' , yaj wal xol anma ayxaco yul isk'ab Comam Dios tinan̈ , waxan̈ca machi yelapno yehi , ec'balto isc'ulal chil sata naj Juan , ẍi Comam .
42007029	Ha' comon anma , yebpaxo ebnaj ik'omilo tohlabal yin̈ anma , ch'en chito bey Roma , yet yalan̈tocanoj yabe ebnaj tzet yal naj Juan , yahcano ha' iswi' , ha' ebnaj tu' chitxumcha yu ta caw c'ul Comam Dios .
42007030	Yaj wal ebnaj fariseo yeb ebnaj chicuyni anma yin̈ isley naj Mois'es , mach chisje ebnaj yah ha' iswi' yu naj Juan , ha' xin halniloj tato isyah ebnaj hune' isc'ulal Comam Dios yoche yak'a' tet ebnaj .
42007031	Yalnipaxo Comam Jes'us tet anma : -- ¿ Mac yeb lahan anma yin̈ hune' tiempohal ti' ?
42007032	Wal xin lahan anma haca' niẍte unin chiay tz'on̈no yul txon̈bal , cat issajchi . Chawtenti yetbi isc'atan̈ haca' ti' : " Naban̈e majeta cobahan̈ jok'tzenan̈ te' su' , machi xin maquexcan̈alwi . Yebpaxo xin , naban̈e macobitn̈ehan̈ huntek'an bit tz'abalc'ule tan̈e yoqui , maẍtic'a xin maquexok'paxoj , " ẍi niẍte unin tu' .
42007033	Yet yulic'o naj Juan anican̈ ha' iswi' anma , mach wa' naj yeb anma , yuxin yal anma tato ayco hune' ischejab naj matzwalil yin̈ naj .
42007034	Lahwi tu' xin , wulan Hanin Ak'bilintijan texol yu Comam Dios , yaj haninti'an chinwa'an xol anma yuxin cheyalpaxo haca' ti' win̈an : " Wal naj Jes'us tu' , wa'on̈etic'a chu naj , yeb uc'u-vino-n̈etic'a chu naj . Yamigopaxo isba naj yeb ebnaj ik'omilo tohlabal ch'en chito bey Roma , yebpaxo ebnaj tx'oj chiswatx'e , " quexchi win̈an .
42007035	Yaj wal anma ayco ishelanil Comam Dios yin̈ , haban isyenilo isba yin̈ tzettaj c'ul chi-la-iswatx'e , ẍi Comam .
42007036	Hayet hunel , apni hune' naj fariseo , Sim'on isbi , awtelo yin̈ Comam Jes'us ta chito Comam wa'o yatut naj . Hayet yapni Comam xin , yoc tz'on̈no Comam wa'o sat meẍa .
42007037	Ha'tic'a yul hune' con̈ob tu' xin , ay hune' ix caw mulum . Hayet yaben ix tato apni Comam wa'o bey yatut naj fariseo tu' , yapni ix yeb hune' islimeta , alabastro isbi , caw nohna yu aceite caw xuk' sam sic'lebil .
42007038	Yet yapni ix isc'atan̈ Comam Jes'us yichi yok' ix . Yay jahno ix yich yoj Comam , istx'ahni ix yoj Comam yu yal sat . Lahwi tu' xin , issunni tajo ix yoj Comam yu xil iswi' , istz'ohnipaxo ix yoj Comam . Tzujan tu' xin , istobnico ix hune' an̈ caw xuk' sam tu' yin̈ yoj Comam .
42007039	Hayet yilni naj fariseo hune' tu' , istxumni naj haca' ti' : " Ta yeltic'a ischejab Comam Dios ye hune' naj ti' , chimtxumchalo yu naj tzet ixal hune' ix chitzabni yoj naj ti' . Chimtxumcha yu naj ta caw mulum ix , " ẍi naj ischuquil .
42007040	Yalni Comam tet naj : -- Sim'on , ay hanic' tzet chiwoche wala'an tawet , ẍi Comam . Istak'wi naj : -- Hal mam cuywawom tzet chawoche chawal wetan , ẍi naj .
42007041	Yalni Comam tet naj : -- K'inalo ta ay hunu naj ch'anilto ch'en melyu c'amil tet cawan̈o ebnaj . Ta quiniento denario chisc'amn̈e hune' naj , haxa hunxa naj xin , cincuenta denarion̈e chisc'amn̈e .
42007042	Yaja' ta machi bay chito ebnaj yik'ati selel ch'en , chisbutni tan̈o naj isc'as ebnaj , ¿ tzet xin chawute hawalni yin̈ ebnaj cawan̈ tu' ? ¿ Mac xin ec'na chitzalahi yin̈ naj chibutnitan̈o isc'as ebnaj ? ẍi Comam tet naj .
42007043	Istak'wican̈ naj Sim'on : -- Ha' yul wetan , ham naj tzetc'a isc'as tan̈tzelax yiban̈ , ẍi naj . Istak'wi Comam xin : -- Ho' , caw yel chawala , ẍi Comam .
42007044	Lahwi tu' xin ist'an̈xito Comam yin̈ ix , yalni Comam tet naj Sim'on tu' : -- ¿ Mamxawil hune' maswatx'e ix ti' ? Hayet maquinoctijan yul hawatut ti' , machi maxatx'ah wojan , yaj wal ix ti' xin , mastx'ahilo ix wojan yu yal sat . Malahwi tu' xin , massuni tajo ix wojan yu xil iswi' .
42007045	Machi maxatz'oh ink'otxan , yaja' hune' ix ti' , hataxtic'a yet manoquilojan yul hawatut ti' ma'ichico ix istz'ohni wojan .
42007046	Machi nich'an yan̈al xil inwi'an maxawahtoj , yaj wal ix ti' , mastobayo ix hune' an̈ caw xuk' sam sic'lebil yiban̈ wojti'an .
42007047	Yuxin chiwalan tawet , hune' ix ti' caw chitzala ix win̈an yuto caw maak'laxcano tan̈o sunil ismul ix . Walpaxo mac hanic'ch'an nimanc'ulal ch'ak'lax yin̈ , caw hanic'ch'anpaxo tzalahilal chisye , ẍi Comam tet naj Sim'on tu' .
42007048	Lahwi tu' , yalni Comam tet ix : -- Tinan̈ xin chitan̈cano hamul tawiban̈ , ẍi Comam tet ix .
42007049	Wal ebnaj awtebil wa'o yeb Comam tu' xin , yalle ebnaj tet hunun haca' ti' : -- ¿ Mac anmahil hune' naj ti' yuxin chisje isbutni tan̈o naj mule ? ẍi ebnaj .
42007050	Yalnipaxo Comam tet ix : -- Macachcolcha tinan̈ yuto maquinhawaytojan yul hawanma , paxan̈to yin̈ ak'anc'ulal , ẍi Comam tet ix .
42008001	Lahwi tu' xin yec' Comam Jes'us yulaj con̈ob yeb yulaj aldea yalnic'o tzoti' c'ul yin̈ tzet chu yoc anma yul isk'ab Comam Dios . Ha' hun ebnaj ischejab Comam tu' tzujan yintaj .
42008002	Tzujanpaxo huntek'an ebix ix bay yilo Comam ischejab naj matzwalil , yeb huntek'anxa ebix nan yabilal aytic'aco yin̈ , cawxican̈ yu Comam . Xol ebix tu' ayco ix Mar'ia ah Magdala , ix bay yilo Comam hujwan̈ ischejab naj matzwalil .
42008003	Yeb ix Juana , yixal naj Chuza , naj yahaw yeco yin̈ ismunil naj Herodes , yebpaxo ix Susana , yeb huntek'anxa ebix , colwa ebix yin̈ Comam Jes'us yeb yin̈ ebnaj ischejab Comam , yin̈ tzet ay yul isk'ab .
42008004	Tzetc'a anma yul hunun con̈ob hul ilno Comam Jes'us . Lahwi iscutxban isba anma xin , yalni Comam hune' yechel tet anma :
42008005	-- Ay hune' naj to txiho trigo . Hayet lan̈an istxihni naj ixim trigo tu' , ay ixim apni c'atna yul beh . Ha' ixim tu' ton̈e xan̈laxto ixim yu anma . Haxa xin no' ch'ic hul sic'nocan̈ ixim .
42008006	Aypaxo ixim apni c'atna xolaj ch'en ch'en . Hayet yahilo ixim yin̈ an̈e tajilo ixim yuto mach ischac'anil sat tx'otx' .
42008007	Aypaxo xin ixim ayc'ay xol yin̈atil te' tx'ix . Hayet isch'ibcan̈ ixim , isch'ibpaxocan̈ te' . Hac tu' xin yu istz'onbayo ixim .
42008008	Haxa hunmajanxa ixim ay xol tx'o tx'otx' caw c'ul . Hayet isch'ibcan̈ ixim , caw c'ul yul ixim yak'a , ay ixim hune' ciento yuteco sat yin̈ hunun iswi' , ẍi Comam . Lahwi tu' , yalni Comam yin̈ caw ip : -- Maquex cheyabe hune' ti' , ak'we heyanma hetxumniloj , ẍi Comam tet anma .
42008009	Isk'amben ebnaj chicuywi yinta Comam tu' yin̈ tzet chal yelapno hune' yechel yak' Comam tet anma .
42008010	Yalni Comam tet ebnaj : -- Teyetn̈e chak' Comam Dios heyohtan̈elo tzet ewan yehi yu heyoc yul isk'ab Comam , yaj tet anma comon yecheln̈e bay tzotel Comam tet . Waxan̈ca hajan isbak'sat , mach chu yilni , waxan̈ca chabe , yaj mach chitxumcha yu , ẍi Comam .
42008011	Yalnipaxo Comam Jes'us : -- Wal xin , chiwalan teyet yin̈ tzet chalilo hune' yechel mawalti'an . Ha' ixim hin̈at trigo , yechel Istzoti' Comam Dios ye ixim .
42008012	Ha' ixim hin̈at apni c'atna yul beh chitzotel yin̈ huntek'an anma , hayet chilahwi yaben Istzoti' Comam Dios , cat yul naj matzwalil yin̈ , cat yinilo naj Istzoti' Comam Dios yul yanma yun̈e mach chaco yanma anma yin̈ , hac tu' xin mach chicolcha anma yu .
42008013	Ha' ixim apni c'atna xolaj ch'en ch'en , chitzotel hune' ti' yin̈ anma caw chitzala yaben Istzoti' Comam Dios , yaj mach huneln̈eho chucanico Istzoti' Comam yul yanma . Hanic'n̈e tiempohal chistz'un yul yanma , yuxin hayet chul ilwebal yin̈ , cat yinilo isba yin̈ tzet chal Comam .
42008014	Ha' ixim apni xol te' hin̈at tx'ix , yechel hune' tu' yin̈ anma chi'aben Istzoti' Comam Dios , yaj hayet chibelwito tiempo yiban̈ xin , cat ismajayto ishak'o anma yin̈ Comam , yu ec'na chaco tzet ye tu' ay yul sat yiban̈k'inal ti' yin̈ yanma , maca yu yochento k'alomal , maca yu yochen tzet ay yul sat yiban̈k'inal ti' . Hac tu' xin chu yinilo Istzoti' Comam Dios yin̈ yanma . Yuxin lahan anma tu' yeb ixim trigo machi satni .
42008015	Walpaxo ixim txihlaxayo sat tx'otx' caw k'ej , yeb yax yalan̈ , yechel anma chichahni yabe Istzoti' Comam Dios yin̈ sunil yanma , yeb xin chak' yanma yohtan̈eniloj cat isyijeni , mach chicabcon yanma , hac tu' xin chitecha yu , lahan anma tu' yeb ixim caw tzetc'a sat chak'a , ẍi Comam .
42008016	Hayet chicotzujbanico k'a' yin̈ hunu cantil , mach chicon̈ohbaco hunu tzet ye tu' yiban̈ , mach chijapaxicto yalan̈ tx'at , wal xin nahat chijacan̈ yun̈e yilni anma chi'octo yul n̈a tu' .
42008017	Hacpax tu' xin sunil tzet ewan yehi chiixtan̈wiloj , yeb xin sunil tzet ye tu' mach ohtabiloj chiohtan̈elaxiloj .
42008018	Yuxin chi-cam-walan heyabe' , ha' mac choche istxumuloj , caw chi'ak'lax yohtan̈eloj . Walpaxo mac mach chiyoche istxumulo huntek'an ti' , ha' nich'an tzet etza chinachalo yu , chi'ilaxilo tet , ẍi Comam .
42008019	Apni ismi' Comam Jes'us yeb ebnaj yuẍta Comam bay ayc'o Comam tu' , yaja' machi yu yocto ebnaj yeb ismi' Comam tu' isc'atan̈ , yuto caw witz'an yehico anma yin̈ Comam .
42008020	Yuxin hallax tet Comam yu anma ayco isc'atan̈ tu' : -- Mamin , ayc'o hami' yeb ebnaj hawuẍta istin̈a , tolab choche cachyila' , ẍi anma tet Comam .
42008021	Istak'wi Comam tet anma : -- Macn̈etic'a chi'aben Istzoti' Comam Dios cat isyijeni , ha' ton huntek'an tu' haca' inmi'an yehi , ha' haca' wuẍtajan yepaxoj , ẍi Comam tet anma tu' .
42008022	Ay hune' tz'ayic xin octo Comam Jes'us yul te' barco yeb ebnaj chicuywi yinta Comam . Yalni Comam tet ebnaj : -- Ton̈we bey isk'axepic'to ha' lago ti' , ẍi Comam . Isto ebnaj yeb Comam xin .
42008023	Hayet lan̈an yec'to ebnaj yiban̈ ha ha' yul te' barco tu' , iswaycan̈ Comam yul te' . Istit hune' niman jak'ek' sic'lebil , ismak'nicto jak'ek' ha ha' yul te' . Etza xin tocano te' yich ha' .
42008024	Yuxin oc ebnaj yik'alo iswayan̈ Comam . Yalni ebnaj tet Comam : -- Mam cuywawom , Mam cuywawom , lan̈anxa coto yich ha' , ẍi ebnaj tet Comam . Yaben̈e Comam tzet yal ebnaj xin , yahwano Comam , yalni Comam tet jak'ek' yeb tet ha ha' ta chislin̈ba isba , ispaxtz'in̈na xin .
42008025	Yalni Comam tet ebnaj : -- ¿ Tzet yin̈ xin mach cheyaco Comam Dios yipo heyanma ? ẍi Comam . Caw xiw ebnaj , isc'ayilo isc'ul ebnaj , yallen ebnaj tet hunun : -- ¿ Tzet yelapno ye hune' naj winaj ti' ? Caw chisyije jak'ek' yeb ha ha' tzet chal naj , ẍi ebnaj yin̈ Comam .
42008026	Lahwi tu' xin yec' apno ebnaj isk'axepic'to ha' lago yul ismajul Gadara yetc'ulal Galilea .
42008027	Hayet yel Comam Jes'us yul te' barco isti' ha' tu' , yapni hune' naj ay yul con̈ob tu' isc'atan̈ Comam , ayco ischejab naj matzwalil yin̈ naj . Tx'i'alxa tiempo istzabchati naj , matxatic'a chaco naj xil isk'ap , matxa xin choche naj chicancano naj yul hunu n̈a , haxan̈e xolaj pante'on yul camposanto ch'ec' naj .
42008028	Hayet yilnito naj Comam Jes'us , yah yaw naj , isjahbanoyo isba naj sata Comam , yalni naj yin̈ caw ip : -- ¿ Tzet hawoc win̈an Jes'us , Isc'ahol Comam Dios caw aycano yip ? Chink'anan tawet mach chawak' ec'oya' wanmahan , ẍi naj tet Comam .
42008029	Yal naj hune' tu' yuto ischejilo Comam ebnaj ischejab naj matzwalil yin̈ naj . Tx'i'alxa el chietalax naj yu ebnaj ischejab naj matzwalil tu' . Ch'alaxico ch'en cadena yin̈ isk'ab naj yu anma , cat isc'albalax yoj naj yu ch'en cadena tu' yun̈e machi bay chito naj , yaj chislin̈to naj ch'en , cat yijbalaxto naj yu ischejab naj matzwalil bey tx'otx' desierto .
42008030	Isk'amben Comam tet naj : -- ¿ Tzet habi ? ẍi Comam . Istak'wican̈ naj tet Comam : -- Legi'on inbihan , ẍi naj tet Comam . Hac tu' yute yalni naj tet Comam yuto caw tzetc'a ebnaj ischejab naj matzwalil ayco yin̈ naj .
42008031	Yalni ebnaj ischejab naj matzwalil tet Comam ta machi chalaxto ebnaj yu Comam bey yul hune' niman xab .
42008032	C'uxan xin tzetc'a no' txitam lan̈an islo yin̈ isc'ul witz iscawilal isti' ha' lago tu' . Yalni ebnaj ischejab naj matzwalil tet Comam ta chichejlaxto ebnaj yin̈ no' txitam tu' . Ishehla Comam tet ebnaj xin .
42008033	Hac tu' xin yu yel ebnaj ischejab naj matzwalil yin̈ naj , yapnicano ebnaj yin̈ no' txitam . Isk'ojnito isba no' sat pahaw , yay apno no' yul ha' lago tu' , ishik'nito no' ha' .
42008034	Hayet yilni ebnaj tan̈em txitam hune' tu' , yelcan̈ ebnaj yin̈ an̈e , yalnic'o ebnaj yul con̈ob yeb xin tet macta pujanto yatut xolaj telaj .
42008035	Yuxin sunil anma apni ilno tzet yu tu' . Hayet yapni anma bay ay Comam , yilni anma naj aytic'aco ischejab naj matzwalil yin̈ , tz'on̈anayo naj yich yoj Comam . Ayxaco xil isk'ap naj , caw tohol anmaxa naj , yuxin sunil anma tu' caw xiwcan̈ .
42008036	Ha' ebnaj ilni huntek'an tzet iswatx'e Comam Jes'us tu' , ha' ebnaj halni tet huntek'anxa anma apni ilno yin̈ tzet yu iscawxican̈ naj bay ayico ischejab naj matzwalil .
42008037	Yu hune' tzet yu tu' yuxin sunil anma ay bey yul ismajul Gadara tu' oc halno tet Comam ta chi'el Comam yul ismajul Gadara tu' , yuto caw xiw ebnaj yin̈ tzet yuhi . Yocto Comam yul te' barco , ispaxto Comam .
42008038	Isk'anto isba naj bay el ischejab naj matzwalil tu' yinta Comam . Yalni Comam tet naj ta chican naj baytic'a ay tu' .
42008039	Yalnicano Comam tet naj : -- Meltzan̈to hawatut , cat hawalnic'o isc'ulal mayu Comam Dios tawin̈ , ẍi Comam tet naj . Isto naj xin , ispujbanic'o naj yul con̈ob tzet yu iscawxican̈ naj yu Comam .
42008040	Lahwi tu' xin ispaxto Comam Jes'us bey isk'axepic'to ha' lago . Hayet yapni Comam , caw chitzala anma sunil yuto caw echmabil Comam yu anma .
42008041	Ay hune' naj iswi'ehal yeco yijbali yin̈ iscapilla ebnaj Israel , Jairo isbi naj . Apni naj isc'atan̈ Comam Jes'us , yay jahno naj yich yoj Comam . Isk'anni naj tet Comam tato chito Comam bey yatut naj ,
42008042	yuto ay hunpilan iscutz'in naj caw lan̈anxa iscami , cablahon̈ebxa habil ix . Hayet isto Comam Jes'us yinta naj , caw chiswitz isba anma isto bulbon yinta Comam .
42008043	Xol anma tu' xin , ayco hune' ix ya'ay , cablahon̈ebxa habil mach chilin̈i yay istx'ahwobal ix . Wal xin xa'isc'aytzelo ix sunil tzet aya yu yan̈chahi , yaj maẍtic'a huno mac k'oji yan̈ten ix .
42008044	Tzujanico ix xol anma ayco yinta Comam , ishitzico ix isc'atan̈ Comam , ispitni ix isti' xil isk'ap Comam . Lan̈antotic'a xin islin̈ina yay istx'ahwobal ix .
42008045	Isk'ambenilo Comam tet anma : -- ¿ Mac anmahil hune' manpitnihan ? ẍi Comam . Yaj yal anma sunil ta machi mac pitni Comam . Yalni naj Pedro tet Comam : -- Mamin , ¿ tom mach chawila ta witz'an yehico anma tawin̈ ? Tzetc'a mac chistenico isba tawin̈ , cat xin hak'ambenpaxoj , ¿ mac maquinpitnihan ? cachi , ẍi naj tet Comam .
42008046	Yalni Comam xin : -- Tzic'anab yin̈ machi mac heyalni , wal xin ay mac maquinpitnihan yuto mawabehan ta ay hune' anma macawxinacan̈ yu wipan , ẍi Comam .
42008047	Hayet yilni ix ta mach chu yebanayo ix hune' tu' , toxan̈e chic'arla yah ix , yay jahno ix sata Comam . Yalnilo ix yin̈ sat sunil anma tu' tzet yin̈ yuxin ispit ix Comam , yeb tzet yu yan̈cha ix yin̈ an̈e .
42008048	Yalni Comam tet ix : -- Miyay , macachcawxican̈ yuto maxawayto yul hawanma win̈an . ¡ Paxan̈toj ! Ma'oc hawanma yul yehobal , ẍi Comam tet ix .
42008049	Lan̈antotic'a istzotel Comam tet ix xin , yapni hune' naj ispeto bey yatut naj Jairo , yalni tet naj : -- Wal ix hacutz'in , macamna ix . Nabxan̈e chito Comam cuywawom ti' , ẍi naj tet naj Jairo .
42008050	Hayet yaben Comam hune' tu' , yalni Comam tet naj Jairo : -- Mach cachxiwi . Ha' hune' wal hawuteni , ayto Comam Dios yul hawanma haxinwal chicawxocan̈ hacutz'in , ẍi Comam tet naj .
42008051	Hayet yapni Comam bey yatut naj Jairo tu' , machi huno mac ischacto Comam yul n̈a , han̈c'an̈e naj Pedro , yeb naj Juan , yeb naj Jacobo yebpaxo ismam yeb ismi' ix nich'an tu' .
42008052	Toxan̈e chihan̈cha anma yok' yin̈ ix nich'an tu' , caw chitzay isc'ul anma yin̈ ix . Yalni Comam xin : -- Mach chexok'i . Mach camnajo ix nich'an ti' , wal xin ton̈e chiway ix , ẍi Comam .
42008053	Toxan̈e chitzebi anma yin̈ Comam yuto yohtaxa anma tacamnaxa ix .
42008054	Yoc tzabno Comam yin̈ isk'ab ix . Yalni Comam yin̈ caw ip : -- Ahan̈wano tz'ul , ẍi Comam .
42008055	Lan̈antotic'a xin yulcan̈ isc'ul ix yu Comam , yahwano ix . Yalni Comam ta chi'ak'lax wa'o ix .
42008056	Caw c'ayilo isc'ul ismam yeb ismi' ix yin̈ tzet iswatx'e Comam Jes'us . Yalnicano Comam xin ta machi bay chihallaxic'o tzet yu yulcan̈ isc'ul ix .
42009001	Yet hunel , yawte Comam Jes'us ebnaj cablahon̈wan̈ iscuywom isc'atan̈ . Yak'nicano Comam ishelanil yeb yip ebnaj yinilo sunil ischejab naj matzwalil yin̈ anma , yebpaxo xin yak'ni cawxo ebnaj anma yin̈ tzettaj yabil ayco yin̈ .
42009002	Ischejlaxto ebnaj yu Comam yu ispujbanic'o ebnaj yin̈ tzet chu yoc anma yul isk'ab Comam Dios , cat yak'nipaxcano cawxo ebnaj anma ya'ay .
42009003	Yalni Comam tet ebnaj : -- Matzet cheyito yin̈ hebel ; mach cheyik' hek'ojoch , mach cheyik' hetz'ispa , mach cheyik'paxo heyoch yeb hemelyu , mach cheyipaxto hehelbal .
42009004	Ha' te' n̈a bay chexapni wayoj , han̈e bey tu' xin chexcancanoj , mach chehel bay chexwayi masanto yet chexto hunuxa con̈ob .
42009005	Yaj ta ay hunu con̈ob bay mach chexchahlaxi , chexel yul hune' con̈ob tu' cat hetzicnicanilo pojoj yin̈ heyoj , hac tu' xin chu heyeniloj ta matxa heyoc yin̈ anma tu' , ta tx'oj ch'elico yul sat Comam Dios , ẍi Comam Jes'us tet ebnaj ischejab tu' .
42009006	Lahwi tu' xin isto ebnaj sunil yulajla con̈ob yeb yulajla aldea . Yec' ebnaj ispujbanic'o Tzoti' yet colbanile tet anma . Yak'nipaxo cawxo ebnaj macta ya'ay .
42009007	Naj Herodes , naj yahaw yeco yin̈ ismajul Galilea , yabe naj isk'umal sunil tzettaj ye tu' iswatx'e Comam Jes'us , issomchacan̈ yul iswi' naj yuto ay anma chalni haca' ti' : -- Ha' hune' naj chiwatx'en huntek'an tzet yetu tu' , ha' ton naj Juan anican̈ ha' iswi' anma , hulcan̈ isc'ul xol camom , ẍi anma .
42009008	Aypaxo anma chihalni : -- Ha' naj El'ias chihul isyeb isba hunelxa , ẍi anma . Ay xin anma chalnipaxoj : -- Etza ha' huno ebnaj ischejab Comam Dios ec'lena yet payat , ha' hulcan̈ isc'ul xol camom , ẍi ebnaj .
42009009	Yalni naj Herodes tu' : -- Yaj haninti'an , walan yuxin tzoc'laxilto iswi' naj Juan tu' . ¿ Mac xin anmahil hune' naj chal ebnaj isk'umal tu' ? ẍi naj . Wal xin caw yoche naj Herodes tu' yila' Comam Jes'us .
42009010	Lahwi ismeltzo ebnaj ischejab Comam Jes'us , yoc ebnaj yalno tet Comam yin̈ej tzet ye tu' iswatx'e ebnaj . Lahwi tu' isto Comam iscawilal con̈ob Betsaida , han̈c'an̈e xin ebnaj iscuywom Comam tu' yito yintaj .
42009011	Hayet yaben anma ta to Comam bey tu' , istopaxo anma isc'atan̈ Comam . Caw c'ul yu ischahlax anma yu Comam , yoc Comam iscuyno anma yin̈ tzet chu yoc anma yul isk'ab Comam Dios . Yak'nipaxo cawxo Comam macta ya'ay .
42009012	Hayet lan̈anxa isto tz'ayic xin , ishitzico ebnaj cablahon̈wan̈ isc'atan̈ Comam , yalni ebnaj xin : -- Chejto anma ti' issaya' tzet chislo yeb xin bay chiwayi , tojab yulaj aldea yeb xin xolaj wayan̈bal yuto machi te' n̈a iscawilal bay ayon̈ ti' , ẍi ebnaj .
42009013	Yalni Comam tet ebnaj : -- Ak'we wa'o anma hex ti' , ẍi Comam . Yalnipaxo ebnaj xin : -- Yaj han̈ech'an howeb pan yeb cac'on̈ no' cay coxol ti' . ¿ Tom xin chon̈tohan̈ colok'o'an̈ tzet chislo sunil anma ti' ? ẍi ebnaj tet Comam .
42009014	Wal xin aymi howebo mil isbisil ebnaj winaj ayic'o bey tu' , yalni xin Comam Jes'us tet ebnaj ischejab : -- Halwe tet anma ayojab tz'on̈no yin̈ hunta bulan , cincuenta isbisil yin̈ hunun bulan , ẍi Comam tet ebnaj .
42009015	Hac tu' xin yute ebnaj ischejab Comam tu' , yal ebnaj tet sunil anma ta chiay tz'on̈noj .
42009016	Lahwi tu' xin , yinican̈ Comam ixim howeb pan yeb no' cac'on̈ cay , ist'an̈xican̈ Comam satcan̈ , yak'ni Comam yuch'andiosal tet Comam Dios . Isk'axponayo Comam ixim , yak'ni Comam ixim yeb no' cay tet ebnaj ischejab tu' . Yoc ebnaj yitxk'anto ixim yeb no' cay tu' yin̈ anma .
42009017	Sunil anma wa'i hantatic'a yoche isc'ul . Lahwi tu' xin yoc ebnaj ischejab Comam tu' isc'utxbanocan̈ ixim matxa lahwi yu anma , caw xin cablahon̈ebto motx ixim matxa lahwi yu anma tu' .
42009018	Yet hunel xin isheq'uilo isba Comam Jes'us yu istxahli , yet ischuquil Comam yeb ebnaj iscuywom tu' xin , isk'amben Comam tet ebnaj : -- ¿ Mac anmahilinan yalni anma ? ẍi Comam tet ebnaj .
42009019	Istak'wi ebnaj tet Comam : -- Ay mac chalni ta hach ti' ha' ton naj Juan anican̈ ha' iswi' anma , aypaxo mac chalni tato El'ias hach . Aypaxo mac xin chalni tato c'uxan ta hach ti' ischejab Comam Dios ec'lena yet payat tiempo xahulcan̈ isc'ul xol camom , ẍi ebnaj tet Comam .
42009020	Lahwi tu' xin , isk'amben Comam tet ebnaj : -- Haxaca hex ti' , ¿ mac anmahilinan heyalni ? ẍi Comam . Istak'wi naj Pedro : -- Hach ti' , Cristo hach , ak'bil hamunil yu Comam Dios , ẍi naj .
42009021	Yaj caw cam yalcano Comam Jes'us tet ebnaj ta machi hunu mac bay challax hune' tzet yal naj Pedro tu' .
42009022	Yalnipaxo Comam Jes'us tet ebnaj iscuywom : -- Hanin Ak'bilintijan texol yu Comam Dios , caw yilal chiwila'an isya'tajil , cat quinyintan̈encaniltojan ebnaj ichamta winaj ijbalom yul con̈ob , yeb xin yu ebnaj yahawil yin̈ ebnaj sacerdote , yebpaxo xin ebnaj cuywawom yin̈ isley naj Mois'es . Ha' ebnaj tu' xin , chinak'ni camojan , yaja' yin̈ yet yoxeb tz'ayic , cat witzitzbican̈an , ẍi Comam tet ebnaj .
42009023	Lahwi tu' xin , yalni Comam tet sunil anma : -- Ta ay hunu mac chiyoche chioc tzujno wintajan , caw yilal ta matxa yeto isba ischuquil . Hinanojab yaben isya'tajil yin̈ sunilbal tiempo , waxan̈ca chi'alaxico yin̈ camical . Ta hinan yetan yanma haca' tu' , ec'ojab tzujtzun cuywo wintajan .
42009024	Yuto ha' mac mach hinano iscam wintajan yul sat yiban̈k'inal ti' , chisc'ayto isk'inal mach istan̈bal . Wal mac hinan iscam wintajan xin chischah isk'inal mach istan̈bal .
42009025	K'inalo ta ay mac chik'oji ismajnic'o sunil tzet ay yul sat yiban̈k'inal ti' , yaja' ta chitocano yanma hune' mac tu' yin̈ isya'tajil yin̈ huneln̈e , ¿ aymi isc'ulal chischab hune' mac tu' ? ¡ Machoj !
42009026	Ta ay mac chitx'ixwi quinischahnihan yul yanma yeb yin̈ tzet chiwalan , Hanin Ak'bilintijan texol yu Comam Dios , chintx'ixwipaxojan yin̈ anma tu' yet chinhulan Yahawoj yeb isk'ak'al wipan , yeb isk'ak'al yip Inmaman , yeb xin yip ebnaj y'angel Comam Dios .
42009027	Caw chiwalcanojan yin̈ isyelal teyet , ay haywan̈ mac texol hex ti' maẍto chicami , ha' chi'ilni yoccano Comam Dios Yahawiloj , ẍi Comam Jes'us .
42009028	Waxajebxa tz'ayic yalni Comam Jes'us huntek'an tu' xin , yijbanahto Comam naj Pedro yeb naj Jacobo yeb naj Juan iswi' hune' witz yu istxahli tet Comam Dios .
42009029	Hayet lan̈an istxahli Comam tu' , ishelni isba yillax sat Comam , wal xil isk'ap Comam xin , caw sajhopon̈e elicoj , toxan̈e chitzejtzoni .
42009030	Yin̈ hamataj isyecan̈ isba naj Mois'es yeb naj El'ias , yoc ebnaj tzotelo yeb Comam .
42009031	Hoyanico isk'ak'al yip Comam Dios yin̈ ebnaj yet chitzotel ebnaj yeb Comam yin̈ tzet chiyu yijni isba iscamical Comam bey Jerusal'en .
42009032	Wal naj Pedro yeb ebnaj cawan̈xa yetbi , caw tit iswayan̈ ebnaj , yaj yilo ebnaj iswayan̈ , yilni ebnaj isk'ak'al yip Comam yeb cawan̈ ebnaj ayico isc'atan̈ Comam tu' .
42009033	Hayet lan̈anxa ishec'nilo isba cawan̈ ebnaj isc'atan̈ Comam tu' , yalni naj Pedro tet Comam : -- Mam cuywawom , caw sak'al ta wal je bey ti' . Etza c'ul ta chicowatx'ecan̈an̈ oxebo pat . Hunu hawet , hunu yet naj Mois'es , yeb xin hunu yet naj El'ias , ẍi naj tet Comam . Yal naj hune' tu' yuto mach chitxumcha yu naj tzet chala .
42009034	Lan̈antotic'a yalni naj Pedro hune' ti' , yul hune' moyan yen̈elo ebnaj . Caw xiwcan̈ ebnaj iscuywom Comam tu' yet yoc hoyno hune' moyan yin̈ ebnaj .
42009035	Ha' xol hune' moyan tu' yabe ebnaj huntek'an tzoti' haca' ti' : -- Ha' naj ti' Inc'aholan sic'bililo wuhan , abewe tzet chal naj , ẍi .
42009036	Lahwi yallax hune' tzoti' tu' , yilni ebnaj ta ischuquilxan̈e Comam Jes'us ayc'oj . Yin̈ hune' tiempohal tu' , machi mac tet yalilo ebnaj yin̈ hune' tzet yil tu' .
42009037	Hayet hune'xa tz'ayical yet ispaxayti ebnaj bey yin̈ iswi' hune' witz tu' , caw tzetc'a anma apni chahno Comam Jes'us .
42009038	Ha' xol anma tu' xin , elcan̈ yaw hune' naj yin̈ caw ip , yalni naj tet Comam : -- Mamin , chink'anan tawet , chawil nino tzet ye hune' nich'an inc'aholti'an , caw hunpilanch'an naj .
42009039	Yuto ay hune' naj ischejab naj matzwalil ch'etan naj . Caw chi'el yaw naj yet ch'oc naj matzwalil yetano naj . Caw chitzicobtan̈elax naj , cat istit hujuy yul isti' naj . Caw chichac'obtan̈elax isnimanil naj , cat ispaxlona naj xin , caw lan̈oxan̈e chisbejtzocano naj matzwalil tu' naj .
42009040	Mawak'le walnihan tet ebnaj hacuywom ti' ta chiyilo ebnaj ischejab naj matzwalil yin̈ naj , yaja' machi yu yu ebnaj , ẍi naj tet Comam .
42009041	Yalni Comam Jes'us tet anma : -- Ha' ta hex ti' chijala , caw mach cheyaco heyanma yin̈ Comam Dios . Caw hipexcano sic'lebil . ¡ Caw nimanxa tiempo yichi wec'an yeb hex ! ¿ Bak'inc'anab chexcuychahi ? Caw chiwabehan isya'il yul wanmahan , ẍi Comam . Yalni Comam tet naj ay isc'ahol tu' : -- Iti naj hac'ahol tu' , ẍi Comam tet naj .
42009042	Yaj hayet ishitzico naj nich'an tu' isc'atan̈ Comam , isk'ojlaxayo naj sat tx'otx' yu naj matzwalil ayco yin̈ naj . Yichico islow hune' yaxcamic yin̈ naj , yaja' haxa Comam Jes'us , cachwa yin̈ naj matzwalil tu' , iscawxican̈ naj nich'an tu' yu Comam . Yalaxcanico naj yul isk'ab ismam yu Comam .
42009043	Sunil anma tu' c'ayilo isc'ul yilni tato caw niman yelapno yip Comam Dios . Hayet c'ayna isc'ul anma yilni yin̈ tzet iswatx'e Comam Jes'us , yalni Comam tet ebnaj iscuywom :
42009044	-- Caw cheyabecano yin̈ tzet chiwalcanojan teyet , tajca chic'ayto heyu , yuto Hanin Ak'bilintijan texol yu Comam Dios , chinalaxicojan yul isk'ab anma , ẍi Comam tet ebnaj .
42009045	Yaja' machi nachalo yu ebnaj yin̈ tzet yal Comam tet ebnaj yuto machi ak'lax istxumu' ebnaj , xiwpaxo ebnaj isk'ambenilo tet Comam yin̈ tzet chal yelapnoj .
42009046	Lahwi tu' xin , yoc ebnaj iscuywom Comam tzotelo yin̈ mac caw niman yelapno ye xol ebnaj .
42009047	Yaja' xin yohta Comam Jes'us tzet chiec' yin̈ isnabal ebnaj , yuxin isxecti' Comam hune' nich'an unin isc'atan̈ .
42009048	Yalni Comam tet ebnaj : -- Ha' mac chichahni hunu nich'an unin yuto wetan yehi , Haninan chinischahan . Hac tu' xin mac chinchahnihan , chischahpaxo Mac an̈eintijan . Ha' mac chiyo isba texol , ha' ec'bal yelapno ye yul insatan , ẍi Comam .
42009049	Yalni naj Juan tet Comam Jes'us : -- Mam cuywawom , jilan̈ yinilo hune' naj ischejab naj matzwalil yin̈ anma , habi yawte naj yin̈ , yaja' cocachan̈ naj yuto mach jetbiho naj , ẍi naj Juan tu' .
42009050	Istak'wi Comam : -- Mach checach naj , yuto ha' mac mach ayoco ishowal jin̈ jetbi coba yebi , ẍi Comam .
42009051	Hayet lan̈anxa yapni istiempohal ispaxto Comam Jes'us satcan̈ , yanico Comam yin̈ isc'ul isto bey con̈ob Jerusal'en .
42009052	Yulxa beh ayco Comam xin , yanito Comam ischejab yul hune' aldea yul ismajul Samaria isk'anno bay chiway Comam .
42009053	Yaja' machi chahlax ebnaj yu anma ay bey Samaria tu' , yuto yohta anma tato bey Jerusal'en chito Comam .
42009054	Hayet yilni naj Jacobo yeb naj Juan hune' tu' , yalni ebnaj tet Comam : -- Mam cuywawom , ¿ chimisje hac'ul chicok'anayti k'a k'ak' satcan̈ , cat istan̈tzelaxilo huntek'an anma ti' haca' iswatx'e naj El'ias yet payat ? ẍi ebnaj tet Comam .
42009055	Yaja' t'an̈xico Comam yin̈ ebnaj , iscachlax ebnaj yu Comam .
42009056	Lahwi tu' xin , isto Comam yeb ebnaj bey yul hune'xa aldea .
42009057	Hayet lan̈an isbelwito ebnaj yul beh , ay hune' naj halni tet Comam Jes'us : -- Mamin , bajxan̈etu'wal chaẍtohi , chinoc tzujnojan tawintaj , ẍi naj .
42009058	Yalni Comam tet naj haca' ti' : -- No' wech , ay isn̈ach'en no' bay chiwayi , yeb xin no' ch'ic , ay yatut no' , yaja' wal Hanin Ak'bilintijan texol yu Comam Dios , caw machi watutan bay chinxewninojan , ẍi Comam tet naj .
42009059	Lahwi tu' xin , yalni Comam tet hunxa naj : Ec'an̈ tzujtzun wintajan cat hacuywi , ẍi Comam tet naj . Istak'wi naj tet Comam : -- Mamin , estam chawak' inhamanilan , chito inmujcanto Inmaman babelal , ẍi naj tet Comam .
42009060	Yalni Comam tet naj xin : -- Ha' mac camom yul sat Comam Dios ha' chimujni yet camomal tu' , walach hach ti' as halic'o yin̈ tzet chu yoc anma yalan̈ ischejbanil Comam Dios , ẍi Comam tet naj .
42009061	Lahwi tu' xin , yalni hunxa naj tet Comam : -- Mamin , chinoc tzujnojan tawintaj , yaj chiwochehan ta chawak' inhamanilan chintohan tak'locano tet mac ay bey watutan babel , lahwi tu' xin cat woc tzujnojan tawintaj , ẍi naj tet Comam .
42009062	Yalni Comam tet naj : -- K'inalo ta ay hunun mac chimunla yeb no' wacax , cat yoc tzabno yin̈ te te' n̈ic'bil yu no' bay ayco ch'en t'ocom tx'otx' , tzujan tu' cat istopaxo t'an̈no naj yintaj . Ta ay mac hac tu' , mach chu yoc munil yin̈ yet Comam Dios , ẍi Comam tet naj .
42010001	Lahwi tu' xin , issic'lenilo Comam Jes'us setentaxa ebnaj iscuywom . Catawan̈ xin yu yanito Comam ebnaj yul hunun con̈ob yeb xol wayan̈bal bayejtu'al bay chi-caw-yec'paxo Comam .
42010002	Hayet maẍto chito ebnaj , yalni Comam tet ebnaj : -- Lahan anma yeb ixim trigo xak'anbiloj . Yeli caw tx'i'al anma tu' , yaja' haywan̈n̈e mac chalni Istzoti' Comam Dios xol anma . Yuxin txahlan̈we tet Comam Yahaw munil ti' , hac tu' xin chischejti Comam ismunlawom chul inocan̈ anma , cat yanico isba yul ink'aban .
42010003	Asi'we xin , haca' no' me' chito xol no' oj , hac tu' chexwute wanitojan xol anma .
42010004	Machica xin cheyito hetz'ispa yeb xin hetx'uy bay ayayto hemelyu , yebpaxo hehelbal xan̈ab . Mach chexocpaxo lin̈no tzotelo yeb huno mac anmahil yulaj beh .
42010005	Hayet chexapni bey hunu n̈a , halwe yin̈ babelal haca' ti' : " Yak'abayo Comam Dios ak'anc'ulal tet hune' n̈ahil anma ti' , " quexchi .
42010006	Ta ay anma ch'ochen hune' ak'anc'ulal tu' , ch'ak'lax tet haca' cheyute hek'anni tet Comam Dios . Ta ay mac mach chiochenpaxo xin , mach chu ischahni .
42010007	Ha'tic'a bey hune' n̈a bay ch'ochelax ak'anc'ulal tu' , ha' tu' chexcancanoj . Mach chehec' bay chexwayi . Sunil tzet ch'ak'lax helob , chelo cat heyuc'nipaxo tzet ch'ak'lax yiban̈ heyoch , yuto ha' naj munlawom ch'ak'lax tzet chislo naj .
42010008	Hayet chexapni yul hunun con̈ob bay chexchahlaxi , chelo tzet cha'k'lax teyet .
42010009	Cheyak'nipaxo cawxo anma ya'ay , cat heyalni tet sunil anma haca' ti' : " Istiempohalxa heyanico heba yalan̈ yip Comam Dios tinan̈ , " quexchi .
42010010	Ta ay hunu con̈ob bay mach chexchahlaxi hayet chexpaxtij cheyalnicano yulaj iscallehal con̈ob tu' haca' ti' :
42010011	" ¡ Wal ispojojal hecon̈ob ma'oc yin̈ jojan̈ chicomak'ilojan̈ yin̈ hesat ! Ha' xin chalniloj tato matxa jocan̈ teyin̈ tan̈e xin chijalcanojan̈ teyet , ta ayxaco yip Comam Dios hecawilal , " quexchi .
42010012	Chiwalpaxojan teyet tato hayet ch'apni istz'ayical bay chul Comam Dios , cat yilni tzet ch'elico anma , ha' hune' con̈ob tu' ec'bal isya'tajil chischah sata con̈ob Sodoma , ẍi Comam Jes'us tet ebnaj ischejab tu' .
42010013	Yalnipaxo Comam Jes'us : -- Hex ay bey con̈ob Coraz'in , ¡ c'anch'anex ! ¡ C'anch'anexpaxo ay bey con̈ob Betsaida ! Ta ha' yul con̈ob Tiro yeb con̈ob Sid'on yelax huntek'an c'aybalc'ule haca' chu texol ti' , caw yin̈ an̈emi isbejcano anma istx'ojal , yamahto anma tan̈ yin̈ iswi' , yamipaxico xil isk'ap chiyenilo bisc'ulal tet Comam Dios .
42010014	Hayet chi'ayilo istz'ayical bay chil Comam Dios yin̈ tzet chielico anma , caw ec'naxa niman isya'tajil chechah sata con̈ob Tiro yebpaxo con̈ob Sid'on .
42010015	Haxa hex ah Capernaum , ¿ ham heyalni ta chexilaxcan̈ satcan̈ ? ¡ Machoj ! Wal xin chexk'ojlaxto xol camom , ẍi Comam .
42010016	Yalni Comam tet ebnaj ischejab tu' : -- Ha' mac ch'aben tzet cheyala , chabepaxo tzet chiwalan . Yaja' ha' mac chiyahni tzet cheyala chinisyahpaxojan . Ha' mac chinyahnitu'an , ha' yin̈ Comam Dios chiyahwahi yuto Comam an̈eintijan , ẍi Comam Jes'us .
42010017	Caw yin̈ tzalahilal meltzo ebnaj setenta ischejab Comam Jes'us , yalni ebnaj tet Comam : -- Mamin , sunil ischejab naj matzwalil yijen tzet jalan̈ yet jak'ni binahojan̈ habi , ẍi ebnaj .
42010018	Istak'wi Comam tet ebnaj : -- Caw yel cheyala , wilan istitc'ay naj matzwalil satcan̈ haca' isjebla hunu c'uh .
42010019	Yaja' Haninan wak'an heyip hebelwic'o yiban̈ no' laba yeb xin yiban̈ no' c'olotx . Wak'nipaxojan heyip hek'oji yin̈ naj matzwalil , naj chichiwaco isc'ul jin̈ . Hac tu' xin mach chu quexyetan naj .
42010020	Chiwalan teyet mach chextzalahi yuto chi'el ischejab naj matzwalil yin̈ anma heyu , tzalahan̈wej yuto tz'ibn̈ebilxa hebi yul satcan̈ , ẍi Comam tet ebnaj .
42010021	Caw tzala yanma Comam Jes'us yu yip Comam Esp'iritu Santo , yalni Comam : -- Mam , Yahaw hach satcan̈ , Yahaw hachpaxo yin̈ hune' sat yiban̈k'inal ti' , chiwalan c'ulla tzoti' tawin̈ yuto chayelo tet ebnaj mach iscuyu huntek'an ewan ye hawu tet ebnaj caw ay iscuyu yeb caw ay tzet yohtaj . Hawute hac tu' Mamin , yuto hac tu' el yin̈ hac'ul , ẍi Comam .
42010022	Lahwi tu' xin , yalni Comam tet anma : -- Sunil ak'bilxa yul ink'aban yu Inmaman . Machi mac ohtan̈e hanin C'ahole inti'an , cachann̈e Comam ohtan̈e hinan . Machi mac ohtan̈e Inmaman , haninn̈ehan Isc'ahol inti'an wohtajan . Chiwak'paxojan ohtan̈elaxo Inmaman tet mac chiwochehan .
42010023	Lahwi tu' xin yalni Comam tet ebnaj iscuywom ischuquil : -- Sak'al yet mac ch'ilni huntek'an cheyil ti' ,
42010024	yuto caw tx'i'al ebnaj ischejab Comam yet payat yeb ebnaj rey ec'lena payxa tu' , yoche yila' huntek'an cheyil ti' , yaj mach yil ebnaj . Yoche yabe'paxo ebnaj haca' hex ti' , yaj machi yabe ebnaj , ẍi Comam .
42010025	Ay hune' naj cuywawom yin̈ isley naj Mois'es apni tzotelo tet Comam Jes'us , yaj yun̈e yilwen naj Comam , yuxin yal naj haca' ti' : -- Mam cuywawom , ¿ tzet wal wuten inbahan yun̈e inchahnihan hune' k'inal mach istan̈bal ? ẍi naj .
42010026	Istak'wican̈ Comam tet naj : -- ¿ Hawohtami tzet tz'ibn̈ebilcano yin̈ isley naj Mois'es ? ¿ Tzet cuybanilehal chawik'a yet chawilni ? ẍi Comam .
42010027	Istak'wi naj : -- Oche Comam Dios Jahawil yeb sunil hawanma yeb sunil hac'ul yeb sunil hanabal , yebpaxo sunil hawip . Xahan chawil hawet anmahil haca' chu haya'iln̈en haba , ẍiayoj , ẍi naj .
42010028	Yalni Comam tet naj : -- Caw c'ul mayu hawalni . Ta chayije tzet chala , ay hak'inal mach istan̈bal , ẍi Comam tet naj .
42010029	Yaja' hune' naj cuywawom tu' , yoche naj challax naj c'ulal yin̈ sat anma , yuxin yal naj tet Comam Jes'us : -- ¿ Mac xin wet anmahilan hawalni ? ẍi naj .
42010030	Yalni Comam tet naj : -- Yet hunel ay hune' naj winaj lan̈an isto yul isbelal Jerusal'en chi'apni bey con̈ob Jeric'o , ay huntek'an ebnaj elk'om elilo yin̈ naj yul beh tu' . Yinilo ebnaj sunil tzet ik'bil yu naj , yinipaxilo ebnaj xil isk'ap naj . Ismak'ni taho ebnaj naj , etza cam naj yu ebnaj , lahwi tu' yelcan̈ ebnaj .
42010031	C'uxan xin yec'to hune' naj sacerdote Israel yul hune' beh tu' , hayet yilnico naj naj , ishec'nilo isba naj tet naj , isto naj yin̈ isbel .
42010032	Yec'paxto hune' naj levita yul hune' beh tu' , ton̈e yilpaxico naj yin̈ naj , ishec'nipaxo isba naj , isto naj xin .
42010033	Yaj ay hune' naj ah Samaria ec'paxo yul hune' beh tu' . Hayet yilnico naj yin̈ naj etza cam tu' , caw tz'aycan̈ isc'ul naj yin̈ naj .
42010034	Ishitzico naj isc'atan̈ naj , yan̈ten naj islahwilal naj tu' yu aceite yeb vino . Ispichnico naj k'ap yin̈ islahwilal naj tu' . Yanahto naj naj yiban̈ ischeh . Yinito naj naj bey hune' waybal , yoc naj yilno naj .
42010035	Haxa yin̈ hunxa tz'ayic yet ispaxto naj , yak'ni naj cabeb ch'en melyu denario tet naj yahaw waybal tu' , yalni naj xin : -- Chawilcano hune' naj ti' ink'ana'an . Ta ayto tzet chac'ay yin̈ naj , chintohlahan yet chinhulan hunelxa , ẍi naj .
42010036	Isk'amben Comam Jes'us tet naj cuywawom yin̈ isley naj Mois'es haca' ti' : -- Xol ebnaj oxwan̈ tu' , ¿ mac caw yet anmahil naj etza cam yu ebnaj elk'om tu' chute hawalni ? ẍi Comam tet naj .
42010037	Istak'wican̈ naj cuywawom tu' : -- Ha' naj tz'ay isc'ul yoc colwal yin̈ naj , ẍi naj . Yalni Comam Jes'us : -- Wal tinan̈ xin , ha' tzet iswatx'e naj tu' , hacojab tu' chawute , ẍi Comam tet naj .
42010038	Isto Comam Jes'us yin̈ isbel , yapni Comam bey hune' aldea . Ha' bey tu' xin ay hune' ix , Marta isbi . Ischahni ix Comam yul yatut .
42010039	Aypaxo hune' isnoh ix , Mar'ia isbi . Ix Mar'ia tu' , ay tz'on̈no ix yich yoj Comam Jes'us yu yaben ix tzet chal Comam .
42010040	Walpaxo ix Marta , caw ha' iswatx'en ix ismunil ayco yin̈ isc'ul . Yuxin hitzico ix isc'atan̈ Comam Jes'us , yalni ix : -- Mamin , ¿ tzet yin̈ ton̈e chawila chinisbejnicanojan ix innohti'an munil inchuquilan ? Hal tet ix colwaojab nino ix win̈an , ẍi ix Marta tet Comam .
42010041	Istak'wican̈ Comam xin : -- Marta , Marta , caw yin̈n̈e hamunil ayco hanabal . Caw machi ak'anc'ulal yul hawanma .
42010042	Yaj hune'n̈e tzet caw yilal yehi , ha' ton bay ayco yanma ix Mar'ia ti' , yuxin machi mac chu yinilo tet ix , ẍi Comam .
42011001	Ay hunel xin txahli Comam Jes'us bey hune' tx'otx' , yet lahwi istxahli Comam tu' , yalni hune' iscuywom Comam tet : -- Mamin , cuyon̈an̈ cotxahlihan̈ haca' yu iscuyni naj Juan ebnaj iscuywom istxahli tet Comam Dios , ẍi naj .
42011002	Yalni Comam tet ebnaj : -- Hayet chextxahli , hac ti' cheyute heyalni : Hach Comam , hach coDios , ayach yul satcan̈ , nimanojab yelapno habi yul sat anma . Hulan̈ cat hawoc Yahawilo yul sat yiban̈k'inal ti' . Yijab isba tzet chawoche sat tx'o tx'otx' ti' , haca' yijni isba tzet chawoche yul satcan̈ .
42011003	Mamin , chicok'anan̈ tawet , ak' tzet chicolohan̈ hunun tz'ayic .
42011004	Ak' nimanc'ulal yin̈ sunil cotx'ojalan̈ , haca' chiyu jak'nihan̈ nimanc'ulal yin̈ anma chiwatx'en istx'ojal jin̈an̈ . Mach chon̈hachayojan̈ xol ilwebal , caw c'olon̈ilojan̈ yul isk'ab naj matzwalil , quexchi , ẍi Comam .
42011005	Yalnipaxo Comam tet ebnaj iscuywom tu' : -- K'inalo ta ay hunujex hex ti' chexto yet chuman ak'bal bey yatut hunu heyamigo cat heyalni : " Hach wamigo , ak' hanic'o tzet chalo inhela'an .
42011006	To ay hune' wamigohan lan̈anto yapni yin̈ isbel bey watutan , yaj matzet wal wak'nihan tet naj , " ta quexchi .
42011007	Yaj ta chiyal naj yulicto yatut tu' haca' ti' : " Ayxaco istel inpultahan , mach chaẍhul hawik'alo inwayan̈an tinan̈ . Lan̈an inwayan yeb niẍte wuninalan sat tx'at , yuxin mach chu wahwanojan wak'nojan tzet chak'ana' , " ẍi naj .
42011008	Wal xin chiwalan teyet , chiahwano naj yak'a' tzet chek'ana , yaj maẍtaj yu caw heyamigo ye naj , wal xin chiahwano naj yuto caw hune'n̈e ha' yelic'to heyaw , cat yak'ni naj tzet chek'ana' .
42011009	Yuxin chiwalan teyet : K'anwe tet Comam Dios , cat yak'ni Comam teyet . Saywej , cat yilchaho heyu , elojabico heyaw yin̈ sat pulta cat ishajlax teyet .
42011010	Yuto ha' mac chik'anni chischah , ha' mac chisayni chi'ilcha yu . Ha' mac chi'elico yaw sat pulta , chihajlax tet .
42011011	Haca' hex mame hex ti' , ta chisk'an heyuninal hunu no' cay teyet , ¿ tom cheyak' huno no' laba tet ?
42011012	Maca , ta chisk'an huno no' hos teyet , ¿ tom cheyak' huno no' c'olotx tet ?
42011013	Waxan̈ca tx'ojex , yaj heyohta heyak'ni isc'ulal tet heyuninal , hajxam Comam Dios ay yul satcan̈ , to chak' Comam Comam Esp'iritu Santo tet mac chik'anni , ẍi Comam .
42011014	Ay hune' naj ayco ischejab naj matzwalil yin̈ , yuxin mach chu istzotel naj . Haxa yet yapni Comam Jes'us , yinilo Comam ischejab naj matzwalil yin̈ naj , istzotelcan̈ naj . Yuxin caw c'aycanocan̈ isc'ul anma yilni .
42011015	Yaja' ay mac halni : -- Ha' naj Beelzeb'u , naj yahawil yeco yin̈ ebnaj ischejab naj matzwalil , ha' chi'ak'ni yip naj ti' yinilo ischejab naj matzwalil yin̈ anma , ẍi anma tu' .
42011016	Ay huntek'anxa ebnaj ton̈e yoche yilwe' ta yip Comam Dios ayco yin̈ Comam Jes'us , yuxin isk'an ebnaj yila' hunu c'aybalc'ule tet Comam .
42011017	Yaj yohtan̈elo Comam tzet ch'ec' yin̈ isnabal ebnaj , yuxin yal Comam haca' ti' : -- K'inaloj ta ay hunu niman con̈ob ay ebnaj yahawil howal chispohle isba , cat ispaq'uico ebnaj yin̈ hunun , yin̈ hamataj chitan̈ilo hune' niman con̈ob tu' . Hac-tic'a-pax tu' ta ay hunu n̈ahil anma chispohle isba yu howal , chitan̈paxilo hune' n̈ahil anma tu' .
42011018	Hacmi tu' ch'elico naj matzwalil , ta chispoh isba naj yeb ischejab , cat ispaq'uico ebnaj yin̈ hunun . ¿ Tzic'anab chu yoc yip naj chiyute heyalni ? Chiwalan hune' ti' teyet yuto hex ti' cheyala ta haninti'an chiwilojan ischejab naj matzwalil yin̈ anma yu yip naj Beelzeb'u .
42011019	Wal xin ¡ machoj ! Ta hac tu' , ¿ mac xin ch'ak'ni yip ebnaj chicuywi teyintaj yinilo ischejab naj matzwalil heyalni ? Yuxin ha' hun ebnaj tu' chiyenilo ta hex ti' caw c'aynajexto yin̈ tzet cheyal win̈an .
42011020	Wal haninti'an chiwilojan ischejab naj matzwalil yu yip Comam Dios , ha' hun ti' chihalniloj ta xa'apni istiempohal heyoc yul isk'ab Comam Dios .
42011021	K'inalo ta ay hunu naj winaj caw ay yip ayco ch'en yet howal yul isk'ab , cat istan̈en naj yatut , machi mac chu yelk'anoti tzet ay naj .
42011022	Yaj ta ay hunuxa mac chuli , ec'naxapaxo yip sata naj , chi'ayc'ay naj yu naj , cat yilaxilo ch'en yet howal tet naj bay ayco yanma naj tu' ; yeb sunil tzet ayco yul isk'ab naj ch'occano yu naj chik'oji yin̈ naj tu' .
42011023	Ha' mac mach ayoco yin̈ tzet chiwalan , chichiwa isc'ul win̈an . Yeb xin , ha' mac mach chicolwa win̈an iscutxbanti anma wetan , ha' ton chitzumbenilo anma yul ink'aban , ẍi Comam .
42011024	K'inalo ta ay hunu ischejab naj matzwalil ch'el yin̈ hunu naj winaj , lahwi tu' cat isto ischejab naj matzwalil tu' bey tx'otx' desierto issayno bay chixewi . Yaj ta mach chi'ilcha yu naj bay chixew tu' , cat yalni naj haca' ti' : -- Caw c'ulmi inmeltzohan baytic'a titnajinan , ẍi naj .
42011025	Haxa yet ismeltzo ischejab naj matzwalil tu' xin , yilni naj ta haca' hunu n̈a caw tz'isbilxalto k'alem yul yeb watx'ebil , hac tu' ye yul yanma naj tu' .
42011026	Yuxin yin̈ an̈e chito naj ischejab naj matzwalil tu' yawteti hujwan̈oxa yetbi caw ec'naxa istx'ojal sata naj , cat yocto ebnaj yul yanma hune' naj winaj tu' . Caw xin ec'balxa istx'ojal chielico naj sata yet yalan̈tocanoj , ẍi Comam .
42011027	Hayet lan̈an yalni Comam Jes'us huntek'an tu' , yah yaw hune' ix xol anma , yalni ix tet Comam : -- Caw sak'al yet ix ix cachuninn̈eni , yeb cachak'ni ch'iboj , ẍi ix .
42011028	Istak'wi Comam : -- Ec'balto sak'al yet anma chi'aben Istzoti' Comam Dios cat isyijeni , ẍi Comam .
42011029	Yet isc'utxban isba anma isc'atan̈ Comam Jes'us , yalni Comam xin : -- Ha' anma yin̈ hune' tiempohal ti' machiswalil isnabal yuto chisk'an yila' c'aybalc'ule chiyeni yip Comam Dios , yaja' hune'ch'an ch'ak'lax yila' ; hune' haca' isye Comam Dios yin̈ naj Jon'as , naj ischejab Comam yet payat .
42011030	Hune' isye Comam Dios yin̈ naj Jon'as tu' , yechel yip Comam isye tet anma yul con̈ob N'inive yet payat . Hac tu' wehan , Hanin Ak'bilintijan texol yu Comam Dios . yechel yip Comam Dios wehan xol anma yin̈ hune' tiempohal ti' .
42011031	Hayet ch'apni istz'ayical yilni Comam Dios yin̈ tzet ch'elico sunil anma , chitak'wican̈ ix reina ay bey Sab'a , cat yalni ix istx'ojal anma yin̈ hune' tiempohal ti' yuto caw nahat tx'otx' bay tit ix yabeno hanta yitz'atil iswi' naj rey Salom'on . Yaj xin haninti'an , ec'bal welapnojan sata naj rey Salom'on tu' , yaja' mach chabeto anma ti' tzet chiwalan .
42011032	Yin̈ hune' tz'ayical tu' , chitak'wipaxocan̈ anma ah N'inive , cat yalnipaxo istx'ojal anma yin̈ hune' tiempo ti' , yuto hayet yec' naj Jon'as yalno Istzoti' Comam Dios tet anma tu' , isbejnicano anma istx'ojal , iswatx'enico isba sata Comam . Yaj wal haninti'an ec'bal welapnojan sata naj Jon'as tu' , yaj machi mac ti' ch'aben tzet chiwalan , ẍi Comam .
42011033	Machi huno mac chaco k'a' yin̈ iscantil cat yebanto yalan̈ hunu te' almuh maca yalan̈ hunuxa tzet ye tu' , machoj , to nahat ch'ahi haxinwal c'ul yilni anma ch'oc apno yul n̈a .
42011034	Isbak' cosat , cantil yeco yin̈ conimanil . Yuxin ta han̈c'an̈e isc'ulal choche yila' cosat ti' , sunil conimanil ayco yin̈ issajilk'inal . Yaja' ta yin̈n̈e istx'ojal bay ayco cosat xin , sunil conimanil ayco yin̈ k'ejholo .
42011035	Yuxin nann̈eojab heyu , haxinwal ha' hune' issajilk'inal ayco teyin̈ , machojab ch'oc k'ejholohal .
42011036	Yuxin tato ayco issajilk'inal yul heyanma , yebpaxo machi nich'ano k'ejholo ayco teyin̈ , haca' xol issajilk'inal ayexxacoj . Yuxin lahanex haca' hunu cantil nahat chiapni ismujli isk'ak'al , ẍi Comam .
42011037	Hayet lahwi istzotel Comam Jes'us yeb anma tu' , yawtento hune' naj fariseo Comam wa'o bey yatut . Yapni Comam yul yatut naj , yoc tz'on̈no Comam yin̈ meẍa .
42011038	Yet lan̈an yoc Comam wa'oj , c'ayilo isc'ul naj fariseo yet yilni naj ta mach istx'ah isk'ab Comam haca' iscuybanil ebnaj fariseo yet ch'oc ebnaj wa'oj .
42011039	Yuxin yal Comam tet naj : -- Hex fariseo hex ti' , caw c'ul chu hetx'ahni yinta hevaso yeb hesec' haca' yalni hecuybanil , wal yul henabal han̈c'an̈e elek' nabil yu , haxapaxo yul heyanma xin , nohna yu sunil istx'ojal chewatx'e .
42011040	¡ Caw wi'e excanoj ! ¿ Tom mach heyohtajoj tato ha' Comam watx'en̈e sunil tzettaj chijilico yin̈ , yebpaxo sunil mach chijilico yin̈ ?
42011041	Yuxin ha' wal heyuten heba , aweco heyanma yul isk'ab Comam , ta hac tu' chisajbicano heyanma yu Comam , haxinwal cheyak' tet mac matzet aya yin̈ tzalahilal .
42011042	¡ C'anch'anex fariseo hex ti' ! cheyak' isdiezmohal te' alawena yeb te' ruda yeb sunil te' niẍte itah tet Comam Dios , yaja' mach chewatx'e istoholal yin̈ heyet anmahil , yebpaxo xin machi isc'ulch'anil isc'ul Comam Dios yul heyanma . Ha' huntek'an tu' caw yilal heyijeni , machi xin chebej heyak'ni hediezmo tet Comam Dios .
42011043	¡ C'anch'anex hex fariseo , hex ti' ! Hexn̈e cheyoche hemajalo huntek'an ch'em caw ay yelapno yul capilla . Ay heyala' ta nanxa yoc chute istioẍli anma teyet yet chexec' yulaj beh .
42011044	¡ C'anch'anex hex fariseo , hex ti' ! Caw tx'oj heyanma , lahanex haca' bay mujan camom matxa ixtan̈o jilni yec'lenal ; ch'ec' xan̈xon anma yiban̈ , mach xin yohtajo tzet ayayto yalan̈ tx'otx' , ẍi Comam .
42011045	Yalni hune' naj cuywawom yin̈ isley naj Mois'es tet Comam : -- Mamin , hayet chawalni huntek'an ti' , han̈-hun-on̈an̈ chawak'paxo taco coc'ulan̈ , ẍi naj .
42011046	Istak'wi Comam tet naj : -- ¡ C'anch'anexpaxo , hex cuywawom yin̈ isley naj Mois'es ! Yuto caw ay huntek'an chejbanile caw ya'ta cheyak' tet anma haca' hunu ijatz caw al , machi mac chik'oji yinican̈ . Walexpaxo xin , maẍtic'a nich'ano yiximal hek'ab chehitzico yin̈ .
42011047	C'anch'anex yuto checayen̈e hewatx'encan̈ bay mujan ebnaj ischejab Comam Dios potx'bil yu heyichmam yet payat .
42011048	Hac tu' xin chu heyenilo yin̈ tzet chewatx'e ti' tato chextzala yin̈ tzet iswatx'e heyichmam tu' . Ha' ebnaj potx'ni ebnaj ischejab Comam Dios , walexpaxo xin , chewatx'ecan̈ bay mujan ebnaj .
42011049	Yuxin halbilcano yu Comam Dios yu ishelanil : " Chiwak'atojan ebnaj inchejaban yeb huntek'anxa ebnaj chihalnoc'o Intzoti'an texol . Ay ebnaj chemak' camoj , ay ebnaj chetzumbelo yul con̈ob , " ẍi Comam .
42011050	Yalnipaxo Comam Jes'us : -- Huntek'an anma ti' chitohlano sunil isya'tajil iswatx'ecano yichmam yin̈ ebnaj ischejab Comam Dios mak'bil camo yettax yichico yul yiban̈k'inal ti' .
42011051	Caw tzetc'a ebnaj ischejab Comam mak'bil camoj , chi'ichicanti yin̈ iscamical naj Abel masanta yin̈ iscamical naj Zacar'ias , yet ismak'lax camo naj xolbal bay chin̈uslax xahanbal yeb yatut Comam Dios . Yaj haninan chiwalan teyet ta Comam Dios chi'aniti isya'tajil yiban̈ anma ti' yu iscamical ebnaj tu' , ẍi Comam Jes'us tet ebnaj .
42011052	Yalnipaxo Comam Jes'us : -- ¡ C'anch'anex hex checuy isley naj Mois'es ! Caw yahaw hex heyak'ni isnabal anma yin̈ Istzoti' Comam Dios , yaja' mach cheyaco henabal yin̈ , yebpaxo ta ay mac choche chaco isnabal yin̈ , mach chechacto anma yul ispultahil , ẍi Comam tet ebnaj .
42011053	Yin̈ hune' tiempohal tu' xin caw oc ishowal ebnaj fariseo yeb ebnaj cuywawom yin̈ isley naj Mois'es yin̈ Comam Jes'us . Yichico ebnaj buchwal yin̈ Comam , caw tx'i'al tzet isk'ambelo ebnaj tet Comam ,
42011054	yun̈e yayc'ay Comam yin̈ hunu lek'ti'al , cat yoc ebnaj ak'oc'ule yin̈ Comam yalni .
42012001	Wal xin caw ismilalxa anma iscutxba isba yaben tzet chal Comam Jes'us , toxan̈e chistenle isba anma . Yalni Comam Jes'us tet ebnaj iscuywom : -- Cheyil heba tet ebnaj fariseo , yuto chal isba ebnaj c'ulal . Wal xin ha' iscuybanil ebnaj lahan haca' nich'an yan̈al ixim pan ch'oc xol ixim harina , sunil ixim chisipc'a yu .
42012002	Yuto sunil tzet ebabil ch'elo yen̈el , yebpaxo sunil tzet ewan yehi ch'ixtan̈wilo sata anma .
42012003	Yuxin yin̈ caw yel chiwalan teyet , sunil tzet cheyal xol k'ejholo chi'abelaxo yu anma yet tz'ayical , yebpaxo sunil tzoti' chihallax yin̈ nanc'ulal yul hunu n̈a , chihallaxo yin̈ caw ip istin̈a .
42012004	Walex wamigo hexti'an , chiwalan teyet mach chexxiw tet ebnaj chu ispotx'ni camo henimanil , yuto matxa hunuxa tzet wal quexyuten ebnaj .
42012005	Yaj chiwalan teyet , mac tet bay wal hexiwi , ha' ton tet Comam Dios , Comam chu quexyak'ni camoj , chilahwi tu' aypaxo yip quexyanito xol k'a k'a' mach istan̈bal . Ha' ton tet Comam tu' chexiwi .
42012006	Chisje hetxumnilo yin̈ no' niẍte ch'ic , hoc'on̈ no' yin̈ cab centavo , yaj machi hunu no' chito nahul yu Comam .
42012007	Hajxamex hex ti' , caw niman hayelapno sata no' . ¿ Tom mach cheyohtajoj ta sunil xil hewi' bisbil yin̈ hununtajil yu Comam ? Yuxin chiwalan teyet , mach chexxiwi .
42012008	Chiwalan teyet , macn̈etic'a mach chitx'ixwi yalnilo isba sata anma ta wetan yehi , Hanin Ak'bilintijan texol yu Comam Dios , chiwalan ta wetan anma tu' sata ebnaj y'angel Comam ay bey satcan̈ .
42012009	Yaja' mac chitx'ixwi yalni sata anma ta wetan yehi , chiwalpaxojan sata ebnaj y'angel Comam Dios tato mach wetojan ye anma tu' .
42012010	Macta chibuchwahi cat yalni hunu tzoti' tx'oj win̈an , Haninan Ak'bilintijan texol yu Comam Dios , ayto nimanc'ulal yin̈ , yaj mac chihalni tx'oj tzoti' yin̈ Comam Esp'iritu Santo , matxa nimanc'ulal yin̈ .
42012011	Hayet chexilaxto sata ebnaj yahawil yeco yin̈ iscapilla ebnaj Israel , maca sata ebnaj juez , maca satapaxo ebnaj alcal , mach ch'oc yin̈ hec'ul yin̈ tzet chu hecolni heba , yeb tzet chu hepajtzen istzoti' ebnaj .
42012012	Yuto hayet chi'apni istiempohal heyilaxto sata ebnaj , ha' Comam Esp'iritu Santo chak'ni hehelanil hetzoteli , ẍi Comam tet anma .
42012013	Xol anma tu' , ay hune' naj halni tet Comam Jes'us haca' ti' : -- Mam cuywawom , hal tet wuẍtati'an ink'ana'an yak'a'ab naj inmajulan yin̈ tzet ak'bilcano jetan̈ yu comaman̈ , ẍi naj .
42012014	Yaj yal Comam tet naj : -- Hach wet anmahil , haninti'an mach alcalo wecojan texol , cat inpohnitojan tzet ye tu' teyin̈ , ẍi Comam .
42012015	Yalni Comam tet anma xin : -- Nann̈e heyu , caw cheyil heba , mach chetz'unico heyanma yin̈ k'alomal , yuto isk'inal anma mach chipitzc'ati yin̈ tzettaj ay yul isk'ab , ẍi Comam .
42012016	Yalni Comam hune' yechel ti' tet anma : -- Ay hune' naj winaj caw k'alom , caw niman sat istz'unub yak'a .
42012017	Yuxinto yal naj k'alom tu' ischuquil haca' ti' : " ¿ Tzet wal wuten inbahan ? Caw matxa chabe bay chinc'ubahan sat intz'unubti'an , " ẍi naj .
42012018	Istit yin̈ isnabal naj , yalni naj haca' ti' : " Wohtaxahan tzet chinwatx'e'an . Chiwuchc'ayojan huntek'an inc'un̈ati'an , cat inwatx'enojan huntek'anxa caw nimej chu , haxinwal c'uxan yocto sunil sat intz'unubti'an yul yeb sunil tzet ayinan .
42012019	Chilahwi tu' xin cat inxewan yuto ay tzet ayinan yin̈ sunilbal tiempo . Chinxewan yeb chinwa'an , cat wak'nihan tzet choche wanmahan , cat wak'ni tzalaho inc'ulan , " ẍi naj tet yanma .
42012020	Tzujan tu' xin , yalni Comam Dios tet naj : " ¡ Caw machi hawi' ! Yin̈ hune' ak'bal ti' chaẍcamoj . ¿ Mac tet xin chicanocano huntek'an c'ubabil hawu ti' hawalni ? " ẍi Comam Dios tet naj .
42012021	Haca' ton hune' naj winaj ti' , hac tu' ye anma yin̈n̈etic'a k'alomal chaco yanma , yuxin yul sat Comam Dios caw meba' huntek'an anma tu' , ẍi Comam .
42012022	Lahwi tu' xin , yalni Comam Jes'us tet ebnaj iscuywom : -- Chiwalan teyet , mach cheyaco yin̈ hec'ul yin̈ tzet chelo yebpaxo yin̈ bay chitit istohol xil hek'ap cheyacoj .
42012023	Heyohtaj tato ha' Comam Dios ch'ak'ni cocawil , ¿ hatoc'anab tzet chicolo mach chak' Comam heyalni ? Ha' Comam ak'nipaxo hune' conimanil ti' ¿ tom mach chak'apaxo Comam xil cok'ap heyalni ?
42012024	Chisje hetxumni yin̈ no' hoh , machi yawal no' chacoj , mach chihatx'wipaxo no' , machipaxo isc'un̈a no' , yaja' Comam Dios chi'ak'ni tzet chislo no' . Hajexxam hex ti' , to caw ec'bal heyelapno sata no' .
42012025	¿ Aymi hunujex ti' yu caw cheyaco yin̈ hec'ul chihitzto nich'anoxa hecawil yul sat yiban̈k'inal ti' ? ¡ Machoj !
42012026	Yuxin ta mach chexk'oji hewatx'en tzet ye tu' niẍch'an , ¿ tzet yin̈ xin cheyaco yin̈ hec'ul ?
42012027	Ilwec'anab te' caj , mach chimunla te' , mach chichemlipaxo te' , yaj chiwalan teyet naj rey Salom'on yet payat , waxan̈ca caw k'alom naj , yaja' machi apni isk'aptzen isba naj haca' isc'ulch'anil te' caj tu' .
42012028	Walca caw c'ulch'an jilni isxumaquil te' caj tu' tinan̈ , yaj wal yet hecal cabe chin̈uslaxto te' yul horno . Ta chak' Comam isc'ulch'anil te' caj , ¿ hatoc'anab xil hek'ab mach chak' Comam ? hex ti' machi caw chicawxi hec'ul yin̈ Comam .
42012029	Wal xin mach cheyaco yin̈ hec'ul bay chi-caw-istit tzet chelo .
42012030	Wal anma mach ohtan̈e Comam Dios , caw chaco huntek'an tzet ye tu' ti' yin̈ isc'ul , yaja' walex hex ti' , ay hune' Hemam yohtaxa tzet ch'ocnico heyu .
42012031	Yuxin aweco heyanma heyijen yin̈ tzet chal Comam Dios babel , haxa huntek'anxa ch'ocnico heyu , chi'ak'laxo teyet , ẍi Comam Jes'us tet ebnaj iscuywom .
42012032	Yalnipaxo Comam Jes'us tet ebnaj iscuywom : -- Mach chexxiw hex xahan ay wuti'an . Caw haywan̈exch'an , yaja' xa'el yin̈ isc'ul Comam ay bey satcan̈ quexyanico yuninaloj .
42012033	Txon̈weto tzet ayex , cat heyak'ni istohol tet anma matzet aya , hac tu' chu hewatx'en hune' istx'uyal hek'alomal mach chik'ato bey satcan̈ . Huntek'an k'alomal tu' machi bak'inal chitan̈iloj yuto ha' bey tu' machi elk'om , machipaxo no' ih chi'etanotoj .
42012034	Wal xin ha' bay ay hek'alomal ha' tu' ayco heyanma , ẍi Comam .
42012035	Yalnipaxo Comam : -- Caw helanojab cheyute heba haca' hunu naj soldado caw watx'ebilico xil isk'ap , yeb aypaxico k'a' yin̈ iscantil .
42012036	Lahanojab cheyute heba haca' ebnaj chejab chismaj yul ispatr'on chibey yin̈ hunu mohyilal . Hayet ch'apni naj bey yatut cat yahwi naj . Caw yin̈ an̈e xin chishaj ebnaj pulta tet naj patr'on tu' .
42012037	Caw sak'al yet ebnaj chejab elna iswayan̈ yet ch'apni ispatr'on tu' . Chiwalan teyet , caw yin̈ an̈e chishelilo xil isk'ap naj patr'on , cat yawten naj ebnaj wa'o sat meẍa ; ha' caw naj chibatxnic'o tzet chislo ebnaj tu' .
42012038	Yuxin waxan̈ca yin̈ chuman ak'bal , maca yet lan̈anxa issajbiloj , cat yapni naj patr'on tu' , caw sak'al yet ebnaj chejab ta elna iswayan̈ ebnaj .
42012039	Nachaojabilo heyu huntek'an tzet chiwalti'an teyet : Haca' hunu naj yahaw n̈a , k'inalo ta yohta naj tzet orahil ch'apni naj elk'om yin̈ yatut , caw chimmajwa naj , machim chischacto naj naj yul yatut .
42012040	Ha' quexpax tu' hex ti' , helan cheyute heba . Ha' taxca yet mach nano heyu , cat wulan , Hanin Ak'bilintijan texol yu Comam Dios , ẍi Comam tet ebnaj iscuywom tu' .
42012041	Isk'amben naj Pedro tet Comam : -- Mamin , ¿ han̈em jetan̈ chawal hune' yechel ti' , mato tet sunil anma ? ẍi naj .
42012042	Yalni Comam : -- Hune' ti' chiwalan yin̈ hune' naj ilom munil caw yijem yeb caw ay isnabal , ak'bilico yu naj yahaw munil yul yatut yu yak'ni tzet chislo ebnaj munlawom haca' yalni naj yahaw tu' .
42012043	Caw sak'al yet naj ta lan̈an isyijen naj haca' tzet halbilcano tet yet ch'apni naj yahaw munil .
42012044	Yin̈ caw isyelal chiwalan teyet : Naj yahaw munil tu' chaco naj naj yijem tu' yahawo yin̈ sunil tzet aya .
42012045	Yaj ta chal naj ischuquil : " Wal ya' wahawan , ¿ bak'in tam chul ya' ? " ta ẍi naj , cat yoc naj ismak'ni ebnaj chejab yeb ebix chejab , yeb xin han̈c'an̈e yin̈ wa'o chaco yanma naj , yeb xin yin̈ tzet chuc' naj , cat yoccano naj uc'u te' .
42012046	Haxa yet istz'ayical mach echmabilo yahaw naj yu caw tona nahul ay naj , cat yul lemna naj yahaw tu' , hac tu' xin caw ch'ak'lax ec'oya' yanma naj xol isya'tajil cat yalaxto naj xol ebnaj mach yijemo chute isba .
42012047	K'inalo ta ay hunu naj chejab yohta tzet choche yahaw , yaja' mach chaco naj yin̈ isc'ul iswatx'eni , yeb xin mach chisyijepaxo naj tzet chal naj yahaw tu' , ha' hune' naj chejab tu' niman isya'tajil chischah naj .
42012048	Walpaxo naj chejab , mach yohtajo ta tx'oj tzet chiswatx'e , ha' naj tu' hanic'n̈ech'an tz'um ch'ak'lax yija' . Ha' mac niman tzet ak'bilcano tet , nimanpaxo chik'anlax tet , yebpaxo mac niman tzet ak'bilico yul isk'ab , ec'balxa niman chu isk'anlaxayo tet , ẍi Comam .
42012049	Yalnipaxo Comam Jes'us : -- Haninti'an hulnajinan wak'acojan hune' haca' k'a' yul yiban̈k'inal ti' . Ay wala'an ta chiah xaj hune' k'a' tu' tinan̈ .
42012050	Ay hune' niman isya'tajil chihul wiban̈an , ha' ton hune' tu' ayco yin̈ wanmahan , caw xin ch'ec'ya' wanmahan masanto chija' isba hune' tu' .
42012051	¿ Ham heyalni ta yu wanicojan ak'anc'ulal xol anma yuxin quinhulan ? Machoj , to yu ispohlen isba .
42012052	Wal tinan̈ istzabloxaco hune' ti' xol anma . K'inalo ta ay howan̈o yul hunu n̈a , oxwan̈ ch'oc howal yin̈ cawan̈ , haxa cawan̈ tu' ch'oc howal yin̈ oxwan̈ .
42012053	Naj mame , ch'oc naj howal yin̈ isc'ahol , naj c'ahole ch'oc howal yin̈ ismam , ix mi'e ch'oc ix howal yin̈ yunin , ix unine ch'oc ix howal yin̈ ismi' . Wal ixnam alibe ch'oc ixnam howal yin̈ yalib , cat yocpaxo ix alibe howal yin̈ ixnam alibe tu' , ẍi Comam .
42012054	Yalni Comam Jes'us tet anma : -- Hayet cheyilni moyan bay chito tz'ayic , caw an̈e chenaloj cat heyalni : " Chak'a' n̈ab tinan̈ , " quexchi . Caw xin chij isba tzet cheyala .
42012055	Hayet cheyaben istit jak'ek' yin̈ sur , cheyalpaxoj : " Caw chixobxonoj , " quexchi . Hac tu' xin chu yijni isba .
42012056	Hex cheyal heba c'ulal ti' , caw helanex hetxumni yin̈ tzet chute isba tx'o tx'otx' ti' , yeb tzet ye tu' cheyil satcan̈ yet chishelni isba tiempo , yaj mach chinacha heyu tzet yelapno ye hune' tiempo bay ayexico ti' , ẍi Comam .
42012057	Yalnipaxo Comam : -- ¿ Tzet yin̈ yuxin caw mach chewatx'elo hunu tzet ye tu' texol hechuquil yin̈ caw istoholal ?
42012058	K'inalo ta ay hunu mac chachawten sata naj alcal , ha'ojab yet lan̈an isto naj yul beh , cat hak'anni nimanc'ulal tawin̈ tet naj yin̈ ak'anc'ulal . Ta mach xin , yet chaẍapni sata naj alcal , chaẍalaxico yul isk'ab naj mayor , cat cachyanicto naj yul te' preso .
42012059	Chiwalan tawet mach chaẍelti yul preso tu' tato mach tz'ajano chawak' hamulta , ẍi Comam .
42013001	Ha' yin̈ hune' tiempohal tu' ay huntek'an ebnaj apni halno tet Comam Jes'us yin̈ tzet yu ispotx'lax huntek'an ebnaj ah Galilea yu ischejbanil naj Pilato . Ismalto ischiq'uil ebnaj xol ischiq'uil no nok' lan̈an yak'lax xahanbalil tet Comam Dios .
42013002	Yalni Comam Jes'us tet ebnaj : -- ¿ Ham heyalni ta ec'bal ismul ebnaj cam tu' sata huntek'anxa ebnaj ay bey Galilea tu' ? ¡ Machoj !
42013003	Wal xin , chiwalan teyet , ta mach chebejcano hetx'ojal , chexcam haca' ebnaj tu' .
42013004	Haca'paxo ebnaj waxajlahon̈wan̈ cam bey Silo'e yet yayc'ay hune' torre yiban̈ ebnaj , ¿ tom caw ec'bal ismul ebnaj tu' sata huntek'anxa anma bey con̈ob Jerusal'en , heyalni ?
42013005	¡ Machoj ! Haquexpax tu' hex ti' , ta mach chexmeltzoco yul isk'ab Comam Dios , chexcampaxoj , ẍi Comam .
42013006	Yalni Comam Jes'us hunxa yechel ti' tet anma : -- Ay hune' naj , ay hune' te' higuera sat istx'otx' . Isto naj yilno ta ay sat te' , yaja' haxa yet yapni naj yilno te' , machi huno sat te' ilcha yu naj . Isto naj yalno tet naj chitan̈en istx'otx' tu' .
42013007	Yalni naj tet naj : " Oxebxa habil chilan wulic'ojan wilnojan ta ay sat hune' te' higuera ti' , yaja' caw machi huno sat te' chak'a . Wal tinan̈ xin , tzoc'can̈ te' , naban̈e majbililo tx'otx' yu te' , " ẍi naj .
42013008	Istak'wican̈ naj chitan̈en istx'otx' naj tu' : " Mamin , acano te' hune'xa habil ti' . Chint'oco'an tx'otx' yich te' , cat wanicojan yabonohal te' .
42013009	Ta chiyak'a sat te' , c'ul chal tu' , ta mach xin , cat hatzoc'nican̈ te' , " ẍi naj .
42013010	Yin̈ hune' tz'ayical xewilal yet iscuywa Comam yul iscapilla ebnaj Israel ,
42013011	ayicto hune' ix ix waxajlan̈ebxa habil yoc hune' yabil yin̈ yu hune' ischejab naj matzwalil , caw c'on̈anxa ye ix yu , maẍtic'a xin chu istoholban̈en isba ix .
42013012	Hayet yilnito Comam Jes'us ix , yawtenti Comam ix isc'atan̈ , yalni Comam tet ix : -- Hach ti' miyay , macachcolchalo yul isk'ab hune' yabil ti' , ẍi Comam .
42013013	Lahwi tu' xin yanayo Comam isk'ab yiban̈ ix . Hac tu' yu istoholban̈en isba ix . Yichico ix yalni c'ulla tzoti' yin̈ Comam Dios .
42013014	Yaja' caw tit ishowal naj yahawil yin̈ capilla , yuto cawxican̈ hune' ix tu' yu Comam yin̈ istz'ayical xewilal . Yalni naj tet anma : -- Caw wajeb tz'ayic chon̈munla yul semana , yuxin yulbal wajeb tz'ayic tu' hulan̈we heyak'a' an̈te heba , yaj maẍtaj yin̈ istz'ayical xewilal , ẍi naj .
42013015	Istak'wican̈ Comam : -- Hex cheyal heba c'ulal ti' , ta ay hunu hewacax maca to hunu hecheh xecan yin̈ istz'ayical xewilal , ¿ tom mach chepuhilo no' , cat heto heyak'no uc'u ha' no' ?
42013016	Wal hune' ix ix ti' , yichmam ix ye icham Abraham , waxajlan̈ebxa habil istzabloti ix yu hune' yabil ak'bilico yu ischejab naj matzwalil ti' . ¿ Tom xin yu istz'ayical xewilal yuxin mach chu iscolcha ix yin̈ hune' isya'tajil ayco yin̈ ti' , heyalni ? ẍi Comam .
42013017	Hayet yalni Comam haca' tu' , sunil ebnaj ayco ishowal yin̈ Comam tx'ixwican̈ ebnaj yet yaben hune' tu' . Wal sunil anma xin , caw chitzala isc'ul yilni sunil nimeta c'aybalc'ule iswatx'e Comam .
42013018	Yalnipaxo Comam Jes'us : -- ¿ Tzet chu isch'ib isbisil anma ch'oc yul isk'ab Comam Dios , heyalni ? ¿ Baytet yeb c'ul inlahbanan ?
42013019	Anma chaco isba yul isk'ab Comam Dios , lahan yeb hunu nich'an yin̈atil te' mostaza chistz'un hunu naj sat istx'otx' . Chich'ibcan̈ te' , cat yoc te' nime te'al , hac tu' xin chu yapni no' ch'ic iswatx'enoco yatut xol isk'ab te' , ẍi Comam .
42013020	Yalnipaxo Comam : -- Chiwalan hune'xa yechel ti' teyet yin̈ tzet chu isch'ib isbisil anma chaco isba yul isk'ab Comam Dios .
42013021	Lahan haca' nich'ano yan̈al ixim pan chaco hunu ix ix xol oxeb mal ixim harina . Caw xin chisipc'acan̈ sunil ixim yu , ẍi Comam .
42013022	Hayet isto Comam Jes'us yul beh chi'apni bey Jerusal'en , ay huntek'an con̈ob yeb huntek'an aldea bay ec' Comam cuywal .
42013023	Ay xin hune' naj k'amben tet Comam : -- Mamin , ¿ tom haywan̈ch'ann̈e mac chicolchahi ? ẍi naj . Istak'wi Comam :
42013024	-- Ak'we heyanma heyocto yul hune' pulta nich'an ch'an sat . Wal xin chiwalan teyet , caw tx'i'al mac choche chi'octoj , yaj mach chu yu .
42013025	Wal xin haninti'an lahaninan haca' hunu yahaw n̈a . Yet ak'balil xin chinpebaltijan ispultahil te' . Lahwi tu' , hex chexcancano istin̈a ch'elicto heyaw sat pulta , cheyalni : " Mamin , hajon̈ic'tojan̈ , " quexchi . Yaj chintak'wihan teyet : " Mach quexwohtajojan , " quinchiyan .
42013026	Yet ayex istin̈a tu' , cheyalnictoj : " Caw hune'n̈e con̈wa'i , con̈hacuynipaxojan̈ yulajla beh , " quexchi .
42013027	Cat xin intak'wipaxojan teyet : " Mawalan teyet ta mach quexwohtajojan . ¡ Elan̈we inc'atan̈an hex istx'ojaln̈e chewatx'e ! " quinchiyan teyet yin̈ hune' tz'ayical tu' .
42013028	Hac tu' xin chu heyoc ok'oj , cat isn̈etx'la heyeh yu isya'tajil yet cheyilni icham Abraham yeb naj Isaac yeb naj Jacobo yeb sunil ebnaj ischejab Comam Dios ayco isc'atan̈ Comam . Walex hex ti' , mach chexchahlaxictoj .
42013029	Wal xin chitit anma yulajla con̈ob yul sat yiban̈k'inal ti' , cat iscutxico isc'atan̈ Comam Dios , cat iswa' sat meẍa isc'atan̈ Comam Dios Yahawil .
42013030	Ay mac machi yelapno yul sat anma tinan̈ , yaj caw ay yelapno ye yul sat Comam Dios , ha' caw c'ul ch'elcanico yet bak'in . Aypaxo anma , caw ay yelapno ye tinan̈ yul sat anma , yaj mach c'ulu ch'eloco yet bak'in , ẍi Comam .
42013031	Ha'tic'a yin̈ hune' tz'ayic tu' , apni huntek'an ebnaj fariseo isc'atan̈ Comam Jes'us , yalni ebnaj : -- Mamin , elan̈ yul cocon̈obti'an̈ yuto choche naj Herodes cachispotx'o' , ẍi ebnaj .
42013032	Istak'wi Comam : -- As halwe tet hune' naj lek'ti' tu' haca' no' wech ta hune' tz'ayic ti' yebpaxo hecal chiwak' cawxojan anma ya'ay , yebpaxo xin chiwilojan ischejab naj matzwalil yin̈ anma , ha' to yet cabe chilahwi inmunilti'an .
42013033	Yuto yilal inlahnihan hune' inbelti'an tinan̈ yeb hecal , yet cabe xin chinapnihan bey Jerusal'en , yuto sunil ischejab Comam Dios yilal iscam bey Jerusal'en tu' , ẍi Comam tet ebnaj .
42013034	Yalnipaxo Comam : -- Hex ah Jerusal'en hex ti' , chepotx' camo ebnaj ischejab Comam Dios , chek'ojni camo ebnaj chejbilti texol yu Comam . Caw tx'i'al el quexwawtecojan yul ink'aban , haca' chu yawtenico no' mi'e chiyo niẍte yunin yalan̈ xic' , yaja' machi heje .
42013035	Wal tinan̈ chiwalcanojan teyet , hune' bay ayex ti' chibejlaxcanoj . Chiwalnipaxcanojan teyet tato matxa chinheyilan masanto ch'apni yorahil bay cheyala' : " Jalawe tzoti' c'ul yin̈ Mac chul coxol yin̈ isbi Comam Dios , " quexchi , ẍi Comam .
42014001	Ha' yin̈ hune' tz'ayical xewilal , to Comam Jes'us wa'o bey yatut hune' naj iswi'ehal yin̈ ebnaj fariseo . Aypaxic'o xin huntek'anxa ebnaj yet fariseohal naj tu' , yaben tzet chu yayc'ay Comam yin̈ huno tzoti' .
42014002	Yapni hune' naj sata Comam , chimal yoj yeb isnimanil .
42014003	Isk'amben Comam tet ebnaj cuywawom yin̈ isley naj Mois'es , yeb tet ebnaj fariseo : -- ¿ Chimisje jan̈ten hunu anma ya'ay yin̈ istz'ayical xewilal , mato mach chuhi ? ẍi Comam .
42014004	Yaja' maẍtic'a tak'wi ebnaj . Yoc tzabno Comam yin̈ isk'ab naj ya'ay tu' , iscawxican̈ naj xin . Lahwi tu' ischejlaxtopaxo naj yu Comam .
42014005	Yalni Comam tet ebnaj : -- K'inalo ta chitohc'ay hunu heyuninal maca hunu hewacax yul hunu c'uh , ¿ tom mach cheyihti yin̈ an̈e , walca istz'ayical xewilal ? ẍi Comam .
42014006	Yaj xin maẍtic'a yu istak'wi ebnaj yin̈ tzet yal Comam .
42014007	Hayet yilni Comam Jes'us anma awtebil tu' issaynilo anma huntek'an tz'on̈obal ayco yin̈ meẍa caw ay yelapno yehi , yalni Comam hune' cuybanil ti' tet anma :
42014008	-- Hayet chexawtelax yin̈ hunu mohyilal , mach chexay tz'on̈no yul ch'em caw ay yelapno yehi . Yuto ta ch'apni hunu naj ec'bal yelapno ye tesataj ,
42014009	cat yapni naj awten̈e hex tu' , cat yalni naj teyet : " Acano hune' tz'on̈obal tet naj ti' , " ta ẍi naj , cat heto yin̈ tx'ixwilal bey hune' comon ch'em .
42014010	Wal xin hayet chexawtelaxi , saywe huntek'an comon tz'on̈obal bay chextz'on̈i , haxinwal yet ch'apni naj quexawten tu' , cat yalni naj teyet : " Hex wamigo ec'anweti yul tz'on̈obal bay caw ay yelapno ye tilah , " ẍi naj . Haxinwal ch'oc hewinajil sata ebnaj ayco tec'atan̈ sat meẍa tu' .
42014011	Yuto ha' mac chiyican̈ isba , chi'ilaxayoj , wal mac chiyiyo isba , chi'ilaxcan̈ , ẍi Comam .
42014012	Yalnipaxo Comam tet naj awten tu' : -- Hayet chawawten anma wa'o tac'atan̈ , mach han̈c'an̈eho hawamigo chawawte yeb hawuẍtaj yeb hawic'al yeb anma k'alom ay hacawilal , yuto ha' ebnaj tu' , chak' ebnaj selel tawet yet chaẍyawtenpaxo ebnaj wa'o isc'atan̈ .
42014013	Wal xin ta ay hunu hak'in̈ chawec'tze , cat hawawten anma wa'oj , awte anma meba' , anma mach tz'ajano ye isnimanil , anma mach chu yeq'ui , yebpaxo anma mach chu yilni .
42014014	Ta hac tu' chawute , sak'al hawet chal tu' , yuto chachah ispaj selel yin̈ hune' tz'ayical bay chiitzitzbican̈ anma ayxaco yul isk'ab Comam .
42014015	Hayet yabelax hune' tu' yu anma ayco sat meẍa tu' , yalni hune' naj tet Comam : -- ¡ Sak'al yet anma chiwa' isc'atan̈ Comam Dios yet hune' tz'ayical tu' ! ẍi naj .
42014016	Yuxin yal Comam Jes'us haca' ti' : -- Yet hunel ay hune' naj winaj ec'tzen hune' niman k'in̈ . Caw xin tx'i'al anma yawte naj wa'o isc'atan̈ .
42014017	Hayet lan̈anxa yapni yorahil yoc wah tu' , ischejnito naj isc'amte' yalno tet ebnaj awtebil tu' haca' ti' : " Ton̈wej yuto c'ulxa ye tzet chelo , " ẍi naj .
42014018	Hayet yaben ebnaj tzet yal naj c'amte' tu' , yalni naj babel : " Lan̈anto inlok'nihan hune' intx'otx'an , ha' tx'otx' chintohan wila'an tinan̈ , yuxinto ak' nimanc'ulal win̈an , mach chu wapnojan , " ẍi naj .
42014019	Ha' hunxa naj xin halni haca' ti' : " Lan̈anto inlok'nihan lahon̈c'on̈ inwacaxan yet munil , yuxin ha' no' chinto wilwehan ismunla tinan̈ . Caw ak' nimanc'ulal win̈an , mach chu intohan , " ẍi naj .
42014020	Yalnipaxo hunxa naj : " Caw tolto quinmohyihan , caw mach chu intohan , " ẍi naj .
42014021	Hayet ismeltzo naj c'amte' tu' , yalni naj sunil tzet yal ebnaj awtebil tu' tet naj yahaw tu' . Caw xin tit ishowal naj , yalni naj tet isc'amte' hunelxa : " Wal tinan̈ , asi' yulaj nime beh , yeb yulaj niẍte beh , cat hawiniti sunil anma meba' , anma caw yan̈yon̈e , anma mach chu yilni yeb xin anma tx'oj ye yoj , " ẍi naj .
42014022	Hunepixto xin ismeltzo naj c'amte' tu' , yalni naj : " Mamin , manyijehan inbeyc'ojan wawte'an anma maxawal wetan , yaj caw aytopaxo hamanil lah , " ẍi naj .
42014023	Yalnipaxo naj yahaw tu' : " Asi'paxo yulaj niẍte beh yebpaxo yulaj nimeta beh , cat hachejniti anma bey watutti'an , haxinwal nohnaxa yul watutti'an , cat istzabloco hune' k'in̈ ti' .
42014024	Yuxinto chiwalan teyet : Sunil ebnaj awtebil babel tu' , machi hunu ebnaj chiwa'o sat inmeẍati'an , " ẍi naj yahaw tu' , ẍi Comam .
42014025	Caw hantan̈e anma oc tzujno yinta Comam Jes'us . Hayet hunel tu' , ismeltzo isba Comam , yalni tet anma :
42014026	-- Ta ay mac choche chi'oc inchejabojan yaj ta ec'bal chaco yanma yin̈ ismam yeb ismi' insatajan , maca yin̈ yixal , yuninal , yuẍtaj , yanab maca chisya'iln̈e isba insatajan , ta hac tu' mach chu yoc inchejabojan .
42014027	Ha' mac hinan yaben isya'tajil walca ch'ak'lax camo yin̈ culus , ha' chu yoc inchejabojan .
42014028	K'inaloj ta ay hunujex cheyoche heyak'acan̈ hunu heyatut caw nimajal chu , ¿ tom mach babelo chexoc tz'on̈noj , cat hetxumni hanta chec'ay yin̈ , yu heyilni ta chexk'oji , mato machoj ?
42014029	Yaja' ta ton̈e niman cheyayo xe' matxa chexk'oji helahni te' , ch'oc anma tzebo teyin̈ yet chilni hune' tu' ,
42014030	cat yalni : " Hune' naj ti' , ton̈e yicheco naj hune' yatut ti' , yaj machi mak'oji naj islahni , " ẍim anma tu' .
42014031	Macato ta ay hunu naj rey lan̈an isto ak'o howal yin̈ hunxa naj rey , yaja' lahon̈ebn̈e mil issoldado naj . ¿ Mataxca mach babelo ch'oc tz'on̈no naj , cat yilni naj ta chu isk'oji naj yin̈ hunxa naj rey ay hunc'al mil issoldado ?
42014032	Yaja' ta chistxum naj ta mach chik'oji naj chabe , yet nahatto ayto hunxa naj rey tu' , cat yanito naj ischejab isk'anno tzet chu yoc yin̈ ak'anc'ulal yeb naj .
42014033	Yuxin , haquexpax tu' hex ti' , ta cheyoche oco tzujnu wintajan , caw yilal quinheyanicojan babel sata sunil tzet ayex , ẍi Comam .
42014034	Hac tu' xin , caw c'ul atz'am atz'am yocnico ju , yaja' ta chic'ayto isc'achi'al atz'am , ¿ tzet chu yoc isc'achi'al hunelxa ?
42014035	Matxa tzet ch'ocnico atz'am tu' , nitam cosomnito xol tx'o tx'otx' , maca xol k'alem yu yoc abonohal . Wal xin toxan̈e chitirlaxtoj . Txumwelo tzet chalilo hune' chiwalti'an , ẍi Comam tet anma tu' .
42015001	Ha' ebnaj chiinilo ch'en tohlabal chito bey Roma , yeb ebnaj mach c'ulo tzet chiswatx'e , ha' ebnaj hitzico yaben tzet chal Comam Jes'us .
42015002	Yu hune' tu' xin oc ebnaj fariseo yeb ebnaj cuywawom yin̈ isley naj Mois'es buchwal yin̈ Comam , yalni ebnaj : -- Wal naj Jes'us ti' , caw chischah naj ebnaj mulum , cat iswa'paxo naj yeb ebnaj , ẍi ebnaj yin̈ Comam .
42015003	Yuxin yal Comam hune' yechel ti' tet ebnaj :
42015004	-- K'inaloj ta ay hunu naj ay cien isme' , yaja' ta chic'ayico hunu no' , ¿ mataxca mach chacano naj no' noventa y nueve bay chilowi , cat isto naj issayno no' c'aynato tu' masanto chi'ilcha no' yu naj ?
42015005	Hayet chi'ilcha no' yu naj , caw chitzalacan̈ isc'ul naj , cat yanahto naj no' yiban̈ iswixic' , cat istit naj .
42015006	Haxa yet ch'apni naj yatut , cat iscutxbanico naj yamigo yeb anma ayayo iscawilal naj , cat yalni naj : " Tzalahan̈we wintajan yuto ma'ilcha hune' inme'an c'aynatoj , " ẍi naj .
42015007	Yuxin chiwalpaxojan teyet , hayet ch'oc hune' anma mulum yul isk'ab Comam Dios , ay tzalahilal yul satcan̈ satapaxo yin̈ noventa y nueve anma chisna ta machi ismul , ẍi Comam .
42015008	Yalnipaxo Comam Jes'us : -- K'inaloj ta ay hunu ix ix ay lahon̈eb ismelyu , yaja' ta chisc'ayto ix hunu ch'en , ¿ mataxca mach chistzujba ix k'a' yin̈ iscantil , cat istz'isni ix yul yatut , cat issayni ix yin̈ nan̈c'ulal masanto chi'ilcha ch'en yu ix ?
42015009	Lahwi yilcha ch'en yu ix xin , cat iscutxbanayo ix iswalix yeb anma ayayo iscawilal , cat yalni ix : " Tzalahan̈we wintajan , yuto ma'ilcha inmelyuhan c'aynatoj , " ẍi ix .
42015010	Yuxin chiwalan teyet , hac tu' yul satcan̈ , caw ay tzalahilal xol ebnaj y'angel Comam Dios yu hune' naj mulum chisna isba cat yoc yul iskab Comam Dios , ẍi Comam .
42015011	Yalnipaxo Comam Jes'us : -- Ay hune' naj mame cawan̈ isc'ahol .
42015012	Yaja' naj tzujan winaj tu' yal naj tet ismam : " Mam , ak'cano inmajulan tinan̈ , " ẍi naj . Yuxin ispohto naj mame tu' tzet ay yin̈ ebnaj iscawan̈il .
42015013	Hayebixto tz'ayic xin iscutxbanayo naj istohol ismajul ak'lax tet , isto naj bey hune' con̈ob nahat , yoc naj isc'aytzenolo ismelyu yin̈ istx'ojal .
42015014	Hayet xaistan̈tzelo naj sunil ismelyu tu' , yichico hune' niman wahilal bey hune' con̈ob tu' . Niẍtejal xin yoc naj yijlen wahil yu man̈tzetal .
42015015	Yuxin to naj isk'ana' yet munil tet hune' naj ay yul con̈ob tu' . Ischejlaxto naj tan̈e txitam sat istx'otx' naj yahaw no' .
42015016	Yu n̈ohchahilal xin yoche naj islob sat te' tx'alib chi'ak'lax islob no' txitam , yuto machi mac ch'ak'ni tzet chislo naj .
42015017	Lahwi tu' xin , istit yin̈ isnabal naj , yalni naj ischuquil : " Sunil isc'amte' inmaman caw ay tzet chislo , wal inpaxojan xin , lan̈an incaman yu wahil bey ti' .
42015018	Wal tinan̈ meltzohoj intohan bey yatut inmamtu'an , cat walnihan tet ya' : ` Mam , caw mawaco inmulan yul sat Comam Dios yebpaxo yul hasat .
42015019	Matxa chu wocan hac'aholoj , to hac'amte'xa chiwucojan , ' quinchin̈etic'ahan , " ẍi naj ischuquil .
42015020	Lahwi tu' xin , ispaxto naj bey yatut ismam . Ayto yapni naj xin , yillaxto naj yu ismam ; caw tz'aycan̈ isc'ul ismam naj yilni . Isto lemna naj mame tu' ischahno naj . Yoc lak'no naj yin̈ isc'ahol tu' , istz'ohnipaxo naj isk'otx naj yu tzalahilal .
42015021	Yalni naj tet ismam : " Mam , caw mawaco inmulan yul sat Comam Dios , yebpaxo tawet . Matxa chu wocan hac'aholoj , " ẍi naj .
42015022	Yalni naj mame tu' tet ebnaj ischejab : " As iwelti yin̈ an̈e hunu xilk'ape caw c'ul , cat yoc yin̈ inc'aholti'an , cat heyanico isjolk'ab naj yeb isxan̈ab naj ,
42015023	cat hetopaxo heyinoti hunu no' wacax caw bak'ich , cat hepotx'ni camo no' , yuto chijec'tze hunu k'in̈ , cat cowa'wej .
42015024	Yuto ha' hune' inc'aholti'an haca'tan̈e camnaxa , yaja' haca'tan̈e mahulcan̈ isc'ul naj . Haca' ta c'aynaxato naj , yaj tinan̈ ma'ilcha naj , " ẍi naj mame tu' . Lahwi tu' xin yec'tzelax hune' k'in̈ tu' .
42015025	Yet ayco ebnaj yin̈ hune' k'in̈ tu' , yul naj babel c'ahole yin̈ ismunil . Yaja' ayto yapni naj bey yatut yaben naj hune' k'in̈ tu' .
42015026	Yawten naj hune' ischejab ismam , isk'amben naj : " ¿ Tzet yin̈ yuxin ayco hune' k'in̈ tu' ? " ẍi naj .
42015027	Yalni naj chejab tu' tet naj : " To hawuẍta mahuli , yuxin mayal hamam ta chipotx'lax camo hunu no' wacax caw bak'ich yuto cawn̈e mayu yul naj , " ẍi naj .
42015028	Yaja' caw tit ishowal naj , yuxin mach isjecto naj yul yatut ismam . Haxa yet yaben naj mame tu' , yelti naj , yay sat naj tet isc'ahol tu' ta ch'octo naj yul n̈a .
42015029	Yalni naj tet ismam tu' : " Mam , caw hawohtaj hantaxa tiempo wichicojan inmunlahan tawintaj . Machi hunelo chinman̈c'ohan tzet chawala , yaj nitam hunu no' nich'an chiw chawak' wetan cat wec'tzenan hunu k'in̈ yeb ej wamigohan , " ẍi naj .
42015030	" ¿ Tom yu mahul hune' hac'ahol ti' yuxin maxapotx' camo no' wacax caw bak'ich ? Naj ton̈e etanto hamelyu yin̈ ebix ix tx'oj ye iswi' , " ẍi naj tet ismam tu' .
42015031	Istak'wi naj mame tu' : " C'ahol , hach ti' , ayachtic'aco inc'atan̈an sunilbal tiempo , yeb sunil tzet ayinan hawetpaxo yehi .
42015032	Yaja' tinan̈ caw yilal yoc hune' k'in̈ ti' cat jak'ni tzala coc'ul , yuto hune' hawuẍta ti' haca'tan̈e camnaxa , yaj mahulcan̈ isc'ul hunelxa . Haca' ta c'aynaxato naj , yaj tinan̈ xin ma'ilcha naj , " ẍi naj mame tu' , ẍi Comam .
42016001	Yalnipaxo Comam Jes'us hune'xa yechel ti' tet ebnaj iscuywom : -- Ay hune' naj k'alom , ay xin hune' naj ayco yahawo ismunil naj . Yaja' yabelo naj patr'on tu' ta lan̈an isc'aynilo naj ilom munil tu' tzet ay naj .
42016002	Yuxinto yawte naj patr'on naj ilom munil tu' , yalni naj tet naj : " Mahul hallaxo wetan tato ach ti' lan̈an hac'aynilo tzet ayinan . Wal tinan̈ xin , caw yilal tz'ajan chawak'cano sunil tzet ayco yul hak'ab wuhan , yuto chaẍwilojan yin̈ inmunilti'an , " ẍi naj .
42016003	Yalni naj ilom munil tu' yin̈ isnabal : " ¿ Tzet chiwute inbahan , yuto chiyik'alo inpatronan inmunilti'an ? Yaj matxa k'aynajo innimanilti'an yin̈ munil caw ya'taj . Chintx'ixwipaxojan wec'an k'ano tzet ye tu' matanil tet anma .
42016004	Wal tinan̈ wohtaxahan tzet chiwute inbahan , waxan̈ca machi inmunilan ay mac chinchahnihan bey yatut , " ẍi naj .
42016005	Lahwi tu' xin , yichico naj yawten ebnaj ay isc'as tet ispatr'on tu' yin̈ hununtajil . Isk'amben naj tet naj babel : " ¿ Hanta hac'as tet inpatronan ? " ẍi naj .
42016006	Yalni naj xin : " Hune' cien barril te' aceite inc'asan , " ẍi naj . Yalni naj ilom munil tu' : " Tinan̈ xin , ay yumal hac'as lah . Ayan̈ tz'on̈noj , cincuenta xan̈e chawuteco hac'as yin̈ hune' hum ti' yin̈ an̈e , " ẍi naj .
42016007	Lahwi tu' xin , isk'amben naj tet hunxa naj : " ¿ Hanta hac'as tet inpatronan ? " ẍi naj . Istak'wi naj : " Hune' cien mal ixim trigo , " ẍi naj . Yalni naj ilom munil tu' : " Ay yumal hac'as lah , ochenta xan̈e chawuteco hac'as yin̈ te' , " ẍi naj .
42016008	C'ayilo isc'ul naj patr'on tu' yin̈ naj ilom munil tu' , waxan̈ca tx'oj isnabal naj , yaj caw helan naj iscolni isba . Yuxin chiwalan teyet , caw bisc'ulal , yuto ha' anma mach ohtan̈e Comam Dios , caw helan iswatx'en istx'ojal . Wal ebnaj yet Comam yehi , caw mach helano ebnaj iswatx'en tzet choche Comam Dios .
42016009	Chiwalan teyet , ha' ch'en melyu chu iswatx'en ch'en istx'ojal ; walex hex ti' xin , yin̈n̈eojab isc'ulal cheyaco hemelyu , haxinwal ay mac chaco isba yul isk'ab Comam Dios . Ta hac tu' , hayet matxa tzet ch'ocnico ch'en melyu heyu , Comam Dios chexchahni bey hune' heyatut satcan̈ yin̈ huneln̈e .
42016010	Ha' mac c'ul chute isba yin̈ nich'an ch'ak'lax yul isk'ab , caw c'ulpaxo chute isba yin̈ niman ch'ak'lax tet . Hac tu' xin , ha' mac machiswalil chute isba yin̈ nich'an ch'ak'lax tet , caw machiswalil chutepaxo isba yin̈ niman ch'ak'lax yul isk'ab .
42016011	Yuxin ta mach c'ulo cheyute heba yin̈ hek'alomal yul sat yiban̈k'inal ti' , ¿ ha' tom xin hune' isk'alomal satcan̈ chi'ak'lax teyet ? ¡ Machoj !
42016012	Hac tu' xin ta mach c'ulo cheyute heba yin̈ tzet ye tu' mach heyeto yehi , ¿ hato c'anab hune' heyettic'a yehi chiak'lax teyet ? ¡ Machoj !
42016013	Machi hunu naj munlawom chu ismunla yinta cawan̈ patr'on , yuto ta choche naj naj babel , chisyah naj naj iscab . Yebpaxo ta yijem chute isba naj tet naj babel , chisman̈c'o naj tzet chal naj iscab . Hac tu' xin mach chu coyijen tzet chal Comam Dios ta ayco janma yin̈ k'alomal , ẍi Comam Jes'us tet ebnaj iscuywom tu' .
42016014	Haxa yet yaben ebnaj fariseo tzet yal Comam Jes'us , yoc ebnaj buchwal yin̈ Comam , yuto caw ayco yanma ebnaj yin̈ ismelyu .
42016015	Yalni Comam tet ebnaj : -- Hex ti' , satan̈e anma caw c'ul cheyute heba , yaj Comam Dios yohta tzet ayayto yul heyanma . Ha' tzet ye tu' caw niman yelapno ye yul sat anma , machi yelapno yul sat Comam Dios , ẍi Comam Jes'us .
42016016	Yalnipaxo Comam Jes'us : -- Yalan̈to maẍto chul naj Juan anican̈ ha' iswi' anma , cuylax isley naj Mois'es yeb tzet tz'ibn̈ebilcano yu ebnaj ischejab Comam Dios yet payat . Yin̈xa istiempohal naj Juan tu' xin , ichico ispujbalaxic'o tzoti' c'ul yin̈ tzet chu yoc anma yul isk'ab Comam Dios , ha' anma tu' chak' yip yanma yoc yul isk'ab Comam .
42016017	Hune' satcan̈ ti' yeb tx'o tx'otx' chitan̈iloj , wal isley Comam Dios , machi hunu cuybanil ch'ec'to yet yijni isba sunil , ẍi Comam .
42016018	Yalnipaxo Comam Jes'us : -- Ta ay hunu naj winaj chispole isba yeb yixal , cat ismohyi yeb hunuxa ix , chaco naj ismul yul sat Comam Dios . Yebpaxo naj chi'ik'ni ix pohlebil isba yeb yichamil tu' , chapaxico ismul naj yul sat Comam Dios , ẍi Comam .
42016019	Yalnipaxo Comam Jes'us hune'xa cuybanile haca' ti' : -- Yet hunel ay hune' naj winaj caw k'alom , han̈c'an̈e k'ap xilk'ape caw c'ul , caw ay istohol chaco naj yin̈ . Chec'tzen naj nimeta k'in̈ yul yatut hunun tz'ayic .
42016020	Aypaxo hune' naj caw meba' , L'azaro isbi ; chiay tz'on̈no isti' ispultahil yatut naj k'alom tu' , caw choche naj yak'a' noho isc'ul yu isk'al isti' naj k'alom chi'ayc'ayti sat meẍa . Caw xin ya'ay naj yu tx'ac , ch'apni xin metx tx'i' islek'a' istx'ac naj tu' .
42016021	
42016022	Yaj hul hune' tz'ayic bay cam naj L'azaro tu' , yilaxto yanma naj yu ebnaj y'angel Comam Dios bey hune' ehobal ch'ij para'iso isc'atan̈ icham Abraham . Iscampaxo naj k'alom tu' , ismujlax naj .
42016023	Haxa yet ayxa naj k'alom yul cambal , lan̈an xin yec'ya' yanma naj bey tu' , ist'an̈xito naj yilnito naj naj L'azaro isc'atan̈ icham Abraham .
42016024	Yah yaw naj k'alom tu' , yalni naj haca' ti' : " Mam Abraham , tz'ayojab hac'ul win̈an . Chejti naj L'azaro inc'atan̈an ink'ana'an , islaba'ab naj iswi' yiximal isk'ab xol ha ha' , cat yul yak'no chewbo naj wak'an , yuto caw ch'ec'ya' wanmahan xol hune' k'a k'a' ti' , " ẍi naj k'alom tu' .
42016025	Istak'wi icham Abraham tu' : " Hach wet anmahil tijab yul hac'ul yet ayach yul sat yiban̈k'inal , caw c'ulch'ann̈e ec' hawila' , wal naj L'azaro ti' , caw isya'tajiln̈e bey naj yila' . Yaja' tinan̈ , lan̈an yak'ni tzalaho isc'ul naj , walach xin , lan̈an hawaben isya'tajil .
42016026	Yebpaxoj , ay hune' niman xab coxol , walca ta ay mac choche ch'ec'to bay ayex tu' , mach chuhi , yebpaxo ta ay mac bay ayex tu' choche ch'ec'ti bey ti' , mach chupaxoj , " ẍi icham Abraham tu' tet naj .
42016027	Yalnipaxo naj k'alom tu' : " Ta hac tu' xin , Mam Abraham , caw chink'anan tawet ta chachejto naj L'azaro tu' bey yatut inmaman ,
42016028	cat yalni naj yabe' howan̈ wuẍtajan ay bey tu' , haxinwal mach chul ebnaj yeta' yanma bay ay inti'an , " ẍi naj .
42016029	Yalnipaxo icham Abraham tu' : " Wal ebnaj hawuẍta tu' , ayco tzet tz'ibn̈ebil yu naj Mois'es yeb tzet tz'ibn̈ebil yu ebnaj ischejab Comam Dios tet ebnaj . ¡ Isyijeojab ebnaj tzet chala ! " ẍi icham .
42016030	Istak'wican̈ naj k'alom tu' : " Ho' , yeli Mam Abraham , yaja' ta ay hunu naj camnaxa chiitzitzibican̈ , cat isto yalno tet ebnaj wuẍtatu'an chimisbeja'cano ebnaj istx'ojal , " ẍi naj .
42016031	Yalnipaxo icham Abraham : " Tato mach choche ebnaj yabe tzet yalcano naj Mois'es yeb tzet halbilcano yu ebnaj ischejab Comam Dios , waxan̈ca ay hunu naj camnaxa chiitzitzbican̈ xol camom , cat isto yalno tet ebnaj , maẍtic'am chahpaxico ebnaj yin̈ isc'ul , " ẍi icham Abraham tet naj , ẍi Comam Jes'us .
42017001	Yalni Comam Jes'us tet ebnaj iscuywom : -- Ayn̈etic'a istx'ojal bay ch'ayc'ay anma yul sat yiban̈k'inal ti' , ¡ yaja' c'anch'an mac ch'ak'ni ayc'ayo hunu maca !
42017002	Ha' hune' mac tu' , c'ulojab isc'allaxico hunu niman ch'en yin̈ isnuk' , cat istirlaxto xol ha' mar sata ta chak' ayc'ayo yin̈ istx'ojal hunu mac uninto win̈an , ẍi Comam .
42017003	Yalnipaxo Comam : -- ¡ Nann̈eojab heyu hex ti' ! Ta ay hunu heyuẍta maca hunu heyanab chaco ismul teyet , cachwan̈we yin̈ . Yaj ta chishel isbeybal , ak'we nimanc'ulal yin̈ ,
42017004	waxan̈ca hujel chaco ismul teyet yin̈ hune' tz'ayic , yaj ta hujel ch'apni isk'ana' nimanc'ulal teyet , yilal heyak'ni nimanc'ulal yin̈ , ẍi Comam .
42017005	Isk'anni ebnaj ischejab Comam Jes'us tet haca' ti' : -- Ak' yip janmahan̈ yin̈ Comam Dios , ẍi ebnaj .
42017006	Istak'wi Comam tet ebnaj : -- Ta caw cheyaco heyanma yin̈ Comam Dios , waxan̈ca chiichico haca' hunu te' nich'an hin̈at mostaza , wal tu' chu heyalni tet hunu te' k'ebtaj morera haca' ti' : " Hoc'ati haba bey ti' , cat hato hatz'unnayto haba xol ha' mar , " ta quexchi , chisyije te' tzet cheyala , ẍi Comam .
42017007	Yalni Comam : -- Ta ay hunu hemunlawom ispeto t'oco tx'otx' , maca ilo wacax , mataxca cheyal tet naj : " Ocan̈ , ayan̈ tz'onoj cat hawa'i , " ¿ Tom quexchi xin ?
42017008	¡ Machoj ! To ha' cheyal tet naj : " Watx'e tzet chinlohan , chilahwi tu' , cat hawoc habatx'nic'o tzet chiwochehan , chilahwo inwa'canojan xin , cat hawa'o hach ti' , " quexchi .
42017009	¿ Tom xin cheyak' yuch'andiosal tet naj yu chisyijen naj tzet cheyala ? ¡ Machoj !
42017010	Haca' hune' naj munlawom tu' , haquex tu' hex ti' . Lahwi hewatx'en sunil baytet chejbil hewatx'e yu Comam Dios , cat heyalni haca' ti' : " Wal xin caw ismunlawom Comam Dios jecanojan̈ yuxin caw yilal coyijenan̈ tzet chal Comam Dios , " quexchiojabi , ẍi Comam .
42017011	Yet lan̈an isto Comam Jes'us yul isbelal Jerusal'en , yec'to Comam xolbal ismajul Samaria yeb ismajul Galilea .
42017012	Hayet yapni Comam bey hune' aldea , yelilo lahon̈wan̈ ebnaj winaj ischahno Comam . Ayco yabil lepra yin̈ ebnaj , yuxin nahat cancano lin̈no ebnaj .
42017013	Istzabnico ebnaj yahwi tet Comam : -- Mam Jes'us , Mam cuywawom , caw tz'ayojab hac'ul jin̈an̈ , ẍi ebnaj .
42017014	Hayet yilni Comam Jes'us ebnaj , yalni Comam tet ebnaj : -- As yewe heba sata ebnaj sacerdote Israel , ẍi Comam tet ebnaj . Hayet lan̈an isbelwi ebnaj tu' , yelcano hune' yabil tu' yin̈ ebnaj .
42017015	Hune' naj xol ebnaj tu' , hayet yilni naj ta caw c'ulxa ye isnimanil , ismeltzoti naj yin̈ caw tzalahilal yalni c'ulla tzoti' yin̈ Comam Dios yin̈ caw ip .
42017016	Hayet yapni naj isc'atan̈ Comam Jes'us , yay jahno naj sata Comam yu yak'ni naj yuch'andiosal tet Comam . Hune' naj tu' , ah Samaria naj .
42017017	Lahwi tu' , yalni Comam Jes'us : -- Yaj lahon̈wan̈ ebnaj mael hune' yabil ti' yin̈ , ¿ baytu'wal ayco balon̈wan̈xa ebnaj ?
42017018	¿ Tom han̈c'an̈e hune' naj nan con̈obal ti' mahul ak'no yuch'andios tet Comam Dios ? ẍi Comam .
42017019	Yalni Comam tet naj : -- Ahan̈lin̈noj , cat hapaxtoj . Yu maxawaco hawanma yin̈ Comam Dios , yuxin macachan̈chahi , ẍi Comam tet naj .
42017020	Ay huntek'an ebnaj fariseo k'amben tet Comam Jes'us bak'in chihul istiempohal yet ch'oc Comam Dios Jahawiloj . Istak'wi Comam : -- Hayet ch'oc Comam Dios heyahawiloj , mach chu jilni yu cosat .
42017021	Yuxin machi mac chu yalni : " Ha' bey ti' aya , " maca to " Ha' bey tu' aya , " mach ẍioj . Yuto haxa yul yanma anma ch'oc Comam Dios Yahawoj , ẍi Comam .
42017022	Lahwi tu' xin , yalni Comam tet ebnaj iscuywom : -- Chi'ayilo hune' tiempohal bay cheyala : Ayxic'a chul Comam Ak'bilti coxol yu Comam Dios hunelxa , waxan̈ca hune'n̈e tz'ayic quexchi , yaj maẍtic'a chinheyila'an .
42017023	Yuxin , waxan̈ca ay anma chihalni teyet : " Ay Comam bey ti' lah , " maca to aypaxo anma chihalni : " Ha' tu' ay Comam bey tu' lah , " waxan̈ca ẍi , caw mach chexoc tzujnu yinta ebnaj .
42017024	Yuxin chiwalcanojan teyet , haca' chu yah jepla c'uh yin̈ sunil satcan̈ , hac tu' chu wulan , Hanin Ak'bilintijan texol yu Comam Dios .
42017025	Yaja' yin̈ babel caw chiak'lax ec'oya' wanmahan yu anma cat quinyintan̈encaniltojan yin̈ hune' tiempohal ti' .
42017026	Haca' yu anma yin̈ istiempohal naj No'e , hac tu' chiyupaxo anma yet chinhulan yin̈ iscayelal , Hanin Ak'bilintijan texol yu Comam Dios .
42017027	Yin̈ istiempohal naj No'e tu' , ay ebnaj wa'o chu , aypaxo ebnaj uc'u te' , ay mac lan̈an ismohyi . Ha' huntek'an tu' lan̈an iswatx'en anma yet yocto naj No'e yul te' niman barco . Lahwi yocto naj No'e tu' , istit hune' niman yaxn̈ab , iscamilo sunil anma yu ha' .
42017028	Hac tu' yupaxo anma yin̈ istiempohal naj Lot . Caw matzet chal isc'ul anma , sak'al iswa'i yeb chi'uq'uipaxoj . Chilok'wi cat istxon̈wi . Chistz'unni istz'unub , chahnipaxocan̈ yatut .
42017029	Yaja' yet yelti naj Lot yul con̈ob Sodoma tu' , haca' xan̈e yay n̈ab , hac xan̈e tu' yayilo k'a' yeb asufre satcan̈ . Iscamilo anma sunil yu hune' k'a' tu' .
42017030	Haca' yu anma yet hune' tiempohal tu' , hac tu' chu anma yin̈ hune' tz'ayical bay chinhulan , Hanin Ak'bilintijan texol yu Inmaman .
42017031	Yet hune' tz'ayical tu' , ha' mac ayahto yiban̈ yac'alil yatut mach chu yayti yinolti isk'uybe yul yatut , yeb mac ayto xol ismunil , matxa chu ispaxti yatut .
42017032	Tijab yul hec'ul yin̈ yixal naj Lot .
42017033	Ha' mac ch'ok' yanma yin̈ tzet aya , mach chischah isk'inal yin̈ huneln̈e . Haxa mac hinan isc'ul isbejnicano tzet ye tu' win̈an , chischah isk'inal mach istan̈bal .
42017034	Chiwalan teyet , ta ay cawan̈ anma chiway sat istx'at yet hune' ak'bal tu' , hune' chi'ilaxtoj , hune' chicancanoj .
42017035	Cawan̈ ebix ix hune'n̈e lan̈an iscawni , hune' ix chi'ilaxtoj , hune'xa ix chicani .
42017036	Cawan̈ ebnaj hune'n̈e chimunlahi , hune' naj chi'ilaxcan̈ , hune'xa naj chicani , ẍi Comam .
42017037	Isk'amben ebnaj iscuywom Comam : -- Mamin ¿ baytu'wal chub hune' tu' ? ẍi ebnaj . Istak'wi Comam tet ebnaj : -- Caw haban hune' tu' , ha' baytic'a pac'anayo hunu camom , ha' tu' chiscutxba isba no' usmij , ẍi Comam Jes'us .
42018001	Yalnipaxo Comam Jes'us hune' yechel ti' tet ebnaj iscuywom yu istxumni ebnaj ta caw yilal istxahli yin̈ sunil yanma tet Comam Dios yin̈ sunilbal tiempo .
42018002	Yalni Comam tet ebnaj : -- Yet hunel ay hune' naj alcal yul hune' con̈ob . Caw mach chixiw naj tet Comam Dios , yebpaxo machi yelapno ye anma yul sat naj .
42018003	Yultic'a hune' con̈ob tu' ay hune' ix hunix . Hunun tz'ayic isbeyc'o ix isk'anno tet naj alcal tu' , chalni ix haca' ti' : " Ay hune' mac ay ismul wetan , yuxin chink'anan tawet ta chawatx'eayo yin̈ caw istoholal , " ẍi ix tet naj .
42018004	Tx'i'al el beyc'o ix , yaj mach chisje naj iswatx'e hune' howal tu' . Lahwi tu' xin yalni naj yul yet ischuquil : " Mach chinxiwan tet Dios , machipaxo hunu anma ay yelapno yul insatan ,
42018005	yaj wal tinan̈ xin caw yilal inwatx'enan tzet chal hune' ix ti' yun̈e isbejni ix yuli , ta machoj chitibayo wuhan yulic'o ix inc'atan̈an , " ẍi naj , ẍi Comam .
42018006	Yalnipaxo Comam : -- Abewe tzet yute yalni naj alcal mach chixiw tet Comam Dios .
42018007	Hajxam Comam Dios , ¿ tom mach iscol Comam macta sic'bililo yu ta ayn̈etic'aco isk'anni tz'ayic ak'bal tet Comam ? ¿ Mataxca k'ahan yechman anma tu' tzet chisk'an tet Comam ? ¡ Machoj !
42018008	Chiwalan teyet machi nahatli iscollax huntek'an anma tu' yu Comam . Yaj yet chinhulan hunelxa , Hanin Ak'bilintijan texol yu Comam Dios , ¿ ay tom anma chicawxo isc'ul yin̈ Comam Dios ? Matxam caw maca , ẍi Comam Jes'us .
42018009	Yalnipaxo Comam Jes'us hune'xa yechel ti' tet anma chal isba c'ulal , yeb chiyahnipaxo yet anmahil .
42018010	Yalni Comam haca' ti' : -- Ay cawan̈ ebnaj beyc'o txahlo yul yatut Comam Dios , hune' naj fariseo , hune'xa naj ik'omilo tohlabal chito bey Roma .
42018011	Ha' naj fariseo , lin̈an naj chitxahli naj haca' ti' : " Mamin , chiwak'an yuch'andiosal tawet yuto haninti'an manlahanojan yeb anma elk'om , yeb anma tx'oj isbeybal , yeb ebnaj ixlom ; yebpaxo manlahanojan yeb hune' naj ik'omilo tohlabal ti' .
42018012	Walinan , cayel mach chinwa'an yul semana yu intxahlihan tawet , cat wak'nihan isdiezmohal yin̈ tzet chiwik'an , " ẍi naj tet Comam .
42018013	Wal naj ik'omilo tohlabal tu' , nahat lin̈anti naj , xulanayo naj chitxahli yu yinayo isba tet Comam . Chistin̈nico naj istxam isc'ul yu bisc'ulal yu ismul , chalni naj tet Comam : " Mamin , ak' nimanc'ulal win̈an , caw muluminan , " ẍi naj , ẍi Comam .
42018014	Yalnipaxo Comam : -- Chiwalan teyet , hune' naj ik'omilo toholabal tu' , meltzo naj yatut yin̈ caw tzalahilal yuto ak'laxcano nimanc'ulal yin̈ ismul naj yu Comam . Wal naj fariseo tu' , mach chischah naj isc'ulal sata Comam , yuto ha' mac chiyican̈ isba , chi'ilaxayoj , haxa mac chiyiyo isba sata Comam chi'ilaxcan̈ , ẍi Comam .
42018015	Yet hunel ay mac initi niẍte yuninal tet Comam Jes'us yu yanayo isk'ab Comam yiban̈ iswi' . Yaja' yet yilni ebnaj iscuywom Comam hune' tu' , iscachni ebnaj anma .
42018016	Yawten xin Comam ebnaj , yalni Comam tet ebnaj : -- Mach checach istit niẍte unin inc'atan̈an , yuto ha' mac chute isnabal haca' niẍte unin ti' ha' chu yoc yul isk'ab Comam Dios .
42018017	Yuxin chiwalan yin̈ isyelal teyet , ha' mac mach chichahni Comam Dios Yahawoj haca' yeco yanma nich'an unin yin̈ ismam ismi' , mach chu yoc yul isk'ab Comam Dios , ẍi Comam .
42018018	Ay hune' naj iswi'ehal con̈ob k'amben tet Comam Jes'us : -- Mam cuywawom , caw c'ulach . ¿ Tzet wal wuten inbahan cat inchahnihan hune' k'inale mach istan̈bal ? ẍi naj .
42018019	Istak'wi Comam tet naj : -- ¿ Tzet yin̈ xin chinhawalan c'ulal ? Machi huno mac c'ul , cachann̈e Comam Dios .
42018020	Hach ti' hawohta huntek'an cuybanile chalni haca' ti' : " Mach chaẍixli , mach chaẍpotx'wahi , mach chaẍelk'awi , mach chahobcan̈ lek'ti'al yin̈ hunuxa anma , ayojab yelapno ye hamam hami' yul hasat , " ẍi Comam tet naj .
42018021	Istak'wi naj tet Comam : -- Sunilal huntek'an chawal ti' chinyijehan yichitax inch'ibtijan , ẍi naj .
42018022	Hayet yaben Comam hune' tu' , yalni Comam tet naj : -- Ayto hune'xa caw yilal hawatx'eni . Txon̈to sunil tzet ayach , cat hawitxk'anto istohol yin̈ anma meba' , haxinwal caw ay hak'alomal satcan̈ . Lahwi tu' , cat hawoc tzujno wintajan , ẍi Comam .
42018023	Hayet yaben naj hune' tu' , caw occano bisc'ulal yin̈ yanma naj yuto caw k'alom naj sic'lebil .
42018024	Hayet yilni Comam ta caw oc bisc'ulal yin̈ isc'ul naj , yalni Comam : -- Tzet isya'tajil yoc anma k'alom yul isk'ab Comam Dios .
42018025	K'inaloj hunu no' camello , ¿ tom subuta yec'to no' yul isholanil hunu ch'en acuẍa ? Hac tu' ye anma k'alom , caw ya'ta yoc yul isk'ab Comam Dios , ẍi Comam .
42018026	Ha' anma aben tzet yal Comam tu' , isk'amben haca' ti' : -- Ta hac tu' , ¿ mac taxca hunu chu iscolchahi ? ẍi anma .
42018027	Istak'wi Comam : -- Ha' tzet caw ya'ta yul sat anma , mach ya'tajo yul sat Comam Dios , ẍi Comam .
42018028	Yalni naj Pedro tet Comam : -- Mamin , wal on̈ti'an̈ sunil tzet ayon̈an̈ bejbilcano juan̈ yu joc tzujnojan̈ tawintaj , ẍi naj .
42018029	Yalni Comam Jes'us : -- Ha' mac chaco yanma yin̈ yet Comam Dios babel , tzujanxa tu' cat yanico yanma yin̈ yatut , yixal , ismam , ismi' , yuẍtaj , yanab , yuninal ,
42018030	ha' ton huntek'an anma tu' , caw niman ispaj chischah tet Comam Dios yul sat yiban̈k'inal ti' , cat ischahnipaxo isk'inal mach istan̈bal yin̈ islahobal tz'ayic , ẍi Comam .
42018031	Yawtelo Comam Jes'us ebnaj cablahon̈wan̈ iscuywom ischuquil , yalni Comam tet ebnaj : -- Wal tinan̈ jahweto bey Jerusal'en . Ha' bey tu' chija'cano isba sunil tzet tz'ibn̈ebilcano yu ebnaj ischejab Comam Dios yet payat win̈an , Hanin Ak'bilintijan texol yu Comam Dios .
42018032	Chinalaxicojan yul isk'ab ebnaj mach Israeloj . Chitzebo ebnaj win̈an , cat isbahwaho ebnaj win̈an , cat istzubloco ebnaj win̈an .
42018033	Chinmak'laxojan yu ebnaj , chilahwo tu' cat quinyak'nicamojan ebnaj , yaja' yin̈ yox tz'ayic cat witzitzbican̈an xol camom hunelxa , ẍi Comam tet ebnaj iscuywom .
42018034	Yaj maẍtic'a tzet nachalo yu ebnaj , yebpaxo maẍtic'a yohtan̈elo ebnaj baytet yin̈ tzotel Comam , yuto ewanto ye yul sat ebnaj .
42018035	Yet lan̈anxa yapni Comam Jes'us bey con̈ob Jeric'o , ay hune' naj mach chu yilni , tz'on̈anayo isti' beh k'anno melyu .
42018036	Hayet yaben naj ta caw hantan̈e anma ch'ec'to sata naj , isk'amben naj tzet chu anma tu' .
42018037	Yallax tet naj tato ha' Comam Jes'us ah Nazaret lan̈an yec'toj .
42018038	Hayet yaben naj hune' tu' , yah yaw naj yin̈ caw ip , yalni naj : -- Mam Jes'us , hach titnajach yin̈ jichmam David , tz'ayojab hac'ul win̈an , ẍi naj .
42018039	Yaja' anma babelic'o sata Comam cachwa yin̈ naj yun̈e isbejni naj yel yaw . Yaj caw ec'balto islahico naj yel yaw , yalni naj : -- Mamin hach titnajach yin̈ jichmam David , caw tz'ayojab hac'ul win̈an , ẍi naj .
42018040	Hayet yaben Comam Jes'us yel yaw naj yoc lin̈no Comam , yalni Comam ta chi'ilaxti naj isc'atan̈ . Hayet yapni naj , isk'amben Comam tet naj :
42018041	-- ¿ Tzet chawoche chinwatx'ehan ? ẍi Comam . Istak'wi naj : -- ¡ Mamin ! chiwochehan chawak' hajlo insatan , ẍi naj tet Comam .
42018042	Yalni Comam tet naj : -- Hajlojab hasat yuto maxawaco hawanma win̈an , ẍi Comam .
42018043	Yaln̈ena Comam hune' tu' , ishajlo sat naj . Yoc tzujno naj yinta Comam , yak'ni naj yuch'andiosal tet Comam Dios . Sunil anma ilni hune' tu' yalpaxo c'ulla tzoti' yin̈ Comam Dios .
42019001	Hayet yapni Comam Jes'us bey Jeric'o , yec' Comam yul con̈ob tu' .
42019002	Ha' bey tu' , ay hune' naj winaj caw k'alom , Zaqueo isbi . Yahaw yeco naj yin̈ ebnaj ik'omilo tohlabal chito bey con̈ob Roma .
42019003	Naj Zaqueo tu' , yoche naj yila Comam Jes'us , yaj mach chiyu yilni naj yuto hantan̈e anma tzujanico yinta Comam , yebpaxo yu caw nich'an ch'an istel naj .
42019004	Yuxin babic'o naj sata anma , yahto naj yin̈ isk'ab hune' te' sic'omoro aycan̈ isti' beh , yu yilni naj Comam yet ch'ec'to bey tu' .
42019005	Hayet yec'to Comam yich te' , ist'an̈xahto Comam yin̈ naj , yalni Comam tet naj : -- Zaqueo , ayan̈ti yin̈ an̈e , yuto ha' bey hawatut chincanojan hune' ak'bal ti' , ẍi Comam tet naj .
42019006	Hayet yaben naj Zaqueo hune' tu' , yin̈ an̈e ayti naj , isto naj . Caw xin chitzala isc'ul naj yet ischahni naj Comam yul yatut .
42019007	Hayet yilni anma hune' tu' , yichico anma buchwal yin̈ Comam yuto cancano Comam bey yatut hune' naj mulum .
42019008	Ha' naj Zaqueo tu' , ah lin̈no naj , yalni naj tet Comam : -- Mamin , wal tinan̈ chiwak'an yicta tzet ayinan tet anma meba' , yeb xin ta ay mac ec'bal wutelojan ismelyu , can̈elto ec'bal selel chiwak'an tet , ẍi naj .
42019009	Yalni Comam : -- Mahul hune' colbanile bey hune' n̈a ti' tinan̈ ; naj Zaqueo ti' caw yuninalpaxo icham Abraham ye naj .
42019010	Wal xin Hanin Ak'bilintijan texol yu Comam Dios , hulnajinan insaya'an yeb incolnihan anma c'aynato yu ismul , ẍi Comam .
42019011	Yet lan̈an yaben anma yin̈ tzet chal Comam Jes'us tu' , lan̈anxa xin yapni Comam bey Jerusal'en yoc yin̈ isnabal anma ta lan̈anxa yapni istiempohal bay ch'oc Comam Dios Yahawilo anma , yuxin yicheco Comam yalni hune' yechel ti' .
42019012	Yalni Comam : -- Yet hunel ay hune' naj caw c'ultic'a yin̈bal . Awtelax naj yul hune' niman con̈ob yu ischahni naj yoc yahawilo yul iscon̈ob yet chimeltzohi .
42019013	Yet maẍto chito naj , yawte naj lahon̈wan̈ ebnaj chimunla yintaj , yak'nicano naj niman melyu tet hunun ebnaj yu ismunla ebnaj yeb ch'en . Lahan yutecano naj isbisil ch'en yin̈ ebnaj . Yalnicano naj tet ebnaj : " Munlahan̈we yeb ch'en inmelyuti'an masanto yet chinhulan , cat heyak'ni ch'en yeb yal wetan , " ẍi naj , isto naj xin .
42019014	Yaja' wal ebnaj yet con̈ob naj xin , caw chichiwa isc'ul ebnaj yin̈ naj , yuxin yet isto naj , tzujantic'a yu isto huntek'an ebnaj ak'oc'ule yin̈ naj tet naj awten naj tu' , yalni ebnaj tet naj caw yahaw tu' haca' ti : " Ha' hune' naj ti' caw mach chijochehan̈ ch'oc naj yahawilo yul cocon̈oban̈ , " ẍi ebnaj .
42019015	Yaj caw ak'laxtic'a hune' ismunil naj yoc yahawo iscon̈ob tu' . Haxa yet ayxa naj yul iscon̈ob hunelxa , yawten naj ebnaj lahon̈wan̈ bay yak' naj ismelyu tu' yu isk'amben naj hantaxa yal ch'en yik' hunun ebnaj .
42019016	Yapni hune' naj babel , yalni naj : " Mamin , ha' ch'en hamelyu hawacano yul ink'aban , lahon̈ebto ch'en wik'an yu ch'en , " ẍi naj .
42019017	Istak'wi naj yahaw tu' tet naj : " Hach ti' , caw c'ul yu hamunla yin̈ hanic'ch'an wacanojan tawet , yuxinto chaẍwacanicojan yahawo lahon̈eb con̈ob , " ẍi naj .
42019018	Lahwi tu' xin , yapni hunxa naj munlawom , yalni naj haca' ti' : " Mamin , ha' ch'en hamelyu hawak'cano yul ink'aban , howeb to ch'en wik'an yin̈ ch'en , " ẍi naj .
42019019	Yalni naj yahaw tu' tet naj : " Hach ti' , chaẍwacanicojan yahawilo howeb con̈ob , " ẍi naj .
42019020	Lahwi tu' xin yapni hunxa naj , yalni naj tet naj yahaw tu' haca' ti' : " Mamin , ay hamelyu lah . C'ubabil ch'en yul hune' payu'e ti' wuhan .
42019021	Caw quinxiwan intzabnihan hamelyu ti' , yuto wohtajan ta caw how ach , yebpaxo toxan̈e chachah tzet ye tu' maẍtajach watx'en̈e , yeb ton̈e chahatx' tzet ye tu' maẍtajach tz'unn̈e , " ẍi naj tet naj yahaw .
42019022	Yalni naj yahaw tu' tet naj : " Walach hach ti' , caw machiswalil yu hamunlahi , yu tzet maxawal wetti'an yuxin chaẍwacanicojan yin̈ isya'tajil .
42019023	¿ Tzet yin̈ yuxin mach hawak' inmelyuti'an c'amil tet anma , haxinwal yet manhulti'an ayxa yal ch'en chik'a ? " ẍi naj .
42019024	Yalni xin naj yahaw tu' tet ebnaj ayco isc'atan̈ haca' ti' : " Iwelo ch'en melyu tet naj ti' , cat heyak'ni ch'en tet naj ik'ni ch'en lahon̈eb to , " ẍi naj yahaw tu' .
42019025	Yalni ebnaj : " Mamin , yaj hune' naj chawal tu' , caw lahon̈ebxa ch'en ec'bal ik'bil yu naj , " ẍi ebnaj .
42019026	Istak'wi naj yahaw tu' xin : " Ha' mac ay yet , ch'ak'lax yak'bil tet , ha' mac machi yet , ha' nich'an ay yul isk'ab tu' , chi'ilaxolo tet .
42019027	Yebpaxo xin , ebnaj ayco ishowal win̈an mach choche chinocan yahawilo yul con̈ob ti' , iweti ebnaj bey ti' , cat hepotx'ni camo ebnaj yin̈ insatan , " ẍi naj yahaw tu' , ẍi Comam .
42019028	Lahwi yalni Comam Jes'us huntek'an tu' xin , isto Comam bey Jerusal'en yeb ebnaj iscuywom .
42019029	Hayet ayco Comam yin̈ istzalanil won̈an Olivo , xolbal con̈ob Betfag'e yeb con̈ob Betania , ischejnito Comam cawan̈ ebnaj iscuywom , yalni Comam tet ebnaj :
42019030	-- Asiwe bey hune' aldea cosatac'to ti' . Yet chexapno bey tu' , cheyila' hune' no' burro xecan , maẍto hunu mac chi'ahto yiban̈ no' . Chepuholo no' , cat heyinoti no' wetan , ẍi Comam .
42019031	Yalnipaxo Comam : -- Ta ay mac chik'amben teyet , " ¿ Tzet yin̈ xin chepuhilo no' ? " ta ẍi , cheyala'we haca' ti' : " Ay ch'ocnico no' yu Comam Jes'us , " quexchi , ẍi Comam .
42019032	Isto ebnaj iscuywom tu' , yilcha no' yu ebnaj haca'tic'a yu yalni Comam .
42019033	Yet lan̈an ispuhnilo ebnaj no' yapni ebnaj ay yet no' tu' , yalni ebnaj : -- ¿ Tzet yuxin chepuhilo no' ? ẍi ebnaj .
42019034	Istak'wi ebnaj : -- To ay ch'ocnico no' yu Comam Jes'us , ẍi ebnaj .
42019035	Lahwi tu' xin yinito ebnaj no' tet Comam , yanahto ebnaj huntek'an xil isk'ap yiban̈ no' , tzujan tu' xin iscolwa ebnaj yanahto Comam yiban̈ no' .
42019036	Hayet lan̈an yec'to Comam xin , islitx'banayo anma xil isk'ap yul beh sata Comam yu chitzala isc'ul anma yin̈ Comam .
42019037	Hayet lan̈anxa yapni Comam yin̈ isxulanil won̈an Olivo tu' , yah yaw sunil anma tzujan yinta Comam yu tzalahilal . Yalni anma c'ulla tzoti' yin̈ Comam Dios yu sunil c'aybalc'ule xayil anma .
42019038	Chalni anma haca' ti' : -- Jala'we c'ulla tzoti' yin̈ Jahawil chul coxol yu Comam Dios . Ayojab ak'anc'ulal yul satcan̈ , caw jak'aweco ismay Comam Dios .
42019039	Ay xin huntek'an ebnaj fariseo ayco xol anma tu' , halni tet Comam : -- Mam cuywawom , cach huntek'an anma ch'el yaw ti' , ẍi ebnaj .
42019040	Yalni Comam Jes'us tet ebnaj : -- Chiwalan teyet , ta chisbeja' anma yelo yaw , haxam ch'en ch'en chi'aho yaw selelo anma ti' , ẍi Comam .
42019041	Haxa yet lan̈anxa yapni Comam iscawilal con̈ob Jerusal'en , yok'can̈ Comam yilni con̈ob tu' .
42019042	Yalni Comam haca' ti' : -- Tinan̈ xin , hex ah Jerusal'en , majaltam yet hune' tz'ayic ti' chinachalo heyu yin̈ hune' mac chu yak'ni ak'anc'ulal yul heyanma , yaj wal xin mach chinachalo hune' ti' heyu yuto caw ewan ye yul hesat .
42019043	C'anch'anex , ay hune' tiempo bay chihulo isya'tajil teyiban̈ yu anma ayco ishowal teyin̈ . Chihoylaxayo hecon̈ob ti' , haca' xan̈e peyab chuco ebnaj soldado , cat yanico ebnaj howal teyin̈ .
42019044	Chitan̈tzelaxilo hune' con̈ob ti' . Matxa hunu ch'en ch'en chicancano yiban̈ yet ch'enal , cat ispotx'lax camo sunil anma yuto mach hechah hune' Mac Ak'bilti texol Hecolomalo yu Comam Dios , ẍi Comam .
42019045	Lahwi tu' xin , yocto Comam Jes'us yul yatut Comam Dios , istzumbenilti Comam anma chitxon̈wi bey tu' .
42019046	Yalni Comam tet anma : -- Tz'ibn̈ebilcano yul Yum Comam Dios haca' ti' : " Ha' watutan yet txah yehi , " ẍicanoj . Yaj hex ti' haca' hunu isn̈ach'en elk'om ye heyu , ẍi Comam tet ebnaj .
42019047	Hunun tz'ayic isbey Comam Jes'us cuywal yul yatut Comam Dios . Yaja' ebnaj yahawil yeco yin̈ ebnaj sacerdote , yeb ebnaj cuywawom yin̈ isley naj Mois'es , yebpaxo ebnaj yahaw yeco yin̈ con̈ob , caw issay ebnaj tzet chute yak'ni camo Comam .
42019048	Yaja' mach chitxumcha yu ebnaj tzet chu ispotx'lax Comam , yuto caw ayco yanma sunil anma yaben tzet chal Comam .
42020001	Ay hune' tz'ayical ti' yet lan̈an iscuywa Comam Jes'us yul yatut Comam Dios , yet chalni Comam cuybanile yet colbanile , yapni ebnaj yahawil yin̈ ebnaj sacerdote yebpaxo ebnaj cuywawom yin̈ isley naj Mois'es , yeb ebnaj ichamta iswi'ehal yin̈ con̈ob tu' .
42020002	Isk'amben ebnaj tet Comam : -- ¿ Mac cachchejni hawatx'en huntek'an ti' ? yebpaxo ¿ mac ak'ni hawip ? ẍi ebnaj .
42020003	Istak'wi Comam Jes'us tet ebnaj : -- Haquinpaxtu'an , ay hune' ink'ambebalan chiwak'an teyet . Pajtzewe wetan ,
42020004	¿ mac chejniti naj Juan anican̈ ha' iswi' anma , Comam Dios mato ha' anma ? ẍi Comam .
42020005	Yichico ebnaj isk'amben tet hunun : -- ¿ Tzet xin chijute jalni tet naj ti' ? Ta chijala' ta Comam Dios chejn̈eti naj Juan tu' , chala' naj jet : " ¿ Tzet yin̈ yuxin machi heyayto yul heyanma yin̈ tzet yal naj ? " ẍim naj jet .
42020006	Macato ta chijala'paxo ta maẍtaj Comam Dios an̈eti naj , chitij ishowal anma jin̈ , cat con̈isk'ojno camoj , yuto ha' naj Juan tu' caw ischejab Comam Dios ye naj yul sat anma , ẍi ebnaj .
42020007	Yuxin yal ebnaj tet Comam : -- Mach johtajojan̈ mac ak'ni ismunil naj Juan tu' , ẍi ebnaj .
42020008	Yuxinto yal Comam Jes'us tet ebnaj : -- Hac intu'an , mach chiwalpaxilojan teyet mac ak'n̈e hune' wipti'an inwatx'enan huntek'an ti' , ẍi Comam .
42020009	Lahwi tu' xin , yichico Comam Jes'us yalni hune'xa yechel ti' tet anma : -- Ay hune' naj winaj tz'unni te' uva sat istx'otx' . Lahwi tu' xin yanito naj istz'unub comonal tet huntek'an ebnaj munlawom . Isto naj niman tiempo bey hune' tx'otx' caw nahat .
42020010	Yet yapni istiempohal yuxlax te' uva , ischejnito naj yahaw tx'otx' hune' ischejab ischaba' ismajul tet ebnaj munlawom tu' . Hayet yilni ebnaj yapni naj , yoc ebnaj ismak'no naj . Maẍtic'a xin tzet ak'lax tet naj , ischejlaxtopaxo naj .
42020011	Lahwi tu' xin , ischejnipaxto naj yahaw tu' hune'xa ischejab . Hayet yapni naj , yoc ebnaj munlawom tu' iscajno naj , ismak'nipaxo ebnaj naj . Maẍtic'a tzet ak'laxpaxo tet naj , istzumbelaxto naj .
42020012	Lahwi tu' xin , yanipaxto naj yahaw tx'otx' tu' hune'xa ischejab yet yoxel . Hayet yapni naj tu' , yocpaxo ebnaj munlawom tu' ismak'no taho naj , istzumbelaxpaxti naj .
42020013	Yuxinto yal naj yahaw tx'otx' haca' ti' : " ¿ Tzet wal wutenan tinan̈ ? Wal xin chinchejtojan hune' inc'aholti'an caw ochebil wuhan , etzan̈em chixiw ebnaj tet naj , " ẍi naj .
42020014	Hayet yilni ebnaj yapni naj c'ahole tu' , yalni ebnaj tet hunun : " ¡ Ilwec'anabtoj ! Lan̈an yul naj c'ahole lah . Ha' tet naj chicancano istx'otx' ismam ti' . Wal tinan̈ xin comak'a'we camo naj haxinwal jetxa chuboco hune' tx'otx' ti' , " ẍi ebnaj munlawom tu' .
42020015	Lahwi tu' xin yilaxilto naj yintalto peyab tu' , ha' bey tu' ak'lax camo naj , ẍi Comam . Isk'amben Comam tet anma : -- ¿ Tzet xin chiutelax ebnaj munlawom yu naj yahaw tz'unub tu' , heyalni ?
42020016	Wal xin ha' naj caw yahaw tu' , chitij cat istan̈tzencanilo naj ebnaj munlawom tu' , cat yanito naj istz'unub comonal tet hunuxa majan ebnaj munlawom , ẍi Comam . Hayet yaben anma hune' tu' yalni : -- Machojab bak'inal chu haca' chawal ti' , ẍi anma .
42020017	Yuxinto oc t'an̈no Comam Jes'us yin̈ anma , yalni Comam : -- ¿ Yaj tzettaxca chalilo hune' tz'ibn̈ebilcano yul Yum Comam Dios heyalni bay chal haca' ti' ? : Ha' hune' ch'en ch'en istirilo ebnaj watx'em n̈a , ha' ch'en caw ec'bal c'ul yoc xe'o n̈a , ẍicanoj .
42020018	Yaj macn̈etic'a chi'ayc'ay yiban̈ hune' ch'en tu' chik'ahtoj , yaj ta ha' ch'en ch'ayc'ay yiban̈ hune' mac tu' , chiquechmoto yalan̈ ch'en , ẍi Comam .
42020019	Yuxin ebnaj yahawil yin̈ ebnaj sacerdote yeb ebnaj cuywawom yin̈ isley naj Mois'es , yet hunep tu' yoche ebnaj istzabayo Comam Jes'us , yuto nachalo yu ebnaj ta ha' ebnaj chal hune' cuybanile yal Comam , yaj chixiw ebnaj istzabnayo Comam yu anma ayicto bey tu' .
42020020	Yuxin ha' ebnaj yahaw yin̈ ebnaj sacerdote yeb ebnaj chicuyni anma yin̈ isley naj Mois'es istohla ebnaj huntek'an ebnaj to ilno ta ch'ayc'ay Comam yin̈ hunu lek'ti'al . C'ul yub ebnaj c'ulch'an istzotel ebnaj tet Comam yun̈e yayc'ay Comam yin̈ hunu tzoti' , cat yanico ebnaj Comam yul isk'ab naj gobernador .
42020021	Yalni ebnaj tet Comam : -- Mam cuywawom , caw johtajan̈ ta tzet chawala yeb tzet chacuyu caw toholcanoj , yebpaxo lahan yelapno ye anma yul hasat . Chacuypaxo yin̈ caw isyelal tzet chu cowatx'en yin̈ tzet choche Comam Dios .
42020022	Yuxin chicok'ambehan̈ tawet : ¿ C'ulmi jak'ni cotohlabal tet naj jahaw ay bey Roma , naj C'esar , mato machoj ? ẍi ebnaj .
42020023	Yaja' yohtaxa Comam ta tx'oj nabil yu ebnaj , yuxin yal Comam tet ebnaj :
42020024	-- Yewe hunu ch'en melyu wila'an nan̈ . ¿ Mac najil ayco yechel sat yeb isbi yin̈ ch'en ? ẍi Comam . Istak'wi ebnaj : -- Yechel sat naj jahaw ay bey Roma yeb isbi naj ayco yin̈ ch'en , ẍi ebnaj .
42020025	Yalni Comam tet ebnaj xin : -- Ak'we tet naj C'esar tu' baytet yet naj yehi , cat heyak'ni tet Comam Dios baytet yet Comam yehi , ẍi Comam .
42020026	Yaja' maẍtic'a hunu tzoti' tx'oj ilchalo yin̈ Comam yu ebnaj yin̈ tzet yal Comam sata anma . Ton̈e c'aycanocan̈ isc'ul ebnaj yu ispaj istzoti' ebnaj yak' Comam . Yuxin matxa tzet yal ebnaj .
42020027	Lahwi tu' xin yapni huntek'an ebnaj saduceo ilwal yin̈ Comam Jes'us . Ebnaj saduceo tu' , chal ebnaj tato matxa chiitzitzbi anma chicami . Isk'amben ebnaj tet Comam :
42020028	-- Mam cuywawom , tz'ibn̈ebilcano yu naj Mois'es tato chicam yichamil hunu ix ix , mach xin yuninal naj yeb ix , yilal yik'ni ix yuẍta naj camna tu' , haxinwal ay yuninal naj yeb ix , cat yoc yuninalo naj camna tu' .
42020029	Yaj ay hunel ay hujwan̈ ebnaj yuẍtan̈e isba . Naj babel mohyi naj yeb hune' ix , yaj cam naj , machi xin hunu yuninal naj yeb ix .
42020030	Hacpax tu' naj iscab , mohyi naj yeb ix , iscampaxo naj , machipaxo yuninal naj yeb ix .
42020031	Ismohyipaxo naj yox yeb ix . Hac tu' xin yu ismohyilo ebnaj hujwan̈ tu' yeb ix , yaj ton̈e la-cam ebnaj sunil . Maẍtic'a xin hunu yuninal ebnaj yeb ix .
42020032	Islahobal xin , iscampaxo ix .
42020033	Yuxin hayet chiapni istz'ayical yet chiitzitzbican̈ anma camnaxa , ¿ mac xin ebnaj hujwan̈ tu' ch'oc yichamilo ix yuto mohyina ebnaj hujwan̈ tu' yeb ix ? ẍi ebnaj .
42020034	Istak'wican̈ Comam Jes'us : -- Bey yul sat yiban̈k'inal ti' ebnaj winaj chiyik' ebnaj yixal , yeb ebix ix chik' ebix yichamil .
42020035	Yaja' anma yettic'a satcan̈ yehi , yet chiitzitzbocan̈ xol camom , matxa yixal naj winaj , matxapaxo yichamil ix ix .
42020036	Matxa chicam anma tu' yuto lahanxa ch'elico yeb ebnaj y'angel Comam Dios . Chi'oc yuninalo Comam Dios bey satcan̈ yet chiitzitzbican̈ .
42020037	Naj Mois'es , yak'cano naj johtan̈eloj tato chiitzitzbican̈ anma camnaxa , bay tz'ibn̈ebilcano yin̈ yet yilni naj yoc k'a' yin̈ hun hoban te' tx'ix yet istzotelilti Comam Dios xol k'a k'a' tet naj . Yalni Comam : -- Haninan isDiosal icham Abraham , isDiosal naj Isaac yebpaxo isDiosal naj Jacob , ẍi Comam .
42020038	Waxan̈ca camnaxa ebnaj , yaj itzitz ebnaj yul sat Comam Dios , yuto mach isDiosalo camom ye Comam . Yuxin yul sat Comam Dios sunil anma itzitz , ẍi Comam .
42020039	Yalni huntek'an ebnaj chicuyni anma yin̈ isley naj Mois'es tet Comam : -- Mam cuywawom caw c'ul maxawute hapajtzen hune' ti' , ẍi ebnaj .
42020040	Lahwi tu' xin matxa hunu ebnaj yak' isk'ambebal tet Comam .
42020041	Yalni Comam Jes'us tet anma ayco isc'atan̈ tu' : -- ¿ Tzet yin̈ yuxin chihallaxi tato yin̈ naj David titna Comam Cristo ?
42020042	Yaja' yalcano naj David yin̈ Salmos haca' ti' : Yal Comam Dios tet Wahawilan : " Ayan̈ tz'on̈no yin̈ inwatx'k'abti'an ,
42020043	masanto chiwacojan anma ayco ishowal tawin̈ yalan̈ hawoj , " ẍi naj David .
42020044	¿ Tzet yin̈ yuxin yal naj David Wahawan yin̈ Comam Cristo , tato yin̈ naj titna Comam ? ẍi Comam Jes'us tet anma .
42020045	Yet ayco anma yaben tzet chal Comam Jes'us tu' , yalni Comam tet ebnaj iscuywom :
42020046	-- Caw cheyil heba haxinwal mach chexc'ayto yu iscuybanil ebnaj chicuyni anma yin̈ isley naj Mois'es , yuto ton̈etic'a choche ebnaj yec' hucxi yeb huntek'an nime xilk'ape chaco yin̈ . Chochepaxo ebnaj ta nanxa islow chu istioẍli anma tet ebnaj yet chiec' ebnaj yulaj txon̈bal . Chisaypaxo ebnaj huntek'an tz'on̈obal caw ay yelapno yul iscapilla ebnaj Israel , yebpaxo yet ch'awtelax ebnaj wa'o yin̈ k'in̈ .
42020047	Chelk'anpaxilo ebnaj sunil tzet ay ebix hunix . Yun̈e yallax ebnaj c'ulal yuxin caw nime chute ebnaj yoj istxah . Yaj hanan chiwalan ta caw niman isya'tajil chul yiban̈ ebnaj , ẍi Comam Jes'us .
42021001	Yet hunel ayicto Comam Jes'us yul yatut Comam Dios , yilni yanayto ebnaj k'alom yofrenda yul caẍa bay chayto anma yofrenda .
42021002	Yilnipaxo Comam yanayto hune' ix hunix caw meba' cabeb ch'en melyu .
42021003	Yalni Comam haca' ti' : -- Yin̈ caw isyelal chiwalan teyet , ha' hune' ix hunix ti' , caw meba' ix , yaja' caw ec'bal mayak' ix sata sunil mac mayayto yofrenda ti' .
42021004	Yuto ha' ebnaj ti' , isk'al xan̈e chak' ebnaj tet Comam . Wal hune' ix ti' , caw meba' ix , yaja' caw c'uxan mayayto ix ismelyu chilok'ni tzet chiocnico yu , ẍi Comam .
42021005	Ay huntek'an ebnaj cuywom ti' lan̈an yalni ta caw c'ulch'an jilni yatut Comam Dios yu huntek'an ch'en ch'en caw c'ulch'an ayco yin̈ , yebpaxo yu issabehal anma ayco yelawiloj . Yuxinto yal Comam Jes'us :
42021006	-- Sunil huntek'an cheyil ti' , chul istiempohal bay chiuchc'alaxayoj . Matxa huno ch'en ch'en latz'bil ti' chican yiban̈ yet ch'enal , ẍi Comam .
42021007	Isk'amben ebnaj iscuywom Comam : -- Mamin , ¿ bak'in chu hune' chawal ti' ? ¿ Tzet chiyenilo yet chul hune' tiempohal tu' ? ẍi ebnaj .
42021008	Yalni Comam : -- Caw cheyil heba haxinwal machi mac chexak'ni subchahoj yuto caw ay mac chuli , cat yalni haca' ti' : " Haninti'an Cristo hinan , ma'ayilo hune' istiempohal ti' , " ẍi ebnaj . Yaj mach chexoc tzujno yinta tzet chal ebnaj tu' , ẍi Comam .
42021009	Hayet cheyabeni ta ay howal , yebpaxo yet ch'ah wejna anma howal yin̈ ebnaj yahaw tx'otx' nime con̈ob , mach chexxiwcan̈ yuto yilal yul huntek'an tu' babel , yaj maẍto istan̈balo yiban̈k'inal ti' , ẍi Comam .
42021010	Yalnipaxo Comam : -- Chak'le howal hune' tx'otx' nime con̈ob yeb hunxa tx'otx' nime con̈ob , yebpaxo huntek'anxa con̈ob chak'lecan̈ howal yeb huntek'anxa .
42021011	Chulpaxo nimeta chixcab , cat yul wahil , yebpaxo yabil caw how yulajla con̈ob yul sat yiban̈k'inal ti' . Ay huntek'an xiwbalc'ule yeb nimeta c'aybalc'ule chu satcan̈ , caw chixiw anma yilni .
42021012	Yaja' yet maẍto chul huntek'an tu' , chextzablaxayoj , cat hetzumbelaxic'oj . Chexilaxto yulajla iscapilla ebnaj Israel cat heyilwelaxi , cat heyalaxico preso , cat heyilaxto sata ebnaj rey yeb sata huntek'anxa ebnaj yahawil , sunil huntek'an isya'tajil ti' chechah yu ayexxaco yul ink'aban .
42021013	Hac tu' xin chu quinheyalnilojan tet ebnaj .
42021014	Yaj mach cheyaco yin̈ hec'ul yin̈ tzet cheyal sata ebnaj yu hecolni heba yin̈ tzet chal ebnaj .
42021015	Haninti'an chiwak'an hehelanil hetzoteli , haxinwal ha' ebnaj ayco ishowal teyin̈ , mach chik'oji ebnaj yin̈ ispaj hetzoti' , yeb matxa tzet tz'aj yala' ebnaj .
42021016	Ayex chexalaxico yul isk'ab ebnaj yahaw yu hemam , hemi' , yu heyuẍtaj , yu heyic'al yebpaxo yu heyamigo . Ayex chexak'lax camoj .
42021017	Sunil anma ch'oc ishowal teyin̈ yuto ayco heyanma win̈an .
42021018	Wal xin mach chexxiwi yuto Comam Dios chexcolni . Machi hunu xil hewi' chic'aytoj .
42021019	Tohol cheyute heba haxinwal chexcolchahi .
42021020	Hayet hoyanxaco ebnaj soldado yin̈la Jerusal'en ti' , cheyohtan̈eweloj ta toxa chiuchc'alaxayoj .
42021021	Ha' mac ay yul sunil ismajul Judea ti' tojab yeba' isba iswi'la witz . Haxa mac ay yul con̈ob Jerusal'en ti' , elojabcan̈ . Yebpaxo ha' mac ayto xol ismunil , matxaojab chimeltzo yul con̈ob ti' .
42021022	Yuto hayet hune' tiempohal tu' , chul isya'tajil yiban̈ anma ay yul hune' con̈ob ti' , ha' ton ispaj sunil istx'ojal tzet xa'iswatx'e , cat yijnicano isba tzet tz'ibn̈ebilcano yul Yum Comam Dios .
42021023	Yaj c'anch'an ebix ix ayxa tzet ye yin̈ hune' tiempohal tu' , yeb ebix chito txutxwi yunin yin̈ . Yuto chitit ishowal Comam Dios yiban̈ anma ti' , cat yul isya'tajil yiban̈ hune' tx'otx' con̈ob ti' .
42021024	Caw tx'i'al anma chicam xol howal , cat yilaxto anma yulajla nan con̈obal , cat yoccano con̈ob Jerusal'en yalan̈ yoj anma mach Israeloj masanto ch'apni istz'ayical bay halbil yu Comam Dios .
42021025	Ay huntek'an yechel chisyecan̈ isba yin̈ tz'ayic yeb yin̈ ixahaw , yeb yin̈ tx'umel . Wal anma ay sat yiban̈k'inal ti' , chisomchaocan̈ isc'ul yu xiwquilal yaben ishuccha ha' mar yet chismak'nican̈ isba ha' , yuto caw ayxa ismay chute ha' .
42021026	Chipaxilo yip anma yu xiwquilal yu isnani tzet chu yul sat yiban̈k'inal ti' . Yebpaxo sunil tzet caw ay yip satcan̈ chitzicobtan̈elaxi .
42021027	Chilahwi tu' xin , cat yilni anma wayilojan xol moyan Hanin Ak'bilintijan texol yu Comam Dios . Chinhulan yeb sunil isk'ak'al wipan .
42021028	Hayet lan̈an istzabnico yuni huntek'an chiwalti'an , cheyaweco yip heyanma , cat het'an̈xiwecan̈ satcan̈ yuto toxa chexcolchahi , ẍi Comam Jes'us .
42021029	Yanipaxico Comam hunxa yechel ti' : -- Chisje hetxumnilo yin̈ te' higuera yeb hunuxa te' comon k'eptaj .
42021030	Hayet cheyilni yelilo xaj te' , chinachalo heyu ta toxa ch'oc n̈ab .
42021031	Hacpax tu' , yet chiyuni huntek'an ti' cheyohtan̈eweloj tato toxa ch'oc Comam Dios Yahawiloj .
42021032	Yin̈ caw yeli chiwalan teyet , chul huntek'an chiwalti'an yet maẍto chilahwilo iscam huntek'an anma Israel ti' .
42021033	Ha' satcan̈ yeb tx'o tx'otx' ti' chitan̈iloj , yaj wal Intzoti'an xin mach ch'ec'to yet yijni isba tzet chala .
42021034	Caw nann̈e heyu , machojab cheyak' cawxolo henabal yu pek'al , yu uc'u te' , yeb yin̈ tzettaj ye tu' bay cheyaco heyanma yul yiban̈k'inal ti' , haxinwal yet chul hune' tz'ayic tu' , mach tona nahul ayex .
42021035	Yuto haca' hunu latz'ab , hac tu' chu yul hune' tz'ayic tu' yiban̈ anma ay yul sat yiban̈k'inal ti' .
42021036	Yuxin caw majwan̈wej , txahlan̈we yin̈ sunilbal tiempo , haxinwal chu hecolni heba yalan̈ huntek'an tzet chihul tu' , haxinwal mach chexxiw yet chexoc lin̈no insatajan , Hanin Ak'bilintijan texol yu Comam Dios , ẍi Comam Jes'us .
42021037	Yet tz'ayical chicuywa Comam Jes'us yul yatut Comam Dios , haxa yet ak'balil xin , chibey Comam bey hune' won̈an Olivo isbi .
42021038	Wal xin , hunun sac'ayal yapni anma yul yatut Comam Dios yaben tzet chal Comam .
42022001	Yet lan̈anxa yayilo k'in̈ Pascua , yet chiwahlax ixim pan machi yan̈al chialaxicoj .
42022002	Yoc ebnaj yahawil sacerdote yeb ebnaj chicuyni anma yin̈ isley naj Mois'es issaya' yin̈ tzet chu ispotx'ni ebnaj Comam Jes'us ; yaj yin̈ ewantajil , yuto chixiw ebnaj tet anma .
42022003	Yayto naj matzwalil yul yanma naj Judas , chihallaxpaxo Iscariote , naj ayco istz'ajo ebnaj cablahon̈wan̈ iscuywom Comam .
42022004	Yuxin , to naj isc'atan̈ ebnaj yahawil yin̈ ebnaj sacerdote yeb isc'atan̈ ebnaj chitan̈en yatut Comam Dios , yu istzotel yin̈ tzet chu yanico naj Comam yul isk'ab ebnaj .
42022005	Caw tzalacan̈ ebnaj yaben hune' tu' , yuxinto yalte ebnaj melyu tet naj Judas .
42022006	Hac tu' xin yu iswatx'encanayo ebnaj istzoti' ; yuxinto oc naj Judas issaya' tzet chu yanico naj Comam yul isk'ab ebnaj yin̈ ewantajil .
42022007	Hayet yayilo istz'ayical bay chiwahlax ixim pan machi yan̈al chialaxicoj , yeb yet chipotx'lax no' me' xahanbalil yin̈ k'in̈ Pascua ,
42022008	yalni Comam Jes'us tet naj Pedro yeb naj Juan : -- Asiwe hewatx'e' tzet chicolo yin̈ k'in̈ Pascua ti' , ẍi Comam .
42022009	Isk'amben ebnaj tet Comam : -- ¿ Baytu'wal chawoche chon̈tohan̈ cowatx'e'an̈ hawalni ? ẍi ebnaj .
42022010	Yalni Comam tet ebnaj xin : -- Hayet chexapno bey yul con̈ob tu' , cheyila' hune' naj ik'bil hune' tz'ajab ha' yu . Chexocowe tzujno yinta naj masanto yul n̈a bay chiocto naj ,
42022011	cat heyalno tet naj yahaw n̈a tu' : " Ha' ya' cuywawom macon̈chejnitijan̈ , ẍi ya' haca' ti' : ` ¿ Baytu'wal ay hune' cuarto bay chinwa'ojan yin̈ k'in̈ Pascua yeb ebnaj incuywoman ? ' " ẍi ya' , quexchi .
42022012	Ha' naj chiyeno hune' niman cuarto yin̈ iscab piso c'ulxa yehi . Ha' bey tu' xin chewatx'e' tzet chicolo , ẍi Comam .
42022013	Hac tu' xin yu isto ebnaj . Yilcha yu ebnaj haca'tic'a yu yalni Comam . Yoc ebnaj iswatx'eno tzet chilolax yin̈ k'in̈ Pascua .
42022014	Hayet yapni yorahil , yoc Comam yeb ebnaj ischejab sat meẍa .
42022015	Yalni Comam tet ebnaj : -- Hayeltaxam chiwochehan chiwec'tzehan hune' wah yin̈ k'in̈ Pascua ti' yeb hex yet yalan̈to maẍto chincaman .
42022016	Chiwalan teyet , matxa chiwec'tzehan hune' k'in̈ ti' masanto chij isba tzet yelapno ye hune' ti' yet ch'oc sunil yalan̈ yip Comam Dios , ẍi Comam .
42022017	Lahwi tu' xin , yinican̈ Comam ch'en copa , bay ayayto yal te' uva , yak'ni yuch'andiosal tet Comam Dios , yalni Comam haca' ti' : -- Chahwej lah , uc'wej , awec'o teyin̈ hununex .
42022018	Caw chiwalcanojan teyet , matxa chiwuc'an yal sat te' uva masanto yet ch'oc sunil yalan̈ yip Comam Dios .
42022019	Lahwi tu' xin , yinican̈ Comam ixim pan , yak'ni Comam yuch'andiosal tet Comam Dios , isk'axpon Comam ixim , yak'ni Comam ixim tet ebnaj , yalni Comam : -- Ha' hune' ti' yechel innimanilan chiwak'an yin̈ camical yu hecolchahi . Wawej , yu quinhenanitijan , ẍi Comam .
42022020	Lahwi iswa'ilo Comam yeb ebnaj yinipaxocan̈ Comam ch'en copa , yalni Comam : -- Ha' hune' ayayto yul copa ti' ha' chak'ni henab yin̈ hune' ac' trato ak'bil yu Comam Dios , chij isba yet chimalto inchiq'uilan yu hecolchahi , ẍi Comam .
42022021	Yaja' naj chinanicojan yul isk'ab ebnaj chichiwa isc'ul win̈an , ayco naj sat meẍa coxol ti' .
42022022	Hanin Ak'bilintijan texol yu Comam Dios , yilal wec'an yin̈ camical haca' halbil yu Comam Dios , yaja' c'anch'an naj chinanicojan yul isk'ab camical , ẍi Comam .
42022023	Hayet yaben ebnaj hune' tu' , yichico ebnaj isk'amben tet hunun yin̈ mac ch'anico Comam yul isk'ab camical .
42022024	Lahwi tu' xin , yichico ebnaj iscuywom iscajlen isba yin̈ mac ec'bal yelapno ye xol ebnaj .
42022025	Yalni Comam Jes'us tet ebnaj : -- Ha' ebnaj ayco yahawo tx'otx' nime con̈ob ay yip ebnaj yiban̈ anma . Ebnaj ayco yahawilal tu' xin chihallax c'ulal yin̈ ebnaj yu anma .
42022026	Wal xin mach haco tu' cheyute heba . Ta ay hunujex caw ay heyelapno cheyabe , iweyo heba haca' huno mac mach yelapno yehi . Yebpaxo ha' mac caw iswi'ehal yeco texol chabe yak'abico isba haca' hunu chejab .
42022027	K'inalo ta ay hune' niman wah chioqui , ¿ mactaxca caw niman yelapno ye heyalni ? ¿ Tom ha' naj ayco sat meẍa , mato ha' naj chibatxnic'o itah ? Wal xin , ha' ton naj ayco sat meẍa caw niman yelapnoj . Yaja' walinan , ayinicojan texol haca' naj chibatxnic'o itah .
42022028	Hex ti' , caw ayexn̈etic'aco yet yul isya'tajil wiban̈an .
42022029	Chexwacojan yahawiloj , haca' wocan yahawilo yu Inmaman .
42022030	Hex ti' , chexwa' sat inmeẍahan bay chinocan Yahawiloj , cat heyay tz'on̈no yul hecapil hununex , cat heyoc yahawil yiban̈ cablahon̈eb majan ebnaj Israel , ẍi Comam .
42022031	Yalni Comam Jes'us tet naj Pedro : -- Sim'on , Sim'on xaisk'an naj matzwalil tet Comam Dios ta chexyilwe naj haca' chu istxayelax ixim trigo .
42022032	Yaj xa'ink'anan tet Comam Dios haxinwal mach chabej iscawxi hawanma yin̈ Comam . Yaja' yet chawanico hawanma win̈an hunelxa , chawiptze sunil ebnaj hawuẍta xayaco yanma win̈an , ẍi Comam .
42022033	Yalni naj Pedro tu' tet Comam : -- Mamin , caw hinaninan intohan tawintaj , waxan̈ca yul preso maca yin̈ camical , ẍi naj .
42022034	Yalni Comam Jes'us tet naj xin : -- Pedro , chiwalan tawet , yalan̈to maẍto chi'ok' no' icham chiyo , oxelxa chawala ta mach quinhawohtajojan , ẍi Comam tet naj .
42022035	Isk'amben Comam Jes'us tet ebnaj iscuywom : -- Yet quexinchejnitojan yet walnihan teyet ta mach cheyito hetz'ispa yeb hemelyu , yeb hexan̈ab , ¿ aymi tzet mach yabe yul hek'ab ? ẍi Comam . Istak'wi ebnaj : -- Matzet , ẍi ebnaj .
42022036	Yalnipaxo Comam tet ebnaj : -- Wal tinan̈ xin , maquex ay hetz'ispa yeb hemelyu , iwetoj . Ha' mac mach yespada , istxon̈abto ischumpa cat islok'ni yet .
42022037	Yuxinto chiwalan teyet , yilal yijnicano isba sunil tzet tz'ibn̈ebilcano win̈an yu ebnaj ischejab Comam bay chala : " Haca' ch'utelax ebnaj caw xiwquilta ismul , hac tu' ch'utelaxo naj , " ẍiayoj . Yuxinto yilal yijni isba sunil , ẍi Comam .
42022038	Yalni ebnaj tet Comam : -- Mamin , ay cabeb ch'en espada ik'bil juan̈ lah , ẍi ebnaj . Yalni Comam : -- C'uxanxa xin , ẍi Comam .
42022039	Lahwi tu' , yelti Comam Jes'us yul n̈a , isto bey hune' won̈an Olivo isbi , baytic'a chibeyc'o Comam . Istopaxo ebnaj iscuywom Comam yintaj .
42022040	Hayet yapni Comam bey tu' , yalni Comam tet ebnaj : -- Txahlan̈wej , haxinwal mach chexayc'ay yul isk'ab istx'ojal , ẍi Comam .
42022041	Lahwi tu' xin , yel Comam isc'atan̈ ebnaj haca'mi xol bay ch'apni hunu ch'en ch'en chik'ojlaxtoj . Ha' tu' xin , ay jahno Comam txahloj .
42022042	Yalni Comam yin̈ istxah : Mamin , ta choche hac'ul , colinnilojan yin̈ hune' isya'tajil chul wiban̈ti'an , yaj machojab haca' chiwochehan , to haca'ojab tzet chal hac'ul , ẍi Comam .
42022043	Lahwi tu' xin , yayilo hune' naj y'angel Comam Dios yul satcan̈ , yak'no yip yanma Comam .
42022044	Caw occano niman isya'il yin̈ yanma Comam , yuxin caw islahico Comam istxahli yin̈ sunil yanma . Caw xin ch'el ha' yin̈ Comam haca' nimeta tu'an chic' yayc'ay sat tx'otx' .
42022045	Yet islahwi istxahli Comam , isto bay cancano ebnaj iscuywom . Hayet yapni Comam isc'atan̈ ebnaj , caw wayan̈ chu ebnaj yu bisc'ulal .
42022046	Yalni Comam tet ebnaj : -- ¿ Tzet yin̈ xin chexwayi ? Ahan̈wewanoj , txahlan̈wej haxinwal mach chexayc'ay yul isk'ab istx'ojal , ẍi Comam tet ebnaj .
42022047	Lan̈anto yalni Comam Jes'us hune' tu' yapni hun bulan ebnaj ; babelico naj Judas sata ebnaj , naj ayco istz'ajo ebnaj cablahon̈wan̈ ischejab Comam . Ishitzico naj Judas tu' isc'atan̈ Comam yun̈e istz'ohni naj isk'otx Comam .
42022048	Yalni Comam tet naj : -- Judas , yet chatz'ohnilo ink'otxti'an , ¿ tom hac tu' chu quinhawanicojan yul isk'ab camical ? Hanin Ak'bilintijan texol yu Comam Dios , ẍi Comam .
42022049	Hayet yilni ebnaj iscuywom Comam Jes'us tzet lan̈an yul yiban̈ Comam , isk'amben ebnaj : -- Mamin , ¿ chimisje jak'nihan̈ ch'en espada yin̈ ebnaj ti' ? ẍi ebnaj .
42022050	Ay xin hune' naj xol ebnaj iscuywom Comam tu' , pitnilto istxiquin hune' naj ischejab naj yahawil yin̈ ebnaj sacerdote , hune' istxiquin naj yin̈ iswatx'k'ab .
42022051	Yalni Comam Jes'us : -- ¡ Bejwej ! Mach cheyute haca' tu' . Istzabnico Comam istxiquin naj , iswatx'iloj .
42022052	Ha' ebnaj beyc'o tzabnoti Comam , ha' ton ebnaj yahawil yin̈ ebnaj sacerdote , yeb ebnaj yahawil yilomal yatut Comam Dios , yeb ebnaj ichamta winaj iswi'ehal con̈ob ; yalni Comam tet ebnaj : -- ¿ Tom elk'ominan teyet yuxin ik'bil heyespada yeb hete' , cat heyul quinhetzabnotojan ?
42022053	Hunun tz'ayic ayinic'tojan yul yatut Comam Dios , yaja' mach quinhetzabayojan . Yaj wal tinan̈ ma'apni yorahil quinisbejtzonicojan Comam Dios yul hek'ab yeb tet naj yahawil k'ejholo , ẍi Comam .
42022054	Lahwi tu' xin , istzabnayo ebnaj Comam , yilaxto Comam bey yatut naj yahaw yin̈ ebnaj sacerdote . Wal naj Pedro xin , nahat tzujan naj yinta Comam .
42022055	Yanico xin ebnaj tu' isk'a' yictabal yamak'il te' n̈a , yoc tz'on̈no ebnaj k'aẍnoj . Ocpaxo tz'on̈no naj Pedro k'aẍno xol ebnaj .
42022056	Ay xin hune' ix munlawom bey tu' , ilni naj Pedro yet tz'on̈anico naj yin̈ k'a' . Yoc t'an̈no ix yin̈ naj , yalni ix : -- Hune' naj ti' , yetbi isba naj yeb naj Jes'us , ẍi ix .
42022057	Hayet yaben naj Pedro hune' tu' , yalni naj : -- Mach wohtajojan naj chawal tu' , ẍi naj tet ix .
42022058	Hunepixto xin , yillax naj Pedro yu hune' naj , yalni naj tet naj : -- Hach ti' hawetbi haba yeb ebnaj tu' , ẍi naj . Istak'wi naj Pedro : -- Machoj , mach wetbiho inbahan yeb ebnaj , ẍi naj .
42022059	Ayxam hunu orahil xin , ischilban yalni hune'xa naj yin̈ naj Pedro tu' : -- Yin̈ caw yeli , ha' naj ti' yetbi isba naj yeb naj Jes'us ti' , yebpaxo ah Galilea naj , ẍi naj .
42022060	Yalni naj Pedro : -- Mach wohtajan hune' tzet chawal ti' , ẍi naj . Yet lan̈an yalni naj Pedro hune' tu' xin , yok'can̈ hune' no' icham chiyo .
42022061	Ist'an̈xito Comam yin̈ naj Pedro tu' . Hac tu' xin yu isnaniti naj Pedro tzet yal Comam tet naj : " Oxelxa chawala ta mach quinhawohtajojan yet chi'ok'can̈ no' icham chiyo , " ẍi Comam Jes'us tet naj .
42022062	Hac tu' xin yu yelto naj , yoc naj ok'oj .
42022063	Wal ebnaj ayco tan̈eno Comam Jes'us tu' , oc ebnaj tzebo yin̈ Comam , ismak'nipaxo ebnaj Comam .
42022064	Yoc ebnaj ismajcheno sat Comam , chi-la-isk'amben ebnaj tet Comam : -- Halilo mac macachmak'ni , ẍi ebnaj tet Comam .
42022065	Hantato buchwal tzoti' yal ebnaj yin̈ Comam .
42022066	Hayet issajbilo xin , iscutxbanico isba ebnaj ichamta winaj yin̈ con̈ob Israel , yeb ebnaj yahawil yin̈ ebnaj sacerdote , yeb ebnaj chicuywa yin̈ isley naj Mois'es ; ischejni ebnaj ilaxoti Comam Jes'us sataj . Isk'amben ebnaj tet Comam :
42022067	-- Hal jetan̈ , ¿ tom yeli hach ti' Cristo hach ? ẍi ebnaj . Istak'wican̈ Comam : -- Ta chiwalan teyet ta Haninan Cristo hinan , mach cheyak'ayto yul heyanma .
42022068	Taca ay tzet chink'ambepaxojan teyet , mach chepajtzepaxo wetan .
42022069	Yaj wal tinan̈ Hanin Ak'bilintijan texol yu Comam Dios chinoctz'on̈nojan yin̈ iswatx'k'ab Comam Dios ; Comam caw aycano yip , ẍi Comam .
42022070	Yuxinto sunil ebnaj oc k'ambeno tet Comam : -- ¿ Tom Isc'ahol Comam Dios hawe chal tu' ? ẍi ebnaj . Istak'wi Comam Jes'us : -- Ho' , Isc'ahol Comam Dios wehan haca' cheyute heyalni ti' , ẍi Comam .
42022071	Yalni ebnaj : -- Tinan̈ matxa yilalo chicok'an anma chihalni ismul naj ti' , to han̈-caw-on̈ majabe tzet chal naj , ẍi ebnaj yin̈ Comam .
42023001	Sunil ebnaj ah wejnahi , yinito ebnaj Comam Jes'us sata naj Pilato .
42023002	Yoc ebnaj ak'oc'ule yin̈ Comam tet naj Pilato haca' ti' : -- Machalo hune' naj ti' juan̈ , sunil anma chisomchato isnabal yu naj , cat iscachni naj anma ta mach chak' istohlabal tet naj C'esar , naj jahaw ay bey Roma , cat yalnipaxo isba naj Cristohal , ha' chalilo jahawil , ẍi ebnaj .
42023003	Isk'amben naj Pilato tet Comam : -- ¿ Tom yahawil anma Israel hawehi ? ẍi naj . Istak'wi Comam : -- Ho' , yeli haca' hawalni ti' , ẍi Comam .
42023004	Yuxinto yal naj Pilato tet ebnaj yahawil yeco yin̈ ebnaj sacerdote , yeb tet sunil anma cutxanico tu' : -- Ha' hune' winaj ti' , machi hunu mule chi'ilchalo yin̈ wuhan , ẍi naj .
42023005	Ischilban ebnaj , yalni yin̈ caw ip : -- Lan̈an issomchato isnabal sunil anma yu cuybanile chak' naj . Ichiti naj iscuyni anma bey Galilea , tinan̈ xin hac tu' chutepaxo naj bey Judea ti' , ẍi ebnaj .
42023006	Hayet yaben naj Pilato hune' tu' , isk'amben naj ta ah Galilea Comam .
42023007	Hayet yaben naj ta ah Galilea Comam , yanito naj Comam yul isk'ab naj Herodes , yuto naj Herodes tu' ayco yahawilo bey Galilea . C'uxan xin ayc'o naj Herodes bey Jerusal'en yet yuni hune' tu' .
42023008	Hayet yilni naj Herodes Comam , caw tzalacan̈ naj yuto payxa ichi yochen naj yila' Comam . Caw xin tx'i'alxa bay chabe naj yin̈ Comam . Caw xin choche naj yila' iswatx'en Comam hunu c'aybalc'ule .
42023009	Caw tx'i'al tzet isk'ambe naj tet Comam , yaja' maẍtic'a tak'wi Comam tet naj .
42023010	Wal ebnaj iswi'ehal yin̈ ebnaj sacerdote yeb ebnaj chicuyni anma yin̈ isley naj Mois'es , caw ischilba ebnaj yoc ak'oc'ule yin̈ Comam .
42023011	Naj Herodes yeb ebnaj issoldado tu' oc ebnaj isbuchu' Comam . Yanico ebnaj hune' xilk'ape yin̈ Comam haca' chaco ebnaj rey yun̈e yoc ebnaj tzebo yin̈ Comam . Lahwi tu' xin , yanipaxto naj Herodes tu' Comam yul isk'ab naj Pilato hunelxa .
42023012	Yin̈tic'a hune' tz'ayical tu' , naj Pilato yeb naj Herodes oc ebnaj amigohal , yaj wal yet yalan̈to caw ayleco ishowal ebnaj yin̈ hunun .
42023013	Iscutxbanico naj Pilato ebnaj iswi'ehal yin̈ ebnaj sacerdote , yeb ebnaj yahaw con̈ob , yebpaxo sunil anma yul con̈ob tu' .
42023014	Yalni naj tet ebnaj : -- Ha' hune' naj maxeyiti wetti'an cheyala ta lan̈an issomchancan̈ naj isnabal sunil anma . Wal xin tesata mank'ambehan tet naj , yaja' caw machi hunu ismul naj chi'ilchalo wuhan haca' cheyute heyalni ti' .
42023015	Mawatojan naj yul isk'ab naj Herodes , yaja' mach ismul naj mailcha yu naj , yuxin mayapaxti naj Herodes tu' naj hunelxa wetan . Wal xin , mach ismul naj ch'ak'ni camoj .
42023016	Ton̈e xin chiwak' hatelaxojan naj , cat inbejtzonan naj , ẍi naj Pilato tu' ,
42023017	yuto yin̈ hunun k'in̈ Pascua chibejtzolax hunun ebnaj presowom .
42023018	Yaj sunil anma cutxanico bey tu' , ah yaw yin̈ caw ip : -- ¡ Ilo hune' naj ti' yin̈ cosatan̈ , cat hebejtzon naj Barrab'as ! ẍixan̈e anma .
42023019	Yaj naj Barrab'as tu' , ayco naj preso yu hune' howal yicheco naj yul con̈ob tu' , yebpaxo potx'om anma naj .
42023020	Wal naj Pilato , caw yoche naj isbejtzo' Comam Jes'us , yuxinto tzotelilti naj xol anma hunelxa .
42023021	Yaja' anma tu' , caw ec'balto ah yaw , yalni haca' ti' : -- ¡ Camojab naj yin̈ culus ! ¡ Camojab naj yin̈ culus ! ẍixan̈e anma tu' .
42023022	Yalni naj Pilato yin̈ yoxel tet ebnaj : -- ¿ Tzet yu ? ¿ Tzet istx'ojal iswatx'e naj heyalni ? Mach hunu ismul naj chi'ilchalo yin̈ wuhan ch'ak'ni camoj . Wal xin ton̈e chinchejan hatelaxo naj , cat inbejtzonan naj , ẍi naj .
42023023	Ischilban ebnaj yel yaw yin̈ caw ip , isk'anni camo ebnaj Comam yin̈ te' culus . Yu caw ch'el yaw ebnaj yuxinto ak'lax tzet choche ebnaj .
42023024	Yuxinto isyije naj Pilato tzet isk'an ebnaj .
42023025	Wal xin , ha' naj ayco preso yu howal yeb yu potx'wal , ha' naj isbejtzoto naj Pilato haca' yu isk'anni ebnaj . Yanico naj Pilato Comam yul isk'ab ebnaj .
42023026	Yet lan̈an yilaxto Comam Jes'us bay ch'alaxcan̈ yin̈ culus , istzabnayo ebnaj hune' naj , Sim'on isbi . Lan̈an yocto naj yul con̈ob tu' , ha' bey tx'otx' Cirene ay naj . Yalaxico isculus Comam yiban̈ naj , yoc tzujno naj yinta Comam .
42023027	Caw hantan̈e anma oc tzujno yinta Comam ; xol anma tu' ay huntek'an ebix caw ch'ok' yu bisc'ulal yin̈ Comam .
42023028	Ist'an̈xiti Comam yin̈ ebix , yalni Comam tet ebix : -- Hex ix ah Jerusal'en ti' , mach chexok' win̈an . Ok'an̈we teyin̈ yeb yin̈ niẍtej heyunin .
42023029	Yuto chihul istz'ayical bay chihallax haca' ti' : " Sak'al yet ebix ix maẍtic'a yunin , yeb ebix maẍtic'a unin chitxutxwi yin̈ , " ẍi anma tu' .
42023030	Yet hune' tiempohal tu' , chal anma haca' ti' : " Majaltam chititc'ay witz ti' jiban̈ , cat comujicano yalan̈ , " ẍi anma tu' .
42023031	Ta haninti'an , lahaninan haca' hunu te' k'epta caw yax , yaj ch'ec'ya' wanmahan yu anma , hajxamex hex ti' , lahanex yeb te' tajin te' caw niman isya'tajil cheyila , ẍi Comam .
42023032	Aypaxo cawan̈xa ebnaj caw xiwquilta ismul , ilaxto camo yin̈ culus yinta Comam .
42023033	Hayet yapni ebnaj bey hune' tx'otx' chij Calavera , chalilo Isbajil Wi'e , yalaxcan̈ Comam yin̈ culus . Hac tu' utelax cawan̈ ebnaj xiwquilta ismul tu' , hune' naj ah yin̈ iswatx'k'ab Comam , hunxa naj yin̈ ismeck'ab Comam .
42023034	Hayet aycan̈ Comam yin̈ culus tu' , yalni haca' ti' : -- Mamin , ak' nimanc'ulal yin̈ anma ti' , yuto mach chinachalo yu ta tx'oj tzet chiswatx'e , ẍi Comam . Yoc ebnaj soldado yilweno isba yin̈ mac chiinito xil isk'ap Comam .
42023035	Sunil anma tu' t'an̈anico yilni tzet chuhi ; yoc ebnaj yahaw con̈ob buchwal yin̈ Comam , yalni ebnaj : -- Ta ha' naj ti' Cristo sic'bililo yu Comam Dios , iscolabayti isba naj , haca' yu iscolwa naj yin̈ anma , ẍi ebnaj .
42023036	Hacpax tu' ebnaj soldado , oc ebnaj buchwal yin̈ Comam , yak'ni ebnaj pahla vinagre yuc'u' Comam .
42023037	Yalni ebnaj : -- Ta yeli yahaw anma Israel hawehi , colayti haba , ẍi ebnaj .
42023038	Yin̈ iswi' isculus Comam tz'ibn̈ebilico hayeb tz'ib , chalni haca' ti' : " Ha' naj ti' , yahawil anma Israel , " ẍicoj .
42023039	Xol ebnaj cawan̈ alaxcan̈ yin̈ culus yinta Comam , ay hune' naj tx'oj istzotel tet Comam , yalni naj tet Comam : -- Ta hach ti' Cristo hach , colayto haba , cat con̈hacolnipaxaytojan̈ , ẍi naj .
42023040	Haxa hune'xa yetbi naj cachwa yin̈ haca' ti' : ¿ Tom mach chaxiw tet Comam Dios ? ¿ Tom mach chawila tato lahan jeco yin̈ isya'tajil yeb ya' ?
42023041	Wal han̈on̈ ti' , lan̈an yec'ya' janma yu cotohlan istx'ojal cowatx'e , wal ya' ti' , machi nino istx'ojal iswatx'e ya' , ẍi naj tet yetbi tu' .
42023042	Yalni naj tet Comam : -- Mam Jes'us , chinhanaba'tijan yet chaẍhul cat hawoc yahawil , ẍi naj tet Comam .
42023043	Yalni Comam tet naj : -- Yin̈ caw isyelal chiwalan tawet , ha'tic'a tinan̈ chaẍapno inc'atan̈an bey hune' ehobal chij Para'iso , ẍi Comam tet naj .
42023044	Yet chuman xin isk'ejholilo yul yiban̈k'inal ti' masanto yin̈ ch'en oxeb yin̈ k'ejbiyal issajbipaxiloj .
42023045	Istzilmopaxayo hune' k'ap k'ap aycan̈ yul yatut Comam Dios , cab ayico k'ap .
42023046	Yah yaw Comam yin̈ caw ip , yalni : -- Mam , yul hak'ab chiwacanicojan wanmati'an , ẍi Comam .
42023047	Hayet yilni naj yahawil ebnaj soldado ah Roma hune' tu' , yoc naj yalno c'ulla tzoti' yin̈ Comam Dios , yalni naj : -- Yin̈ caw yeli , hune' winaj ti' mach ismul , ẍi naj .
42023048	Sunil anma cutxanico bey tu' , hayet yilni tzet yuhi , cawtoxan̈e chistin̈ anma istxam isc'ul yu bisc'ulal yet ispaxto yatut .
42023049	Wal sunil anma yohta isba yeb Comam Jes'us , yeb huntek'an ebix tit yinta Comam bey Galilea , nahat lin̈anti yilni tzet chuhi .
42023050	Ay hune' naj Jos'e isbi , ay bey con̈ob Arimatea , yul ismajul Judea ; naj tu' , caw c'ul isc'ul naj , caw c'ulpaxo isbeybal naj . Ayco naj xol ebnaj iswi'ehal yin̈ lahti' yul con̈ob Israel .
42023051	Yaja' mach yaco isba naj yin̈ istx'ojal iswatx'e ebnaj yetbi tu' yin̈ Comam Jes'us , yuto chechma naj yoc Comam Dios Yahawiloj .
42023052	Isto naj Jos'e tu' isk'anno isnimanil Comam tet naj Pilato .
42023053	Lahwi tu' xin , isto naj yinoyti isnimanil Comam yin̈ te' culus , ispichnico naj hune' s'abana caw c'ul yin̈ . Isto naj yanocto isnimanil Comam yul hune' ch'en ch'en holbil yul , caw xin maẍto hunu camom chi'alaxicto yul ch'en .
42023054	Ha' yin̈ hune' tz'ayical tu' chisk'uy isba anma Israel yin̈ tzet chislo yin̈ tz'ayic xewilal . Lan̈anxa xin isto tz'ayic cat yichico tz'ayic xewilal .
42023055	Ha' ebix ix tit yinta Comam bey Galilea , topaxo ebix mujwal yin̈ Comam , yilni ebix ch'en ch'en bay alaxicto Comam , yilnipaxo ebix tzet yucanicto isnimanil Comam .
42023056	Lahwi ispaxto ebix , iswatx'en ebix cab majan an̈ caw xuk' sam ch'oc yin̈ isnimanil Comam . Lahwi tu' xin yichico tz'ayic xewilal , yuxin xew ebix haca'tic'a yalni isley naj Mois'es .
42024001	Yet babel tz'ayic yin̈ semana caw sahab to ebix bay alaxicto isnimanil Comam , ik'bil huntek'an an̈ caw xuk' sam watx'ebil yu ebix .
42024002	Hayet yapni ebix bey tu' , yilni ebix ta elnaxa ch'en ch'en ayco ismajilo bay alaxicto isnimanil Comam .
42024003	Yocto ebix yul ch'en , yilni ebix ta matxa isnimanil Comam ayictoj .
42024004	Caw c'ayilo isc'ul ebix yu hune' tu' . Haxa yet yilniti ebix xin lin̈anxacan̈ cawan̈ ebnaj y'angel Comam Dios , toxan̈e chitzejtzon xil isk'ap ebnaj ayco yin̈ .
42024005	Caw xiwcan̈ ebix , yay xulno ebix sat tx'otx' , yalni ebnaj tet ebix : -- ¿ Tzet yin̈ yuxin ha' bay chimujlax camom chesayic'o hune' mac itzitzxa ?
42024006	Matxa Comam ayicti bey ti' , to xaitzitzbican̈ . Naweti tzet yal teyet yet ayc'o bey Galilea ,
42024007	yet yalni haca' ti' : " Hanin Ak'bilintijan texol yu Comam Dios , caw yilal walaxicojan yul isk'ab ebnaj tx'oj , cat walaxcan̈an yin̈ culus , yaja' yin̈ yox tz'ayic cat witzitzbican̈an , " ẍi Comam , ẍi ebnaj .
42024008	Hac tu' xin yu isnaniti ebix tzet yal Comam .
42024009	Isto ebix yalno tzet yabe tu' tet ebnaj hunlahon̈wan̈ ischejab Comam , yeb tet huntek'anxa ebnaj .
42024010	Ha' huntek'an ebix bey halno tu' , ha' ton ix Mar'ia ah Magdala , ix Juana , yeb ix Mar'ia , ismi' naj Jacobo , yeb huntek'anxa ebix .
42024011	Wal ebnaj ischejab Comam tu' , ton̈em chal ebix , yalni ebnaj ; yuxin maẍtic'a yayto ebnaj yul yanma yin̈ tzet chal ebix .
42024012	Wal naj Pedro xin , to naj yin̈ an̈e yila' bay alaxicto isnimanil Comam tu' . Hayet yayc'on̈no naj yilnicto naj , ha'xan̈e k'ap s'abana aycanayoj . Caw c'aycan̈ isc'ul naj , ispaxto naj bay aya .
42024013	Ha'tic'a yin̈ hune' tz'ayical tu' , ay cawan̈ ebnaj iscuywom Comam Jes'us , to bey hune' aldea Ema'us . Aymi oxebo legua yelo yin̈ con̈ob Jerusal'en .
42024014	Yet ayco ebnaj yin̈ isbel tu' , chitzotel ebnaj yin̈ tzet yak'le Comam Jes'us .
42024015	Hayet lan̈an istzotel ebnaj yin̈ hune' tu' , yapni Comam isc'atan̈ ebnaj , hunxa xin yu isto Comam yeb ebnaj .
42024016	Waxan̈ca yil ebnaj yin̈ Comam , yaj ay hune' tzet machi chahni yohtan̈elo ebnaj Comam .
42024017	Isk'amben Comam tet ebnaj : -- ¿ Tzet tzoti'al ayco heyu yul beh ti' ? ẍi Comam . Caw xin bisc'ulal jilni sat ebnaj ,
42024018	istak'wi hune' naj chiyij Cleofas : -- Sunil anma ohtan̈e tzet yu yul con̈ob Jerusal'en yin̈ huntek'an tz'ayic ti' . ¿ Tom hach xan̈e yul con̈ob ti' mach hawohtajoj ? ẍi naj .
42024019	Isk'amben Comam tet ebnaj : -- ¿ Tzet hune' yu tu' ? ẍi Comam . Yalni ebnaj : -- Ay hune' ya' Jes'us , ah Nazaret , ischejab Comam Dios , ha' tzet iswatx'e yeb tzet yala caw niman yelapno yul sat Comam Dios yeb yul sat anma .
42024020	Yaj ha' ebnaj yahaw yin̈ ebnaj sacerdote , yeb ebnaj iswi'ehal con̈ob , ha' ebnaj anico ya' yul isk'ab camical , yalaxcan̈ yin̈ culus .
42024021	Ha' ya' ayco yipo janmahan̈ yoc colnolo con̈ob Israel ti' yul isk'ab ebnaj romano . Yaj tinan̈ oxebxa tz'ayic yuni hune' tu' .
42024022	Ay xin huntek'an ebix jetbi cobahan̈ yebi caw sahab mabeyc'o bay alaxicto isnimanil ya' . Caw mac'ayilo coc'ulan̈ yu tzet mayal ebix .
42024023	Yuto hayet maapni ebix , matxa isnimanil ya' ayictoj . Yuxin hayet mameltzo ebix , mayalni ebix jetan̈ ta mayil ebix huntek'an ebnaj 'angel , mayalni ebnaj ta itzitz ya' .
42024024	Ay xin huntek'an ebnaj jetbihan̈ mabey ilno bay alaxicto isnimanil ya' . Caw xin matxa isnimanil ya' ayicto haca'tic'a mayu yalni ebix jetan̈ , ẍi ebnaj .
42024025	Yalni Comam Jes'us tet ebnaj : -- Caw ya'ta istxumchalo heyu yeb caw lan̈o cheyayto yul heyanma yin̈ tzet halbilcano yu ebnaj ischejab Comam Dios yet payat .
42024026	¿ Tom mach heyohtajo ta naj Cristo yilal yec'ya' yanma haca' mayu tu' , lahwi tu' cat yoc naj Yahawil ? ẍi Comam .
42024027	Yoc Comam yalno yin̈ caw haban yin̈ sunil tzet tz'ibn̈ebilcanayo yin̈ Comam Cristo yul Yum Comam Dios . Ichico bay tz'ibn̈ebilcano yu naj Mois'es , masanta apni yin̈ sunil tzet tz'ibn̈ebilcano yu ebnaj ischejab Comam Dios yet payat .
42024028	Hayet lan̈an yapni ebnaj yul aldea tu' , isyenilo Comam ta palan̈ istohi .
42024029	Yaja' mach ischato ebnaj Comam . Yalni ebnaj : -- Canan̈cano coc'atan̈an̈ , yuto caw k'ejbixa lah , ẍi ebnaj . Hac tu' xin yu iscan Comam isc'atan̈ ebnaj .
42024030	Hayet ayxaco Comam sat meẍa yeb ebnaj , yinican̈ Comam ixim pan . Lahwi yak'ni Comam yuch'andios tet Comam Dios , isk'axponayo ixim , yak'ni Comam ixim tet ebnaj .
42024031	Yin̈ ha'mataj tu' xin , haca'tan̈e hajcha sat ebnaj , isnachalo Comam Jes'us yu ebnaj . Wal Comam xin , c'aycan̈ Comam yin̈ sat ebnaj .
42024032	Yalni ebnaj tet hunun : -- ¡ To'an yuxin caw matzalacan̈ janma yet macon̈iscuyni Comam yin̈ Istzoti' Comam Dios yul beh ! ẍi ebnaj .
42024033	Lahwin̈ena tu' xin , ismeltzoto ebnaj bey Jerusal'en , isto ebnaj bay cutxanico ebnaj hunlahon̈wan̈ yeb huntek'anxa iscuywom Comam .
42024034	Yalni ebnaj tet ebnaj cawan̈ tu' : -- Yin̈ caw yeli , maitzitzbican̈ Comam , masye isba tet naj Sim'on Pedro , ẍi ebnaj .
42024035	Yalnipaxo ebnaj cawan̈ tu' yin̈ tzet yu isyenican̈ isba Comam yul beh tet ebnaj , yeb tzet yu yohtan̈enilo ebnaj Comam yet isk'axpon ixim pan .
42024036	Hayet lan̈an istzotel ebnaj yin̈ hune' tu' , yilniti ebnaj xin lin̈anxayo Comam Jes'us yictabal ebnaj , yalni Comam tet ebnaj : -- Ayojab ak'anc'ulal texol , ẍi Comam .
42024037	Caw xiw ebnaj , isc'aycan̈ isc'ul ebnaj yuto ispixan camommi chil ebnaj yalni .
42024038	Yaja' yal Comam tet ebnaj : -- ¿ Tzet yin̈ yuxin chexxiwi yeb chicabcon heyanma ?
42024039	Ilwec'anab ink'aban yeb wojan bay to ch'en lawuẍ . ¡ Caw hanintonan ! Tzabinwec'anaban cat heyohtan̈eniloj ta haninan . Wal haca' hunu ispixan camom , machi ischibehal , machipaxo isbajil haca' chu quinheyilniti'an .
42024040	Hayet yalni Comam hune' tu' isyeni Comam isk'ab yeb yoj tet ebnaj .
42024041	Yaja' yu xatzalahilal yeb yu chic'ay isc'ul ebnaj yilni , yuxin machi caw yayto ebnaj yul yanma ta ha' Comam . Yuxin isk'ambe Comam tet ebnaj : -- ¿ Aymi nich'ano tzet chicolo ayc'o heyu ? ẍi Comam .
42024042	Yak'ni ebnaj k'axep no' txobil cay tet Comam , yeb nich'an no' cab .
42024043	Ischahnilo Comam no' , iswa' Comam yin̈ sat ebnaj .
42024044	Yalni Comam tet ebnaj : -- Ha' huntek'an isya'tajil mawak'leti'an , ha' ton walan teyet yet ayintoc'ojan texol , ta yilal yijni isba haca' tzet tz'ibn̈ebilcano win̈an yu naj Mois'es , yebpaxo yu ebnaj ischejab Comam Dios yet payat , yebpaxo xin yin̈ Salmos , ẍi Comam .
42024045	Hac tu' yu yak'ni Comam Jes'us yohtan̈elo ebnaj yin̈ tzet tz'ibn̈ebilcanayo yul Yum Comam Dios .
42024046	Yalnipaxo Comam : -- Tz'ibn̈ebilcanayoj ta yilal yec'ya' wanmahan , cat incaman , Hanin Cristo inti'an . Lahwi tu' xin , cat witzitzbican̈an yin̈ yox tz'ayic .
42024047	Caw xin , yilal yallaxic'o Intzoti'an babel yul Jerusal'en ti' , yebpaxo sunil yul sat yiban̈k'inal ti' , ta yilal yanico isba anma yul isk'ab Comam Dios cat isbejnicano istx'ojal , haxinwal ch'ak'lax nimanc'ulal yin̈ ismul .
42024048	Hex ti' , cheyak'aco heba heyalnolo huntek'an ti' , yuto hex cawex heyila' .
42024049	Tinan̈ xin , wal heye bey Jerusal'en ti' masanto chechah yip Esp'iritu Santo chinchejtijan bey satcan̈ ; hune' halbilcano yu Inmaman , ẍi Comam tet ebnaj ischejab tu' .
42024050	Lahwi tu' yinito Comam Jes'us ebnaj ischejab yul ismajul Betania . Yinican̈ Comam isk'ab , isk'anni Comam isc'ulal Comam Dios yiban̈ ebnaj ischejab tu' .
42024051	Lan̈antotic'a tu' xin , yilaxto Comam satcan̈ .
42024052	Yoc ebnaj yalno c'ulla tzoti' yin̈ Comam , ispaxto ebnaj bey Jerusal'en yin̈ caw tzalahilal .
42024053	Hunun tz'ayic xin iscutxban isba ebnaj yul yatut Comam Dios , chalni ebnaj c'ulla tzoti' yin̈ Comam Dios . ¡ Hacojab tu' !
43001001	Yet yalan̈tocanoj , yet maẍto hunu tzet watx'inaxa , ayxatic'a Comam Tzoti' isbi . Ha' Comam Tzoti' tu' hune'n̈e ye yeb Comam Dios , caw Diospaxo yehi .
43001002	Yet caw yichebanil ayxatic'a Comam tu' yeb Comam Dios .
43001003	Yu Comam Tzoti' tu' , yuxin iswatx'e Comam Dios Mame sunil tzettaj ay yul sat yiban̈k'inal ti' yeb satcan̈ . Machi hunu tzet ye tu' watx'inaj ta mach yuho Comam Tzoti' .
43001004	Yin̈ Comam Tzoti' tu' , chipitzc'ati k'inale , ha' ton xin chiak'ni issajilk'inal tet yanma anma .
43001005	Hune' issajilk'inal ti' chimujli xol k'ejholo . Ha' k'ejholo tu' xin , mach chik'oji isbutnitan̈oj .
43001006	Ay xin hune' naj ischejab Comam Dios , Juan isbi .
43001007	Hulic'o naj tzotelo yin̈ hune' issajilk'inal tu' yun̈e yanayto sunil anma hune' issajilk'inal yul yanma .
43001008	Ha' naj Juan tu' xin , maẍtaj naj hune' issajilk'inal tu' , caw ton̈e hul naj tzotelo yin̈ issajilk'inal .
43001009	Wal Comam yin̈ caw yeli issajilk'inal tu' , hulic'o yul sat yiban̈k'inal ti' yu yak'ni Comam issajilk'inal yul yanma sunil anma .
43001010	Waxan̈ca iswatx'e Comam Dios sunil yul sat yiban̈k'inal ti' yu Comam Tzoti' tu' , yaja' yet yulic'oj maẍtic'a ohtan̈elax Comam yu anma .
43001011	Hulic'o Comam yul iscon̈ob , yaj machi ischah anma Comam .
43001012	Yaj wal sunil mac chahni Comam , yanayto yul yanma yin̈ tzet chala , ha' ton huntek'an tu' yak' Comam yip yoccano yuninalo Comam Dios .
43001013	Yet ch'oc yuninalo Comam Dios , mach lahano haca' chu ispitzc'a yuninal anma yul sat yiban̈k'inal ti' , yeb mach haca'o chal isc'ul naj winaj , to haca' chiel yin̈ isc'ul Comam Dios , hac tu' chu yoc anma yuninalo Comam .
43001014	Comam Tzoti' tu' , yaco isba anmahil . Hulic'o coxol isyeni isyelal jet , yebpaxo isc'ulal isc'ul Comam Dios . Jilnipaxo isk'ak'al yip Comam ischah tet Ismam . Wal xin han̈c'an̈e hunpilan Isc'ahol Comam Dios tu' .
43001015	Hacpax tu' naj Juan yal naj yin̈ Comam tu' yin̈ caw ip haca' ti' : -- Ha' ton hune' naj ti' walan teyet ta tzujan yul wintajan yeb ta caw ec'bal yelapno ye insatajan , yuto ayxatic'a naj yet yalan̈to maẍto chinpitzc'ahan , ẍi naj Juan tu' .
43001016	Ha' Comam chiwalti'an , caw cosunil chicochah isc'ulal isc'ul , yaj xin mach huneln̈eho chicochah , chilann̈etic'a cochahni .
43001017	Yul isk'ab naj Mois'es yak' Comam Dios hune' chejbanile caw how yak'ni naj jet , haxa Comam Jesucristo xin , hul ak'no sunil isc'ulal isc'ul yeb xin isyelal Comam Dios jet .
43001018	Caw maẍto hunu mac xailni yin̈ Comam Dios , hachcachann̈e hunpilan Isc'ahol Comam Dios , ha' ton Comam Jesucristo ayn̈etic'a isc'atan̈ , ha' Comam hul yeno jet tzet ye Comam Dios .
43001019	Yet hunel xin ebnaj yahawil con̈ob Israel ay bey Jerusal'en , ischejto ebnaj huntek'an ebnaj sacerdote yeb huntek'an ebnaj levita isk'ambeno tet naj Juan haca' ti' : -- ¿ Mac hach anmahil hach ti' ? ẍi ebnaj .
43001020	Yalnilo naj yin̈ caw isyelal tet ebnaj , matzet yebacano naj , yalni naj haca' ti' : -- Maẍtajinan chiwijan Cristohal , ẍi naj tet ebnaj .
43001021	Isk'ambenpaxo ebnaj hunelxa : -- ¿ Mac hach anmahilach , chal tu' ? ¿ Tom hach ti' El'ias ? ẍi ebnaj . -- Machoj , maẍtajinan , ẍi naj . -- ¿ Mato hach ti' ischejab Comam Dios echmabil yul juhan̈ ? ẍi ebnaj tet naj . -- Machoj , ẍipaxo naj .
43001022	Isk'ambenpaxo ebnaj hunelxa : -- ¿ Mac ach anmahil , chal tu' ? Halilo jetan̈ yun̈e jinitojan̈ ispaj istzoti' ebnaj chejn̈eon̈tijan̈ . ¿ Tzet caw chawute hawalni jetan̈ tawin̈ ? ẍi ebnaj .
43001023	Istak'wi naj Juan tu' xin , yalni naj : -- Haninti'an yal naj Isa'ias , hune' naj ischejab Comam Dios yet payat , yet istz'ibn̈encano naj : Ay hune' mac chiawi bey tx'otx' desierto , chalni : " Haca' chu ishamlax hunu beh , cat istoholban̈elaxi yet chul naj jahaw , hac tu' chu hewatx'enico heyanma , yuto chihul Comam Dios Jahawil , " ẍicano naj Isa'ias tu' , ẍi naj Juan .
43001024	Ebnaj chejlaxto tzotelo tet naj Juan yu ebnaj fariseo ,
43001025	isk'ambe ebnaj tet naj : -- ¿ Tzet yin̈ yuxinto chawacan̈ ha' iswi' anma ti' tato maẍtajach ti' Cristo hach ? ¿ Mach El'iaspaxo hach ? ¿ Maẍtajachpaxo ischejab Comam Dios echmabil yul juhan̈ ? ẍi ebnaj .
43001026	Yalni naj Juan tu' tet ebnaj : -- Wal haninti'an han̈e ha ha' chiwak'an yahbalo ha' iswi' anma , yaj coxol ti' ayco hune' mac caw maẍto heyohtajoj .
43001027	Tzujan yul naj wintajan , yaj caw ec'bal naj insatajan , yuxin mach chu inpuhnilojan istx'an̈al isxan̈ab naj chiwabehan , ẍi naj Juan .
43001028	Ha' bey hune' tx'otx' chiyij Betania , isk'axepic'to ha' niman Jord'an , bay yacan̈ naj Juan ha' iswi' anma , ha' tu' beyc'o ebnaj isk'ambe' huntek'an ti' tet naj .
43001029	Haxa yet hunxa tz'ayical xin , yilnito naj Juan tato lan̈an yapni Comam Jes'us isc'atan̈ , yalni naj haca' ti' : -- Ilwec'anabi lah , ha' hune' mac lan̈an yul ti' , ha' ak'bilti jet yu Comam Dios coxahanbaloj , haca' chiyu yoc no' me' xahanbalil . Ha' naj chiinilo comul jiban̈ cosunil han̈on̈ ayon̈ yul sat yiban̈k'inal ti' .
43001030	Ha' ton yin̈ naj ti' quintzotelan yet walnihan teyet : " Ay hune' naj tzujan yul wintajan , caw ec'bal yelapno insatajan , yuto ayxatic'a naj yet maẍto chinpitzc'ahan yul sat yiban̈k'inal ti' , " quinchiyan teyet .
43001031	Yet yalan̈tocanoj , caw maẍtic'a wohtajojan mac Cocolomal , yaj wahcan̈an ha' iswi' anma yun̈e yohtan̈elaxilo Comam yu anma Israel ti' , ẍi naj Juan tu' .
43001032	Yalnipaxo naj Juan : -- Caw wilan yayilo Comam Esp'iritu Santo yul satcan̈ yiban̈ naj . Haca' chiyu yay lalon hunu no' palamuch , hac tu' yu yay yiban̈ .
43001033	Yet yalan̈tocano tu' , caw maẍto wohtajojan naj , yaj Comam Dios chejn̈eintijan wanocan̈an ha' iswi' anma ti' , ha' Comam chalni wetan : " Ha' hune' mac chawil yay Comam Esp'iritu Santo yiban̈ , ha' ton hune' tu' chiak'ni Comam Esp'iritu Santo tet anma , " ẍi Comam Dios wetan .
43001034	Caw ilbilxa wuhan , yuxin chiwalic'ojan tato caw Isc'ahol Comam Dios ye naj ti' , ẍi naj Juan .
43001035	Yet hune'xa tz'ayical xin , aypaxic'o naj Juan bey tu' yeb cawan̈xa ebnaj iscuywom isc'atan̈ .
43001036	Hayet yilni naj Juan yec'to Comam Jes'us , yalni naj tet ebnaj cawan̈ tu' : -- Ilwec'anabi lah , ha' naj tu' ak'bil jet coxahanbalo yu Comam Dios haca' chiyu yoc no' me' xahanbalil ju , ẍi naj Juan tu' .
43001037	Hayet yaben ebnaj cawan̈ tu' tzet yal naj Juan , isto ebnaj yinta Comam Jes'us .
43001038	Ist'an̈xito Comam Jes'us yintaj , yilni Comam tato tzujan ebnaj cawan̈ tu' yinta Comam . Isk'amben Comam tet ebnaj : -- ¿ Tzet chesaya ? ẍi Comam . -- Rab'i , ¿ baytu'wal ayach ? ẍi ebnaj . ( Hune' tzoti' rab'i , cuywawom chaliloj . )
43001039	Istak'wi Comam xin : -- Catawej cat heyilni , ẍi Comam . Hac tu' yu isto ebnaj yilno baytu'wal ay Comam . Iscancano ebnaj hune' ak'bal tu' yuto k'ejbixa .
43001040	Ebnaj cawan̈ aben tzet yal naj Juan occano tzujno ebnaj yinta Comam . Hune' naj Andr'es isbi , yuẍta isba naj yeb naj Sim'on Pedro .
43001041	Yet lahwi istzotel naj Andr'es tu' yeb Comam Jes'us , yin̈ hamataj to naj saywal yin̈ yuẍtaj , yalni naj tet naj : -- Caw machahloyo Comam Mes'ias juhan̈ , ẍi naj .
43001042	Hac tu' xin yu yijbanto naj Andr'es tu' naj Sim'on isc'atan̈ Comam Jes'us . Yoc t'an̈no Comam yin̈ naj Sim'on tu' , yalni Comam tet naj : -- Sim'on , isc'ahol naj Jon'as , wal tinan̈ Cefas chioccano habihoj , ẍi Comam tet naj . ( Yin̈ hune' yabxubal ebnaj tu' , hune' bihe Cefas chal yelapnoj Pedro . )
43001043	Yet hune'xa tz'ayic xin yoc yin̈ isnabal Comam Jes'us isto bey yulaj ismajul tx'otx' Galilea . Ischahni isba Comam yeb naj Felipe , yalni Comam tet naj : -- Ocan̈ tzujno wintajan , ẍi Comam .
43001044	Caw xin yet con̈ob isba naj Felipe tu' yeb naj Andr'es yebpaxo naj Sim'on Pedro ; ah con̈ob Betsaida ebnaj .
43001045	Lahwi tu' xin , isto naj Felipe saywal yin̈ naj Natanael . Yet ischahlo naj Natanael tu' yu naj , yalni naj tet naj : -- Machahlo Comam tz'ibn̈ebilcanayo yul Hum yet ley ak'bilcano yu naj Mois'es , yeb tz'ibn̈ebilcano yu huntek'anxa ebnaj ischejab Comam Dios yet payat ; ha' naj Jes'us ah Nazaret , isc'ahol naj Jos'e , ẍi ebnaj .
43001046	Yalni naj Natanael tu' : -- ¿ Tom xin ay hunu mac c'ul chielti xol ebnaj ay bey con̈ob Nazaret tu' ? ẍi naj . Istak'wi naj Felipe xin : -- Ton̈c'anab jila' cat hawilni , ẍi naj .
43001047	Yet yilnito Comam Jes'us yapni naj Natanael isc'atan̈ tu' xin , yalni Comam : -- Ha' hune' naj lan̈an yul ti' , caw Israel naj yul sat Comam Dios , caw machi nino lek'ti'al ayco yin̈ naj , ẍi Comam .
43001048	Isk'amben naj Natanael tet Comam : -- ¿ Tzet xin chu quinhawohtan̈enilojan ? ẍi naj . Yalni Comam tet naj : -- Macachwilan yet maẍto chachyawte naj Felipe ti' , yet ayach yich te' higuera , ẍi Comam tet naj .
43001049	Istak'wi naj Natanael tu' : -- Mam cuywawom , yin̈ caw yeli hach ti' Isc'ahol Comam Dios , Yahawil con̈ob Israel hawehi , ẍican̈ naj tet Comam .
43001050	Yalnipaxo Comam tet naj : -- Chawayto yul hawanma win̈an yuto mawalan ta macachwilan yich te' higuera , wal xin caw ec'nato c'aybalc'ule chito hawila' sata ti' , ẍi Comam .
43001051	Yalnipaxo Comam haca' ti' : -- Yin̈ caw isyelal chiwalan teyet , cheyila' ishajni isba satcan̈ , cat heyilni yahtoj yeb yayilo ebnaj y'angel Comam Dios wiban̈an Hanin Ak'bilintijan texol yu Comam Dios , ẍi Comam Jes'us .
43002001	Haxa yet yoxihalxa xin , yoc hune' mohyilal bey yul con̈ob Can'a ay yul ismajul Galilea . Ayco ismi' Comam Jes'us xol hune' mohyilal tu' .
43002002	Awtebilpaxo Comam Jes'us yeb ebnaj iscuywom yin̈ hune' k'in̈ tu' .
43002003	Yaja' xin lahwilo isvino ebnaj ay ismohyilal tu' , yuxin yal ismi' Comam tet : -- Caw malahwi isvino ebnaj , ẍi ismi' Comam .
43002004	Istak'wi Comam xin : -- ¿ Tzet yin̈ wetan chawal hune' ti' , mi' ? Wal xin maẍto chiapni istiempohal inyenilo wipan tet anma , ẍi Comam .
43002005	Lahwi tu' xin , yalni ismi' Comam tet ebnaj chejab yin̈ k'in̈ tu' : -- Yijewe hewatx'en sunil tzet chal naj teyet , ẍi ismi' Comam .
43002006	Ha' bey tu' xin ayayo wajeb nimeta ch'en moc tz'ahab . Aymi oxebo maca can̈ebo nimeta tz'ahab ha' chiayto yul hunun . Yul huntek'an moc tu' chiayto ha ha' chiocnico yu ebnaj Israel istx'ahni isk'ab haca' yalni ischejbanil ebnaj .
43002007	Yalni Comam tet ebnaj chejab yin̈ k'in̈ tu' : -- Nohtzewe huntek'an moc ti' yu ha ha' , ẍi Comam tet ebnaj . Hac tu' xin yu yoc ebnaj isnohtzenoj .
43002008	Yet nohnaxa huntek'an ch'en moc tu' xin , yalni Comam tet ebnaj : -- Iwelti ha' yul moc tu' tinan̈ , cat xin heyinito tet naj chi'ilni yoc anma sat meẍa , ẍi Comam . Hac tu' yute ebnaj .
43002009	Yablen naj chi'ilni yoc anma sat meẍa tu' ha ha' oc vinohal , caw xin mach yohtajo naj baytu'wal caw istitico huntek'anxa vino tu' . Wal ebnaj chejab tu' xin , yohta ebnaj tzet yehi , yuto ha' ebnaj inilti ha ha' yul ch'en moc tu' . Hayet yablen naj chi'ilni yoc anma sat meẍa , hune' vino tu' , yawten naj naj mohyom tu' ,
43002010	yalni naj tet naj : -- Ha' chute anma , to babel chi'alaxic'o vino caw c'ul tet anma awtebil , yet chilahwi yuc'ni anma te' vino caw c'ul tu' , cat xin yalaxic'o huntek'an mach lahano isc'ulal . Wal hach ti' yin̈xa islahobal chawak' vino caw c'ul , ẍi naj .
43002011	Ha' xin bey yul con̈ob Can'a ayco yul ismajul Galilea , ha' bey tu' isye Comam Jes'us babel c'aybalc'ule . Hac tu' yu isyeni Comam ishelanil yip , wal ebnaj chicuywi yinta Comam xin , caw yacanayto ebnaj yul yanma yin̈ Comam .
43002012	Lahwi tu' xin , isto Comam bey yul con̈ob Capernaum ; istopaxo ismi' Comam yeb yuẍta Comam , yebpaxo xin ebnaj chicuywi yintaj . Ha' tu' xin ehayo hayeb tz'ayical .
43002013	Yet toxa chi'ayilo k'in̈ Pascua , isk'in̈ anma Israel , isto Comam Jes'us bey yul con̈ob Jerusal'en .
43002014	Yet yocto Comam yul yatut Comam Dios , yilni Comam tato ayicto ebnaj txon̈om wacax , yeb ebnaj txon̈om me' , yeb ebnaj txon̈om palamuch . Aypaxo xin ebnaj helom melyu tz'on̈anicto bey tu' .
43002015	Hayet yilni Comam hune' tu' , iswatx'enayo Comam hune' tz'um yin̈ huntek'an lasu , yoc Comam istzumbenilti ebnaj txon̈om wacax yeb ebnaj txon̈om me' . Istiẍnipaxcanto Comam ismelyu ebnaj helom melyu . Ispac'chancanocan̈ Comam ismeẍa ebnaj .
43002016	Yalni xin Comam tet ebnaj txon̈om palamuch haca' ti' : -- Iwelto huntek'an no' ch'ic ti' bey ti' , mach chu heyak'aco yatut Inmaman txon̈balil , ẍi Comam tet ebnaj .
43002017	Hac tu' xin , yu isnaniti ebnaj chicuywi yinta Comam Jes'us tzoti' tz'ibn̈ebilcanayo yul Hum yu ischejab Comam Dios yet payat , bay chal haca' ti' : " Yu caw xahan ay hawatut wuhan , yuxin caw ya' chuco yin̈ wanmahan , " ẍiayoj .
43002018	Isk'amben xin ebnaj yahawil Israel tet Comam : -- ¿ Tzet hunu chawak' yechelo jetan̈ yun̈e johtan̈enilojan̈ tato ay hawip hawatx'en huntek'an ti' ? ẍi ebnaj tet Comam .
43002019	Istak'wi Comam tet ebnaj : -- Uchc'aweyo hune' yatut Comam Dios ti' , cat xin wahnican̈an selel yin̈ oxeb tz'ayic , ẍi Comam tet ebnaj .
43002020	Yalni xin ebnaj yahawil yin̈ anma Israel tu' tet Comam : -- Hune' yatut Comam Dios ti' , caw cuarenta y seis habil yitoj yet yahi . ¿ Caw xin oxebn̈ech'an tz'ayic chawutecan̈ selel hawalni ? ẍi ebnaj tet Comam .
43002021	Yaj caw maẍtic'a txumchalo yu ebnaj baytet hune' n̈a bay chitzotel Comam tu' , ton̈ca xin ha' Comam bay chitzoteli .
43002022	Yuxin hayet yitzitzbican̈ Comam xol anma camom , isnaniti ebnaj chicuywi yinta Comam tato halbilcano hune' tu' yu Comam . Yanayto ebnaj yul yanma yin̈ tzet tz'ibn̈ebilcano yul Hum yu ischejab Comam Dios yet payat , yeb yin̈ tzet yal Comam Jes'us .
43002023	Yet ayc'o Comam Jes'us yul con̈ob Jerusal'en yin̈ k'in̈ Pascua , caw hantan̈e anma chahnayto Comam yul yanma yu c'aybalc'ule iswatx'e Comam bey tu' .
43002024	Yaja' machi cawxi isc'ul Comam yin̈ anma , yuto caw yohta Comam anma sunil .
43002025	Mach yechelto ay mac chihalni tet Comam tzet ye anma , yuto caw yohta Comam tzet ye yanma hunun anma .
43003001	Xol ebnaj fariseo ay hune' naj , Nicodemo isbi , caw niman yelapno naj xol ebnaj yahawil con̈ob Israel .
43003002	Yet ak'balil xin , apni naj yila' Comam Jes'us , yalni naj tet Comam : -- Mam cuywawom , caw johtajan̈ tato ha' Comam Dios an̈e hachti con̈hacuyu'an̈ , yuto machi mac chiyu iswatx'en c'aybalc'ule haca' chawatx'e ti' ta mach ayoco Comam Dios yetbihoj , ẍi naj tet Comam .
43003003	Yalni Comam Jes'us tet naj : -- Yin̈ caw yeli chiwalan tawet , macn̈etic'a mach chipitzc'a yin̈ iscayelal mach chu yoc yul isk'ab Comam Dios , ẍi Comam tet naj .
43003004	Isk'amben naj Nicodemo tu' xin : -- ¿ Tzettaxca chu ispitzc'a hunu anma yin̈ iscayelal tato ichamxa ? ¿ Tom chito yu ismeltzoco yin̈ ismi' hunelxa cat xin ispitzc'a , hawalni ? ẍi naj tet Comam .
43003005	Istak'wi Comam tet naj : -- Caw yel chiwalcanojan tawet , macn̈etic'a mach chipitzc'a yu ha ha' yeb xin yu Yesp'iritu Comam Dios , caw mach chiyu yoc yul isk'ab Comam .
43003006	Hayet chon̈pitzc'a yin̈ comi' , yeli ay hune' isk'inal conimanil chabil ju tet comi' , yaj caw yilal copitzc'a yu Yesp'iritu Comam Dios yun̈e cochahni isk'inal Esp'iritu Santo jin̈ .
43003007	Mach chic'ay hac'ul yuto chiwalan tawet ta yilal chipitzc'a sunil anma yin̈ iscayelal .
43003008	Haca'tic'a jak'ek' tinan̈ , caw ton̈e chijabe yeq'ui , yaj caw mach johtajoj baytu'wal chi-caw-istita , caw mach johtajopaxoj baytu'wal chi-caw-istopaxicoj . Hac ton tu' xin yet anma chipitzc'a yu Yesp'iritu Comam Dios , yin̈ yesalil chipitzc'ahi , ẍi Comam tet naj .
43003009	Isk'amben naj hunelxa tet Comam : -- ¿ Tzet xin chu yijni isba hune' tu' ? ẍi naj .
43003010	Yalni Comam tet naj : -- Hach ti' , caw cuywawom hawehico xol ebnaj Israel , yaj ¿ tzet yin̈ caw mach hawohtajo hune' ti' ?
43003011	Yin̈ caw yeli ha' tzet ohtabil juhan̈ ha' chijalan̈ , cat jalnipaxojan̈ tzet ilbil juhan̈ . Walex caw mach cheyayto yul heyanma yin̈ tzet chijalan̈ .
43003012	Yet chiwalnihan teyet tzet yelapno ye tzettaj ay yul sat yiban̈k'inal ti' , caw mach cheyayto yul heyanma , hajxam ta chiwalan teyet yin̈ tzettaj ay yul satcan̈ chal tu' , caw maẍtic'am cheyapaxayto yul heyanma .
43003013	Wal xin , caw maẍto hunu mac xabeyahto yul satcan̈ tu' , hachcachann̈e Hanin Ak'bilintijan texol yu Comam Dios , titnajinan yul satcan̈ .
43003014	Haca' yu yanican̈ naj Mois'es hune' yechel no' laba yin̈ te te' bey tx'otx' desierto , caw yilal hac tu' chiyu wahlaxcan̈an yin̈ te' culus , yuxinto macn̈etic'a chinchahnihan yul yanma , mach chic'aytoj , wal xin chischah hune' isk'inal mach istan̈bal .
43003015	
43003016	Wal xin , caw xahancano ay anma ay yul sat yiban̈k'inal ti' yu Comam Dios , yuto yati Comam hunpilan Isc'ahol coxol , yuxinto macn̈etic'a chichahni yul yanma , mach chic'aytoj , to caw chischah hune' isk'inal mach istan̈bal .
43003017	Haninti'an caw Isc'ahol Comam Dios wehan . Ak'bilintijan yu Comam yul sat yiban̈k'inal ti' , maẍtaj yu wulan wanocojan isya'tajil yiban̈ anma , machoj , to yu incolnihan yalan̈ ismul .
43003018	Macn̈etic'a chinchahnihan yul yanma , mach chiay isya'tajil yiban̈ , wal mac mach chinchahnihan yul yanma xin caw chitocano ismul yiban̈ yuto mach chayto yul yanma win̈an , haninn̈ech'an Isc'ahol Comam Dios inti'an .
43003019	Hulnajinan bey yul sat yiban̈k'inal ti' yun̈e wanicojan anma xol issajilk'inal , yaj xin caw ay anma mach chiocheni . Hacn̈e tu' xin caw chicawxico ismul yiban̈ yu istx'ojal chiswatx'e anma tu' , yuto yet k'ejholo yehi .
43003020	Sunil huntek'an anma chiwatx'en ismachiswalilal , mach chiyoche hune' issajilk'inal ti' . Mach chisjepaxti xol , yuto mach chiyoche isc'ul tato ch'el yen̈el sunil istx'ojal chi-la-iswatx'e .
43003021	Yaja' wal mac chiyijen cuybanile ak'bilcano yu Comam Dios xin , chaco isba xol issajilk'inal yun̈e yiẍtan̈wiloj ta ha' tzet chiswatx'e , lahan haca' tzet choche Comam Dios , ẍi Comam tet naj Nicodemo tu' .
43003022	Lahwi tu' , isto Comam Jes'us yeb ebnaj iscuywom bey yul ismajul Judea . Ha' tu' xin ehayo Comam hanic' tiempohal yeb ebnaj ; chiyanican̈ ebnaj ha' iswi' anma .
43003023	Wal naj Juan xin , ayco naj yanican̈ ha' iswi' anma bey En'on iscawilal Salim , yuto caw tx'i'al ha ha' bey tu' . Ha' tu' xin chiapni anma isc'atan̈ naj yu yahcano ha' iswi' .
43003024	Yu huntek'an ti' yet maẍto chialaxico naj preso .
43003025	Yet hunel tu' xin , oc ebnaj chicuywi yinta naj Juan isteyele isba yeb hune' naj israelita yin̈ tzet chiyu cosajn̈en coba yin̈ isbeybal Comam Dios .
43003026	Isto ebnaj yalno tet naj Juan : -- Mam cuywawom , naj ayco tac'atan̈ yet ayach bey ha' niman Jord'an , naj hawal jetan̈ , lan̈an yahnican̈ naj ha' iswi' anma . Caw xin hantan̈e anma chioccano tzujno yinta naj , ẍi ebnaj tet naj Juan .
43003027	Istak'wi naj Juan tet ebnaj : -- Caw machi hunu mac chiwatx'en hune' munil ti' tato maẍtaj Comam Dios chiak'ni tet .
43003028	Walex hex ti' , xaheyabe tzet walan teyet tato maẍtajinan Cristo hinan . Wal xin caw babel quinchejlaxtijan yalan̈to yet maẍto chihul Comam Cristo yul sat yiban̈k'inal ti' .
43003029	K'inalo ta ay hunu mohyilal tinan̈ , ha' naj chimohyi tu' , ha' naj chi'ik'ni ix ix , wal naj yamigo naj ayco isc'atan̈ , chitzala naj yaben istzotel naj chimohyi tu' . Hac tu' xin istzala wanmahan wabenan yapni anma isc'atan̈ Comam Jes'us .
43003030	Yuxin caw yilal niẍtejal yoccano yip ismunil Comam , walinan xin , niẍtejal islahwipaxcano wetti'an , ẍi naj Juan tet ebnaj chicuywi yintaj .
43003031	Ha' Comam tit yul satcan̈ , ha' caw ec'bal jiban̈ cosunil . Wal han̈on̈ ti' yet sat tx'otx'al jehi , yuxin han̈e tzet ay yul sat yiban̈k'inal ti' ha' chijala . Wal hune' Mac ec'bal cosataj , ha' ton Comam ispeto yul satcan̈ .
43003032	Yuxin ha' tzet ilbil yu , yeb xin tzet abebil yu , ha' chiyala , yaj xin machi mac chiyayto yul yanma yin̈ tzet chiyala .
43003033	Yaj tato ay mac chichahni tzet chal Comam tu' yul yanma , hune' mac tu' chaco isba yalniloj ta ha' tzet chal Comam Dios caw yeli .
43003034	Hune' Comam ak'bilti yu Comam Dios , ha' Istzoti' Comam Dios chalic'oj , yuto caw nohnan̈etic'aco Comam Esp'iritu Santo yin̈ yu Comam Dios .
43003035	Caw xahan ay Isc'ahol Comam Dios tu' yu , yuxinto caw yaco Comam Dios Mame sunil tzettaj ye tu' yul isk'ab Isc'ahol tu' .
43003036	Hac tu' xin , macxan̈etic'a chichahni Isc'ahol Comam yul yanma , chischah hune' isk'inal mach istan̈bal , yaj wal mac mach chichahni Comam yul yanma xin , caw mach chischah isk'inal mach istan̈bal , to ha' isya'tajil chischah yu Comam .
43004001	Yaben ebnaj fariseo ta chiyapaxocan̈ Comam Jes'us ha' iswi' anma yeb xin ta caw ec'naxa anma tzujan yinta Comam satapaxo naj Juan ;
43004002	( Waxan̈ca maẍtaj caw Comam chianican̈ ha' iswi' anma tu' , wal xin ha' ebnaj chicuywi yinta Comam , ha' ebnaj chianican̈ ha' iswi' anma . )
43004003	Hayet yabenilo Comam Jes'us ta yabe ebnaj fariseo hune' tu' , yel Comam yul ismajul Judea , ismeltzoto bey yul ismajul Galilea ,
43004004	yaja' xin , caw yilal yec' Comam yul ismajul Samaria .
43004005	Yapni Comam bey hune' con̈ob chiyij Sicar ayco yul ismajul Samaria tu' , iscawilal hune' tx'o tx'otx' ak'bilcano yet payat yu naj Jacob tet isc'ahol , ha' ton naj Jos'e .
43004006	Ha' bey tu' xin , ay hune' c'uh watx'ebil yu naj Jacob . Caw xin xasiqui Comam isbelwi , yuxin oc tz'on̈no Comam isti' hune' c'uh tu' yet lan̈anxa yoc chuman .
43004007	Wal ebnaj chicuywi yinta Comam tu' xin , to ebnaj yul con̈ob islok'o tzet chilolaxi . Hayet ayto ebnaj lok'wo tu' xin , yapni hune' ix ah Samaria ik'oti ha' yul hune' c'uh tu' , yalni Comam tet ix : -- Ak' nino hawa' tu' wuc'u'an , ẍi Comam .
43004008	
43004009	Istak'wi ix tet Comam : -- Walach hach ti' , caw ah con̈ob Israel hach , ¿ tom caw mach hawohtajoj tato ah con̈ob Samaria inan ? ¿ Tzet yin̈ chak'anpaxo ha ha' hawuc'u wetan ? ẍi ix tet Comam . ( Yal ix haca' tu' , yuto ha' anma Israel mach chischahle tzotelo isba yeb anma ah Samaria . )
43004010	Yalni Comam Jes'us tet ix xin : -- K'inalo ta hawohta hune' mac chik'anni ha' tawet ti' , yeb xin ta hawohta isc'ulal isc'ul Comam Dios chiyak' jet , chimhak'anpaxo hawa' wetan , catmi wak'nihan ha' chiak'ni k'inale machi istan̈bal tawet , ẍi Comam tet ix .
43004011	Yalnipaxo ix tet Comam : -- Mamin , caw nahat yehayto ha' yul c'uh lah , caw xin machi hanet chiinahti ha' . ¿ Bay xin chaẍto hawik'ati ha' chiak'ni k'inale chawak' wettu'an hawalni ?
43004012	Naj Jacob , jichmam yettax payat tiempo , ha' naj an̈ecano hune' c'uh ti' jetan̈ . Ha ha' yul hune' c'uh ti' xin yuc' naj yeb sunil yuninal , yebpaxo sunil isnok' . ¿ Tom xin caw ec'bal hachto satapaxo naj Jacob tu' ? ẍi ix tet Comam .
43004013	Istak'wican̈ Comam tet ix : -- Sunil mac chiuc'ni hune' ha ha' ti' chititpaxo istajinti'al hunelxa .
43004014	Wal mac chiuc'ni ha ha' chiwak'ti'an xin , matxa bak'in chitaj isti' , yuto hune' ha ha' chiwak'ti'an lahan haca' hunu isnuk' ha ha' chiahilo toptoni cat isbelwi , ha' chak'ni k'inale mach istan̈bal tet , ẍi Comam tet ix .
43004015	Yalni ix tet Comam xin : -- Mamin , ak' hune' ha' chawal ti' wuc'u'an haxinwal matxa chitaj inti'an , matxa chinhulan ik'o ha' bey ti' , ẍi ix tet Comam .
43004016	Yalni Comam tet ix : -- As awteti hawichamil cat heyul bey ti' , ẍi Comam tet ix .
43004017	-- Machi wichamilan , ẍi ix tet Comam . Yalni Comam tet ix : -- Caw yel chawala , machi hawichamil .
43004018	Yaj howan̈xa ebnaj chawik'le , walpaxo naj ik'bil hawu tinan̈ xin , mach hawichamilo naj . Yuxin caw yel chawala , machi hawichamil , ẍi Comam tet ix .
43004019	Hayet yaben ix hune' tu' xin , yalni ix tet Comam . -- Mamin , wal tinan̈ , caw chitxumchalo wuhan tato caw ischejab Comam Dios hawehi .
43004020	Ebnaj jichmaman̈ , ha' ti' hulic'o ebnaj iswi' hune' witz ti' yik'ayo isba tet Comam Dios , walexpaxo israelita hex ti' , caw cheyala ta cachann̈ech'an yul con̈ob Jerusal'en chiyu coto jinoyo coba tet Comam Dios , ẍi ix tet Comam .
43004021	Yalni Comam tet ix : -- Hach ix ach ti' , ayto sunil tzet chiwalti'an yul hawanma . Chiapni hune' istiempohal yet matxa chexhul heyik'ayo heba tet Comam Dios bey hune' witz ti' , yeb matxa yilalo chextopaxo bey Jerusal'en .
43004022	Hex ah con̈ob Samaria hex ti' , cheyiyo heba tet Comam Dios heyalni , yaj xin mach heyohtajo Comam , walon̈ Israel on̈ti'an̈ xin , johtajan̈ Comam Dios bay chijiyo cobahan̈ , yuto coxolan̈ chiel Iscolomal anma .
43004023	Wal xin lan̈an yapni istiempohal , ha' ton tinan̈ , yet chiyinayo isba anma yin̈ istoholal . Caw xin ch'iyo isba tet Comam Dios yin̈ sunil yanma yeb xin yin̈ caw isyelal , yuto hac tu' choche isc'ul Comam ta chiyiyo isba anma tet .
43004024	Wal Comam Dios , caw Esp'iritu ye Comam , yuxin macn̈etic'a chiyiyo isba tet Comam , caw yilal chiyiyo isba yin̈ sunil yanma yeb xin yin̈ caw isyelal , ẍi Comam tet ix .
43004025	Yalni ix tet Comam : -- Caw wohtajan tato chul hune' naj Mes'ias , ha' ton Comam Cristo Cocolomal , yu Comam Dios . Hayet chihul naj tu' xin , ha' naj chi-cam-halni yin̈ tzet caw yelapno ye sunil , ẍi ix tet Comam .
43004026	Yalni Comam xin : -- Hanintonan hune' chawal ti' , hune' lan̈an istzotel tawet ti' , ẍi Comam tet ix .
43004027	Hayet lan̈an istzotel Comam tu' xin , yapni ebnaj iscuywom . Caw c'ayilo isc'ul ebnaj yilni istzotel Comam yeb hune' ix ix tu' . Wal xin caw machi hunu ebnaj k'ambeni tzet yin̈ xin tzotel Comam yeb ix , yeb xin tzet chal Comam yeb ix .
43004028	Lahwi tu' xin , isbejnicano ix istz'ahab isti' c'uh tu' , isto ix yalno tet anma yul iscon̈ob haca' ti' :
43004029	-- Catawej , ton̈we jila' hune' mac mahalni wetan yin̈ sunil tzet wehicojan . ¿ C'uxan tato ha' naj tu' Cristo ? ẍi ix .
43004030	Hayet yaben anma hune' tu' , istit anma yilno Comam .
43004031	Yet maẍto chiapni anma isc'atan̈ Comam , yalni ebnaj iscuywom Comam : -- Mam cuywawom , wa'an̈ , ẍi ebnaj tet Comam .
43004032	Istak'wi Comam tet ebnaj : -- Ay hune' tzet chinlohan caw mach heyohtajoj , ẍi Comam .
43004033	Yoc ebnaj iscuywom Comam tu' yalno tet hunun haca' ti' : -- ¿ Toc'anab xin ay mac mahulic'o ak'no tzet chislo Comam ti' ? ẍi ebnaj .
43004034	Yalni Comam xin : -- Wal xin , ha' tzet choche Comam chejn̈eintijan , ha' chiwochehan chinwatx'ehan , cat xin inlahnihan ismunil ak'bilcano yul ink'aban . Yuxin hayet chinwatx'enan ismunil ti' , caw lahan yeb haca' yet lan̈an inwa'an .
43004035	Hex ti' cheyala ta can̈ebto ixahaw bay chic'uplaxcan̈ ixim trigo . Caw hactic'am tu' , yaj chiwalan teyet : ¡ T'an̈xan̈wetoj lah , naweloj ! Caw maayilo istiempohal iscutxbalaxico anma wetan , haca' chiyu iscutxbalax ixim trigo yet chik'anbilo ixim .
43004036	Ha' naj chic'upnican̈ ixim trigo chischah naj istohol , yechel naj ye naj chiinito anma isc'atan̈ Comam yu ischahni isk'inal chiyak' Comam . Yuxin naj chitz'unni ixim yeb naj chic'upnican̈ ixim , lahan istzala isc'ul ebnaj iscawan̈il .
43004037	Haca' yalni anma chijabe : " Nan naj chitxihni ixim trigo , nanxapaxo naj chic'upnican̈ ixim , " ẍi .
43004038	Yuxin chexinchejtojan xol anma , haca' ebnaj chic'upnican̈ ixim trigo tu' , nan ebnaj babel munlanahi haca' yin̈ istxihnayo ixim , hex ti' xin caw toxan̈e chexec' hec'upu'can̈ ixim , ẍi Comam tet ebnaj .
43004039	Caw tx'i'al anma yul hune' con̈ob ay yul ismajul Samaria tu' chahnicano Comam yul yanma yuto caw wiyom yalni ix haca' ti' : " Mayalilo naj wetan yin̈ sunil tzet xale inwatx'ehan , " ẍi ix .
43004040	Yuxin hayet yapni anma tu' isc'atan̈ Comam , yalni anma tet Comam tato chicancano Comam yul con̈ob tu' . Hac tu' xin yu iscancano Comam cab tz'ayical bey tu' .
43004041	Caw xin hantan̈eto anma chahnicano Comam yul yanma yet yaben iscuywacanto Comam .
43004042	Yalni anma tet ix tzotel tet Comam haca' ti' : -- Wal tinan̈ , caw chijaytojan̈ yul janmahan̈ , yaj maẍn̈etaj yu tzet maxawal jetan̈ , to yu han̈-caw-on̈an̈ majabehan̈ tzet chal Comam , yuxinto caw johtajan̈ ta ha' Comam ti' Cristo , ha' Cocolomal cosunil yul sat yiban̈k'inal ti' , ẍi anma tet ix .
43004043	Yet islahwi cab tz'ayic yec' Comam Jes'us bey ismajul Samaria tu' xin , isto Comam bey yul ismajul Galilea .
43004044	Caw xin halbilxatic'a yu Comam tu' tato caw machi hunu ebnaj ischejab Comam Dios xahan chiillax yul iscon̈ob .
43004045	Hayet yapni Comam bey Galilea tu' xin , caw c'ul yu ischahlax Comam yu anma , yuto yil anma tzettaj iswatx'e Comam yet yec' k'in̈ Pascua bey Jerusal'en , yet isbeyc'o anma yin̈ k'in̈ .
43004046	Yapni Comam Jes'us bey yul con̈ob Can'a bay elico ha ha' vinohal yu Comam . Ha' bey yul con̈ob Capernaum xin , ay hune' naj niman yelapno ismunil chimunla yinta naj rey , ay xin hune' isc'ahol naj caw tx'oj ye isc'ul yu yabil .
43004047	Yet yaben naj tato tit Comam Jes'us bey Judea yapni bey ismajul Galilea tu' , isto naj yilno Comam . Isk'anni naj tet Comam tato chito Comam yila' hune' isc'ahol naj caw how yehico yabil yin̈ , lan̈anxa iscami .
43004048	Yalni xin Comam tet naj haca' ti' : -- Wal hex ti' , tato mach cheyil sunil wipan yeb ej c'aybalc'ule chinwatx'ehan , caw maẍtic'am chinhechahan yul heyanma , ẍi Comam .
43004049	Yalni naj tet Comam : -- Mamin , ton̈ yin̈ an̈e yak' isba maẍto chicam inc'aholan , ẍi naj tet Comam .
43004050	Yalni Comam tet naj : -- Paxan̈to hawatut , cawxa naj hac'ahol , ẍi Comam tet naj . Hac tu' yu yanayto naj yul yanma yin̈ tzet yal Comam , ispaxto naj yatut .
43004051	Yet ayco naj yin̈ isbel bey con̈ob Capernaum tu' , yapni huntek'an ebnaj ismunlawom naj chahwal yin̈ yul beh , yalni ebnaj tet naj : -- Cawxa naj hac'ahol , ẍi ebnaj tet naj .
43004052	Isk'ambenilo naj mame tu' tet ebnaj ismunlawom : -- ¿ Hanic' mawatx'ilo isc'ul inc'aholtu'an ? ẍi naj . Yalni ebnaj : -- Ewitax yin̈ ch'en hujeb yel k'a' yin̈ naj , ẍi ebnaj .
43004053	Istxumni naj mame tu' ta haca'tic'a orahil chal ebnaj ismunlawom naj tu' , hac tu' orahil yet yalni Comam Jes'us tet naj haca' ti' : " Cawxa naj hac'ahol tu' tinan̈ , " ẍi Comam . Hac tu' xin yu ischahnicano naj Comam Jes'us yul yanma yeb sunil mac ay bey yul yatut naj tu' .
43004054	Ha' hune' c'aybalc'ule ti' iswatx'e Comam yul ismajul Galilea lahwi isbey Comam yin̈ k'in̈ bey Judea . Ha' xin iscab c'aybalc'ule ti' iswatx'e Comam .
43005001	Lahwi tu' xin , istopaxo Comam Jes'us yul con̈ob Jerusal'en yin̈ hune' isk'in̈ anma Israel chiec' yul con̈ob tu' .
43005002	Bey yul con̈ob Jerusal'en tu' xin , iscawilal ispultahil bay ch'octo no' me' , ha' tu' ay hune' ha ha' ton̈e etxan . Yul abxubal hebreo Betesda isbi hune' ha' tu' . Isti'la ha' tu' xin , aycan̈ howeb n̈a machi yich .
43005003	Caw xin tx'i'al anma ya'ay hilanejayo yul huntek'an n̈a tu' . Ay mac mach chu yilni , ay xin mac mach chu yeq'ui , aypaxo mac mach chibili isnimanil . Huntek'an anma ya'ay tu' ayco yechman isbilican̈ ha' ,
43005004	yuto caw yin̈n̈e istiempohal chihulayti hune' naj 'angel isbile ha' , macn̈etic'a babel chiayto yet chibilican̈ ha' xin , ha' chian̈chahi , cat yel tzettaj yabilal ayco yin̈ .
43005005	Xol anma ya'ay tu' ayayo hune' naj treinta y ocho habilxa yoc yabil yin̈ .
43005006	Hayet yilni Comam Jes'us ta hilanayo naj bey tu' , istxumnilo Comam tato caw payxa ichico naj , yalni Comam tet naj : -- ¿ Chimhawoche chaẍan̈chahi ? ẍi Comam .
43005007	Yalni naj tet Comam haca' ti' : -- Mamin , caw machi hunu mac chinanaytojan xol ha' ti' yet chibilican̈ ha' . Hayet chinaytojan xol ha' walnihan , nan mac chibabayto insatajan , ẍi naj tet Comam .
43005008	Yalni Comam tet naj xin : -- Ahan̈wanoj , ican̈ hawaybal ti' , cat hatohi , ẍi Comam tet naj .
43005009	Yin̈n̈ena tu' iscawxican̈ naj , yoc naj yinocan̈ iswaybal , isto naj xin . Hayet yan̈chacano naj tu' , c'uxan istz'ayical xewilal ,
43005010	yuxinto yal ebnaj yahawil yin̈ con̈ob Israel tet naj haca' ti' : -- Wal tinan̈ , caw istz'ayical xewilal , caw mach chu hawijnic'o hawaybal ti' , ẍi ebnaj tet naj .
43005011	Istak'wican̈ naj cawxican̈ tu' : -- Ha' mac maquinak'ni cawxojan , ha' mahalni wetan haca' ti' : " Ican̈ hawaybal , cat xin hatohi , " ẍi wetan , ẍi naj tet naj yahawil tu' .
43005012	Isk'amben ebnaj tet naj : -- ¿ Mac xin najil mahalni tawet , ta chawican̈ hawaybal cat xin hatohi ? ẍi ebnaj .
43005013	Wal xin caw mach yohtajo naj mac ak'ni cawxo tu' , yuto caw hantan̈e anma bey tu' , caw xin pet c'aycan̈ Comam Jes'us xol anma .
43005014	Lahwi tu' xin , ischahnayo Comam Jes'us naj yul yatut Comam Dios , yalni Comam tet naj : -- Wal tinan̈ , caw macachcawxiloj . Matxa chawaco yak'bil hamul haxinwal matxa hunuxa isya'tajil caw tx'oj chul tawiban̈ , ẍi Comam tet naj .
43005015	Lahwi tu' xin , isto naj yalno tet ebnaj yahawil yeco yin̈ con̈ob Israel tato ha' Comam Jes'us ak'ni cawxo naj .
43005016	Hac tu' xin , yu yoccano ebnaj yanoco ishowal yin̈ Comam isyayil yak' cawxo Comam hune' naj yin̈ istz'ayical xewilal .
43005017	Yalni Comam Jes'us xin : -- Inmaman , maẍtic'a chisbej ismunlahi , yuxin haquintu'an , maẍtic'a chinbejcanojan inmunlahan , ẍi Comam .
43005018	Hac tu' xin , caw yacanico ebnaj yahawil con̈ob Israel tu' yin̈ isc'ul yak'ni camo Comam Jes'us , yuto mach isyije Comam hune' tz'ayic xewilal .
43005019	Yalni Comam Jes'us tet ebnaj : -- Yin̈ caw isyelal chiwalcanojan teyet , caw Isc'ahol Dios wehan , yuxin ha' huntek'an chinwatx'eti'an caw mach wetojan inchuquilan . Ha' tzet chak' Inmaman inwatx'ehan , ha' chiwuhan , yuxinto sunil tzet chiswatx'e Inmamtu'an , caw chiyupaxo wuhan .
43005020	Wal haninti'an , Isc'ahol Dios wehan , caw xin xahan ayinan yu Inmamtu'an . Sunil tzet chinwatx'ehan Inmamtu'an chiyeni wetan . Ayto xin huntek'an tzet caw ay yelapno chisye Inmamtu'an wetan cat inwatx'enan , hac tu' xin chic'ay hec'ul heyilni .
43005021	Wal Inmamtu'an chiyu yak'ni itzitzbocan̈ camom , cat xin yak'nipaxo isk'inal mach istan̈bal . Haquinpaxtu'an chiwak'an k'inale tet mac bay choche inc'ulan chiwak'an .
43005022	Machi hunu anma chiyil Inmaman yin̈ tzet chielicoj , walxinto haninan ak'bil wipan yu Inmaman yu wilnihan yin̈ tzet chielico anma .
43005023	Caw yul ink'aban ayco huntek'an ti' yu Inmaman yun̈e lahann̈e ch'oc inmayan yeb Inmaman . Yaj tato ay anma machi welapnojan yul sat , caw machipaxo yelapno Inmaman yul sat chal tu' , yuto Inmamtu'an chejn̈eintijan .
43005024	Yin̈ caw isyelal chiwalan teyet , macn̈etic'a ch'aben tzet chiwalti'an , cat yanayto yul yanma yin̈ Inmaman chejn̈eintijan , chischah isk'inal mach istan̈bal . Hac tu' xin mach chicawxico ismul yiban̈ , caw wiyom yel yul isk'ab naj camical , cat ischahnicano isk'inal yin̈ huneln̈e .
43005025	Wal hanin Isc'ahol Comam Dios weti'an , caw chiwalcanojan teyet tato chihul istiempohal , ha' ton tinan̈ yet chaben anma camom wawihan ; ha' mac chiaben tzet chiwalti'an xin chischah isk'inal mach istan̈bal .
43005026	Wal Inmaman , ha'tic'a ik'n̈e isk'inal , haquinpaxtu'an win̈an ayco ink'inalan yu Inmaman . Haca' chu yak'ni Inmaman isk'inal anma , hac tu' chu wak'nipaxojan .
43005027	Chak'nipaxo Inmaman wipan yul ink'aban wilnihan yin̈ tzet chielico anma , ta c'ul maca tx'oj tzet chiswatx'e . Ay hune' wipti'an yuto Hanin Ak'bilintijan texol yu Inmaman .
43005028	Caw mach cheyak' c'ayo hec'ul yin̈ huntek'an tzet chiwalcanojan teyet ti' . Wal xin caw chiapni istiempohal yet chaben sunil anma camomxa yul innuk'an , cat xin yitzitzbican̈ .
43005029	Macn̈etic'a c'ul tzet iswatx'e yul sat yiban̈k'inal ti' , chiitzitzbican̈ cat ischahni hune' isk'inal mach istan̈bal , walpaxo anma caw istx'ojaln̈etic'a hulic'o iswatx'e yul sat yiban̈k'inal ti' , chiitzitzbican̈ cat xin ischahni isya'tajil , ẍicano Comam Jes'us .
43005030	Yalnipaxo Comam Jes'us tet ebnaj yahawil yeco yin̈ con̈ob Israel : -- Wal haninti'an , caw machi hunu ti' chinwatx'ehan yul wetan inchuquilan . Haca' halbil wetan yu Inmaman hac tu' chu wilnihan yin̈ tzet chielico anma , yaja' chiwilan yin̈ tzet chielico yin̈ caw istoholal . Yuxin ha' tzet chal isc'ul Inmaman an̈eintijan , ha' chinwatx'ehan , maẍtaj tzet chiwochehan .
43005031	Tato han-caw-inan chinocan tzotelo yin̈ sunil tzet chinwatx'ehan , caw matzet chalilo chal tu' .
43005032	Yaja' ay hune' mac caw chak' isba istzotel win̈an , caw xin wohtajan ta sunil tzet chala caw yeli .
43005033	Yet hechejnito hechejab tet naj Juan hek'ambeno tzet caw yelapno ye naj , caw isyelal yal naj teyet .
43005034	Yaj maẍtaj yu wik'ni wipan yin̈ tzet chal anma yuxin chiwalan hune' ti' teyet , machoj , walxinto yu hecolchahi .
43005035	Naj Juan tu' , caw lahan naj haca' hunu cantil ayco k'a' yin̈ , nahat chimujli isk'ak'al . Caw hac tu' yu yulic'o naj , yuxintic'a quextzalacan̈ yu naj hanic' tiempohal .
43005036	Yaja' ay hune' tzet caw ec'bal yelapno ye sata tzet yal naj Juan tu' win̈an , sunilej c'aybalc'ule yak' Inmaman inwatx'ehan , ha' chitzotel win̈an . Ha' xin chiyeniloj tato ha' Inmaman quinanitijan .
43005037	Ha' Inmaman an̈eintijan ha' chitzotel win̈an , walex hex ti' caw maẍto bay cheyabe istzoteli , caw maẍto chetxumilo mac caw Inmaman .
43005038	Caw maẍto Istzoti' Inmamtu'an yul heyanma , yuto mach cheyayto yul heyanma win̈an , wal xin ha' Comam Dios an̈eintijan .
43005039	Hex ti' caw cheyil hecuyni Istzoti' Comam Dios , yuto ch'ec' yin̈ henabal ta yin̈ tu' chiilchalo hek'inal mach istan̈bal . Yaja' waxan̈ca Istzoti' Comam Dios tu' chitzotel win̈an , yaja' mach chisje hec'ul chexoc tzujno wintajan yun̈e hechahni hek'inal mach istan̈bal chiwak'ti'an .
43005040	
43005041	Maẍtaj yu yalaxico inmayan yu anma yuxin chiwalan huntek'an tzoti' ti' .
43005042	Wal haca' quexwilniti'an , caw mach cheyoche Comam Dios .
43005043	Haninti'an caw chejbilintijan yu Inmaman , yaj caw mach cheyabe tzet chiwalan . Wal tato hunuxa naj comon anma chihul yeb yet , wal tu' caw sak'al heyijen sunil tzet chal naj .
43005044	¿ Tzettic'a chu heyanayto yul heyanma tato hemay cheyaco hununex , wal helanil chitit tet Comam Dios , caw mach chicam hec'ul hesayniloj ?
43005045	Tajca cheyala tato haninti'an chinocan ak'oc'ule yin̈ hemul tet Inmaman , walxinto ha' caw naj Mois'es chioc ak'oc'ule teyin̈ , naj bay chicawxi hec'ul .
43005046	Wal xin tato cheyayto yul heyanma yin̈ tzet tz'ibn̈ebilcano yu naj Mois'es , chimheyapaxayto yul heyanma win̈an , yuto win̈an chitzotel huntek'an tzet tz'ibn̈ebilcano yu naj .
43005047	Yaja' tato mach cheyayto yul heyanma yin̈ tzet tz'ibn̈ebilcano win̈an yu naj tu' , tzic'anab chiyu heyanayto yul heyanma yin̈ sunil tzet chiwalti'an , ẍi Comam tet ebnaj .
43006001	Lahwi tu' xin , isto Comam Jes'us isk'axepic'to ha' lago Galilea , chiyijpaxo Tiberias .
43006002	Caw xin hantan̈e anma oc tzujno yinta Comam , yuto yil anma tu' iswatx'en Comam c'aybalc'ule yet iscawxi anma ya'ay yu Comam .
43006003	Isto Comam Jes'us iswi' hune' won̈an yeb ebnaj chicuywi yintaj , yay tz'on̈no Comam yeb ebnaj bey tu' .
43006004	Toxa xin chiichico k'in̈ Pascua , isk'in̈ ebnaj Israel .
43006005	Yet yilni Comam xin ta caw hantan̈e anma apni isc'atan̈ , yalni Comam tet naj Felipe : -- ¿ Baytu'wal chicolok' tzet chislo sunil anma ti' ? ẍi Comam tet naj .
43006006	Yal Comam hune' ti' yun̈e yaben Comam tzet chiyute yalni naj Felipe . Wal Comam xin , caw yohtaxa tzet chiyu yak'ni wa'o sunil anma tu' .
43006007	Istak'wi naj : -- Waxan̈ca ay cabo ciento denario comelyu chilok'ni tzet chilolaxi , caw maẍtic'am chabe yik'ni anma hunta tx'inano yet , ẍi naj tet Comam .
43006008	Ay xin hune' naj chicuywi yinta Comam tu' , yuẍta isba yeb naj Sim'on Pedro , Andr'es isbi . Ha' naj halni :
43006009	-- Ay hune' naj nich'an coxol ti' , ay cac'on̈ no' cay ik'bil yu naj yeb xin howeb ixim pan cebada , yaja' ¿ tzet chak' hanic' ti' yin̈ sunil anma ? ẍi naj tet Comam .
43006010	Yalni Comam tet ebnaj iscuywom tu' : -- Halwe tet sunil anma ayojab tz'on̈noj , ẍi Comam . Caw xin chek'anla sat tx'otx' bey tu' , yuxin hacn̈e tu' yu yay tz'on̈no anma sunil . Aymi howebo mil isbisil ebnaj winaj .
43006011	Yinican̈ Comam ixim pan tu' . Yet lahwi yak'ni Comam yuch'andiosal yin̈ ixim tet Comam Dios , yitxk'anto Comam ixim yin̈ anma tz'on̈an tu' . Hactic'apax tu' yute Comam yin̈ no' cay , yak' Comam hantatic'a caw choche anma .
43006012	Hayet lahwi isnohcano isc'ul anma tu' xin , yalni Comam tet ebnaj chicuywi yintaj : -- Cutxbaweyo sunil ixim matxa malahwi yu anma ti' , haxinwal machi ixim chietaxtoj , ẍi Comam .
43006013	Hac tu' xin yu iscutxbanico ebnaj ixim , caw xin cablahon̈ebto motx ixim matxa lahwi yu anma tu' yin̈ ixim howeb pan cebada .
43006014	Yet yilni anma hune' c'aybalc'ule iswatx'e Comam Jes'us tu' , yalni anma haca' ti' : -- Yin̈ caw yeli , ha' hune' naj ti' ischejab Comam Dios halbilcanoj tato chihul coxol bey yul sat yiban̈k'inal ti' , ẍi anma .
43006015	Isnanilo Comam Jes'us tato ch'ec' yin̈ isnabal anma yinito Comam cat yanico anma Comam yahawiloj , yuxinto el Comam xol anma , isto Comam iswi' won̈an ischuquil .
43006016	Yet yay numnahi yapni ebnaj iscuywom Comam Jes'us isti' ha' lago .
43006017	Lahwi tu' xin yocto ebnaj yul hune' te' barco yun̈e yec' apno ebnaj isk'axepxac'to ha' lago cat yapni ebnaj yul con̈ob Capernaum . Caw xaay numnahi , maẍtotic'a xin chiapni Comam isc'atan̈ ebnaj .
43006018	Yet bel chu isbarco ebnaj yiban̈ ha' tu' , istzabnico yec' hune' niman jak'ek' . Caw nahat chi'ah ha' isbilen jak'ek' .
43006019	Ayxam xin yictajo iscab legua chito isbarco ebnaj yiban̈ ha' lago tu' , yilni ebnaj Comam Jes'us belwo chu yiban̈ ha' . Lan̈an xin ishitzico Comam isc'atan̈ te' barco bay ayicto ebnaj tu' , isxiwcan̈ ebnaj .
43006020	Yalni Comam tet ebnaj : -- Haninan , mach chexxiwcan̈ , ẍi Comam .
43006021	Yuxinto caw tzalacan̈ ebnaj ischahnicto ebnaj Comam yul barco tu' isc'atan̈ . Hunepixto xin , yapni ebnaj isk'axepic'to ha' bay nabilto yu yapni .
43006022	Haxa yin̈ hunxa tz'ayic xin , yet aytoc'o anma sunil isti' ha' lago tu' , isnaniti anma tato xato ebnaj iscuywom Comam yul hune' te' barco ayayo bey tu' , han̈e xin te' ayayoj . Isnanipaxti anma ta machi to Comam yinta ebnaj .
43006023	Ay xin huntek'an te' barco ispeto yul con̈ob Tiberias apni iscawilal bay iswah anma ixim pan yet yak'ni Comam yuch'andiosal yin̈ ixim tet Comam Dios .
43006024	Yet yilni anma tato matxa Comam Jes'us bey tu' yeb ebnaj chicuywi yintaj , yocto anma yul huntek'an te' barco apni bey tu' , isto anma saywal yin̈ Comam k'axepxac'to ha' bey yul con̈ob Capernaum .
43006025	Yet yec' apno anma isk'axepic'to ha' lago tu' yilcha Comam yu anma . Isk'amben anma tu' tet Comam : -- Mam cuywawom , ¿ hanic' hawul bey ti' ? ẍi anma tet Comam .
43006026	Istak'wi Comam tet anma : -- Yin̈ caw isyelal chiwalan teyet , walex hex ti' , chinhesayilojan yuto caw noh hec'ul yu ixim pan wak'an hewab . Maẍtaj yu matxumchalo heyu yin̈ tzet chal yelapno ye hune' c'aybalc'ule inwatx'etu'an , ẍi Comam .
43006027	Yalnipaxo Comam : -- Maẍn̈etaj tzet chelo cheyaco yin̈ hec'ul hesayniloj yuto hune' tu' chilahwi . Wal xin ay hune'xa haca' tzet chicolo mach chitan̈iloj , ha' hune' tu' chiak'ni hek'inal mach istan̈bal . Ha' hune' tu' wal heyanico yin̈ heyanma hesayniloj . Hanin Ak'bilintijan texol yu Inmaman , haninan chiwak'an hune' itah , ha' ton k'inale mach istan̈bal , yuto xaisyelo Comam Dios tato haninan sic'bilintijan yu , ẍi Comam Jes'us tet anma .
43006028	Isk'amben anma tet Comam : -- ¿ Tzet xin wal juten cobahan̈ yun̈e cowatx'enan̈ sunil tzet choche isc'ul Comam Dios ? ẍi anma .
43006029	Istak'wi Comam : -- Ha' hune' chiyoche Comam Dios to cheyayto yul heyanma win̈an , yuto ha' Comam chejn̈eintijan , ẍi Comam .
43006030	Yalnipaxo anma tet Comam : -- ¿ Tzet xin hunu c'aybalc'ulehal chaye jila'an̈ , yun̈e cachcochahnihan̈ yul janmahan̈ ? ¿ Tzet hunu chawatx'e ?
43006031	Ebnaj jichmaman̈ yet payat , ay hune' c'aybalc'ule ilbil yu ebnaj yet isloni ebnaj man'a bey tx'otx' desierto . Haca' yalni Istzoti' Comam Dios bay chal haca' ti' : " Yati Comam Dios hune' itah satcan̈ islob sunil anma , " ẍiayoj , ẍi anma tet Comam .
43006032	Yalni Comam tet anma : -- Yin̈ caw isyelal chiwalan teyet , maẍtaj naj Mois'es ak'n̈e hune' itah satcan̈il tu' tet ebnaj jichmam yet payat tiempo tu' . Wal xin itah tit yul satcan̈ tu' yechel yin̈ hune' wah caw yeli chak' Inmaman teyet .
43006033	Hune' wah chak' Comam ti' , yul satcan̈ titnaj , ha' xin chiak'ni k'inale mach istan̈bal tet anma , ẍi Comam .
43006034	Yalni anma tet Comam : -- Mamin , ak' hune' wah tu' jetan̈ yin̈ sunilbal tiempo , ẍi anma .
43006035	Yalni Comam tet anma : -- Hanintonan hune' wah tu' , yuto chiwak'an k'inale mach istan̈bal . Macn̈etic'a chaco isba yul ink'aban , matxa bak'inal chin̈ohchahi , yeb xin macn̈etic'a chianayto yul yanma win̈an , matxa bak'inal chitajpaxo isti' .
43006036	Caw xatic'a walan teyet , waxan̈ca caw cheyilico win̈an , yaja' caw mach cheyaco heba yul ink'aban .
43006037	Wal xin , sunil mac chahti Inmaman wetan , chul yul ink'aban , yuxin mac chihul yul ink'abtu'an caw chinchahan , mach chinman̈c'otojan .
43006038	Wal haninti'an , quintitan yul satcan̈ , yaj maẍtaj yu inwatx'enan tzet chal inc'ulan , wal xin titnajinan yun̈e inwatx'enan tzet chal isc'ul Inmaman chejn̈eintijan .
43006039	Ha' tzet choche isc'ul Comam chejn̈eintijan yin̈ sunil macta chiyaco yul ink'aban , ta machi hunu mac chic'ayto wuhan , to chiwak' itzitzbocan̈an yet chiapni islahobal tz'ayic .
43006040	Ha' choche isc'ul Inmaman , to ha' mac chinilnihan ta haninan Isc'ahol Dios wehan , cat yanayto yul yanma win̈an , chischah isk'inal mach istan̈bal . Haxa yet chiapni islahobal tz'ayic , cat wak'ni itzitzbocan̈an xol camom , ẍi Comam .
43006041	Yet yaben ebnaj yahawil yin̈ ebnaj Israel yin̈ tzet chal Comam tu' , yoc ebnaj buchwal yin̈ Comam yuto yal Comam haca' ti' : " Haninti'an hune' wah titna yul satcan̈ , " ẍi Comam .
43006042	Yalni ebnaj haca' ti' : -- ¿ Tom maẍtaj naj ti' naj Jes'us , isc'ahol naj Jos'e ? Caw johta mac ismam naj yeb ismi' naj . ¿ Tzet yin̈ yuxinto chal naj tato yul satcan̈ titna naj ? ẍi ebnaj yin̈ Comam .
43006043	Yalni Comam tet ebnaj : -- Bejwe hetzotel win̈an .
43006044	Caw machi hunu mac chihul yul ink'aban tato maẍtaj Inmaman chichejniti wetan , Comam an̈eintijan . Haninan xin chiwak' itzitzbocan̈an yet islahobal tz'ayic .
43006045	Tz'ibn̈ebilcano yu ebnaj ischejab Comam Dios yet payat haca' ti' : " Sunil mac chicuylax yu Comam Dios , " ẍiayoj . Yuxin sunil mac chiaben tzet chal Comam Dios tu' , chitxumchalo yu yin̈ tzet chala , ha' xin chihul yul ink'aban .
43006046	Caw maẍto hunu mac iln̈e yin̈ Comam Dios Mame hachcachann̈e inan , yuto yul satcan̈ titnajinan , yuxinto caw wohtajan Comam .
43006047	Yin̈ caw isyelal chiwalan teyet , macn̈etic'a chinchahnihan yul yanma , caw chischah hune' isk'inal mach istan̈bal .
43006048	Haninti'an ha' ton hune' wah chiak'ni k'inale mach istan̈bal .
43006049	Ha' ebnaj heyichmam yet payat tu' , iswah ebnaj huntek'an man'a bey tx'otx' desierto , yaj xin sunil ebnaj xa-le-camtoj .
43006050	Yaja' mac chiwahni hune' wah titna yul satcan̈ , chiwalti'an xin , machi bak'inal chicami .
43006051	Hanintonan hune' wah itzitz titna yul satcan̈ , yuxin macn̈etic'a chiwahni hune' wah ti' , caw itzitzn̈etic'a yin̈ sunilbal tiempo . Ha' hune' wah chiwak'ti'an , ha' ton innimanilan chiwak'an yun̈e ischahni anma isk'inal , ẍi Comam Jes'us tet anma .
43006052	Hayet yaben anma Israel huntek'an ti' , istzabnico anma isteyelen isba yin̈ tzet yal Comam . Le-yalni anma haca' ti' : -- ¿ Tzet chu yak'ni naj ti' isnimanil coc'uxu' ? ẍi anma tet hunun .
43006053	Yalni Comam xin : -- Yin̈ caw isyelal chiwalan teyet , haca' tato mach chec'ux innimanilti'an , Hanin Ak'bilintijan texol yu Comam Dios , yeb xin haca' ta mach cheyuc' inchiq'uilan , mach chechah hek'inal mach istan̈bal .
43006054	Yuxin macn̈etic'a chic'uxni innimanilti'an , cat yuc'ni inchiq'uilti'an , caw chischah isk'inal mach istan̈bal . Hayet islahobal tz'ayic xin chiwak' itzitzbocan̈an xol anma camom .
43006055	Yuto innimanilti'an lahan haca' wah , ha' chiak'ni k'inale mach istan̈bal , hacpax tu' xin inchiq'uilan haca' tzet chiuc'laxi .
43006056	Macn̈etic'a chic'uxni innimanilan cat xin yuc'ni inchiq'uilan , caw hunxan̈e chiwucanojan yebi .
43006057	Comam Dios caw itzitz yin̈ sunilbal tiempo , ha' Comam tu' quinchejnitijan , yuxin itzitz inn̈etic'apaxojan . Hac ton tu' xin , mac chic'uxni innimanilti'an , caw itzitzn̈etic'apaxo wuhan .
43006058	Hanintonan , hune' wah titna yul satcan̈ , yaj mach haca'o man'a islo ebnaj jichmam , yuto waxan̈ca islo ebnaj huntek'an man'a tu' , yaj cam ebnaj . Wal mac chiwahni hune' wah chiwalti'an xin , caw ay isk'inal mach istan̈bal , ẍi Comam .
43006059	Sunil huntek'an ti' yak' Comam Jes'us iscuyu' anma yul iscapilla ebnaj Israel bey yul con̈ob Capernaum .
43006060	Yet yaben anma chicuywi yinta Comam Jes'us huntek'an cuybanile yak' Comam tu' , tx'i'al ebnaj halni tet hunun : -- Caw ya'ta cochahni huntek'an chal naj ti' . ¿ Mactaxca chik'oji isyijeni ? ẍi ebnaj .
43006061	Wal Comam xin , caw yohtaxa tzettaj chal ebnaj tu' , yuxin yal Comam haca' ti' : -- ¿ Tom caw chicabconcan̈ hec'ul yin̈ tzet chiwalti'an ?
43006062	Wal Hanin Ak'bilintijan texol yu Comam Dios ti' , tato cheyil inmeltzohan yul satcan̈ bay titnajinan , ¿ tzixam chi-la-heyala' ?
43006063	Ha' Yesp'iritu Comam Dios ha' chiak'ni k'inale mach istan̈bal , wal conimanil matzet chak'a . Huntek'an cuybanile xawalan teyet tu' , yin̈ caw yeli yet Esp'iritu yehi , ha' chiak'ni k'inale mach istan̈bal .
43006064	Yaja' ayexto hex ti' , maẍto cheyayto yul heyanma yin̈ tzet chiwalti'an , ẍi Comam . Yal Comam haca' tu' yuto caw yohtaxa Comam yet caw yalan̈tocanoj macta mach chianayto yul yanma yin̈ tzet chal Comam . Caw xin yohtaxapaxo Comam mac chianico yul isk'ab ebnaj ayco ishowal yin̈ .
43006065	Yuxinto yalpaxo Comam haca' ti' : -- Caw chiwalan teyet tato caw machi hunu mac chaco isba yul ink'aban tato maẍtaj Inmaman chichejniti wetan , ẍi Comam .
43006066	Yet yaben anma tzet yal Comam tu' xin , tx'i'al anma bejnicano yec' yinta Comam .
43006067	Yuxinto isk'ambe Comam tet ebnaj cablahon̈wan̈ iscuywom : -- Haxa hex ti' , ¿ chimheyoche chextopaxoj ? ẍi Comam tet ebnaj .
43006068	Istak'wi naj Sim'on Pedro , tet Comam : -- Mamin , macc'anab yinta chon̈oc tzujnojan̈ , yuto han̈c'an̈e hatzoti' chiak'ni k'inale mach istan̈bal .
43006069	Wal han̈on̈ti'an̈ , caw xajaytojan̈ yul janmahan̈ tawin̈ . Caw xin johtajan̈ tato ach ti' Cristo hach , Isc'ahol Comam Dios caw itzitz , ẍi naj Pedro tet Comam .
43006070	Yalni Comam tet naj : -- Wal xin quexinsayilojan hecablahon̈wan̈il , yaj ay hune' hex ti' ayayto naj matzwalil yul yanma , ẍi Comam tet ebnaj .
43006071	Yet yalni Comam haca' tu' , yin̈ naj Judas , isc'ahol naj Sim'on Iscariote yal Comam . Yuto waxan̈ca ayco naj yetbiho ebnaj cablahon̈wan̈ , yaj xin ha' naj anico Comam yul isk'ab camical .
43007001	Lahwi tu' xin , istzabnico Comam Jes'us yec' yul ismajul Galilea . Matxa isje isc'ul Comam ehoyo yul ismajul Judea yuto caw chiyoche ebnaj yahawil yin̈ ebnaj Israel yak'a' camo Comam .
43007002	Toxa xin chiichico hune' k'in̈ Poy telaj isbi , hune' isk'in̈ anma Israel ,
43007003	yalni ebnaj yuẍta Comam tu' tet : -- Mach chaẍcan bey ti' , wal xin asi' bey Judea bay caw ay anma chicuywi tawintaj , haxinwal chil anma c'aybalc'ule chi-la-hawatx'e ti' .
43007004	Yuto ta ay hunu mac choche chiohtan̈elaxi mach chiswatx'e hunu tzet ye tu' bay ewan , yuxin yilal hayeni sunil c'aybalc'ule chi-la-hawatx'e ti' yin̈ sat anma , ẍi ebnaj tet Comam .
43007005	Hac tu' yute yalni ebnaj yuto mach chayto ebnaj yul yanma yin̈ Comam .
43007006	Yuxinto yal Comam tet ebnaj haca' ti' : -- Maẍto chiapni istz'ayical inyenilo inbahan tet anma , wal hex ti' , tzijxan̈e tz'ayical c'ul heyenilo heba .
43007007	Anma yul sat yiban̈k'inal ti' mach chexisyaha , walinan xin caw caj chinillaxan , yuto chiwalan tato caw machiswalil sunil tzet chiswatx'e anma .
43007008	Asi'we hex ti' yin̈ k'in̈ tu' , walinan mach chintohan , yuto maẍto chiapni istiempohal inyenilo inbahan tet anma , ẍi Comam .
43007009	Yet lahwi yalni Comam huntek'an ti' tet ebnaj xin , iscancano Comam bey Galilea .
43007010	Yet xato ebnaj yuẍta Comam Jes'us tu' yin̈ k'in̈ istopaxo Comam , yaj yin̈ ewantajil .
43007011	Caw xin chissayic'o ebnaj iswi'ehal ebnaj Israel tu' Comam Jes'us yin̈ k'in̈ tu' , chalni ebnaj : -- ¿ Baytaxca tu' ay hune' naj winaj tu' ? ẍi ebnaj .
43007012	Caw xin nanantaxan̈e chal anma yin̈ Comam , ay anma chalni : " Caw c'ulcano hune' naj tu' , " ẍi . Aypaxo anma chihalni : " Caw machiswalil hune' naj tu' , caw ton̈e chiyak' subchaho naj anma , " ẍipaxoj .
43007013	Yaja' xin caw ewanta chitzotel anma tu' yuto caw chixiw anma tet ebnaj yahawil yin̈ anma Israel .
43007014	Hayet caw niman k'in̈ tu' , yocto Comam Jes'us yul yatut Comam Dios , istzabnico Comam iscuyni anma .
43007015	Caw xin chic'ay isc'ul ebnaj Israel tu' yaben tzet chal Comam . Chi-la-yalni ebnaj haca' ti' : -- ¿ Tzet chute hune' naj ti' yohtan̈enilo sunil huntek'an ti' ? Yaj mach cuywina naj , ẍi ebnaj yin̈ Comam .
43007016	Istak'wican̈ Comam tet ebnaj : -- Ha' cuybanile chiwalan teyet ti' mach wetojan inchuquilan , yet Comam chejn̈eintijan .
43007017	Tato ay mac chiyoche chisyije tzet chal Comam Dios , caw yilal istxumniloj tato yet Comam ye cuybanile ti' . Yohtapaxoj ta maẍtaj yul inwi'an inchuquilan chiwitijan cat xin walnihan teyet .
43007018	Macn̈etic'a yul iswi' chiyiti tzet chiyak' iscuyu' anma , chiyute hune' tu' yun̈e yoc iswinajil sata anma . Wal hanin chejbilintijan yu Comam Dios , ha' yalaxico ismay Comam yu anma ha' chinsayan , yuxin caw isyelal sunil tzet chiwalti'an , caw machi lek'ti'al yin̈ .
43007019	Caw ak'bil isley Comam Dios teyet yu naj Mois'es , yaja' machi hunujex cheyije tzet chal hune' ley tu' . ¿ Tzet yin̈ yuxinto chinhepotx'an heyalni ? ẍi Comam tet ebnaj .
43007020	Istak'wi ebnaj xin , yalni ebnaj tet Comam : -- Etzan̈em ay hunu ischejab naj matzwalil ayco tawin̈ . ¿ Mac chachak'ni camo hawalni ? ẍi ebnaj tet Comam .
43007021	Yalnipaxo Comam tet ebnaj : -- Yu hune' c'aybalc'ule inwatx'ehan yin̈ hune' tz'ayical xewilal caw hesunil chic'ayilo hec'ul yin̈ .
43007022	Hatax ebnaj heyichmam ichencanocan̈ hune' circuncisi'on , ha' xin naj Mois'es chihalni tato caw yilal isyijelaxi . Yuxinto waxan̈ca yin̈ istz'ayical xewilal , cheyak' circuncidar niẍte unin winaj semanahil ixto ispitzc'ahi .
43007023	Walex hex ti' , istz'ayicalojab xewilal masan cheyak' circuncidar niẍte unin yun̈e mach cheman̈c'o isley naj Mois'es heyalni . Tato caw hac tu' cheyute , ¿ tzet yin̈ yuxinto caw chichiwa hec'ul win̈an yuto yet istz'ayical xewilal wak'ni cawxojan hune' naj ?
43007024	Mach ton̈eho chexoc heyila' yin̈ tzet chiswatx'e anma . Tato cheyoche chexoc heyila' tzet yehi , ilwe yin̈ caw istoholal , ẍi Comam tet ebnaj .
43007025	Ay xin huntek'an ebnaj ah Jerusal'en halni haca' ti' : -- ¿ Machmi taj naj ti' chal ebnaj ispotx'o' ?
43007026	Caw yin̈ sat anma lan̈an istzotel naj lah , yaj machi hunu mac chicachni naj istzoteli . ¿ Mato xayayto ebnaj jahawil ti' yul yanma tato ha' naj ti' Cristo ?
43007027	Yet chul Comam Cristo tu' , machi hunu mac ohtan̈e baytu'wal chi-caw-istiticoj . Wal naj ti' xin caw johtaj baytu'wal titnaco naj , ẍi ebnaj yin̈ Comam .
43007028	Yet yaben Comam yalni ebnaj haca' tu' , ha' ton yet lan̈an iscuywa Comam yul yatut Comam Dios , yalni Comam yin̈ caw ip : -- Caw quinheyohtajan heyalni , yeb xin heyohtaj baytu'wal titnaj inpaxojan . Yaja' caw maẍtajinan witi inbahan inchuquilan , wal xin chejbilintijan yu Comam Dios , Comam caw isyelaln̈etic'a chala , yaj mach heyohtajo Comam .
43007029	Wal inti'an caw wohtajan Comam tu' , yuto yin̈ Comam titnajinan , ha' quinanitijan , ẍi Comam .
43007030	Yet lan̈an yalni Comam hune' tu' xin , ay huntek'an ebnaj yoche inoto Comam yul te' , yaj xin machi hunu mac tzabnayo Comam , yuto maẍto chiapni istiempohal bay chicami .
43007031	Caw xin hantan̈e mac chanayto yul yanma yin̈ Comam , chi-la-yalni haca' ti' : -- Yet chihul Comam Cristo tu' , ¿ tom caw ec'balto c'aybalc'ule chisye sata sunil tzet chisye naj ti' jet ? ẍi anma yin̈ Comam .
43007032	Yet yaben ebnaj fariseo tzet yal anma yin̈ Comam Jes'us tu' , iscutxbanayo isba ebnaj yeb xin ebnaj yahawil sacerdote , ischejnito ebnaj ebnaj mayor chitan̈en yatut Comam Dios yu istzabnayo ebnaj Comam , cat yanicto Comam yul preso .
43007033	Yalni Comam haca' ti' : -- Hanic'xan̈ech'an tiempohal ayinic'ojan texol , cat xin inpaxtojan isc'atan̈ Comam chejn̈eintijan .
43007034	Hex ti' chexoc saywal win̈an , yaj matxa chinilchahan heyu , yuto mach chu heyapni bay chinapnitu'an , ẍi Comam tet ebnaj .
43007035	Yichico ebnaj yahawil con̈ob Israel tu' isk'amben tet hunun haca' ti' : -- ¿ Baytaxca tu' chito naj ti' , yuxin chal naj tato matxa chiilcha naj ju ? Ay ebnaj jet con̈ob pujanto xol ebnaj griego , ¿ ham tu' chito naj cuywal xol ebnaj , cat yoc naj iscuyno ebnaj griego tu' yalni ?
43007036	¿ Tzet caw chalilo hune' chal naj ti' : " Chinhesaya'an , yaj matxa chinilchahojan heyu , yuxinto mach chiyu heyapni bay chinapnitu'an ? " ẍi naj , ẍi ebnaj yin̈ Comam .
43007037	Ha' islahobal tz'ayic k'in̈ tu' , ha' caw ay yelapno ye yul sat anma Israel . Yin̈ hune' tz'ayic tu' xin , ah lin̈no Comam Jes'us , yalni Comam yin̈ caw ip haca' ti' : -- Maquex chitaj heti' titan̈we inc'atan̈an , cat heyuc'ni hune' ha ha' chiwak'an .
43007038	Haca' yalni yul Yum Comam Dios bay chala : " Ha' mac chianayto yul yanma win̈an , haca' chiyu ispitzc'a isnuk' ha ha' chiel yojomal , hac tu' chiyu ispitzc'a isnuk' ha' yet k'inale yul yanma , " ẍiayoj , ẍi Comam tet ebnaj .
43007039	Yal Comam Jes'us hune' ti' yin̈ Comam Esp'iritu Santo chischah macta chianayto yul yanma yin̈ Comam . Yet hune' tiempohal tu' xin , maẍto chiayilo Comam Esp'iritu Santo isyayil maẍto chiilaxto Comam yul satcan̈ .
43007040	Yet yaben anma cutxanico tu' yin̈ tzet yal Comam Jes'us , ay anma halni haca' ti' : -- Yin̈ caw yeli , ha' naj ti' ischejab Comam Dios halbilcanoj ta chuli , ẍi .
43007041	Aypaxo mac halni haca' ti' : -- Ha' ton naj ti' Cristo , echmabil yul ju , ẍi . Aypaxo hune'xa majan anma halni : -- Naj Cristo tu' , ¿ tom Galilea chitit naj heyalni ?
43007042	Chal yul Yum Comam Dios tato ha' bey yul con̈ob Bel'en , yul iscon̈ob naj rey David chipitzc'a naj Cristo tu' , yuto yuninal yuninal naj rey David ye naj , ẍi hunmajanxa anma .
43007043	Hac tu' yu ispohnito isba anma yu Comam .
43007044	Aypaxo ebnaj xin etza inito Comam yul preso , yaj machi hunu mac yaco isk'ab yin̈ Comam .
43007045	Haxa yet ismeltzo ebnaj chitan̈en yatut Comam Dios isc'atan̈ ebnaj fariseo , isk'amben ebnaj tet ebnaj : -- ¿ Tzet yin̈ yuxinto machi maxeyiti naj Jes'us tu' ? ẍi ebnaj .
43007046	Yalni ebnaj chitan̈en yatut Comam Dios tu' haca' ti' : -- Caw machi hunu mac caw helan istzotel haca' istzotel naj , ẍi ebnaj yin̈ Comam .
43007047	Yalni xin ebnaj fariseo tu' tet ebnaj : -- ¿ Tom ha' hunex cheyak' subchaho heba tet hune' naj tu' ?
43007048	¿ Tom ay hunu ebnaj yahawil chianayto yul yanma yin̈ tzet chal naj , maca hunujon̈an̈ han̈on̈ fariseo on̈ti'an̈ ?
43007049	Han̈c'an̈e huntek'an anma caw mach yohtajo isley naj Mois'es , ha' chisubcha yu naj , yaja' xin chiay isya'tajil yiban̈ huntek'an anma tu' yu Comam Dios , ẍi ebnaj .
43007050	Ay xin hune' naj fariseo Nicodemo isbi , naj beyc'o tzotelo tet Comam yin̈ hune' ak'balil , ha' naj xin halni tet ebnaj yetbi tu' :
43007051	-- Ha' chiyute yalni coley tato mach chu iscawxico ismul hunu naj yiban̈ yalan̈to maẍto chijabe tzet chal naj , yun̈e johtan̈eniloj tzet iswatx'e naj , ẍi naj Nicodemo tu' .
43007052	Yuxinto yal ebnaj yetbi naj tu' tet : -- ¿ Tom ah Galilea hachpaxoj ? Wal xin say yul Istzoti' Comam Dios cat hawilni tato ay hunu ischejab Comam Dios chitit bey Galilea tu' , ẍi ebnaj .
43007053	Lahwi tu' xin , ispaxto ebnaj yatut .
43008001	Wal Comam Jes'us xin to Comam bey hune' won̈an , Olivo isbi .
43008002	Yin̈ hune'xa tz'ayical xin , yapni Comam hunelxa yul yatut Comam Dios yin̈ caw sahab sac'ayal . Caw xin hantan̈e anma apni isc'atan̈ Comam . Lahwi tu' xin , yay tz'on̈no Comam istzabnico iscuyni anma tu' .
43008003	Hunepixto xin yiniti ebnaj fariseo yeb ebnaj chicuyni anma yin̈ isley naj Mois'es hune' ix ix tet Comam . Caw c'uxan ischahlo ix yin̈ ismul yu ebnaj . Yalaxico ix xol anma cutxanico isc'atan̈ Comam tu' .
43008004	Yalni ebnaj tet Comam : -- Mam cuywawom , machahlo hune' ix ti' juhan̈ isc'atan̈ iswinaj .
43008005	Wal xin , chal isley naj Mois'es tato ebix ix tx'oj ye iswi' haca' hune' ix ti' , yilal isk'ojlax camo ebix , yaja' ¿ tzimi chawute hawalnipaxo hach ti' ? ẍi ebnaj tet Comam .
43008006	Yal ebnaj haca' tu' yun̈e yilwen ebnaj Comam , yeb yun̈e yayc'ay Comam yin̈ hunu istx'ojal , cat xin yoc ebnaj ak'oc'ule yin̈ Comam , chute yalni .
43008007	Yaj xin ton̈e ay c'on̈no Comam , istzabnico istz'ibli sat tx'otx' yu yiximal isk'ab . Ayn̈etic'aco xin ebnaj isk'amben tet Comam tzet caw chielcanico ix , yuxinto ah t'an̈no Comam , yalni haca' ti' : -- Macn̈etic'a caw machi nich'ano ismul texol , ha'ojab babel ch'ak'ni ch'en k'ojbal yin̈ ix , ẍi Comam .
43008008	Lahwi tu' yaypaxo c'on̈no Comam , istzabnico istz'ibli sat tx'otx' hunelxa .
43008009	Yet yaben ebnaj tzet yal Comam tu' , istxumni isba yanma ebnaj ta machi hunu ebnaj c'ul , yuxin hununtajil yu yel ebnaj isc'atan̈ Comam . Babel el ebnaj ec'na ichamtaxa , lahwi tu' istopaxo ebnaj tzehtaj . Hac tu' yu iscancano Comam ischuquil yeb ix tu' .
43008010	Lahwi tu' xin , yah lin̈no Comam , isk'amben Comam tet ix : -- Ix , ¿ baytu'wal ay ebnaj chiak'wi c'ule tawin̈ ? ¿ Tom caw machi hunu ebnaj macachk'ojnican̈ yu ch'en ch'en ? ẍi Comam tet ix .
43008011	-- Macho Mamin , machi hunu maca , ẍi ix tet Comam . -- Haquinpaxtu'an , mach chiwalan ta chaẍk'ojlax camo yu hamul . Asi' xin , matxa chawaco hamul hunelxa , ẍi Comam tet ix .
43008012	Yalnipaxo Comam tet anma hunelxa : -- Wal haninti'an , caw haca' issajilk'inal wehayojan xol anma yul sat yiban̈k'inal ti' . Macn̈etic'a ch'oc tzujno wintajan chiwak'an issajilk'inal yul yanma . Yu hune' issajilk'inal ti' xin , chischah isk'inal mach istan̈bal . Matxa xin chiec' xol k'ejholo , ẍi Comam .
43008013	Yalni ebnaj fariseo xin : -- Caw matzet chalilo tzet chawal ti' , yuto hach ti' , hach caw chachtzotel tawin̈ , ẍi ebnaj tet Comam .
43008014	Istak'wi Comam : -- Waxan̈ca caw han-caw-inan chiwalan yin̈ tzet wehan , yaj caw isyelal sunil tzet chiwalan . Yuto haninti'an wohtajan baytu'wal titnajinan , caw wohtapaxojan baytu'wal chi-caw-intocojan . Walex hex ti' , caw mach heyohtajo baytu'wal titnajinan , yeb baytu'wal chintopaxojan .
43008015	Walex hex ti' , caw comonn̈etic'a chexoc heyila' tzet ye anma , yaj walinan mach ton̈etic'aho chinocan wila'an tzet chielico anma .
43008016	Yaja' yet chiwilnihan yin̈ tzet chielico anma , chiwilan yin̈ caw istoholal , yuto mach inchuquilojan chiwilan tzet chielico anma , to ha' hun Inmaman an̈eintijan , ha' chiilni tzet chielico anma wintajan .
43008017	Chal hecuybanil tato ay cawan̈o testigo lahan yalni yin̈ hunu tzet ye tu' , caw yel hune' tu' chal tu' .
43008018	Ilwec'anab xin , ay cawan̈ mac chak' testigohal . Caw testigo wehicojan win̈an , yeb xin Inmaman an̈eintijan ha' chitzotel win̈an , ẍi Comam tet ebnaj .
43008019	Lahwi tu' xin isk'amben ebnaj tet Comam : -- ¿ Baytu'wal ay hamam tu' xin ? ẍi ebnaj . Istak'wi Comam tet ebnaj : -- Hex ti' , mach quinheyohtajojan , caw xin mach heyohtajo Inmamtu'an . K'inalo tato quinheyohtajan , heyohtapaxo Inmaman , ẍi Comam .
43008020	Hayet iscuywa Comam Jes'us yul yatut Comam Dios yalnicano Comam huntek'an ti' , iscawilal bay chibey anma yak'a'cano yofrenda . Yaj xin machi hunu mac tzabnayo Comam , yuto maẍto chiapni istz'ayical bay chicami .
43008021	Yalnipaxo Comam Jes'us hunelxa : -- Haninti'an chintohan , wal xin chinhesaya'cojan yaja' mach chinilchahan heyu , yuto mach chu heto bay chintotu'an . Walex hex ti' yin̈ hemul chexcamcantoj , ẍi Comam .
43008022	Yuxin yal ebnaj yahawil yin̈ con̈ob Israel : -- ¿ Tom xin chispotx' isba naj , yuxinto chal naj tato caw mach chu japni bay chiapni naj tu' ? ẍi ebnaj yin̈ Comam .
43008023	Yalnipaxo Comam tet ebnaj : -- Walex hex ti' , caw yet sat tx'otx'al heyehi , wal inti'an yet satcan̈ wehan , caw yet yul sat yiban̈k'inal ti' heyehi , wal inpaxojan mach yeto sat yiban̈k'inal ti' wehan .
43008024	Yuxinto caw chiwalan teyet tato yin̈ hemul chexcami , yuto mach chechayto yul heyanma tato haninan hune' haca' chiwute walnihan teyet , yuxinto caw yin̈ hemul chexcamtoj , ẍi Comam tet ebnaj .
43008025	Isk'ambenpaxo ebnaj tet Comam : -- ¿ Mac hach anmahil chal tu' ? ẍi ebnaj . Yalni Comam tet ebnaj : -- Halbilxatic'a teyet wuhan yet yalan̈tocanoj mac anmahilinan .
43008026	Caw hantan̈e tzet chiwalan teyin̈ yet chiwilnihan yin̈ tzet chexelicoj . Yaj Comam an̈eintijan texol ti' , caw yin̈ isyelal chitzoteli . Yuxinto ha' tzet halbil wetan yu , ha' chiwalpaxojan tet anma ay yul sat yiban̈k'inal ti' , ẍi Comam .
43008027	Yaj xin caw maẍtic'a txumchalo yu ebnaj tato ha' Comam Dios chal Comam .
43008028	Yuxinto yal Comam tet ebnaj : -- Hayet chinheyanican̈an yin̈ te' culus , ha' to tu' chitxumchalo heyu tato Hanin Ak'bilintijan texol yu Comam Dios , cat xin heyohtan̈eniloj tato mach wetojan inchuquilan sunil tzet chiwalti'an . Wal xin ha' tzet chal Inmaman wetan , ha' chiwalan .
43008029	Ha' Comam an̈eintijan , ha' ayco wetbihojan . Caw mach chinisbejcanojan inchuquilan , yuto han̈c'an̈e tzet choche isc'ul chinwatx'ehan yin̈ sunilbal tiempo , ẍi Comam tet ebnaj .
43008030	Yet yalni Comam huntek'an tu' , caw hantan̈e anma chahni Comam yul yanma .
43008031	Yalni Comam Jes'us tet anma Israel chahni Comam yul yanma : -- Tato caw huneln̈e cheyayto yul heyanma yin̈ tzet chiwalan , yin̈ caw yeli incuywoman heyehi .
43008032	Hac tu' xin chu heyohtan̈enilo isyelal ; ha' isyelal tu' xin , ha' chexcolnicanoj , ẍi Comam .
43008033	Yalni ebnaj tet Comam : -- Han̈on̈ti'an̈ jichmaman̈ ye icham Abraham , caw machi hunelo con̈txon̈laxan̈ tet anma . ¿ Tzet yin̈ yuxinto chawala " chexcolchacanoj ? " cachi , ẍi ebnaj .
43008034	Istak'wi Comam tet ebnaj : -- Yin̈ caw yeli chiwalan teyet , mac caw mach chisbejcano yanico ismul , caw txon̈bil isba tet mule .
43008035	K'inalo hunu naj txon̈bil chejabo tet huno yahaw tinan̈ , mach chiyu yoc naj yetbiho yuninal naj yahawil tu' yin̈ huneln̈e . Wal haca' naj c'ahole xin , caw yetbitic'a isba naj yeb ismam yeb ismi' yeb ej yuẍtaj .
43008036	Yuxin tato haninan chexincolilojan yin̈ hemul , yin̈ caw yeli chexcolchacanoj yuto caw Isc'ahol Dios wehan .
43008037	Caw wohtajan tato heyichmam icham Abraham , yaj caw cheyoche quinhepotx'o'an , yuto mach cheyoche heyabe' cuybanile chiwak'ti'an .
43008038	Ha' tzet wilan bey Inmamtu'an , ha' chiwalan teyet , walex hex ti' caw nan hemam , yuxinto ha' tzet chal hemam tu' ha' chewatx'e , ẍi Comam tet ebnaj .
43008039	Istak'wipaxo ebnaj : -- Wal han̈on̈ti'an̈ , comaman̈ jichmam Abraham , ẍi ebnaj . Istak'wi Comam : -- Tato caw yel cheyala hemam ye icham Abraham tu' , ham tzet iswatx'e icham , ha' chewatx'e .
43008040	Wal xin waxan̈ca ha' caw isyelal halbil wetan yu Comam Dios ha' chiwalan teyet , yaj caw cheyoche quinheyak'a' camojan . Wal icham Abraham cheyal ti' , machi hunelo yute isba icham haca' hex ti' .
43008041	Ha'tic'a tzet chiswatx'e hemam , ha' cheyupaxoj , ẍi Comam tet ebnaj . Yuxinto yal ebnaj : -- Wal han̈on̈ti'an̈ , mach matn̈ebilon̈an̈ , wal xin hune'ch'an comaman̈ , ha' ton Comam Dios , ẍi ebnaj .
43008042	Yalnipaxo Comam : -- Tato yeli hemam Comam Dios tu' , xahanmi chinheyilan , yuto ha' bay ay Comam Dios titnajinan yet wulan bey ti' , Maẍtajinan witi inbahan inchuquilan , ha' Comam Dios chejn̈eintijan .
43008043	¿ Tzet yin̈ xin mach chitxumchalo tzet chiwalti'an heyu ?
43008044	Walex hex ti' , ha' naj matzwalil , ha' naj caw hemam , yuto hatzet choche isc'ul naj , ha' caw choche hec'ul hewatx'e' . Naj matzwalil tu' , caw potx'om anma naj yichtaxtic'a yul naj sat yiban̈k'inal ti' . Caw maẍtic'a isyelal yin̈ naj , yuxin sunil tzet chiahti yul isti' naj mach yeloj . Hayet chanico naj lek'ti'al , ha' tzet ye naj ha' chal naj , yuto caw lek'ti' naj ; caw ismam lek'ti'wom naj .
43008045	Wal haninti'an , ha' caw isyelal chiwalan , yuxinto caw mach cheyayto yul heyanma tzet chiwalti'an .
43008046	¿ Mac hunujex ti' tinan̈ chiyu heyalnico yin̈ insatan tato ay inmulan ? Wal xin , caw isyelal sunil tzet chiwalti'an , yaj ¿ tzet yin̈ xin mach cheyayto yul heyanma ?
43008047	Ha' mac yet Comam Dios yehi , caw choche yabe' Istzoti' Comam . Walex hex ti' xin , mach yeto Comam Dios heyehi , yuxinto mach chiyoche hec'ul heyabe' Istzoti' Comam , ẍi Comam tet ebnaj .
43008048	Yalni ebnaj yahawil yehico yin̈ anma Israel tu' tet Comam Jes'us : -- Ha' ye juhan̈ chijalnihan̈ ta ah Samaria hach , yeb ta ayco hune' ischejab naj matzwalil tawin̈ , ẍi ebnaj tet Comam .
43008049	Istak'wi Comam Jes'us xin : -- Machoj , machi huno ischejab naj matzwalil ayco win̈an , walxinto ha' wanicojan ismay Inmaman ha' chiwuhan , walex hex ti' chinhehincaniltojan .
43008050	Wal haninti'an , maẍtaj yalaxico inmayan chinsayan ; waxan̈ca ay hune' Mac chianico inmayan , ha' hune' tu' xin chihalnoj Mac caw yel chala .
43008051	Yin̈ caw isyela chiwalan teyet , macn̈etic'a chiyijen tzet chiwalti'an , machi bak'inal chicami , ẍi Comam tet ebnaj .
43008052	Yalni ebnaj : -- Wal xin caw yel chijalan̈ tato ayco hunu ischejab naj matzwalil tawin̈ . Icham Abraham yebpaxo xin ebnaj ischejab Comam Dios yet payxa , sunil ebnaj camnatoj . Wal chawute hawalnipaxo xin : " Macn̈etic'a chiyijen tzet chiwalan maẍtic'a chicamtoj , " cachi . ¿ Tom caw ec'bal hach to sata jichmam Abraham tu'an̈ yeb sunil ebnaj ischejab Comam Dios ec'lena yet payat tiempo tu' ? ¿ Tzet yelapno hawe hawalni ? ẍi ebnaj tet Comam .
43008053	
43008054	Yuxinto yalpaxo Comam tet ebnaj : -- Tato han-caw-inan chiwican̈ inbahan , caw matzet chalilo hune' tu' , yaj wal xin ha' caw Inmaman chianico inmayan . Ha' Inmamtu'an xin , ha' cheyal heDiosaloj .
43008055	Yaj hex ti' , mach heyohtajo Inmamtu'an , walinan , caw wohtajan . Yaj tato chiwalan ta mach wohtajojan Inmamtu'an , lahanmi inlek'ti'alan yeb hex chal tu' . Wal xin caw chiwalan caw wohtajan Inmaman , yuxinto sunil tzet chal Inmaman wetan chinyijehan .
43008056	Icham heyichmam Abraham tu' , caw tzala isc'ul icham yet yabeni ta chinhulan . Hayet isyelax tet icham xin , caw tzalacanocan̈ isc'ul icham sic'lebil , ẍi Comam tet ebnaj tu' .
43008057	Yalnipaxo ebnaj tet Comam : -- Hach ti' , maẍto hach yin̈ cincuenta habil , cat xin hawalni ta hawil icham Abraham tu' :
43008058	Yalni Comam : -- Yin̈ caw isyelal chiwalan teyet , yettax yalan̈to maẍto chipitzc'a icham Abraham tu' , ay inxatic'ahan , ẍi Comam .
43008059	Hac tu' xin , yu yinican̈ ebnaj ch'en ch'en yun̈e isk'ojni camo ebnaj Comam yalni . Yaj yebato isba Comam tet ebnaj , yelti Comam yul yatut Comam Dios tu' .
43009001	Yet yec' Comam Jes'us yin̈ isbel hunel , yilni Comam hune' naj caw maẍtic'a chu yilni yettaxtic'a ispitzc'ahi .
43009002	Isk'amben ebnaj chicuywi yinta Comam tu' : -- Mam cuywawom , ¿ tzet yin̈ yuxin mutz'an sat hune' naj ti' yet ispitzc'a naj ? ¿ Tom yu ismul ismam naj mato yu ismul naj ? ẍi ebnaj tet Comam .
43009003	Yalni Comam xin : -- Maẍtaj yu ismul ismam naj yeb ismi' naj , maẍtajpaxo yu ismul naj yuxinto hac tu' ye naj . Wal xin Comam Dios caw choche isc'ul chisyelo yip yin̈ naj , yuxinto hac tu' ye naj .
43009004	Caw yilal inwatx'enan ismunil Comam an̈eintijan yak' isba tz'ayical to yuc'a' chiah ak'bal yet matxa chu comunlahi .
43009005	Yak' isba ay intoc'ojan yul sat yiban̈k'inal ti' caw haca' issajilk'inal wehayojan xol sunil anma , ẍi Comam .
43009006	Yet lahwi istzotel Comam xin , istzublayo Comam sat tx'otx' , issomni Comam nich'an tz'otz'ew yu isk'ab , lahwi tu' xin ismasnico Comam yin̈ isbak'sat naj mutz'an sat tu' .
43009007	Yalni Comam tet naj : -- Asi' bey ha' Silo'e , hune' ha' etxan , cat xin hatx'ahnilo hasat , ẍi Comam tet naj . ( Silo'e chiyal yelapnoj Ak'biltij . ) Hac tu' xin yu isto naj bey ha' Silo'e tu' , istx'ahni naj sat xol ha' . Haxa yet ispaxti naj xin , xayu yilni naj .
43009008	Yuxin ha' anma ayayo yatut iscawilal naj yeb huntek'anxa anma ohtan̈e naj , yal haca' ti' : -- ¿ Cochan ha' naj ti' chiec' tz'on̈la k'ano melyu ? ẍi anma tu' yin̈ naj .
43009009	Ay mac xin halni : -- Ho' , ha' naj ti' , ẍi anma . Aypaxo mac halni : -- Machoj , maẍtaj naj , yaj etza hac ti' jilni naj , ẍipaxoj . Wal naj xin yal naj : -- Ho' , hanin-ton-an , ẍi naj .
43009010	Yoc anma isk'ambeno tet naj : -- ¿ Tzet xin mayu ishajlo hasat ? ẍi anma .
43009011	Yalni naj xin : -- Hune' ya' , Jes'us isbi , ha' ya' somni nich'an tz'otz'ew , ismasnico ya' yin̈ insatan . Lahwi tu' xin , yalni ya' wetan : " Asi' bey ha' Silo'e , cat hatx'ahnilo hasat xol ha' , " ẍi ya' wetan . Hac tu' yu intohan intx'ahnolojan insatti'an ; lahwi tu' xin ishajlo insatan , ẍi naj .
43009012	Isk'amben ebnaj tet naj : -- ¿ Baytu'wal xin ay naj tinan̈ ? ẍi ebnaj . -- Caw mach wohtajojan , ẍi naj .
43009013	Lahwi tu' xin , yilaxto naj mutz'antic'a sat tu' tet ebnaj fariseo .
43009014	Yet iswatx'en Comam nich'an tz'otz'ew yun̈e ishajlo sat naj tu' , caw c'uxan istz'ayical xewilal .
43009015	Yuxinto ocpaxo ebnaj fariseo tu' isk'ambe' tet naj hunelxa : -- ¿ Tzet yu ishajlo hasat ti' ? ẍi ebnaj tet naj . Istak'wi naj : -- Ya' Jes'us masnico nich'an tz'otz'ew yin̈ insatan , lahwi tu' xin intohan intx'ahnolojan ; hac tu' xin yu ishajlo insatan , ẍi naj .
43009016	Ay xin ebnaj fariseo halni : -- Hune' naj tu' , caw mach yeto Comam Dios ye naj yuto mach chisyije naj istz'ayical xewilal , ẍi ebnaj yin̈ Comam . Yaj ay ebnaj halnipaxoj : -- Ya' Jes'us tu' , mach mulumo ya' . Wal xin tato mulum ya' , ¿ tom chiyu isyeni ya' hunu c'aybalc'ule haca' chisye ti' ? ẍi ebnaj .
43009017	Yocpaxo ebnaj fariseo isk'ambeno tet naj maẍtic'a chiyu yilni tu' : -- Haxa hach ti' , ¿ tzet chawute hawalni yin̈ naj ak'ni hajlo hasat ti' ? ẍi ebnaj . Yalni naj haca' ti' : -- Ha' hune' chiwute walnihan , to caw ischejab Comam Dios ye ya' , ẍipaxo naj tet ebnaj .
43009018	Yaj caw maẍtic'a yaco ebnaj yahawil con̈ob Israel tu' yin̈ isc'ul tato hajlo sat hune' naj tu' yu Comam . Ha' yute isnani ebnaj to caw c'ultic'a ye sat naj , yuxinto awtelax ismam naj yeb ismi' naj yu ebnaj .
43009019	Isk'amben ebnaj tet ismam naj yeb ismi' naj haca' ti' : -- ¿ Ham naj ti' , heyuninal cheyala tato caw maẍtic'a chu yilni yet ispitzc'ahi ? ¿ Tzet yu ishajlo sat naj ? ẍi ebnaj .
43009020	Istak'wi ismam naj yeb ismi' naj : -- Caw yeli juninalan̈ naj , caw yelpaxoj maẍtic'a chiyu yilni naj yet ispitzc'a naj .
43009021	Yaj caw mach johtajojan̈ tzet yu ishajlo sat naj , yeb xin mach johtapaxojan̈ mac ak'ni hajloho sat naj . ¡ K'ambewe tet naj yuto ichamxa naj , chiyu yalni naj teyet ! ẍi ismam naj yeb ismi' naj tet ebnaj tu' .
43009022	Wal xin , hac tu' yute yalni ismam naj yeb ismi' naj yuto caw chixiw tet ebnaj yahawil yehico yin̈ con̈ob Israel , yuto halbil yu ebnaj haca' ti' : " Macn̈etic'a chihalni tato ha' naj Jes'us ti' Cristo , matxa chicochacti yul capilla ti' , " ẍi ebnaj .
43009023	Yuxinto hac tu' yute yalni ismam naj yeb ismi' naj : " K'ambewe tet naj , ichamxa naj , xayu yalni naj teyet , " ẍi .
43009024	Lahwi tu' xin , yawtenpaxti ebnaj naj hajlo sat tu' hunelxa , isk'amben ebnaj tet naj : -- Caw chabe Comam Dios caw halilo isyelal jetan̈ , wal xin caw johtajan̈ ta caw mulum hune' naj chawal ti' , ẍi ebnaj tet naj .
43009025	Yalni naj xin : -- Haninti'an , caw mach wohtajojan tato mulum ya' maca machoj , yuxin mach chiyu walnihan teyet ; hachcachann̈e wohtajan to maẍtic'a chiyu wilnihan yet yalan̈tocanoj , wal tinan̈ xin xayu wilnihan , ẍi naj tet ebnaj .
43009026	Isk'amben ebnaj hunelxa : -- ¿ Tzet caw caẍyute naj ? ¿ Tzet caw yu ishajlo hasat ti' yu naj ? ẍi ebnaj .
43009027	Yalni naj xin : -- Caw mawalan teyet , yaj to caw mach cheyaco yin̈ hec'ul . ¿ Tzet yin̈ xin cheyoche chiwalan teyet hunelxa ? ¿ Mato cheyoche chexocpaxo cuywo yinta ya' ? ẍi naj tet ebnaj .
43009028	Yet yalni naj haca' tu' , istzabnico ebnaj isbahni naj , yalni ebnaj tet naj : -- Hach ti' , ayachxaco yinta naj , wal han̈on̈ti'an̈ yinta iscuybanil naj Mois'es tzujanon̈an̈ .
43009029	Walon̈ti'an̈ caw johtajan̈ tato ha' caw Comam Dios anicano cuybanile tet naj Mois'es tu' . Wal naj chawal ti' , caw mach johtajojan̈ baytu'wal titnaco naj , ẍi ebnaj .
43009030	Istak'wican̈ naj tet ebnaj xin : -- Caw chic'ay inc'ulan yuto cheyala tato mach heyohtajo bay titnaco ya' , yaja' caw cheyila hajlo insatan yu ya' .
43009031	Caw johtaj tato mach chabe Comam Dios tzet chisk'an anma mulum , hachcachann̈e anma caw ayco yanma yin̈ Comam , cat yinayo isba tet , hachcachann̈e huntek'an anma tu' chak' Comam ispaj tzet chisk'ana' .
43009032	Wal xin , caw maẍto bay chijabe isk'umal tato ay huno mac chiyu yak'ni hajloho sat hunu anma maẍtic'a chiyu yilni yettaxtic'a ispitzc'ahi .
43009033	Tato maẍtaj Comam Dios an̈eti ya' ti' , caw machim nino tzet chiyu iswatx'en ya' , ẍi naj tet ebnaj .
43009034	Istak'wi ebnaj tet naj : -- Walach hach ti' , caw mulumach yettaxtic'a hapitzc'ahi . ¿ Tom chaẍoc con̈hacuyu'an̈ hawalni ? ẍi ebnaj tet naj , hac tu' yu istennilti ebnaj naj tu' yul capilla .
43009035	Yabe Comam Jes'us tato tenlaxilti naj hajlo sat tu' yul capilla , haxa yet ischahloyo naj yu Comam , yalni Comam tet naj haca' ti' : -- ¿ Chimhawayto yul hawanma yin̈ Hanin Ak'bilintijan texol yu Comam Dios ? ẍi Comam tet naj .
43009036	Isk'amben naj tet Comam : -- Mamin , ¿ mac hune' chawal tu' ? Hal wetan cat xin wanico wanmahan yin̈ , ẍi naj .
43009037	Yalni Comam tet naj : -- Caw xahawil yin̈ ; Hanintonan hune' mac bay lan̈an hatzotel ti' , ẍi Comam tet naj .
43009038	Yet yaben naj haca' tu' , yay jahno naj yin̈ sat Comam , yalni naj : -- Caw chiwaco wanmahan tawin̈ Mam , ẍi naj .
43009039	Yalni Comam tet naj : -- Wal haninti'an , hulnajinan bey yul sat yiban̈k'inal ti' yun̈e wilnihan tzettaj chi'elico anma , yuto ay anma ti' caw mach chiyu yilni , yaj xin haninan chiwak' hajlohojan sat . Aypaxo anma caw c'ul yilni , yaj chimutz'icano sat wuhan yun̈e matxa chiyu yilni , ẍi Comam .
43009040	Ay xin huntek'an ebnaj fariseo ayco isc'atan̈ Comam , yet yaben ebnaj yin̈ tzet yal Comam tu' , yalni ebnaj : -- ¿ Tom xin ha' hunon̈an̈ mach chiyu jilnihan̈ hawalni ? ẍi ebnaj .
43009041	Istak'wi Comam tet ebnaj : -- K'inalo tato mach chiyu heyilni tzettaj ye tu' yet Comam Dios yehi , caw machim hemul . Yaj cheyala tato caw chiyu heyilni tzettaj ye tu' yet Comam Dios , yaj mach cheyijepaxoj , yuxinto caw ay hemul , ẍi Comam tet ebnaj .
43010001	Yalnipaxo Comam Jes'us : -- K'inaloj ta ay hunu ispeyabil no' me' , cat yocto hunu naj yul , nan bay xin chisholicto isba naj ; yin̈ caw isyelal chiwalan teyet , caw elk'om hune' naj tu' .
43010002	Wal naj chi'octo yul ispultahil ispeyab no' tu' , ha' ton naj tu' chitan̈en no' .
43010003	Ha' naj chiwayn̈en no' xin chishaj naj ispultahil ispeyabil no' tet naj , cat yocto naj isc'atan̈ no' . Caw sunil no' k'ayna yaben yul isnuk' naj . Caw hununtajil yawtenilti naj no' , yuto ay isbi hunun no' yu naj , hac tu' xin chiyu ishajnilti naj no' .
43010004	Yet chilahwi yinilti naj isme' tu' , cat xin isbabi naj sata no' , cat yoc tzujno no' yinta naj , yuto caw yohta no' yul isnuk' naj .
43010005	Yaja' wal ta hunu naj comon , mach ch'oc tzujno no' yinta naj ; chixiwilo no' tet naj yuto mach k'aynajo no' yaben yul isnuk' naj , ẍi Comam tet ebnaj .
43010006	Yal Comam hune' yechel ti' tet ebnaj , yaj maẍtic'a txumchalo yu ebnaj tzet caw yelapno yehi .
43010007	Yalnipaxo Comam Jes'us : -- Yin̈ caw yeli chiwalan teyet , haninti'an haca' ispultahil ispeyab no' me' , caw hac tu' wehan .
43010008	Yet yalan̈to yet maẍto chinhulan , ay ebnaj hulic'o yanico isba ebnaj hecolomaloj . Ha' huntek'an ebnaj tu' xin , caw lahan ebnaj haca' hunu naj elk'om chiocto yul ispeyabil no' me' tu' , yaj wal anma caw yettic'a Comam Dios ye xin , caw maẍtic'a ishajba istxiquin yin̈ tzet yal ebnaj .
43010009	Haninti'an , lahaninan haca' ispultahil ispeyabil no' me' , macn̈etic'a chiocto yul hune' peyab ti' chicolchahi . Haca'tic'a hunu no' me' chielti lowoj cat yapnipaxo yul ispeyab , hac tu' xin ye huntek'an mac tu' .
43010010	Ay ebnaj haca' elk'om chiyu yuli , ton̈e chihul elek' yeb xin yak'ni camo anma . Yaj walinan , hulnajinan wak'a'an k'inale mach istan̈bal tet anma chiyaco isba yul ink'aban . Huntek'an anma tu' , caw niman chiyu ischahni isc'ulal isc'ul Comam Dios .
43010011	Wal haninti'an , caw lahaninan haca' hunu naj tan̈em me' caw c'ul . Hune' naj tan̈em me' caw c'ul tu' , caw hinan yanma naj yak'ni camo isba yin̈ isme' .
43010012	Wal tato ton̈e chitohlalax hunu naj chitan̈en no' me' tu' , maẍtaj xin naj yahaw no' tu' chitan̈eni . Hayet chiyilni naj yapni no' oj , chisbejcano naj no' cat yelcan̈ naj , yuto mach yeto naj no' , cat yoc no' oj tu' istzabnayo no' , cat xin ispujnacan̈ no' sunil .
43010013	Chielcan̈ naj chitan̈en no' , yuto yin̈n̈e istohol naj ayco yanma . Caw mach chicam isc'ul naj yin̈ no' yuto mach yeto naj no' .
43010014	Wal haninti'an , caw lahaninan yeb naj tan̈em me' caw c'ul , haxa mac chaco isba yul ink'aban lahan haca' no' me' . Caw ohtabilinan yu Inmaman , wohtapaxojan Inmamtu'an , hac tu' xin wepaxojan yeb macta chaco isba yul ink'aban , caw johta cobahan̈ yebi . Yin̈ ton huntek'an mac tu' chiwak' camo inbahan .
43010015	
43010016	Aypaxo huntek'an anma chinchahnihan yul yanma , ton̈e xin caw mach jet con̈oboj . Caw yilal winitijan cat xin yoc isyijeno cuybanile chiwalti'an , caw xin hunxan̈e chucanoj yeb hunxan̈e mac chitan̈eni .
43010017	Caw xahan ayinan yu Inmaman yu caw chiwak' camo inbahan yin̈ anma , yaj chinchahpaxojan ink'inalan hunelxa .
43010018	Chiwak' camo inbahan yuto hac tu' chiel yin̈ inc'ulal . Wal xin , caw machi hunu mac chiyu quinispotx'ni camojan tato mach chisje inc'ulan . Caw machi hunu mac chincachnihan wak'ni inbahan yin̈ camical , aypaxo wipan inchahnihan ink'inalan hunelxa , yuto hac tu' inchejbanilan yu Inmaman , ẍi Comam .
43010019	Yet yaben anma Israel yin̈ tzet yal Comam tu' , ispohnipaxto isba hunelxa .
43010020	Ay hun majan anma halni : -- ¿ Tzet yuxin cheyabeto tzet chal naj ti' ? Wal hune' naj ti' , caw chabil locohal yu naj , ayco hune' ischejab naj matzwalil yin̈ naj , ẍi ebnaj .
43010021	Ay hunxa majan anma halnipaxoj haca' ti' : -- Tato ayco hunu ischejab naj matzwalil yin̈ naj , ¿ tom hac tu' istzotelo naj ? Yalnipaxo ebnaj : -- ¿ Tom chu yu hunu ischejab naj matzwalil ishajni sat hunu naj caw maẍtic'a chiyu yilni ? ẍi ebnaj .
43010022	Yin̈ istiempohal n̈abil chiec'tzelax isk'in̈ Yatut Comam Dios bey yul con̈ob Jerusal'en .
43010023	Yet lan̈an yec' Comam Jes'us isti' yatut Comam Dios tu' , hune' chiyij Yamak'il naj rey Salom'on ,
43010024	yoc hoyno ebnaj Israel yin̈ Comam , yalni ebnaj haca' ti' : -- ¿ Caw bak'in chon̈hawilojan̈ yin̈ hune' cabc'ulal ti' ? ¿ Mac caw anmahilach ? Yin̈ caw yeli , tato hach ti' Cristo hach , caw mak'bil hawalnilo jetan̈ , ẍi ebnaj .
43010025	Istak'wican̈ Comam tet ebnaj : -- Caw xawalan teyet , yaj caw mach cheyayto yul heyanma . Sunil c'aybalc'ule chinwatx'ehan yu yip Inmaman , ha' caw chiyeniloj mac anmahilinan .
43010026	Walex hex ti' , caw mach chinhechaytojan yul heyanma , yuto caw maẍtic'a wetojan heyehi haca' walnihan yalan̈tocanoj .
43010027	Macta caw wetan yehi , caw chishajba istxiquin yin̈ tzet chiwalan ; caw xin wohtapaxojan hune' mac tu' . Haca'tic'a chiyu yoc tzujno no' me' yinta istan̈emal , hacpax tu' chiyu yoc tzujno wintajan .
43010028	Wal xin , hanan chiwak'an isk'inal mach istan̈bal , machi bak'inal chicami , machi hunu mac xin chiyu yinilo yul ink'aban .
43010029	Wal xin ha' Inmaman , caw ec'balcano sata sunil maca , ha' ak'n̈e anma ti' wetan . Caw machi hunu mac chiyu yinilo huntek'an ti' yul isk'ab Inmamtu'an .
43010030	Haninti'an yeb Inmaman , caw hune'n̈e jehan̈ , ẍi Comam .
43010031	Hac tu' yu istzabnipaxico ebnaj yahawil con̈ob Israel tu' issic'nican̈ isch'en yun̈e isk'ojni camo ebnaj Comam yalni .
43010032	Yalni Comam Jes'us tet ebnaj : -- Yu ishelanil Inmaman , yuxin caw hantan̈e tzet caw c'ul chinwatx'ehan texol . ¿ Baytet yin̈ yuxin chinhek'oj camojan heyalni ? ẍi Comam tet ebnaj .
43010033	Istak'wi ebnaj yahawil yin̈ ebnaj Israel tu' : -- Mach chaẍcok'ojcan̈an̈ yu hunu isc'ulal chawatx'e , wal xin yu chachbuchwa yin̈ Comam Dios , yuto hach ti' caw comon anma hach , yaj chawalico haba Diosal , ẍi ebnaj tet Comam .
43010034	Yalni Comam Jes'us : -- Istzoti' Comam Dios tz'ibn̈ebilcano yet payat ak'bilcano teyet , chal haca' ti' : " Haninan chiwalan tato dios hex , " ẍicanoj .
43010035	Caw xin mach chiyu coman̈c'on tzet tz'ibn̈ebilcanoj , yuto caw Comam Dios tu' haln̈ecanoj diosal yin̈ mac bay ak'bilcano Istzoti' .
43010036	Ha' Comam Dios an̈eintijan yul sat yiban̈k'inal ti' , yaja' ¿ tzet yin̈ xin cheyalpaxoj tato buchwal chiwuhan yin̈ Comam Dios yet chiwalnihan tato caw Isc'ahol Dios wehan ?
43010037	Tato mach chinyijehan chejbanile ak'bil wetan yu Inmaman , mach cheyayto yul heyanma win̈an .
43010038	Wal xin hatzet chal Inmaman , ha' chinwatx'ehan . Waxan̈ca caw mach chinhechaytojan yul heyanma , chahwe yul heyanma tzet chinwatx'eti'an . Hac tu' xin chiyu heyohtan̈eniloj tato caw ayco Comam Dios wetbihojan , ayinpaxicojan yin̈ Comam , ẍi Comam tet ebnaj .
43010039	Caw xin yoche ebnaj istzabayo Comam , yaj iscolilo isba Comam yul isk'ab ebnaj .
43010040	Lahwi tu' xin , istopaxo Comam k'axepxac'to ha' niman Jord'an , bay ah ha' iswi' anma yu naj Juan yet yalan̈tocanoj , ha' bey tu' xin cancano Comam .
43010041	Caw hantan̈e anma apni ilno Comam bey tu' , yalni haca' ti' : -- Yin̈ caw yeli waxan̈ca machi hunu c'aybalc'ule isye ya' Juan jet , yaj sunil tzet yalcano ya' yin̈ ya' Jes'us ti' caw yeli , ẍi anma tu' .
43010042	Caw xin hantan̈e anma anayto yul yanma yin̈ Comam Jes'us bey tu' .
43011001	Bey con̈ob Betania ay hune' naj chiyij L'azaro ya'bi ay , ha' bey tu' xin aypaxo cawan̈ yanab naj , Mar'ia isbi hune' ix , hune'xa ix xin Marta isbi . Ix Mar'ia tu' , ha' ix anico aceite caw xuk' sam yin̈ yoj Comam Jes'us , lahwi tu' , issuni tajo ix yoj Comam yu xil iswi' .
43011002	
43011003	Ebix cawan̈ yanab naj L'azaro tu' xin , yato ebix tzoti' tet Comam Jes'us haca' ti' : -- Mamin , caw tx'oj ye isc'ul conohan̈ , naj caw xahan ay hawu , ẍito ebix tet Comam .
43011004	Yet yaben Comam hune' chejbanil tu' , yalni Comam : -- Hune' yabil tu' , mach chitan̈cano yin̈ camical . Wal xin ha' chiyenilo yip Comam Dios , ha' xin bay chiixtan̈wipaxilo wipan , hanin Isc'ahol Comam Dios inti'an , ẍi Comam .
43011005	Waxan̈ca caw xahan ay ix Marta yeb ix Mar'ia yeb naj L'azaro yu Comam Jes'us , yaj yet yallaxi tato caw ya'ay naj L'azaro tu' , caw cabto tz'ayic ec' Comam bey tu' .
43011006	
43011007	Lahwi tu' xin yalni Comam tet ebnaj iscuywom : -- Ton̈wepaxo ismajul Judea hunelxa , ẍi Comam .
43011008	Yalni xin ebnaj iscuywom Comam tu' tet : -- Mamin , caw tolto yoche ebnaj yahawil con̈ob Israel cachisk'ojo' camoj . ¿ Tom xin chaẍtopaxo hunelxa hawalni ? ẍi ebnaj tet Comam .
43011009	Yalni Comam tet ebnaj : -- Caw johtaj tato caw cablahon̈eb hora ik'bil yu hune' tz'ayic , yuxin tato tz'ayical chon̈belwi , mach comono chon̈txak'mohi , yuto sajk'inal .
43011010	Yaj tato xol k'ejholo chon̈ec' xin , wal tu' chon̈txak'mohi yuto mach sajk'inal , ẍi Comam tet ebnaj .
43011011	Lahwi tu' xin , yalni Comam : -- Caw mawaycan̈ jamigo L'azaro , wal tinan̈ xin chintohan wik'alojan iswayan̈ naj , ẍi Comam .
43011012	Yalni ebnaj iscuywom Comam Jes'us tu' : -- Mamin , yaj tato wayan̈ chu naj , chicawxocan̈ naj chal tu' , ẍi ebnaj tet Comam .
43011013	Yaja' xin yin̈ iscamical naj L'azaro yal Comam , wal ebnaj chicuywi yinta Comam tu' xin , ton̈e chiway naj , yalni Comam , chute yalni ebnaj .
43011014	Yuxinto caw yal Comam yin̈ caw haban tet ebnaj : -- Naj L'azaro macam naj ,
43011015	yaj caw chintzalahan yuto machijinan yet iscam naj , yu isc'ulalo teyin̈ yun̈e caw heyanico heyanma win̈an . Ton̈we jila' naj , ẍi Comam .
43011016	Yalni naj Tom'as , naj chihallax tioẍ uninal , tet huntek'anxa ebnaj chicuywi yinta Comam : -- Ton̈we yinta Comam haxinwal hun cocam yebi , ẍi naj .
43011017	Yet yapni Comam Jes'us bey tu' xin , yaben Comam tato can̈ebxa tz'ayic ismuji naj L'azaro tu' .
43011018	Ha' con̈ob Betania tu' , ayn̈em yictajo legua yehilo yin̈ con̈ob Jerusal'en .
43011019	Yuxinto caw tx'i'al anma ah Jerusal'en beyc'o yak'a isnimanbal isc'ul ix Marta yeb ix Mar'ia yu iscamical isnoh tu' .
43011020	Hayet yaben ix Marta tato lan̈an yapni Comam Jes'us bey tu' , istit ix ischahno Comam , wal ix Mar'ia xin cancano ix yul n̈a .
43011021	Yalni ix Marta tu' tet Comam yet ischahni isba ix yebi : -- Mamin , tato ayachic'o bey ti' , caw machim cam innohan .
43011022	Yaj xin caw wohtajan tato sunil tzet chak'an tet Comam Dios chiyak' Comam tawet , ẍi ix .
43011023	Istak'wi Comam tet ix : -- Wal hanoh tu' , chiitzitzbocan̈ , ẍi Comam .
43011024	Yalni ix : -- Ho' Mamin , caw wohtajan tato chiitzitzbican̈ innohtu'an yet chiitzitzbican̈ sunil anma yet islahobal tz'ayic , ẍi ix tet Comam .
43011025	Yalni Comam xin : -- Haninti'an chiwak' itzitzbocan̈an anma camnaxa , yeb xin haninan chiwak'an isk'inal mach istan̈bal . Yuxinto macn̈etic'a chinchahnihan yul yanma , waxan̈ca chicami chiitzitzbican̈ .
43011026	Yebpaxo xin sunil anma itzitzto chinchahnihan yul yanma , mach chicam yin̈ huneln̈e . ¿ Chimhawayto yul hawanma yin̈ tzet chiwalan ? ẍi Comam tet ix .
43011027	Ho' Mamin , caw chiwaytojan yul wanmahan tato hach ti' Cristo hach . Caw Isc'ahol Comam Dios hawehi , halbilcanoj ta chachhul yul sat yiban̈k'inal ti' , ẍi ix Marta tu' tet Comam .
43011028	Lahwi yalni ix Marta haca' tu' , isto ix yawtenoti isnoh , yalni ix tet ix yin̈ ewantajil : -- Ayc'o Comam cuywawom bey ti' , chachyawte Comam , ẍi ix tet ix Mar'ia .
43011029	Yaben̈e ix Mar'ia tzet yal isnoh tu' xin , yah lemna ix , isto ix yilno Comam .
43011030	Maẍto xin chiapni Comam Jes'us yul con̈ob , ha' bay ischah isba ix Marta yeb Comam , ha' to tu' xin ay Comam yet yapni ix Mar'ia .
43011031	Wal anma ah Judea ayco yak'ni isnimanbal isc'ul ebix yet yilni anma yah lemna ix Mar'ia tu' isto ix , yoc tzujno anma yinta ix yuto istxum anma tato chito ix ok'o bay mujan isnoh tu' .
43011032	Yet yapni ix Mar'ia isc'atan̈ Comam Jes'us xin , yay jahno ix yich yoj Comam , yalni ix haca' ti' : -- Mamin , tato ayachic'o bey ti' , machim cam conohti'an̈ , ẍi ix tet Comam .
43011033	Yet yilni Comam Jes'us yok'can̈ ix Mar'ia yeb anma ah Judea tzujan yinta ix tu' , yoc bisc'ulal yin̈ isc'ul Comam , istz'aycan̈ isc'ul Comam .
43011034	Isk'amben Comam xin : -- ¿ Baytu'wal mujan naj heyu ? ẍi Comam . -- Mamin , ton̈ jila' , ẍi ix Mar'ia yeb anma tu' .
43011035	Yok'can̈ Comam xin .
43011036	Yet yilni anma ah Judea yok'can̈ Comam , yalni haca' ti' : -- Caw yeli xahan ay naj yu ya' , ẍi anma .
43011037	Aypaxo hunmajanxa anma halni : -- Ha' ya' ti' ak'ni hajloho sat naj mutz'an sat , ¿ tom xin mach an̈cha naj L'azaro ti' yu ya' ? Hac tu' xin machim cam naj , ẍi anma .
43011038	Caw ec'na oc bisc'ulal yin̈ isc'ul Comam yet yapni bay ayicto naj L'azaro tu' . Ha' hune' bay mujan naj tu' , n̈ach'en yehi , ayco hune' ch'en niman ch'en ismajiloj .
43011039	Yalni Comam Jes'us xin : -- Iwelo ismajil ch'en , ẍi Comam . Yalni ix Marta , yanab naj L'azaro tu' : -- Mamin , con̈itax cam naj tinan̈ , caw ayxam sam naj , ẍi ix .
43011040	Istak'wi Comam Jes'us : -- ¿ Tom machi mawalan tawet xin tato chawayto yul hawanma yin̈ tzet chiwalan , caw chawila' ishelanil yip Comam Dios ? ẍi Comam tet ix .
43011041	Lahwi tu' xin , yilaxilo ismajil ch'en bay mujan naj tu' , ist'an̈xican̈ Comam Jes'us satcan̈ , yalni haca' ti' : -- Mamin , caw chiwak'an yuch'andios tawet yu maxawabe tzet mawalan .
43011042	Wohtajan Mam ta sunilbal tiempo chawabe tzet chiwalan , yaj xin chiwalan hunel ti' tawet yu sunil anma cutxanico ti' , yun̈e yanayto yul yanma ta hach ti' an̈eintijan , ẍi Comam tu' .
43011043	Yet lahwi yalni Comam hune' ti' xin , yah yaw Comam yin̈ caw ip : -- L'azaro , elan̈tij , ẍi Comam .
43011044	Hac tu' xin yu yelti naj L'azaro tu' , bec'bilico k'ap yin̈ isnimanil naj , pichbilpaxto sat naj yu hune' k'ap . Yalni Comam xin : -- Holwelo k'ap yin̈ naj , cat isto naj , ẍi Comam .
43011045	Anma ah Judea apni ilwal yin̈ ix Mar'ia , caw yilpaxo tzet iswatx'e Comam Jes'us bey tu' , yuxinto caw hantan̈e anma anayto yul yanma yin̈ Comam .
43011046	Aypaxo huntek'an ebnaj to halno tet ebnaj fariseo yin̈ tzet iswatx'e Comam .
43011047	Hac tu' xin yu yoc ebnaj fariseo islahti'n̈en isba yeb ebnaj yahawil yehico yin̈ ebnaj sacerdote yeb xin ebnaj yahaw con̈ob . Yalni ebnaj : -- ¿ Tzet wal juten tinan̈ , hune' naj tu' caw tx'i'al c'aybalc'ule chisyecano naj ?
43011048	Tato ton̈e chijila chislahnico naj , caw sunil jet con̈ob ti' chak'ayto yul yanma yin̈ naj . Hac tu' xin chiyu yulo ebnaj yahawil con̈ob Roma , cat xin yuchc'anayo ebnaj yatut Comam Dios , cat xin yetanto ebnaj cocon̈ob ti' , ẍi ebnaj tet hunun .
43011049	Ay xin hune' naj , Caif'as isbi , iswi'ehal yehico naj yin̈ ebnaj sacerdote yin̈ hune' habil tu' . Ha' naj halni : -- Hex ti' caw matzet heyohtaj .
43011050	Caw mach chitxumchalo heyu tato ec'bal c'ul iscam naj ti' selelo sunil anma , hac tu' xin matxa chitan̈ilo cocon̈ob ti' chal tu' , ẍi naj .
43011051	Wal xin mach yal naj Caif'as hune' tu' yul yet ischuquil , yuto ha' naj yahawil yehico yin̈ ebnaj sacerdote hune' habil tu' , yuxinto ha' Comam Dios ak'ni yala' naj tato chicam Comam Jes'us selelo sunil anma ah Israel .
43011052	Yaj maẍn̈etaj yin̈ con̈ob Israel chicam Comam Jes'us , wal xin chicampaxo Comam yun̈e iscutxbanico sunil yuninal Comam Dios pujanto yul sat yiban̈k'inal ti' , yun̈e hunxan̈e chiyute isba .
43011053	Yin̈ hune' tz'ayic tu' , islahti'n̈e isba ebnaj yahawil con̈ob Israel tato chak' camo ebnaj Comam Jes'us .
43011054	Yuxin matxa ec' Comam Jes'us xol anma bey ismajul Judea , wal xin to Comam bey yul hune'xa con̈ob chiyij Efra'in , hune' con̈ob ayco iscawilal tx'otx' desierto . Ha' tu' xin ehayo Comam yeb ebnaj chicuywi yintaj .
43011055	Wal yul con̈ob Jerusal'en xin , toxa chiichico k'in̈ Pascua , hune' k'in̈ tu' isk'in̈ anma Israel . Caw xin tx'i'al anma yul hunun con̈ob apni bey Jerusal'en tu' , yu isyijen yak'ni sajbo isba yet yalan̈to maẍto chiichico k'in̈ tu' .
43011056	Chi-xin-ec' anma tu' saywal yin̈ Comam Jes'us . Yet cutxanico anma yul yatut Comam Dios , chisk'amben anma tet hunun haca' ti' : ¿ Tzet quexchi ? ¿ Chimhulu ya' Jes'us yin̈ k'in̈ ti' mato machoj ? ẍi anma .
43011057	Ebnaj fariseo yeb xin ebnaj iswi'ehal yeco yin̈ ebnaj sacerdote , yalilto ebnaj xol anma tato macn̈etic'a yohta baytu'wal ay Comam Jes'us , chihallax tet ebnaj yun̈e istzabnayo ebnaj Comam .
43012001	Wajebto tz'ayic yichico k'in̈ Pascua , yapni Comam Jes'us bey Betania , bay ay yatut naj L'azaro , naj itzitzbican̈ xol camom yu Comam .
43012002	Yet yapni Comam bey tu' , yoc hune' niman wah yu tzalahilal yin̈ Comam . Ha' hun naj L'azaro oc sat meẍa isc'atan̈ Comam , ha' xin ix Marta chianayo itah sat meẍa .
43012003	Wal ix Mar'ia xin , aymi hunu libra an̈ caw xuk' sam ik'bil yu ix , naba nardo caw xin aycan̈ istohol . Yanico ix yin̈ yoj Comam , lahwi tu' xin issuni tajo ix yoj Comam yu xil iswi' . Hac tu' xin , caw sunil yul n̈a tu' pujnacan̈ sunil isxuk'al sam .
43012004	Wal naj Judas Iscariote , isc'ahol icham Sim'on , naj ayco yetbiho ebnaj chicuywi yinta Comam , naj chianico Comam yul isk'ab camical , ha' naj halni haca' ti' :
43012005	-- Hune' an̈ caw xuk'cano sam ti' , caw oxebmi ciento denario istohol . Estam matxon̈laxtoj , cat ispohlaxto istohol yin̈ anma caw meba' , ẍi naj .
43012006	Matolo yu chitz'ay isc'ul naj yin̈ anma meba' yuxinto yal naj haca' ti' , machoj . Walxinto ha' naj ik'n̈e istx'uyal ch'en melyu , caw xin k'ayna naj yelk'anilo ch'en melyu chisc'uba tu' , yuto caw elk'om naj .
43012007	Yalni Comam Jes'us tet naj : -- ¡ Mach chacach ix ! Wal xin caw yan̈ebil hune' an̈ ti' yu ix , yun̈e yanico ix yin̈ innimanilan yet yalan̈to maẍto chinmujlaxan .
43012008	Wal anma meba' chawal ti' , caw ayn̈etic'aco texol , yaj walinan xin , mach ton̈etic'a ay inicojan texol , ẍi Comam .
43012009	Caw tx'i'al anma Israel abeniloj tato ayc'o Comam Jes'us bey Betania ; isto anma yilno Comam , yeb chiyoche anma yila'paxo naj L'azaro itzitzbican̈ xol anma camom yu Comam .
43012010	Yu naj L'azaro tu' , caw niman anma Israel yayto yul yanma yin̈ Comam Jes'us ; matxa xin chisje isc'ul anma tu' isyije' tzettaj chal ebnaj sacerdote . Yu hune' tu' , yuxinto islahti'n̈e isba ebnaj yahawil yehico yin̈ ebnaj sacerdote tato chak' camo ebnaj naj L'azaro .
43012011	
43012012	Caw hantan̈e anma apni yin̈ k'in̈ Pascua bey yul con̈ob Jerusal'en . Yet hune'xa tz'ayic xin , yaben anma tato lan̈an yapni Comam Jes'us bey yul con̈ob tu' .
43012013	Yuxin yilo anma xaj te' ch'ib , yinito anma te' yun̈e isto anma ischahno Comam . Chi-la-el yaw anma yin̈ caw ip , chalni : -- ¡ Caw niman yelapno Comam Dios ! ¡ Jala'we tzoti' caw c'ul yin̈ Mac ak'bilti coxol yu Comam Dios Jahawil . Jak'a'we tzalaho coc'ul yin̈ Jahawil , han̈on̈ Israel hon̈ ti' ! ẍi anma tu' .
43012014	Ay xin hune' no' nich'an burro ilcha yu Comam . Yahto Comam yiban̈ no' haca'tic'a yalni Comam Dios bay tz'ibn̈ebilcanoj :
43012015	Hex ah con̈ob Si'on , mach chexxiwi . Ilwec'anabi lah , chihul Heyahawil , ayahto yiban̈ hune' no' burro , ẍiayoj .
43012016	Yet hune' tz'ayical tu' xin caw maẍtic'a txumchalo yu ebnaj iscuywom Comam Jes'us yin̈ tzet chalilo hune' tu' . Hato yet istocano Comam yul satcan̈ , hato tu' xin isnaniti ebnaj tato tz'ibn̈ebilcano hune' tu' yin̈ Comam , yuxinto hac tu' yuhi .
43012017	Wal anma ayc'o isc'atan̈ Comam Jes'us yet yawtenilti Comam naj L'azaro yul pante'on , yet yitzitzbican̈ naj yu Comam , ha' anma tu' halnic'o yin̈ tzet yuhi .
43012018	Caw tx'i'al anma to chawal yin̈ Comam , yuto yabe anma isk'umal yin̈ hune' c'aybalc'ule iswatx'e Comam tu' .
43012019	Wal ebnaj fariseo xin , yal ebnaj tet hunun : -- Ilwec'anabi lah , caw matzet wal juteni yuto caw sunil anma tzujan yinta naj , ẍi ebnaj yin̈ Comam .
43012020	Xol sunil anma apni yik'ayo isba tet Comam Dios yin̈ k'in̈ tu' , ayco huntek'an ebnaj griego .
43012021	Apni ebnaj ti' isc'atan̈ naj Felipe ay bey con̈ob Betsaida ayco yul ismajul Galilea , yalni ebnaj tet naj : -- Mamin , caw chijochehan̈ chijilan̈ yin̈ Comam Jes'us , ẍi ebnaj .
43012022	Hac tu' xin yu isto naj Felipe tu' yalno tet naj Andr'es , iscawan̈ilxa xin ebnaj to halno tet Comam .
43012023	Yalni Comam tet ebnaj : -- Wal Hanin Ak'bilintijan texol yu Comam Dios , lan̈an yapni yorahil isyelaxilo inhelanilan .
43012024	Caw isyelal chiwalan teyet , k'inalo tato mach chitz'unlax hunu hin̈at trigo sat tx'otx' cat isk'ato ixim , machom chul isc'ul ixim . Yaj tato chik'ato ixim , wal tu' chihul isc'ul ixim , caw xin niman sat ixim chak'a .
43012025	Mac mach hinano yaben isya'tajil win̈an , chisc'ayto isk'inal mach istan̈bal . Wal mac hinan yanma yaben isya'tajil win̈an , caw chischah isk'inal mach istan̈bal .
43012026	Tato ay mac chiyijen tzet chiwalan , ocojab tzujno wintajan . Yuxinto ha' bay ayinan , ha' tu' chiehpaxo mac caw yijem chute isba wetti'an ; ha' xin Inmaman chihalni isc'ulal yin̈ , ẍi Comam .
43012027	Lahwi tu' xin , yalni Comam Jes'us : -- Wal tinan̈ , caw bisc'ulal ye wanmahan , yaja' ¿ tzet chiwute walnihan ? ¿ Tom chiwalan tet Comam Dios haca' ti' ? " Mam , colinilojan yul isk'ab hune' isya'tajil lan̈an yul wiban̈ti'an , " ¿ Tom quinchiyan ? ¡ Machoj ! Yu ton hune' ti' , yuxinto hulnajinan yul sat yiban̈k'inal ti' .
43012028	Mam , yeloj tato caw aycano yelapno hawehi , ẍi Comam . Lahwi tu' xin yabelax hune' yul nuk'e satcan̈ , yalni haca' ti' : -- Caw xainyelojan tato caw aycano yelapno wehan , yaj chinyelojan hunelxa , ẍiayti yul satcan̈ .
43012029	Sunil anma cutxanico bey tu' , aben hune' yul nuk'e tu' , yalni anma haca' ti' : -- C'uh man̈irlahi , ẍi anma . Aypaxo mac halni : -- Hune' naj 'angel matzotel tet naj , ẍipaxoj .
43012030	Yalni Comam Jes'us tet ebnaj : -- Mach wuhojan xin to mahallaxayti huntek'an tzoti' ti' , machoj , to heyu .
43012031	Wal tinan̈ xin , yilchaxati anma ay yul sat yiban̈k'inal ti' yu Comam Dios yin̈ tzet chi-la-iswatx'e , cat yinilo Comam naj yahawil yehico yul sat yiban̈k'inal ti' .
43012032	Wal inti'an , yet chinilaxcan̈an sat tx'otx' ti' yin̈ te' culus , sunil anma chiwitijan inc'atan̈an , ẍi Comam .
43012033	Yal Comam hune' tu' yu isyeniloj tzet camical chiik'ni camoj .
43012034	Istak'wi anma tet Comam : -- Chal Istzoti' Comam Dios yin̈ ley aycano jet , tato ya' Cristo chiehoc'o ya' yin̈ sunilbal tiempo . ¿ Tzet yin̈ yuxinto chawal haca' ti' ? : " Wal Hanin Ak'bilintijan texol yu Comam Dios , caw yilal chinilaxcan̈an , " cachi . ¿ Mac xin hune' Ak'bilti coxolan̈ yu Comam Dios tu' ? ẍi ebnaj tet Comam .
43012035	Yalni Comam tu' xin : -- Yin̈xan̈e hanic' tiempohal ayinic'ojan texol ti' , caw chiwacanicojan issajilk'inal yin̈ heyanma , yuxinto watx'eweco heba yin̈ caw istoholal yak' isba ay intoc'ojan texol . Ta machoj , chissomchahocan̈ cheyila , cat xin heyoco haca' anma chiec' xol k'ejholo , caw mach chiyu yilni bay caw chitocoj .
43012036	Wal haninti'an , caw lahaninan haca' issajilk'inal , yuxinto chahweinan yul heyanma yak' isba ay intoc'ojan texol , cat xin wanicojan issajilk'inal ti' yul heyanma yin̈ caw huneln̈e , ẍi Comam . Lahwi yalni Comam tu' xin , isto Comam yebanto isba tet anma .
43012037	Caw hantan̈e c'aybalc'ule isye Comam Jes'us tet anma tu' , yaj caw maẍtic'a ischah anma Comam yul yanma .
43012038	Hac tu' xin yu yijnicano isba yin̈ tzet tz'ibn̈ebilcano yu naj Isa'ias , ischejab Comam Dios yet payat , bay chala : Mamin , ¿ mac chahnayto yul yanma yin̈ tzettaj jalan̈ ? Waxan̈ca caw xahaye hawip tet anma , yaja' caw maẍtic'a mac chahn̈e hach yul yanma , ẍiayoj .
43012039	Caw maẍtic'a ischayto anma Comam yul yanma , hac tu' yu istz'ibn̈encano naj Isa'ias :
43012040	Comam Dios majchencano sat anma , yak'nipaxo cawbolo Comam yanma anma yun̈e matxa chiyu yilni , yeb xin mach chitxumchalo yu . Caw mach chisbejcano anma ismachiswalilal , yuxin mach chian̈cha anma yin̈ ismul yu Comam , ẍicano naj Isa'ias tu' .
43012041	Yalcano naj Isa'ias huntek'an ti' , yuto ilbilxa ishelanil Comam Jes'us yu naj .
43012042	Waxan̈ca hac tu' yute yalnicano naj Isa'ias , yaja' caw hantan̈e ebnaj yahawil yin̈ ebnaj Israel chahnicano Comam yul yanma . Yaj to caw mach chisyelo ebnaj , machi bay chalpaxic'o ebnaj yuto caw chixiw ebnaj tet ebnaj fariseo . Tato chiyabecan̈ ebnaj fariseo tu' , caw matxa chichahlaxicto ebnaj yul capilla .
43012043	Hac tu' yute ebnaj yun̈e iscan ebnaj c'ulal yul sat anma , sata iscanpaxo ebnaj c'ulal yul sat Comam Dios .
43012044	Yalni Comam Jes'us yin̈ ip tet anma : -- Ha' mac chinchahnaytojan yul yanma , maẍn̈etajinan chinischahan , to ha' hun Inmaman chischahpaxoj , yuto ha' quinanitijan .
43012045	Yeb mac chinilnihan , caw lan̈an yilnipaxico yin̈ Inmaman quinanitijan .
43012046	Wal inti'an , hulnajinan wak'a'an sajilk'inal yul yanma anma ay yul sat yiban̈k'inal ti' , yuxin macn̈etic'a chinchahnihan yul yanma mach chican xol k'ejholo .
43012047	Yaja' ha' mac chiaben tzet chiwalti'an , mach xin chisyijepaxoj , maẍtajinan chincawxecojan ismul yiban̈ . Walinan maẍtaj yu incawxenicojan ismul anma yiban̈ yuxinto hulnajinan yul sat yiban̈k'inal ti' ; to yu incolnihan anma yuxin quinhulan .
43012048	Macta chinyahnihan , yeb xin mach chisyije tzet chiwalan , ay hune' chicawxenico ismul tu' yiban̈ , ha' ton tzoti' xawalan xol anma . Ha' tzoti' tu' xin , chicawxenico ismul tu' yiban̈ yet islahobal tz'ayic .
43012049	Wal xin , sunil tzet chiwalan , caw mach wetojan inchuquilan , ha' Inmaman an̈eintijan , ha' chejn̈einan yin̈ tzettaj chiwalan yeb tzettaj chiwak'an iscuyu' anma .
43012050	Caw xin wohtajan tato ha' ischejbanil Inmamtu'an , ha' chiak'ni k'inale mach istan̈bal tet anma ; yuxin haca' yu yalni wetan , hac tu' chiwute walnicanojan teyet , ẍi Comam tet anma .
43013001	Yet hecalxan̈e chiichico k'in̈ Pascua , caw yohtaxa Comam Jes'us tato apni istiempohal bay chiyacano Comam hune' yul sat yiban̈k'inal ti' , cat isto Comam isc'atan̈ Comam Dios . Caw xahan yil Comam macta yaco isba yul isk'ab yul sat yiban̈k'inal ti' . Wal tinan̈ xin caw chisyecanilo Comam tato caw xahan ay sunil anma tu' yu .
43013002	Wal naj matzwalil xin , xa'aynato naj yul yanma naj Judas Iscariote , isc'ahol icham Sim'on , yin̈ yanico naj Comam yul isk'ab camical . Wal Comam Jes'us caw yohtaj tato isc'atan̈ Comam Dios titna Comam , yuxinto isc'atan̈ Comam Dios tu' chitopaxo hunelxa . Caw yohtapaxo Comam tato yul isk'ab yacanico Comam Dios sunil tzettaj ye tu' . Yet lan̈an iswa' Comam yeb ebnaj chicuywi yinta tu' , yahwano Comam yinilo Comam hune' xil isk'ap hucanico yiban̈ iscamiẍ , isc'alnico Comam hune' pixe yin̈ yictaj .
43013003	
43013004	
43013005	Yanayto Comam ha ha' yul pech'an , istzabnico Comam istx'ahni yoj ebnaj chicuywi yinta tu' , issuni tajo Comam yu hune' pixe ayco yin̈ yicta tu' .
43013006	Yet lan̈an istzabnico Comam istx'ahni yoj naj Sim'on Pedro , yalni naj tet Comam : -- Mamin , ¿ tom chachoc hatx'aha' wojti'an hawalni ? ẍi naj tet Comam .
43013007	Istak'wi Comam tet naj : -- Tinan̈ caw mach chitxumchalo hawu tzet chinwatx'eti'an , yaj yet tzujanxa cat istxumchalo hawu , ẍi Comam .
43013008	Yalni naj tet Comam : -- ¡ Machoj Mamin ! Caw maẍtic'a chu hatx'ahnilo wojti'an , ẍi naj . Yalni Comam : -- Wal xin tato mach chisje hac'ul chintx'ahan hawoj ti' , caw mach ayachoco yetbiho ebnaj ayxaco yul ink'aban , ẍi Comam tet naj .
43013009	Yalni naj Pedro tet Comam : -- Ta hac tu' chal tu' Mamin , maẍn̈eojabtaj wojti'an chatx'aha , wal xin yilal hatx'ahnipaxo ink'aban yebpaxo xin inwi'an , ẍi naj tet Comam .
43013010	Istak'wi Comam tet naj : -- K'inalo tato ay hunu mac lan̈anto yaẍniloj , matxa yilalo istx'ahlax sunil isnimanil , han̈c'an̈e yoj , yuto caw sajto ye isnimanil tu' . Yuxinto caw lahan hex ti' yeb anma lan̈anto yaẍniloj ; caw saj ye heyanma , yaj mach hesuniloj , ẍi Comam .
43013011	Wal xin , caw yohtaxa Comam mac chianico yul isk'ab camical , yuxinto yal haca' ti' : " Yaj mach hesunilo saj ye heyanma , " ẍi Comam .
43013012	Yet lahwi istx'ahni Comam yoj ebnaj xin , yanipaxico Comam hune' xil isk'ap hucan ye tu' . Yaypaxo tz'on̈no Comam isc'atan̈ ebnaj , yalni haca' ti' : -- ¿ Chimtxumchalo heyu tzet manwatx'eti'an ? ẍi Comam tet ebnaj .
43013013	Yalnipaxo Comam : -- Walex hex ti' , chinheyalan hecuywawomal yeb xin heyahawiloj . Wal xin caw yel cheyala , ist'in̈anil ton hune' tu' .
43013014	Haninti'an hecuywawom wehan , Heyahawil wepaxojan , yaj mantx'ahan heyoj , yuxin hex ti' hac tu' wal heyuni teyin̈ hununex .
43013015	Wal xin manwatx'ehan hune' ti' yun̈e inyenicanojan tato hac tu' wal heyuteni .
43013016	Yin̈ caw isyelal chiwalan teyet , haca' hunu naj c'amte' , mach ec'balo naj sata naj bay chimunla tu' , hactic'apax tu' naj chejab , mach ec'balo naj sat naj chichejni .
43013017	Tato chitxumchalo huntek'an ti' heyu , cat xin heyijeni , caw sak'al heyet .
43013018	Maẍtaj teyin̈ hesunil chiwalan hune' ti' , wal xin wohtajan macta sic'bililo wuhan , yaja' xin yilal yijni isba yin̈ tzet tz'ibn̈ebilcanayo yin̈ Istzoti' Comam Dios bay chala : " Ha' hune' mac caw hun chinwa'an yebi , ha' chipaq'uico win̈an , " ẍiayoj .
43013019	Yalan̈to chiwalnicanojan hune' ti' teyet haxinwal yet chiyijno isba , caw cheyayto yul heyanma tato haninan Cristo hinan .
43013020	Yin̈ caw isyelal chiwalan teyet , macn̈etic'a chichahni hunu inchejaban , haninan chinischahpaxojan . Hacpax tu' xin macn̈etic'a chinchahnihan , chischahpaxo Mac chejn̈eintijan , ẍi Comam .
43013021	Yet lahwi yalnicano Comam huntek'an ti' xin , yoc hune' niman bisc'ulal yin̈ isc'ul Comam , yalni Comam yin̈ caw haban : -- Yin̈ caw isyelal chiwalan teyet , texol ti' ayco hune' mac chinanocojan yul isk'ab camical , ẍi Comam .
43013022	Yet yaben ebnaj iscuywom Comam tu' xin , toxan̈e chi-la-t'an̈xico ebnaj yin̈ sat hunun , yuto mach yohtajo ebnaj mac yin̈ yal Comam .
43013023	Ay xin hune' naj iscuywom Comam caw xahan ay yu , iscawilal xin Comam ayco naj yet chiwa'i .
43013024	Yak'ni naj Sim'on Pedro yechel tet naj , yun̈e isk'ambenilo naj mac hune' chal Comam tu' .
43013025	K'ehan xin naj iscawilal istxam isc'ul Comam Jes'us , isk'amben naj tet Comam : -- Mamin , ¿ mac najil hune' chawal ti' ? ẍi naj .
43013026	Istak'wi Comam tet naj : -- Ha' mac bay chiwak'atojan ixim pan chinlabahan , ha' hune' tu' , ẍi Comam tet naj . Lahwi tu' xin islaban Comam ixim pan tu' , yak'ni Comam ixim tet naj Judas Iscariote , isc'ahol icham Sim'on .
43013027	Yet ischahni naj ixim pan tu' , yaynato naj matzwalil yul yanma naj , yalni Comam tet naj : -- Ha' tzet nabil hawu hawatx'eni , watx'e yin̈ an̈e , ẍi Comam tet naj .
43013028	Wal ebnaj chiwa' sat meẍa yeb Comam tu' xin , caw machi hunu ebnaj txumchalo yu tzet yin̈ yuxinto yal Comam haca' tu' .
43013029	Naj Judas tu' xin ha' naj ik'n̈e istx'uyal ch'en melyu , yuxin ay ebnaj txumni ta chischejto Comam naj islok'o tzet chiocnico yin̈ k'in̈ tu' , maca yu ispohnito naj hanic'o ch'en melyu tu' yin̈ anma meba' .
43013030	Yet lahwi iswahni naj Judas ixim pan tu' , yelti naj bey tu' , caw xin xa'ay numnahi .
43013031	Lahwi istocano naj Judas tu' , yalni Comam Jes'us haca' ti' : -- Wal tinan̈ chisyelo isba wipan Hanin Ak'bilintijan texol yu Comam Dios , cat xin isyenipaxilo isba yip Comam Dios win̈an .
43013032	Tato chinyelojan yip Comam Dios , chisyepaxilo Comam wipan , caw xin lan̈anxa isyeniloj .
43013033	Hex caw xahan ayex wuti'an , caw hanic'xan̈e tiempo ayinic'ojan texol . Chinhesaya'c'ojan , yaj caw mach chiyu heto bay chintotu'an . Haca'tic'a wute walnihan tet anma Israel , hac tu' chiwute walnipaxojan teyet .
43013034	Chiwak'canojan hune' ac' chejbanile ti' teyet , xahan cheyil heba hununex . Haca' isxahanil ayex wuhan , hac tu' cheyutepaxo heba .
43013035	Tato caw xahancano cheyil heba hununex , hac tu' chiyu yohtan̈enilo anma tato quexincuywoman , ẍi Comam tet ebnaj .
43013036	Isk'amben naj Sim'on Pedro tet Comam : -- Mamin , ¿ baytu'wal xin chaẍtohi ? ẍi naj . Istak'wi Comam : -- Bay chintotu'an mach chu hato wintajan . Chaẍoco tzujno wintajan , yaj maẍto tinan̈ , ẍi Comam .
43013037	Yalnipaxo naj Pedro tu' tet Comam : -- Mamin , ¿ tzet yin̈ yuxin mach chu woc tzujnojan tawintaj ? Caw hinaninan wak'ni camo inbahan tawin̈ , ẍi naj tet Comam .
43013038	Istak'wi Comam : -- ¿ Caw yelmi chawala ? ¿ Caw hinan hachmi hawak'ni camo haba win̈an ? Wal xin yin̈ isyelal chiwalan tawet , caw oxelxa chawala tato mach quinhawohtajojan yalan̈to maẍto chiok'can̈ no' icham chiyo , ẍi Comam tet naj .
43014001	Yalni Comam Jes'us tet ebnaj iscuywom : -- Caw mach chicabcon hec'ul , aweco heyanma yin̈ Comam Dios cat xin heyanipaxico heyanma win̈an .
43014002	Bey yatut Inmaman caw ay hamanil bay wal jehi ; k'inalo ta machi hamanil tu' xamwalan teyet . Wal xin caw aya , yuxinto chintohan inwatx'e'an hune' bay chexapni tu' .
43014003	Yetxa lahwi inwatx'enan bay chexapni , cat xin wulan hunelxa quexwinotojan , haxinwal bay chinehan , ha' tu' chexehpaxoj .
43014004	Ha' bay chintotu'an , caw heyohtaxa , yeb xin heyohtapaxo isbelal , ẍi Comam tet ebnaj .
43014005	Yalni naj Tom'as tet Comam : -- Mamin , caw mach johtajojan̈ baytu'wal chaẍtohi . ¿ Tzet xin chiyu johtan̈enilojan̈ isbehal ? ẍi naj tet Comam .
43014006	Istak'wi Comam : -- Hanintonan hune' beh chiwalan teyet ti' , yuto haninn̈ehan chiyu quexwinitojan isc'atan̈ Inmaman . Haninan isyelal , yeb xin haninn̈ehan chiwak'an k'inale mach istan̈bal .
43014007	Tato quinheyohtaj inxahan , caw heyohtaxa Inmaman . Wal tinan̈ xin , caw heyohtaxa Inmaman , yuto xaheyilico yin̈ , ẍi Comam .
43014008	Yalni xin naj Felipe tet Comam : -- Mamin , ye Hamam tu' jila'an̈ , c'uxanojtamna tu' , ẍi naj tet Comam .
43014009	Yalni Comam tet naj : -- Felipe , ayxa istiempohal wehic'ojan texol . ¿ Tom caw maẍto quinhawohtajan ? Macn̈etic'a chinilnihan , lan̈an yilnipaxo yin̈ Inmaman . ¿ Tzet yin̈ yuxinto chawalpaxoj ? : " Ye Hamam tu' jila'an̈ , " cachi .
43014010	¿ Tom caw maẍto chawayto yul hawanma tato wetbi inbahan yeb Inmaman , yetbipaxo Inmaman wehan ? Yuxinto sunil tzet chiwalan teyet mach wetojan inchuquilan , ha' Inmaman ayico wetbihojan , ha' chiwatx'en ismunil .
43014011	Aweyto yul heyanma ta wetbi inbahan yeb Inmaman , aypaxico Inmamtu'an win̈an . Tato mach cheyayto yul heyanma yin̈ tzet chiwalti'an , aweyto yul heyanma yu ej c'aybalc'ule chinyehan teyet .
43014012	Yin̈ caw isyelal chiwalan teyet , macn̈etic'a chinchahnihan yul yanma , chiswatx'epaxo haca' tzet chinwatx'eti'an . Aypaxo tzet ec'balto chiswatx'e' , yuto isc'atan̈ Inmaman chintohan .
43014013	Tzijxan̈e tzet chek'ana yu ayexxaco yul ink'aban chiwak'an . Hanin Isc'ahol Comam Dios inti'an , chinyelojan yip Inmamtu'an .
43014014	Yuxin chiwalan teyet , tzijxan̈e ye tu' chek'an yin̈ inbihan chiwak'an teyet , yuto caw wetxahan heyehi .
43014015	Tato xahan ayinan heyu , yijewe tzet chiwalti'an .
43014016	Haninan chink'anan tet Inmaman cat yaniti Comam Esp'iritu Santo colwal teyin̈ , ha' Comam tu' isyelaln̈etic'a chala . Ha' xin chihul texol yin̈ sunilbal tiempo . Wal anma yet yul sat yiban̈k'inal ti' xin , caw mach chiyu ischahni hune' Esp'iritu tu' yuto mach ohtabilo yu anma , machi xin chitxumchalo yu . Walex hex ti' xin , caw heyohtaxa , caw xin chi'ehayo texol cat yehpaxico teyin̈ .
43014017	
43014018	Wal inti'an mach chexinbejcanojan hechuquil , chinhulpaxojan tec'atan̈ hunelxa .
43014019	Caw hanic'xan̈e tiempohal ayinic'ojan , lahwi tu' xin matxa chinillaxojan yu anma . Walex hex ti' , chi-tic'a-heyila'paxo win̈an , yuto caw itzitz inn̈etic'ahan yin̈ sunilbal tiempo . Haquexpax tu' , itzitz hexn̈etic'apaxoj .
43014020	Yet ayxaco Comam Esp'iritu Santo teyin̈ , cat istxumchaholo heyu ta wetbi inbahan yeb Inmaman . Haquexpax tu' , ayexpaxico win̈an , ay inpaxicojan teyin̈ .
43014021	Macta chiaben tzet chiwalan , cat xin isyijeni , ha' huntek'an tu' caw chon̈ochenan̈ . Yuxin macn̈etic'a chinochenan , caw xahan ay yu Inmaman , xahan aypaxo wuhan , cat xin inyenilo inbahan tet , ẍi Comam .
43014022	Yalni naj Judas , yaj maẍtaj naj Judas Iscariote : -- Mamin , ¿ tzet yin̈ yuxinto jetn̈ehan̈ chayelo haba ? Wal tet anma yet yul sat yiban̈k'inal ti' mach chayelo haba tet , ẍi naj .
43014023	Yalni Comam xin : -- Ha' mac chinochenan , chisyije tzet chiwalan , caw xin xahan ch'illaxo yu Inmaman . Hac tu' xin chu julan̈ cat joccanojan̈ yetbihoj .
43014024	Ha' mac mach chinochenan , mach chisyije tzet chiwalan . Wal hune' cuybanil lan̈an heyaben ti' caw mach wetojan , yet Inmaman an̈eintijan texol .
43014025	Caw chiwalcanojan huntek'an ti' teyet yak' isba ayintoc'ojan texol .
43014026	Chati Inmamtu'an Comam Esp'iritu Santo texol ; ha' chihul inselelojan cat iscolwa teyin̈ , cat xin quexiscuyni yin̈ sunil tzettaj ye tu' . Ha' xin chiak'ni henabati sunil tzet xa-le-hecuycano wuhan .
43014027	Wal tinan̈ xin , chiwacanojan ak'anc'ulal yul heyanma . Hune' ak'anc'ulal chiwak'ti'an caw c'ul , mach haca' ak'anc'ulal chak' anma yet yul sat yiban̈k'inal ti' . Wal xin mach chicabcon hec'ul , mach chexxiwpaxoj .
43014028	Caw xawalan teyet ta chintohan , yaj xin chinhulpaxojan hunelxa tec'atan̈ . Ta caw yeli chinheyochehan , caw chimquextzala heyabeni tato chintohan isc'atan̈ Inmaman , yuto caw ec'balto Inmamtu'an insatajan .
43014029	Yalan̈tocanoj chiwalnicanojan teyet yin̈ huntek'an ti' , haxinwal yet chijni isba , cat heyanayto yul heyanma yin̈ .
43014030	Matxa caw tzet chiwalan teyet , yuto caw lan̈an yul naj matzwalil , naj yahawil yeco yin̈ hune' yul sat yiban̈k'inal ti' . Waxan̈ca ay yip naj , yaj mach chik'oji naj wiban̈an .
43014031	Yaj to caw yilal yec'ya' wanmati'an yun̈e yohtan̈enilo sunil anma tato caw chiwochehan Inmaman , cat inyenilojan tato caw chinyijehan chejbanil ak'bil wetan yu . Wal tinan̈ xin , ahan̈wewanoj , elojon̈we bey ti' , ẍi Comam .
43015001	Yalni Comam Jes'us tet ebnaj iscuywom : -- Wal haninti'an , caw lahaninan yeb xin hunu yoj te' uva caw c'ul , wal Inmaman xin , caw lahan yeb hunu mac chiilni te' .
43015002	K'inaloj tato ayej te' isk'ab mach chisatni , chitzoc'laxilto te' yu naj chitan̈en te' . Wal te' isk'ab caw c'ul issatni xin , chiyilo naj istajinal isk'ab te' , hac tu' xin caw chisatni te' sic'lebil . Haca' iswatx'encan̈ naj te' uva tu' , caw hac tu' chiyute istan̈en Inmaman macta ayxaco yul ink'aban .
43015003	Walex hex ti' , caw sajxa ye heyanma yu cuybanile ak'bilxa teyet wuhan .
43015004	Ayojab exn̈etic'aco win̈an , cat wehic'ojan yul heyanma . Caw haca' hunu isk'ab te' uva tzoc'bililto yin̈ yoj , matxa chisatni , caw hac tu' heyehi tato machijex win̈an .
43015005	Wal haninti'an , caw lahaninan yeb xin yoj te' uva . Wal hexpaxo xin , caw lahanex haca' te' isk'ab . Yuxin ta ayexn̈etic'aco win̈an , ay inpaxic'ojan teyin̈ , lahanex haca' hunu isk'ab te' uva caw c'ul issatni . Wal tato machijinan teyin̈ , caw machi hunu ti' chiyu hewatx'en hechuquil .
43015006	Wal mac mach chiehic'o win̈an xin , caw lahan chiutelax haca' te' isk'ab mach chiyak' sat , chitzoc'laxiloj cat istajiloj . Chilahwi istajilo te' xin , cat iscutxbalaxcan̈ te' , cat yalaxto te' yul k'a' .
43015007	Tato hacn̈etic'a tu' heyehico win̈an , machi xin chec'ayto heyijen cuybanile chiwalcanoti'an , k'anwe tzet choche hec'ul chiak'laxo teyet .
43015008	Ta haca' te' isk'ab caw satnom tu' haquex tu' , wal tu' cheyeloj tato caw yeli incuywoman heyehi . Hac tu' xin chiyu heyinican̈ isbi Inmaman .
43015009	Haca' isxahanil ayinan yu Inmamtu'an , hac tu' isxahanil chexwilpaxojan . Yuxin xahann̈ehojabn̈etic'a cheyil heba , haca' isxahanil ayex wuhan .
43015010	Tato cheyije chejbanile chiwak'canojan teyet ti' , chexahann̈e heba , haca' isxahanil ayex wuhan . Yuto hac tu' wehan yeb xin Inmaman , caw xahan chexwilan , haca' isc'ulch'anil isc'ul Inmaman .
43015011	Caw chiwalan huntek'an ti' teyet yun̈e haca' istzala inc'ulti'an , hac tu' heyabenpaxo tzalahilal wintajan ; haxinwal caw chitz'ajnacano hune' tzalahilal tu' yul heyanma .
43015012	Ha' hune' chejbanile ti' chiwalcanojan teyet , caw xahanojab cheyil heba hununex haca' isxahanil chexwilan .
43015013	Hac ti' chiyu coyeniloj tato caw xahan aycano hunu jamigo ju , tato hinanon̈ jak'ni camo coba yin̈ .
43015014	Tato cheyije tzet chiwalti'an , caw wamigohan heyehi .
43015015	Walex hex ti' , caw matxa chexwalan inchejabojan , yuto hunu naj chejab caw mach yohtajo naj tzet chiswatx'e yahaw , wal xin chexwalan wamigohojan , yuto xawalan teyet sunil tzet halbil wetan yu Inmaman .
43015016	Maẍtajex quinhesayilojan , haninan quexinsayilojan , quexwanicojan yin̈ hemunil yun̈e lahan chexelico haca' hunu te' satnom te' caw niman sat chak'a , ha' xin sunil huntek'an chewatx'e tu' ayn̈etic'a yin̈ sunilbal tiempo . Hac tu' xin tzijxan̈e ye tu' chek'an tet Inmaman yin̈ inbihan , chiak'lax teyet .
43015017	Yuxinto caw chiwalcanojan teyet , caw xahan cheyille heba hununex .
43015018	Yalnipaxo Comam Jes'us : -- Tato chexcajlax yu anma ay yul sat yiban̈k'inal ti' , nawetij tato caj quinyilpaxojan anma .
43015019	K'inalo tato ayextoco xol tzet chiswatx'e anma ti' , caw xahanmi chexyila , haca' isxahanil chil isba . Wal xin caw haninan quexinsiqu'ilojan xol anma , yuxintic'a chexiscaj anma , yuto matxa ayexoco xol tzet chiswatx'e .
43015020	Tijab yul hec'ul yet walnihan teyet haca' ti' : " Naj c'amte' caw mach ec'balo naj sata ispatr'on , " yuxin tato caw quincajlaxan yu anma , ha' quexpax tu' chal tu' , chexcajlaxpaxo yu anma . Wal tato isyije anma intzoti'an walan tet xin , haquex pax tu' , chisyije anma cuybanile cheyala .
43015021	Caw chexec'oya' yu anma isyayil ayexico yul ink'aban . Chiyute anma hune' tu' yuto caw mach yohtajo anma tu' Mac an̈eintijan .
43015022	K'inalo tato caw mach quinhulan wala'an cuybanile tet anma , caw machmi ismul anma yin̈ . Wal tinan̈ xin , caw matxa tzet tz'aj yala' yu iscolni isba yin̈ ismul tu' .
43015023	Macn̈etic'a chincajnihan , chiscajpaxo Inmaman .
43015024	Sunil tzet inyehan xol anma , caw maẍto hunu mac chiyeni yila' anma haca' tu' . K'inalo tato machi c'aybalc'ule inyehan xol anma , caw machim ismul anma , chal tu' . Wal xin , waxan̈ca caw yil anma huntek'an tu' , yaj to caw chiniscajan , chiscajpaxo Inmaman .
43015025	Yaja' caw chu huntek'an ti' , yun̈e yijnicano isba sunil tzet tz'ibn̈ebilcano yin̈ Istzoti' Comam Dios bay chala : Caw machi inmulan tet anma , yaj to caw yaco ishowal win̈an , ẍiayoj .
43015026	Yaj ay hune' Comam chicolwa teyin̈ chitit bey Inmaman , ha' ton xin Comam Esp'iritu Santo , Comam han̈e isyelal chala . Haninan chintohan incheja'tijan Comam tu' . Yet ay Comam texol chitzotelo win̈an .
43015027	Haquexpax tu' hex ti' , caw chextzotelo win̈an yuto caw hune'n̈etic'a hetzujico wintajan yettaxtic'a wichicojan walnihan istzoti' Inmaman .
43016001	Caw chiwalcanojan huntek'an ti' teyet , yun̈e mach chebej iscawxi hec'ul win̈an .
43016002	Wal xin , caw matxa chexchahlaxicto yul iscapilla ebnaj Israel ; chiapni hune' tiempohal bay chexyak'a camo ebnaj , cat xin isnano ebnaj tato lan̈an isyijen ebnaj tzet chal Comam Dios .
43016003	Chiswatx'e ebnaj huntek'an ti' , yuto caw mach yohtajo ebnaj Inmaman , yeb xin mach quinyohtajojan ebnaj .
43016004	Caw chiwalcanojan huntek'an ti' teyet , haxinwal yet chiapni istz'ayical chitit yul hec'ul tato halbilxatic'a teyet wuhan . Yalnipaxo Comam Jes'us : -- Caw machi walan huntek'an ti' teyet yet yalan̈tocanoj yuto ayinic'ojan texol .
43016005	Yaja' wal tinan̈ xin , caw chinpaxtojan isc'atan̈ Inmaman an̈eintijan , yaj xin machi hunujex chek'ambe : " ¿ Baytu'wal chaẍtohi ? " quexchi .
43016006	Wal xin , caw chioc bisc'ulal yin̈ hec'ul yu chiwalan huntek'an ti' teyet .
43016007	Yin̈ caw yeli chiwalcanojan teyet , caw ec'na c'ul tato chintohan , yuto ta mach chintohan caw mach chihul Comam chicolwa teyin̈ . Wal xin caw chintohan cat inchejnitijan Comam .
43016008	Yet chihul Comam tu' , ha' chiak'ni yohtan̈elo anma tato mulum . Ha' Comam tu' chiak'ni yohtan̈elo anma tu' ta caw istoholal quinhulic'ojan inwatx'e'an , yeb ta chil Comam Dios yin̈ tzet chielico anma .
43016009	Ha' Comam Esp'iritu tu' , chiak'ni yohtan̈elo anma tato caw mulum , yuto maẍtic'a isje isc'ul quinischaba'an yul yanma .
43016010	Ha' Comam chiak'nipaxo yohtan̈elo anma tato caw istoholal quinhulic'ojan inwatx'e'an , yuxin chinpaxtojan isc'atan̈ Comam Dios , matxa xin bay chiillax win̈an .
43016011	Chak'nipaxo Comam yohtan̈elo anma tato ha' Comam Dios chiilni yin̈ tzet chielico anma , yuto xacawxico ismul naj yahawil yul sat yiban̈k'inal ti' yiban̈ yu Comam .
43016012	Caw hantan̈e tzet chiwochehan chiwalan teyet , yaj tinan̈ maẍto chexk'oji hetxumniloj .
43016013	Yaja' yet chihul Comam Esp'iritu Santo isyelal chala , ha' Comam xin chexcuyni yin̈ sunil isyelal . Yaj xin mach yeto tzet chak' hecuyu' tu' to tzet abebil yu , ha' chal teyet , cat yak'ni heyohtan̈elo tzettaj ye tu' chito yub .
43016014	Ha' xin chianico inmayan , yuto chohtan̈e baytet wetan yehi cat xin yalnolo teyet .
43016015	Sunil tzettaj ye tu' yet Inmaman caw wetpaxojan , yuxinto chiwalcanojan teyet ; sunil tzettaj ye tu' wetan yehi caw challaxo teyet yu Comam Esp'iritu Santo , ẍi Comam .
43016016	Yalnipaxo Comam tet ebnaj iscuywom : -- Hanic'xan̈e bay matxa cheyila' win̈an , hanic'xan̈e cat heyilnipaxo win̈an hunelxa yuto chintohan bey Inmaman , ẍi Comam .
43016017	Lahwi yalni Comam haca' tu' xin , istzabnico ebnaj iscuywom Comam isk'amben tet hunun : -- ¿ Tzet chal yelapno hune' chiyal Comam ti' ? " Caw hanic'xan̈e bay matxa cheyila' win̈an , hanic'xan̈e xin cat heyilni win̈an hunelxa yuto chintohan isc'atan̈ Inmaman , " ẍi Comam , ẍi ebnaj tet hunun .
43016018	Yalnipaxo ebnaj : -- ¿ Tzet caw yelapno ye hune' chiyal Comam ti' , " caw hanic'xan̈e " ? ẍi Comam . Caw mach chitxumchalo ju tzet chal yelapnoj , ẍi ebnaj .
43016019	Isnanilo Comam Jes'us tato caw choche ebnaj isk'ambe' tet Comam , yuxinto yal Comam tet ebnaj : -- Caw xawalan teyet : " Caw hanic'xan̈e bay matxa cheyila' win̈an , hanic'xan̈e xin cat heyilnipaxo win̈an hunelxa , " quinchiyan . ¿ Tom ha' hune' mawalti'an , ha' caw chek'ambe teyet hunujex ?
43016020	Yin̈ caw yeli chiwalan teyet ; chioc bisc'ulal yin̈ heyanma cat heyok'i . Wal anma yet yul sat yiban̈k'inal ti' xin , caw chitzalahocan̈ . Chiayo bisc'ulal teyiban̈ , yaj hune' hebisc'ulal tu' xin caw chipaq'uico yin̈ tzalahilal .
43016021	K'inalo haca' hunu ix ix , yet chiapni yorahil iswatx'i isc'ul caw bisc'ulal chulo yanma ix yu isya'il chul yiban̈ ix . Yaja' yet xapitzc'a nich'an istz'ul ix tu' xin matxa chisnati ix isya'tajil tu' yu tzalahilal yin̈ nich'an unin xapitzc'a yul sat yiban̈k'inal ti' .
43016022	Hac tu' cheyak'le hex ti' , caw chioc bisc'ulal yin̈ hec'ul tinan̈ , yaj xin yet cheyilnopaxo win̈an hunelxa , caw choco hune' icham tzalahilal yin̈ hec'ul . Machi hunu mac chiyu yinilo hune' tzalahilal tu' teyet .
43016023	Yet hune' tiempohal tu' xin , matxa yilalo ay tzet chek'ambe wetan . Yin̈ caw isyelal chiwalcanojan teyet , tzijxan̈e ye tu' chek'an tet Inmaman yin̈ inbihan , chiyak' Comam teyet .
43016024	Wal tinan̈ xin , caw maẍto hunu tzet chek'an yin̈ inbihan tet Inmaman . K'anwej cat yak'lax teyet , haxinwal caw tz'ajan chucanico tzalahilal yul heyanma , ẍi Comam .
43016025	Yalni xin Comam Jes'us : -- Huntek'an cuybanile xawalan teyet ti' , yecheln̈e yu walnihan . Yaj xin chiapni yorahil yet matxa chiwalan teyet yin̈ yecheln̈e , walxinto caw yin̈xa haban chiwalan teyet tzet caw ye Inmaman .
43016026	Yet hune' tiempohal tu' xin , chek'an tzet choche hec'ul tet Inmaman yin̈ inbihan . Matxa yilalo chintzotelan teyin̈ tet Inmamtu'an ,
43016027	yuto caw xahan ayex yu Inmaman . Caw xahan ayex yu Comam tu' yuto caw xahan ayinan heyu yeb xin yu xaheyayto yul heyanma tato isc'atan̈ Comam titnajinan .
43016028	Isc'atan̈ Inmaman quintitan yet wulan yul sat yiban̈k'inal ti' . Wal tinan̈ xin chinelan yul sat yiban̈k'inal ti' , cat intohan isc'atan̈ Inmaman hunelxa , ẍi Comam .
43016029	Yalni ebnaj iscuywom Comam tu' tet : -- Wal tinan̈ , caw habanxa hatzoteli , yu matxa chaẍtzotel yin̈ yecheln̈e .
43016030	Tinan̈ xin , caw chinachalo juhan̈ tato sunil caw hawohtaj ; yuxin chijaytojan̈ yul janmahan̈ tato isc'atan̈ Comam Dios titnajach ; matxa yilalo chicok'ambehan̈ tawet , ẍi ebnaj tet Comam .
43016031	Yalni Comam tet ebnaj : -- ¿ Mataxca caw yeli chechayto yul heyanma win̈an ?
43016032	Wal xin , caw lan̈an yul istiempohal bay chexpujnahocantoj , nananta bay xin chextocanicoj . Hac tu' xin chu quinhebejnicanojan inchuquilan , yaj xin mach chincanan inchuquilan yuto caw ayco Inmaman wetbihojan .
43016033	Caw chiwalcanojan sunil huntek'an ti' teyet yun̈e yoccano ak'anc'ulal yin̈ heyanma wuhan . Yul sat yiban̈k'inal ti' cheyila' isya'tajil , yaj aweco yip heyanma yuto haninti'an xaquink'ojihan yin̈ sunil isya'tajil ay yul sat yiban̈k'inal ti' .
43017001	Yet lahwi yalnicano Comam Jes'us huntek'an ti' xin , ist'an̈xican̈ Comam satcan̈ , yalni Comam : -- Mam , maapni yorahil hayenilo yip Hac'ahol ti' , cat isyenipaxilo Hac'ahol hawip .
43017002	Wal xin caw ayxaco anma yalan̈ wipan hawu , yun̈e wak'nihan k'inale mach istan̈bal tet anma xahawak' yul ink'aban .
43017003	K'inale mach istan̈bal chaliloj , to chaẍyohtan̈elo anma ta hachn̈ech'an caw Dios yin̈ caw isyelal , cat xin quinyohtan̈enilojan anma tato haninan Cristo hinan , hach an̈einpaxtijan .
43017004	Caw xainyelojan hawip yul sat yiban̈k'inal ti' , yuto xainlahan munil hawak' inwatx'ehan .
43017005	Wal tinan̈ xin Mam , yepaxilo wipan tawintaj , hune' wipan ik'biltic'a wuhan yet ayinan tac'atan̈ yet yalan̈to maẍto chiwatx'i hune' yul sat yiban̈k'inal ti' .
43017006	Huntek'an mac xahasiq'uilo xol anma yul sat yiban̈k'inal ti' , hawati yul ink'aban , xacachwak'an yohtan̈elo ebnaj . Huntek'an ebnaj ti' xin caw hawetxatic'a yehi , caw xin chisyije ebnaj tzet chawala .
43017007	Wal tinan̈ xin caw yohtaxa tato sunil tzet ak'bil wetan hawu , tac'atan̈ titnaj .
43017008	Cuybanile hawak' wetan , caw xawalan yabe' ebnaj , ischahni ebnaj yul yanma . Yuxinto caw yohta ebnaj tato caw yeli tac'atan̈ titnajinan . Caw ischayto ebnaj yul yanma tato hach an̈eintijan .
43017009	Caw chiwaben̈ecanojan ebnaj yul hak'ab , maẍtaj anma yet yul sat yiban̈k'inal ti' chiwaben̈etojan yul hak'ab , to han̈c'an̈e ebnaj hawak' wetan , yuto caw hawet ye ebnaj .
43017010	Macta chiwalan wetojan , caw hawetpaxoj , yeb xin macta caw hawet , wetpaxojan , yin̈ xin chiilchalo sunil wipan .
43017011	Caw hanic'xan̈e tiempohal ayinic'ojan yul sat yiban̈k'inal ti' , cat xin inpaxtojan tac'atan̈ . Walpaxo ebnaj ti' xin , chicancano ebnaj bey ti' . Walach hach ti' Mam , caw c'ul hachn̈etic'a . Macta xahawak' wetan , chawil yu hahelanil , haxinwal hunxan̈e chute isnabal , haca' je han̈on̈ ti' .
43017012	Yet ayinic'ojan xol ebnaj bey yul sat yiban̈k'inal ti' , caw ilbil ebnaj wuhan , yu hawip ayco ebnaj yul ink'aban . Ebnaj hawak' wetan , caw xin machi hunu mac c'aytoj , cachann̈e hune' naj t'in̈anxatic'a yetanto isba ; yun̈e yijni isba tzet aycanayo yul Hatzoti' .
43017013	Wal tinan̈ Mam , chinpaxtojan tac'atan̈ , yaj yet ayintoc'ojan ninoxa yul sat yiban̈k'inal ti' , chiwalcanojan huntek'an ti' haxinwal haca'tic'a yehico tzalahilal yin̈ wanmati'an , hac tu' chupaxico tzalahilal yin̈ yanma ebnaj .
43017014	Caw xawalan hatzoti' yabe' ebnaj , yaj wal anma yet yul sat yiban̈k'inal ti' , caw chichiwa isc'ul yin̈ ebnaj yuto caw matxa yeto yul sat yiban̈k'inal ti' ye ebnaj . Haca' inpaxojan mach yeto yul sat yiban̈k'inal ti' wehan .
43017015	Wal xin mach chink'anan tawet ta chawilo ebnaj yul sat yiban̈k'inal ti' , han̈c'an̈e chink'anan tawet ta chac'uba ebnaj tet naj matzwalil .
43017016	Caw mach yeto yul sat yiban̈k'inal ti' wehan , hacpax tu' ebnaj , caw mach yeto yul sat yiban̈k'inal ti' ye ebnaj .
43017017	Watx'eco isnabal ebnaj tawin̈ yu hahelanil , Hatzoti' xin , ha' ton isyelal .
43017018	Haca' yu quinhawanitijan xol anma ay yul sat yiban̈k'inal ti' , hac tu' chiyu wanipaxtojan ebnaj xol anma .
43017019	Yu ebnaj hawaco yul ink'aban , yuxin chiwaco inbahan yin̈ munil hawak' wetan ; hac tu' xin chiwatx'ico ebnaj yul hak'ab yu isyelal .
43017020	Maẍn̈etajpaxo yin̈ ebnaj ti' chink'anan hac'ulal , caw chink'anpaxojan hac'ulal yin̈ sunil anma chinchahnihan yul yanma yu Hatzoti' chala'co ebnaj ti' .
43017021	Wal tinan̈ xin Mam , caw chink'anan tawet tato caw hunn̈ehojab chiyute isnabal ebnaj . Haca'tic'a je han̈on̈ ti' , hawetbi wehan , wetbipaxojan hawehi . Hac tu' Mam , chiwochehan tato caw hunxan̈ehojab chucano isnabal ebnaj . Hac ton tu' xin chiyu yanayto anma yul yanma tato hach an̈eintijan yul sat yiban̈k'inal ti' .
43017022	Ha' isc'ulch'anil hawak' wetan xawak'paxojan tet ebnaj tu' , yun̈e caw lahanxan̈e chiyucano isnabal haca'tic'a je han̈on̈ ti' .
43017023	Caw wetbi inbahan yeb ebnaj , caw xin jetbipaxo coba . Hac tu' xin caw hunxan̈e chucano ebnaj . Hac ton tu' xin chiyu istxumchalo yu anma ay yul sat yiban̈k'inal ti' tato caw hach quinhachejtijan , cat xin isnachalo yu tato caw haca' isxahanil ayinan hawu , hac tu' isxahanil aypaxo anma ayxaco yul ink'abti'an hawu .
43017024	Mam , ebnaj ayxaco yul ink'abti'an hawu , caw chiwochehan tato bay chinehan ha' tu' xin chiehpaxo ebnaj inc'atan̈an yun̈e yilni ebnaj wipan ak'bil wetan hawu , yuto caw xahan ayinan hawu yalan̈to yet maẍto hune' yul sat yiban̈k'inal ti' .
43017025	Walach hach ti' Mam , caw toholcano sunil tzet chawatx'e . Wal anma ay yul sat yiban̈k'inal ti' , caw mach cachyohtajoj . Walinan xin , caw ohtabilach wuhan , caw xin yohtapaxo ebnaj ayco yul ink'abti'an tato hach an̈eintijan .
43017026	Caw xacachinyelojan tet ebnaj , yuxin chachyohtan̈elo ebnaj , yaj chito cam cachwak'a'an yohtan̈elo ebnaj . Yun̈e haca' isxahanil ayinan hawu , hac tu' isxahanil aypaxo ebnaj hawu , haxinwal hun chiwupaxojan yeb ebnaj , ẍi Comam Jes'us tet Comam Dios .
43018001	Lahwi yalnicano Comam Jes'us huntek'an tzoti' tu' xin , isto Comam yeb ebnaj iscuywom isk'axepic'to hune' ha' nich'an ha' chiyij Cedr'on , bey yul hune' peyab xol huntek'an te' tz'unub , ha' tu' xin octo Comam yeb ebnaj iscuywom tu' .
43018002	Wal naj Judas , chianico Comam yul isk'ab camical , caw yohta naj hune' peyab tu' , yuto caw tx'i'al el beyc'o Comam yeb ebnaj iscuywom bey tu' .
43018003	Yuxin hac tu' yu isbey naj Judas tu' issaynoyo Comam . Tzujan xin hun bulan ebnaj soldado yinta naj , yeb huntek'an ebnaj chitan̈en yatut Comam Dios chejlaxti yu ebnaj fariseo yeb ebnaj iswi'ehal yin̈ ebnaj sacerdote . Yetbi ebnaj tu' istah , yeb iscantil , yeb ch'en ch'en chiocnico yin̈ howal .
43018004	Wal xin , caw yohtaxa Comam Jes'us tzet lan̈an yul yiban̈ , yuxinto elto Comam chahwal yin̈ ebnaj , isk'ambeni : -- ¿ Mac chesaya ? ẍi Comam .
43018005	Istak'wi ebnaj xin : -- Naj Jes'us nazareno chicosayic'ojan̈ , ẍi ebnaj . -- Hanintonan , ẍi Comam tet ebnaj . Aypaxico naj Judas xol ebnaj , naj chianico Comam yul isk'ab camical .
43018006	Yet yalni Comam haca' ti' : Hanintonan , ẍi Comam , isto tecton ebnaj yintaj , yayc'ay ebnaj xin .
43018007	Lahwi tu' xin , isk'ambenpaxo Comam : -- ¿ Mac chesaya ? ẍi Comam . -- Ha' naj Jes'us nazareno chicosayan̈ , ẍipaxo ebnaj .
43018008	Yalni Comam xin : -- Yaj caw chiwalan teyet tato haninan chinhesayic'ojan , bejwecano ebnaj ti' , ẍi Comam tet ebnaj .
43018009	Hac tu' xin yu yijni isba tzet yal Comam tet Comam Dios yet yalni : " Sunil ebnaj hawak' yul ink'aban , machi hunu ebnaj chic'ayto wuhan , " ẍi .
43018010	Wal naj Sim'on Pedro , yihti naj yespada yul yatut , ispitnilto naj istxiquin ischejab naj yahawil ebnaj sacerdote , Malco isbi . Ha' hune' istxiquin naj yin̈ iswatx'k'ab ha' ispitilto naj .
43018011	Yalni Comam tet naj : -- Ayto hawespada yul yatut . ¿ Tom mach yilalo wak'ni inbahan yul isk'ab isya'tajil nabilico win̈an yu Inmaman ? ẍi Comam .
43018012	Lahwi tu' xin , istzablaxayo Comam Jes'us yu ebnaj soldado , yeb naj yahawil yeco yin̈ ebnaj , yeb yu ebnaj chitan̈en yatut Comam Dios chejbilti yu ebnaj yahawil yin̈ ebnaj Israel ; isc'alnayo ebnaj Comam .
43018013	Babel yito ebnaj Comam bey yatut naj An'as , ismam yixal naj Caif'as . Ha' naj Caif'as , caw yahawil yeco yin̈ ebnaj sacerdote yin̈ hune' habil tu' .
43018014	Ha' naj Caif'as tu' halni tet ebnaj yahawil yin̈ ebnaj sacerdote tato ec'na c'ul iscam hunu anma selelo sunil anma ay yul con̈ob Israel tu' .
43018015	Yet yilaxto Comam Jes'us , caw nahat tzujan isto naj Pedro yinta Comam , yeb hune'xa naj iscuywom Comam . Hune' naj ti' xin , caw yohta isba naj yeb naj yahawil yehico yin̈ ebnaj sacerdote , yuxinto octo naj isti' yatut naj yinta Comam .
43018016	Wal naj Pedro tu' xin , cancano naj sat hune' pulta ayco isti' beh , yaj xin elti naj iscuywom Comam yohta isba yeb naj yahawil yin̈ ebnaj sacerdote , yalni naj tet ix chitan̈en pulta tu' ta chiocto naj Pedro .
43018017	Yalni ix chitan̈en yocto anma yul hune' pulta tu' tet naj Pedro : -- ¿ Tom maẍtaj hunach chaẍcuywi yinta hune' naj ti' ? ẍi ix tet naj . Istak'wi naj Pedro tu' tet ix : -- Machoj , maẍtajinan , ẍi naj .
43018018	Yet hune' tiempohal tu' caw chew , yuxin yaco ebnaj chejab yeb ebnaj chitan̈en yatut Comam Dios k'a' , yoc ebnaj k'aẍnoj . Sunil ebnaj tu' oc lin̈no yin̈ k'a' , ha' hun naj Pedro tu' oc lin̈no k'aẍno yin̈ k'a' xol ebnaj .
43018019	Lahwi tu' xin , isk'amben naj yahawil ebnaj sacerdote huntek'an k'ambebal tet Comam Jes'us : -- ¿ Mac ebnajil chicuywi tawintaj ? ¿ Tzettaj ye tu' chawak' iscuyu' ebnaj ? ẍi naj tet Comam .
43018020	Istak'wi Comam tet naj : -- Yet incuywahan yin̈ anma , caw sajsatil quincuywahan . Caw incuyan anma yulaj capilla yeb xin yul yatut Comam Dios bay chi-la-iscutxba isba anma Israel . Yuxinto caw machi hunu tzet ye tu' ti' walan yin̈ caw ewantajil .
43018021	¿ Tzet yin̈ yuxinto wetan chak'ambe ? K'ambe tet anma bay quincuywahan , ha' anma chihalni tawet tzet wak'an iscuyu' . Wal xin caw yohta anma tu' tzet halbilcano tet wuhan , ẍi Comam .
43018022	Yet yalni Comam tet naj haca' tu' , ispak'laxilto sat Comam yu hune' naj chitan̈en yatut Comam Dios , yalni naj : -- ¿ Tzet yin̈ yuxinto hac tu' hatak'wi tet naj yahawil sacerdote ti' ? ẍi naj tet Comam .
43018023	Istak'wican̈ Comam tet naj : -- Tato ay hunu tx'oj mawalan chawabe , halilo tinan̈ baytet . Ta c'ul xin , ¿ tzet yin̈ yuxinto chinhamak'an ? ẍi Comam tet naj .
43018024	Isc'allaxto Comam tet naj Caif'as yu naj An'as , naj yahawil yin̈ ebnaj sacerdote .
43018025	Wal naj Pedro xin , k'aẍno chu naj xol ebnaj chejab yeb ebnaj chitan̈en yatut Comam Dios , yoc ebnaj isk'ambeno tet naj : -- ¿ Walach hach ti' , hawetbimi haba yeb naj Jes'us ti' ? ẍi ebnaj tet naj . Yaj caw maẍtic'a yalilo naj , yalni naj haca' ti' : -- Machoj , caw mach wetbiho inbahan yeb naj , ẍi naj Pedro tu' .
43018026	Hunepixto xin , isk'amben hune' ischejab naj yahawil yin̈ ebnaj sacerdote ayto yu isba yeb naj elto istxiquin yu naj Pedro tu' : -- Yaj caw cachwilan xol te' tz'unub yeb naj Jes'us ti' , ẍi naj tet naj Pedro .
43018027	Yanipaxico naj Pedro tu' lek'ti'al tato mach yohtajo naj Comam , hunepixto xin , yok'can̈ no' icham chiyo .
43018028	Yet issajbilo xin , yilaxilti Comam Jes'us yul yatut naj Caif'as , yilaxto Comam sata naj gobernador Poncio Pilato . Yaj mach octo ebnaj Israel yul capil bay ayicto naj gobernador tu' , yuto txahul yocto ebnaj haca' yalni isley ebnaj . Tato chiocto ebnaj tu' , matxa chiyu isloni ebnaj itah chilolax yin̈ k'in̈ Pascua .
43018029	Yuxinto elti naj gobernador tzotelo isti' capil , isk'amben naj tet ebnaj : -- ¿ Tzet ismul hune' naj ti' heyalni ? ẍi naj .
43018030	Istak'wi ebnaj tet naj : -- Tato mach xiwquilta ismul naj ti' , machim majitijan̈ naj tawet , ẍi ebnaj .
43018031	Yalni naj Pilato tu' tet ebnaj : -- Iweto naj , cat xin heyilni tzet chielico naj haca' chiyute yalni heley , ẍi naj tet ebnaj . Istak'wi ebnaj Israel tu' : -- Yaj wal han̈on̈ Israel on̈ti'an̈ , caw mach chiyu jak'ni camojan̈ hunu anma , ẍi ebnaj .
43018032	Hac tu' xin yu yijni isba tzet halbilcano yu Comam Jes'us yin̈ tzet chiyu iscami .
43018033	Yocpaxto naj Pilato tu' yul capil hunelxa . Yawtenicto naj Comam Jes'us isc'atan̈ , isk'amben naj tet Comam : -- ¿ Tom yahawil anma Israel hawehi ? ẍi naj tet Comam .
43018034	Istak'wi Comam xin : -- ¿ Yulmi hawi' chawiti chawalni hune' ti' , mato ay mac haln̈e tawet ? ẍi Comam .
43018035	Istak'wi naj Pilato tu' xin : -- ¿ Tom Israel inan hawalni ? Ha' ebnaj hawet con̈ob , yeb xin ebnaj yahawil yehico yin̈ ebnaj sacerdote , ha' ebnaj macachiniti wetan , ¿ tzet hamul ? ẍi naj tet Comam .
43018036	Yalni Comam : -- Wal haninti'an , maẍtaj yul hune' sat yiban̈k'inal ti' chinocan Yahawil . Tato yul sat yiban̈k'inal ti' yahaw inan , sunilmi anma ayxaco yul ink'aban chiscutxba isba cat xin istzabnico howal yun̈e quiniscolnihan yul isk'ab ebnaj yahawil con̈ob Israel . Wal xin maẍtaj yul sat yiban̈k'inal ti' chinocan Yahawil , ẍi Comam tet naj .
43018037	Yalni naj Pilato tu' : -- ¿ Tom yeltic'a yahawil hach , chal tu' ? ẍi naj . -- Ho' Yahawil wehan haca' hawalni ti' . Quinpitzc'ahan yul sat yiban̈k'inal ti' yun̈e walnihan isyelal . Yuxin macn̈etic'a yetxatic'a isyelal yehi chiyabe tzet chiwalan , ẍi Comam .
43018038	Isk'amben naj Pilato tu' : -- ¿ Tzet yelapno hune' isyelal tu' ? ẍi naj tet Comam . Yet lahwi isk'amben naj Pilato tet Comam haca' tu' xin , yelpaxti naj isti' capil , yalni naj tet ebnaj Israel cutxanico tu' : -- Walinan , caw machi mule chiilchalo yin̈ naj ti' wuhan .
43018039	Yaj hex ti' , caw hunun habil hek'annilto hunun ebnaj presowom yet chiec' k'in̈ Pascua ti' . ¿ Chimheyoche tato chinbejtzohan hune' naj heyahawil ti' ? ẍi naj tet ebnaj .
43018040	Yet yaben ebnaj yalni naj Pilato haca' tu' , yah wejla ebnaj , yalni yin̈ caw ip : -- ¡ Machoj ! Maẍtaj naj chabejtzo , ha' naj Barrab'as , ha' naj chabejtzo , ẍi ebnaj . Wal naj Barrab'as tu' xin , elk'om naj .
43019001	Lahwi tu' xin , yinito naj Pilato tu' Comam Jes'us , ischejni naj hatelaxo Comam .
43019002	Isbak'onayo ebnaj soldado huntek'an te' tx'ix coronahil , yanahto ebnaj yin̈ iswi' Comam , yanipaxico ebnaj hune' xilk'ape yin̈ Comam , hucan yehi , cajmutz'mun̈e jilni .
43019003	Lahwi tu' xin , ishitzico ebnaj isc'atan̈ Comam , yalni ebnaj haca' ti' : -- Jak'a'co iswinajil naj yahawil con̈ob Israel , ẍi ebnaj chetan ebnaj Comam . Chi-la-ispak'nilto ebnaj sat Comam .
43019004	Lahwi tu' xin , yelpaxti naj Pilato tu' isti' iscapil , yalni naj tet ebnaj Israel tu' : -- Ilwec'anabi lah , chiwiltijan naj heyila' yun̈e caw heyabencanoj tato caw machi nich'ano ismul naj chiilchalo yin̈ wuhan , ẍi naj tet ebnaj .
43019005	Lahwi tu' xin , yelilo Comam isti' capil , ayahto hune' corona tx'ix tu' yin̈ iswi' Comam , hucanpaxico hune' k'ap yin̈ Comam cajmutz'mun̈e . Yalni naj Pilato tu' tet ebnaj : -- Ilwec'anabi , ay naj lah , ẍi naj .
43019006	Hayet yilni ebnaj yahawil yin̈ ebnaj sacerdote yeb ebnaj chitan̈en yatut Comam Dios , yah yaw ebnaj , yalni ebnaj yin̈ caw ip : -- Ahojab naj yin̈ culus , ahojab naj yin̈ culus , ẍixan̈e ebnaj sunil . -- Yuxinto yal naj Pilato tu' tet ebnaj : -- Ta hac tu' chal tu' , iweto naj cat heyanican̈ naj yin̈ culus tu' hechuquil , yuto caw machi nino ismul naj chiilchalo yin̈ wuhan , ẍi naj tet ebnaj .
43019007	Yalni xin ebnaj Israel tu' tet naj : -- Wal coleyan̈ xin , chala tato caw yilal iscam naj , yuto caw chalico isba naj Isc'aholo Comam Dios , ẍi ebnaj .
43019008	Yet yaben naj Pilato hune' ti' xin , ec'na caw xiwcan̈ naj .
43019009	Yuxinto meltzopaxicto naj yul capil tu' hunelxa , isk'amben naj tet Comam : -- ¿ Baytu'wal titnajachicoj ? ẍi naj . Caw xin maẍtic'a tak'wi Comam tet naj .
43019010	Yuxinto yal naj tet Comam : -- ¿ Tzet yin̈ yuxinto mach chaẍtak'wi wetan ? ¿ Tom mach hawohtajoj tato ay wipan cachinbejtzonan , maca xin cachwanican̈an yin̈ culus ? ẍi naj tet Comam .
43019011	Istak'wi Comam tet naj : -- Caw machim hawip win̈an tato maẍtaj Comam Dios ak'n̈e hune' hawip ti' yul hak'ab . Wal xin , ha' naj quinanicojan yul hak'ab ti' , ha' naj caw ec'na ay ismul tasataj , ẍi Comam tet naj .
43019012	Yet yaben naj yalni Comam hune' tu' , issayni naj tzet caw chiyu iscolcha Comam , yaj caw ip yahcan̈ yel yaw ebnaj Israel tu' , chalni ebnaj : -- ¡ Tato chabejtzo naj , caw chacaj naj jahaw ay bey Roma chal tu' , yuto macn̈etic'a chal isba jahawil , caw chiscaj naj jahaw ay bey Roma ! ẍi ebnaj .
43019013	Yet yaben naj Pilato hune' tu' , yalni naj tato chiillaxilti Comam Jes'us . Lahwi tu' xin , yay tz'on̈no naj yul ischem bay chiillaxi tzet chielico anma ay ismul . Hune' lugar tu' , Gabata isbi yul abxubal hebreo . Gabata tu' chal yelapnoj latz'bilcan̈ ch'en ch'en .
43019014	Chumanil xin yet hecalxan̈e chiichico k'in̈ Pascua , yalni naj tet ebnaj Israel tu' : -- Ay heyahawil ti' lah , ẍi naj .
43019015	Yahpaxo wejna ebnaj yalni yin̈ caw ip : -- ¡ Camojab naj , camojab naj , acan̈ naj yin̈ culus ! ẍi ebnaj yin̈ Comam . Istak'wipaxo naj : -- ¿ Tom chiwacan̈an naj heyahawil ti' yin̈ culus , chal tu' ? ẍi naj tet ebnaj . Istak'wi ebnaj yahawil yin̈ ebnaj sacerdote : -- Wal han̈on̈ti'an̈ , mach hunuxa jahawilan̈ cachann̈e naj jahawil ay bey Roma , ẍi ebnaj tet naj .
43019016	Hac tu' xin yu yanico naj Pilato Comam yul isk'ab ebnaj yun̈e yanican̈ ebnaj yin̈ culus . Hac tu' xin yu yinito ebnaj Comam .
43019017	Yet yelto Comam Jes'us yul con̈ob Jerusal'en tu' , yinito Comam isculus yiban̈ iswixic' bay chialaxicoj . Yilaxto Comam bey hune' tx'otx' chiyij G'olgota . Hune' tzoti' G'olgota tu' , chal yelapnoj Isbajil Wi'e yin̈ abxubal hebreo .
43019018	Ha' tu' xin alaxcan̈ Comam yin̈ culus . Aypaxo xin cawan̈xa ebnaj alaxcan̈ yin̈ culus yinta Comam . Hune' naj ah yin̈ iswatx'k'ab Comam , hune'xa naj ah yin̈ ismeck'ab .
43019019	Istz'ibn̈en naj Pilato hayeb tz'ib , ischejni naj yalaxoco yiban̈ iswi' Comam yin̈ culus , chalni haca' ti' : Naj Jes'us ah Nazaret , Yahawil anma Israel , ẍi hayeb tz'ib tu' .
43019020	Caw hantan̈e ebnaj Israel ilni huntek'an tz'ib tu' , yuto caw istxam con̈ob Jerusal'en alaxcan̈ Comam yin̈ culus . Ha' huntek'an tz'ib tu' xin , ayico yin̈ abxubal hebreo yeb xin yin̈ abxubal griego , yeb xin yin̈ hune'xa abxubal chiyij lat'in .
43019021	Yuxinto yal ebnaj yahawil yin̈ ebnaj sacerdote tet naj Pilato tu' : -- Majaltam ti' , mach yahawilo ebnaj Israel maxawutecoj , hacoj ti' maxawutecoj lah , naj chiyal isba yahawil ebnaj Israel , ẍi ebnaj .
43019022	Istak'wi naj Pilato tet ebnaj : -- Baytettic'a toxa mantz'ibn̈ecojan hac tu' chiyucanoj , ẍi naj .
43019023	Yet lahwi yanican̈ ebnaj soldado Comam Jes'us yin̈ culus tu' , yinican̈ ebnaj xil isk'ap Comam , ispohnicanto ebnaj yin̈ . Caw can̈eb elico k'ap , hunun litx'an yet hunun ebnaj . Wal hune' k'ap chishucbaco Comam yiban̈ xil isk'ap xin , machi istzilbanil k'ap , yuto hune'n̈e ye ischembanil k'ap sunil masanta chiayilo yin̈ yojtabanil .
43019024	Yuxinto yal ebnaj soldado tu' tet hunun : -- Mach chicotzilto hune' ti' , wal xin jilwe coba yin̈ mac chiinitoj , ẍi ebnaj tet hunun . Hac tu' xin yu yijnicano isba yin̈ tzet tz'ibn̈ebilcano yul Yum Comam Dios bay chala : " Istzilayo ebnaj xil ink'apan yin̈ , yilwenpaxo isba ebnaj yin̈ mac chiinito xil ink'apan hucan yehi , " ẍicanayoj . Yaj xin caw yeli , hac tu' yute ebnaj soldado tu' .
43019025	Iscawilal bay aycan̈ Comam yin̈ culus tu' xin , lin̈ancan̈ ismi' Comam yeb xin isnoh ismi' , yeb xin ix Mar'ia yixal naj Cleofas , yeb xin ix Mar'ia ah Magdala .
43019026	Isc'atan̈ ismi' Comam tu' xin , lin̈ancan̈ hune' naj iscuywom Comam caw ochebil yu . Yet yilni Comam ismi' tu' , yalni Comam : -- Mi' , naj lin̈ancan̈ tac'atan̈ tu' , haca' hawunin chiyucanico naj , ẍi Comam .
43019027	Yalnipaxo Comam tet naj iscuywom tu' : -- Inmi'ti'an , caw haca' hami' chiyucanicoj , ẍi Comam tet naj . Hac tu' xin yu yoc naj yilno ismi' Comam bey yatut .
43019028	Lahwi tu' xin , yohtan̈enilo Comam Jes'us tato caw yijcano isba sunil tzet yilal iswatx'eni , yuxinto yal haca' ti' : -- Caw chitaj inti'an , ẍi Comam . Yal Comam hune' ti' yun̈e yijnicano isba tzet tz'ibn̈ebilcano yin̈ Istzoti' Comam Dios yet payat .
43019029	Bey tu' xin , ayayo hune' ẍalu vinagre , islabanayto ebnaj hune' esponja xol , yanico ebnaj hune' esponja tu' yin̈ iswi' hune' te' hisopo , yanahto ebnaj yin̈ isti' Comam .
43019030	Yet lahwi yuc'ni Comam vinagre tu' xin , yalni haca' ti' : -- Mayijcano isba sunil tinan̈ , ẍicano Comam . Lahwi tu' xin , yay xulna iswi' Comam , iscamiloj .
43019031	Caw xin hecalxan̈e k'in̈ Pascua yeb xin istz'ayical xewilal , yuxinto mach chisje isc'ul ebnaj Israel tato chicancano isnimanil ebnaj aycan̈ yin̈ culus bey tu' , yuto caw aycano yelapno hune' tz'ayic xewilal tu' yul sat ebnaj . Yuxinto bey ebnaj isk'ana' tet naj Pilato tato chischej naj k'ahlaxoto isbajil yoj Comam yeb ebnaj alaxcan̈ yin̈ culus yinta Comam tu' , yun̈e iscamilo yin̈ an̈e cat xin yilaxayo isnimanil yin̈ culus .
43019032	Yuxin apni ebnaj soldado isk'ahalto yoj naj babel yeb xin naj iscab .
43019033	Yet yapni ebnaj yin̈ Comam Jes'us xin , yilni ebnaj tato xacamnalo Comam , yuxinto matxa isk'ahilto ebnaj yoj Comam .
43019034	Yaj xin ay hune' naj soldado hopchan ismotx Comam yu islanza , yelilo chic' yeb ha ha' yul ismotx Comam .
43019035	Wal xin haninan caw wilan hun ti' yuxinto chiwalan teyet , caw chiwalan isyelal teyet yun̈e heyanayto yul heyanma tato caw hac tu' yuhi . Caw wohtajan tato caw isyelal tzet chiwalti'an .
43019036	Matxa k'ahlaxilto yoj Comam yun̈e yijnicano isba tzet tz'ibn̈ebilcano yul Yum Comam Dios yet payat bay chal haca' ti' : " Machi hunu isbajil chik'ahlaxtoj , " ẍi .
43019037	Chalpaxo haca' ti' yin̈ Istzoti' Comam Dios : " Chiillax hune' naj hopchabil yu ch'en lanza , " ẍi .
43019038	Ay xin hune' naj Jos'e isbi , ah Arimatea . Ha' naj tu' xin tzujantic'a yin̈ tzet chal Comam Jes'us , ton̈e xin mach chisyelo naj yuto caw chixiw naj tet ebnaj yahawil yeco yin̈ anma Israel . Isbey naj isk'anno tet naj Pilato ta chiyiyo naj isnimanil Comam yin̈ culus .
43019039	Ha' hun naj Nicodemo , naj beyc'o ilno Comam yet ak'balil yet yalan̈tocanoj , apni naj bey tu' , ik'bil oxeb arroba huntek'an an̈ caw xuk' sam yu naj ; mirra isbi , sombil yeb huntek'an an̈ chiyij 'aloes .
43019040	Lahwi tu' xin , yinito ebnaj isnimanil Comam , ispichnico ebnaj k'ap yeb an̈ caw xuk' sam tu' yin̈ isnimanil Comam ; yuto hac tu' chiyute anma Israel yin̈ iscamom yet chimujlaxi .
43019041	Iscawilal bay alaxcan̈ Comam yin̈ culus tu' , ay hune' peyab yet tz'unub , ha' tu' xin ay hune' ch'en ch'en holbil yul bay chialaxicto camom . Caw xin ac'to ch'en , caw maẍto hunu camom chialaxicto yul ch'en .
43019042	Yu yichixa tz'ayic xewilal , yeb xin yu cawil yeco hune' ch'en ch'en tu' , yuxin ha' tu' yacanicto ebnaj isnimanil Comam .
43020001	Haxa yet babel tz'ayic yin̈ semana , caw ayto issajbiloj isto ix Mar'ia ah Magdala bay alaxicto isnimanil Comam . Yilni ix ta matxa ch'en ch'en ayco ismajilo isti' bay alaxicto Comam tu' .
43020002	Hac tu' xin yu ispaxto ix yin̈ an̈e yalno tet naj Sim'on Pedro yeb xin tet hune'xa naj iscuywom Comam , naj caw xahan ay yu . Yalni ix Mar'ia ah Magdala tu' tet ebnaj : -- Caw ma'ilaxilti isnimanil Comam Jes'us baytic'a ayictoj ; baymitu'wal mailaxto isnimanil Comam , caw mach johtajoj , ẍi ix tet ebnaj .
43020003	Yet yaben naj Pedro yeb hune'xa naj caw ochebil yu Comam tu' , isto ebnaj bay alaxicoto Comam tu' .
43020004	Caw xin an̈e yak' ebnaj iscawan̈il , yaj xin babico hune'xa naj tu' sata naj Pedro , yuxin babel apni naj sata naj .
43020005	Apnin̈e naj xin yay c'on̈no naj , ist'an̈xicto naj bay alaxicto isnimanil Comam . Yilni naj xin tato haxan̈c'an̈e k'ap k'ap pichlaxico yin̈ Comam wojanayoj , yaja' xin machi octo naj .
43020006	Lahwi tu' xin , yapni naj Sim'on Pedro , beh xin yocto naj yilnoj , yilni naj xin tato caw haxan̈c'an̈e k'ap k'ap wojancanayoj .
43020007	Wal k'ap payu'e c'aln̈e iswi' Comam , chulbilayo k'ap . Mach hunu yehayo k'ap yeb k'ap pichlaxico yin̈ Comam .
43020008	Lahwi tu' xin , yocto hune'xa iscuywom Comam tu' , naj babel apni , yilni naj xin tato matxa Comam ayicto yul ch'en , yanayto naj yul yanma . Yaja' wal xin caw maẍto chitxumchalo yu ebnaj tzet tz'ibn̈ebilcano yul Yum Comam Dios bay chala tato caw yilal ispitzc'acan̈ Comam Jes'us xol camom .
43020009	
43020010	Lahwi tu' xin , ispaxti ebnaj bay aya .
43020011	Wal ix Mar'ia ah Magdala , cancano lin̈no ix ok'o isti' bay alaxicto Comam , yay n̈ohno ix ist'an̈xicto ix .
43020012	Yilnicto ix cawan̈ ebnaj 'angel , caw saj jilni xil isk'ap ebnaj ayco yin̈ , tz'on̈ayo ebnaj bay ec'lena isnimanil Comam tu' , hune' naj yin̈ iswi'taj hune'xa naj yin̈ yojtaj .
43020013	Lahwi tu' xin , isk'amben ebnaj tet ix : -- ¿ Tzet chawok'te ? ẍi ebnaj . Istak'wi ix : -- Chinok'an yuto ma'ilaxto isnimanil Wahawilan , caw mach wohtajojan baytu'wal ma-bey-alaxocanoj , ẍi ix tet ebnaj .
43020014	Hunepixto tu' xin , ist'an̈xito ix yintaj , yilni ix xin lin̈anxacan̈ Comam Jes'us isc'atan̈ ix , yaj mach istxumilo ix tato ha' Comam .
43020015	Isk'amben Comam tet ix : -- ¿ Tzet yin̈ yuxinto chachok'i ? ¿ Mac chasaya ? ẍi Comam . Ha' yute isnani ix tato ha' naj chitan̈en hune' tz'unub tu' chitzotel tet ix , yuxinto yal ix : -- Mamin , tato hach maxawitoj , halilo wetan baytu'wal macachbey hawak'a'canoj , cat winitojan , ẍi ix .
43020016	Yalni Comam tet ix : -- ¡ Mar'ia ! ẍi Comam . Hac tu' xin yu ismeltzoto ix yintaj , ist'an̈xico ix yin̈ Comam , yalni ix yin̈ abxubal hebreo : " Raboni , " ẍi ix . Maestro , ha' chaliloj hune' tu' .
43020017	Yalni Comam tet ix : -- Bejtzoinan , mach chinhatzaban yuto maẍto chinapnihan isc'atan̈ Inmaman . Wal tinan̈ xin , as hal tet ebnaj wuẍtajan tato chinpaxtojan isc'atan̈ Inmaman , ha' Hemampaxoj , inDiosalan , heDiosalpaxoj , ẍi Comam tet ix .
43020018	Yuxin to ix Mar'ia ah Magdala tu' yala' tet ebnaj iscuywom Comam , yalni ix haca' ti' : -- Caw mawilan yin̈ Comam Jes'us , ẍi ix . Lahwi tu' yalni ix tet ebnaj yin̈ tzet yal Comam .
43020019	Yet babel tz'ayic yin̈ semana tu' yet lan̈an yah ak'bal cutxanico ebnaj iscuywom Comam . Caw caw yecano ispulta ebnaj yu , yuto caw chixiw ebnaj tet ebnaj yahawil yin̈ ebnaj Israel . Yoc apno Comam bey tu' , yoc lin̈no Comam yictabal ebnaj , yalni Comam tet ebnaj : -- Ayojab ak'anc'ulal texol , ẍi Comam .
43020020	Yet lahwi yalni Comam hune' tu' , isyeni Comam isk'ab tet ebnaj yeb ismotx bay to ch'en lanza . Hayet yilni ebnaj Comam tu' xin , caw occano hune' niman tzalahilal yin̈ yanma ebnaj .
43020021	Yalni Comam tet ebnaj hunelxa : -- Ayojab ak'anc'ulal texol . Haca' yu walaxtijan yu Inmaman , hac tu' xin chiyu quexwanitojan , ẍi Comam tet ebnaj .
43020022	Lahwi tu' xin , yanilto Comam xob isti' , yalni Comam : -- Chahwecano Esp'iritu Santo , ẍi Comam .
43020023	Ha' mac chitan̈cano ismul yiban̈ heyu , chitan̈cano ismul yiban̈ yu Comam Dios . Wal mac mach chitan̈cano ismul yiban̈ heyu xin , caw mach chitan̈paxo ismul yiban̈ yu Comam Dios , ẍi Comam tet ebnaj .
43020024	Ay xin hune' naj xol ebnaj cablahon̈wan̈ iscuywom Comam Jes'us tu' , Tom'as isbi , naj chihallax " Tioẍ uninal . " Machi naj ayco xol ebnaj iscuywom Comam tu' yet isyeni isba Comam .
43020025	Yuxinto yal ebnaj tet naj Tom'as tu' : -- Caw majilan̈ yin̈ Comam , ẍi ebnaj . -- Istak'wi naj : -- Tato mach chiwilan bay tona ch'en lawuẍ yul isk'ab Comam cat wanicto yiximal ink'aban yul , yeb ta mach chintzaban bay tona ch'en lanza yul ismotx Comam , caw mach chiwaytojan yul wanmahan , ẍi naj .
43020026	Semanahilxa tu' xin , iscutxbanpaxo isba ebnaj hunelxa yul n̈a , ayicto xin naj Tom'as tu' xol ebnaj , caw xin c'ul yecanico ispultahil te' n̈a bay ayicto ebnaj tu' . Yoc apno Comam bey tu' , yoc lin̈no Comam yictabal ebnaj , yalni Comam : -- Ayojab ak'anc'ulal texol , ẍi Comam .
43020027	Lahwi tu' xin yalni Comam tet naj Tom'as : -- Tom'as , acto yiximal hak'ab yul isholanil ink'abti'an lah , cat hawanipaxicto yul isholanil inmotxan . Mach chicabcon hac'ul , ayto yul hawanma win̈an , ẍi Comam .
43020028	Lahwi tu' xin , yalni naj Tom'as tu' tet Comam : -- ¡ Hach Wahawil , hach inDiosalan ! ẍi naj tet Comam .
43020029	Yalni Comam Jes'us tet naj xin : -- Caw mato xawilico win̈an maxawanayto yul hawanma . Wal xin , aytam sak'al yet anma mach yechto chinyilan cat xin quinyanaytojan yul yanma , ẍi Comam tet naj .
43020030	Caw xin tx'i'alto c'aybalc'ule isye Comam Jes'us yila' ebnaj iscuywom mach tz'ibn̈ebilayo yul hune' hum ti' .
43020031	Yaja' tz'ibn̈ebilcano huntek'an ti' yun̈e heyanayto yul heyanma tato ha' Comam Jes'us , ha' ton Cristo , Isc'ahol Comam Dios . Haxinwal yet cheyanayto yul heyanma , chechah hek'inal mach istan̈bal yin̈ isbi Comam .
43021001	Lahwi tu' xin , isyenipaxocan̈ isba Comam Jes'us hunelxa tet ebnaj iscuywom yet ay ebnaj isti' ha' lago Tiberias . Hac ti' xin yu isyeni isba Comam tet ebnaj .
43021002	Isti' ha' lago tu' ayayo naj Sim'on Pedro , yeb naj Tom'as , naj chihallax tioẍ uninal , yeb xin naj Natanael ah Can'a ay yul ismajul Galilea , yeb xin cawan̈ ebnaj isc'ahol icham Zebedeo , yebpaxo xin cawan̈xa ebnaj iscuywom Comam .
43021003	Yalni naj Sim'on Pedro : -- Chintohan tzabo cay , ẍi naj . Yalnipaxo huntek'anxa ebnaj tu' : -- Chon̈tohan̈ tawintaj , ẍi ebnaj . Hac tu' xin yu isto ebnaj . Yocto ebnaj yul hune' te' barco , yaja' xin maẍtic'a hunu no' cay istzab ebnaj yin̈ hune' ak'bal tu' .
43021004	Yet lan̈anxa issajbilo xin , lin̈anxacan̈ Comam Jes'us isti' ha' . Wal ebnaj iscuywom Comam tu' xin , caw maẍtic'a txumchalo Comam yu ebnaj .
43021005	Yalni Comam tet ebnaj : -- ¡ We ach ! ¿ Tom caw maẍto no' chiahti heyu ? ẍi Comam . Istak'wi ebnaj : -- Caw machi no' , ẍi ebnaj .
43021006	Yalni Comam tet ebnaj : -- Aweyto hehac' yin̈ hewatx'k'ab , haxinwal cheyik' no' , ẍi Comam tet ebnaj . Hac tu' xin yu yanayto ebnaj ishac' tu' xol ha' hunelxa , haxa yet yinahti ebnaj tx'an̈ xol ha' xin , caw matxa chik'oji ebnaj yinahti tx'an̈ yu yalil no' nohayto yul tx'an̈ .
43021007	Ha' xin naj iscuywom Comam caw xahan ay yu , yal naj tet naj Pedro : -- ¡ Ha' Comam hune' ti' ! ẍi naj . Yaben̈e naj Pedro tato ha' Comam hune' tu' , yanico naj xil isk'ap , yuto yuln̈e k'ap ayco yin̈ naj . Caw xin yin̈ an̈e isbejtzoto isba naj xol ha' , isto naj yilno Comam .
43021008	Yuxin haxa huntek'anxa ebnaj n̈ic'niti te' barco isti' ha' lago tu' . Hatxbil xin tx'an̈ hac tu' yu ebnaj , nohna tx'an̈ yu no' cay tu' . Can̈ebn̈em xin tx'an̈il yehic'to te' yin̈ isti' ha' tu' .
43021009	Yet yapni ebnaj isti' ha' tu' xin , yilni ebnaj hune' k'a k'a' , batxanayo hune' no' cay yiban̈ tzak'ak' . Aypaxayo ixim pan isc'atan̈ .
43021010	Yalni Comam tet ebnaj : -- Iweti hayc'on̈o no' cay maxeyik' tu' , ẍi Comam .
43021011	Hac tu' xin yu yahto naj Pedro tu' yul te' barco , ispuhnilo naj tx'an̈ , ishatxnilo naj tx'an̈ isti' ha' . Waxan̈ca caw nohna tx'an̈ yu no' cay tu' , yaj caw maẍtic'a lin̈moto tx'an̈ ; caw xin ciento cincuenta y tres no' yik' ebnaj yin̈ sunil .
43021012	Lahwi tu' xin , yalni Comam tet ebnaj : -- Catawej , wa'an̈wej , ẍi Comam . Caw xin machi hunu ebnaj k'amben mac anmahil Comam , yuto caw yohta ebnaj tato ha' Comam Jes'us .
43021013	Lahwi tu' xin , isto Comam yinocan̈ ixim pan , yak'ni Comam ixim tet ebnaj . Hactic'a tu' yutepaxo Comam yin̈ no' cay .
43021014	Ha' yin̈ hunel tu' xin , tz'ajna yoxel isyeni isba Comam tet ebnaj iscuywom yet xaitzitzbican̈ Comam xol camom .
43021015	Lahwi iswa' ebnaj xin , yalni Comam Jes'us tet naj Sim'on Pedro : -- Sim'on , isc'ahol naj Juan , ¿ caw xahanmi ayinan hawu sata ebnaj ti' ? ẍi Comam . Istak'wi naj Pedro : -- Ho' Mamin , caw hawohtaj tato xahan ayach wuhan , ẍi naj tet Comam . -- Ta hac tu' chal tu' , haca' chute hunu naj tan̈em me' islotzen no' niẍte yunin , hac tu' chawute hacuyni macta chiyaco isba yul ink'aban , ẍi Comam tet naj .
43021016	Lahwi tu' xin , yalni Comam yin̈ iscayel : -- Sim'on , isc'ahol naj Juan , ¿ caw xahanmi ayinan hawu ? ẍipaxo Comam tet naj . -- Ho' Mamin , caw hawohtaj tato caw xahan ayach wuhan , ẍipaxo naj Pedro tu' . Yalni Comam tet naj xin : -- Ta hac tu' chal tu' , haca' chiyute istan̈en hunu naj tan̈em me' isme' , hac tu' chawute hawilni anma chiyaco isba yul ink'aban , ẍi Comam tet naj .
43021017	Yalnipaxo Comam yet yoxel tet naj : -- Sim'on , isc'ahol naj Juan , ¿ caw yelmi xahan ayinan hawu ? ẍi Comam tet naj . Hac tu' xin yu yoc bisc'ulal yin̈ isc'ul naj Pedro yuto yetxa yoxel isk'amben Comam tet naj tato yeli xahan ay Comam yu naj . Yuxinto yal naj : -- Mamin , walach hach ti' , caw sunil tzet hawohtaj , caw xin hawohtaj tato caw yeli xahan ayach wuhan , ẍi naj tet Comam . Istak'wi Comam : -- Ta hac tu' chal tu' , caw haca' chiyute hunu naj tan̈em me' islotzen no' niẍte yunin , hac tu' chawute hacuyni macta chaco isba yul ink'aban .
43021018	Yin̈ caw isyelal chiwalan tawet , yet caw tzehach to , caw chawatx'eco isc'alil hawictaj . Ha' cawxencan̈ haba , hasaynito haba baytic'a chal hac'ul . Wal yet chachichambi xin , toxan̈e chawican̈ hak'ab , nanxa mac ch'anico xil hak'ap , cat hawilaxto bay mach isjeto hac'ul , ẍi Comam tet naj .
43021019	Yal Comam haca' ti' tet naj Pedro tu' yun̈e yohtan̈enilo naj yin̈ tzet chiyu iscami , cat xin isyenilo isba yip Comam Dios yin̈ iscamical naj Pedro tu' . Lahwi tu' xin yalni Comam : -- Ocan̈ tzujno wintajan , ẍi Comam tet naj .
43021020	Lahwi tu' xin , ist'an̈xiti naj Pedro yintaj , yilni naj tato tzujanpaxo naj iscuywom Comam caw ochebil yu , naj tz'on̈an iscawilal Comam yet iswa' yeb iscuywom , naj k'amben tet Comam haca' ti' : " Mamin , ¿ mac chaẍanico yul isk'ab camical ? " ẍi .
43021021	Yet yilni naj Pedro tato tzujan naj xin , isk'amben naj tu' tet Comam Jes'us : -- Mamin , ¿ haxaca naj tzujan jinta ti' , tzet chiyub iscamopaxo naj ? ẍi naj tet Comam .
43021022	Istak'wi Comam : -- Tato chiwochehan ayton̈etic'ac'o naj yet chinhulan hunelxa , wal xin machi hawoc yin̈ . Hachcachann̈e chachoc tzujno wintajan , ẍi Comam tet naj Pedro tu' .
43021023	Hac tu' xin yu yelto isk'umal xol ebnaj ayxaco yul isk'ab Comam tato mach chicam hune' naj iscuywom Comam tu' , yaj mach yal Comam tato mach chicam naj , wal xin yal Comam : " Tato chiwochehan ayton̈etic'ac'o naj ti' yet chinhulan , caw machi hawoc yin̈ , " ẍi Comam .
43021024	Hune' naj iscuywom Comam ti' , ha' naj caw chihalni sunil huntek'an ti' , ha' xin tz'ibn̈encanoj . Yuxinto caw johtaj tato caw yel tzet tz'ibn̈ebilcano ti' .
43021025	Caw hantan̈eto tzet iswatx'e Comam Jes'us tu' . K'inalo tato caw hununtajil le-yu istz'ibn̈elaxcanoj , caw machim chiyabe hune' yul sat yiban̈k'inal ti' yu te' hum tato tz'ibn̈elaxi . ¡ Hacojab tu' !
44001001	Hanin Lucas inti'an , chintz'ibn̈etojan hune' hum ti' tawet mam Te'ofilo . Wal xin yul hune'xa hum tz'ibn̈ebilxato tawet wuhan yet yalan̈tocanoj , waltojan tawet tzettaj ye tu' iswatx'e Comam Jes'us , yeb xin yin̈ sunil cuybanile yak' Comam iscuyu' anma yichtax istzabnico Comam iscuywa xol anma ,
44001002	masanta yet yapni istz'ayical ispaxcanto Comam yul satcan̈ . Yet maẍto chipaxto Comam tu' , yalnicano Comam ischejbanil ebnaj ischejab sic'bililo yu , yu yip Comam Esp'iritu Santo .
44001003	Hayet lahwi iscam Comam xin , yitzitzbipaxocan̈ Comam xol camom , caw tx'i'alto el isye isba Comam tet ebnaj ischejab . Yulbal cuarenta tz'ayic isye isba yun̈e istxumnilo ebnaj tato caw yeli itzitzbican̈ Comam . Istzotel Comam tet ebnaj yin̈ tzet chu yoc anma yul isk'ab Comam Dios yun̈e yoc Comam Yahawilo anma .
44001004	Yet aytoc'o Comam xol ebnaj ischejab tu' , yalnicano Comam tet ebnaj : -- Canan̈wecano yul con̈ob Jerusal'en ti' , echmawe yul hune' tzet halbilcano teyet yu Inmaman haca' wute walnihan teyet .
44001005	Wal naj Juan , caw yeli han̈e ha ha' yak' naj yahbalo ha' iswi' anma , walex ti' xin , yulbal hayebxan̈ech'an tz'ayic cat hechahni Comam Esp'iritu Santo yul heyanma haca' yahbalo ha' hewi' , ẍicano Comam Jes'us tet ebnaj ischejab tu' .
44001006	Yet cutxantoco ebnaj ischejab Comam Jes'us isc'atan̈ , isk'ambenilo ebnaj tet Comam haca' ti' : -- Mamin , ¿ ham tinan̈ chacolcanilti ebnaj jet con̈ob Israel ti' yalan̈ yip bay ayon̈ico ti' ? ẍi ebnaj .
44001007	Yalni Comam tet ebnaj : -- Mach heyeto heyohtan̈enilo istz'ayical yeb xin istiempohal yin̈ tzet ye tu' han̈c'an̈e Comam Dios ay yoc yin̈ yalnilo tzet yehi .
44001008	Yaj xin chiyak' Comam Dios yip teyet hununex yet chul Comam Esp'iritu Santo yul heyanma . Chilahwi tu' xin , cat heyanico heba heyalnilo intzoti'an yul con̈ob Jerusal'en ti' , yebpaxo yul sunil ismajul Judea , yeb xin yulaj ismajul Samaria masanto chiabchalo yu sunil anma ay yul sat yiban̈k'inal ti' , ẍi Comam .
44001009	Yet lahwi yalnicano Comam Jes'us huntek'an tu' , yilaxto Comam yul satcan̈ . Caw xin t'an̈ancanahto ebnaj ischejab Comam tu' yet isc'aycanocan̈ Comam xol moyan .
44001010	Yet t'an̈anahto ebnaj yilni isto Comam satcan̈ , isyenican̈ isba cawan̈ ebnaj 'angel caw sajhopon̈e xil isk'ap , yoc lin̈no ebnaj isc'atan̈ ebnaj ischejab Comam .
44001011	Yalni ebnaj 'angel tet ebnaj haca' ti' : -- Hex ah Galilea , ¿ tzet yin̈ xin to t'an̈anex ahto satcan̈ ? Ha' Comam Jes'us ti' , ma'ilaxilo texol yu ispaxto Comam satcan̈ . Haca'tic'a mayu heyilni isto Comam ti' , hac tu' xin chu yulpaxo Comam , ẍi ebnaj 'angel tet ebnaj .
44001012	Lahwi tu' xin , ispaxayti ebnaj ischejab Comam Jes'us bey hune' won̈an chiyij Olivo , ismeltzo ebnaj bey yul con̈ob Jerusal'en . Etza yicta legua yelo won̈an tu' yin̈ con̈ob .
44001013	Lahwi yapni ebnaj yul con̈ob , yahto ebnaj yul hune' cuarto yin̈ iscab piso bay ay isposada ebnaj . Ha' ton xin naj Pedro , naj Jacobo yeb naj Juan , naj Andr'es , naj Felipe , naj Tom'as , naj Bartolom'e , naj Mateo , yeb naj Jacobo , isc'ahol icham Alfeo , yebpaxo xin naj Sim'on , naj aytic'aco yin̈ hune' partido chiyij Cananista . Aypaxo xin hune'xa naj chiyij Judas , isc'ahol naj Jacobo .
44001014	Hununn̈etic'a tz'ayic xin , iscutxban isba ebnaj sunil yeb yuẍta Comam Jes'us yu istxahli ebnaj tet Comam Dios . Aypaxo huntek'an ebix chitxahli yinta ebnaj . Xol ebix tu' , ayco ix Mar'ia , ismi' Comam Jes'us .
44001015	Ha' yin̈ hune' tiempohal tu' , aymi hunu ciento veinte anma ayco yul isk'ab Comam cutxanico bey tu' . Lahwi tu' xin , yah lin̈no naj Pedro xol ebnaj tu' , yalni naj :
44001016	-- Hex wuẍtaj , hex wanab , caw yilal yijni isba haca' yu istz'ibn̈encano naj rey David yet payxa yu Comam Esp'iritu Santo yin̈ naj Judas , naj yewa tet ebnaj tzabnayo Comam Jes'us .
44001017	Naj Judas tu' , ayco naj jetbiho yet yalan̈tocanoj , hune'n̈e comunil yeb naj .
44001018	Yu istohol istx'ojal iswatx'e naj yin̈ Comam , islok' naj hune' tx'otx' . Lahwi tu' xin istit xulna naj , ispohto iswi' naj , hac tu' yu yelti ch'itna yul isc'ul naj , istan̈ilo naj .
44001019	Sunil anma ay yul con̈ob Jerusal'en aben isk'umal hune' ti' , yuxinto Ac'eldama occano isbiho hune' tx'otx' tu' yin̈ yabxubal anma . Ha' chal yelapnoj tx'otx' lok'bil yu istohol chic' .
44001020	Yuto hac tu' yalni yul Yum Comam Dios yin̈ Salmos : Canojabcano hune' yatut naj tu' ischuquil , machojab mac xin ch'oc yahawoj , ẍi . Chalnipaxoj : Ocojab hunoxa mac selelo yin̈ ismunil , ẍicano yul Hum tu' , ẍi naj Pedro .
44001021	Yalnipaxo naj Pedro : -- Yuxin cosaya'welo hunuxa mac chioc selelo naj Judas tu' , cat yoc yalnoc'o xol anma tato caw yeli itzitzbican̈ Comam Jes'us . Ha' hunu mac chicosayilo tu' yilal xaec' tzujtzun jinta yet yah ha' iswi' Comam Jes'us yu naj Juan masanta yet istocano Comam yul satcan̈ , ẍi naj Pedro .
44001022	
44001023	Yuxin issayilti ebnaj cawan̈ ebnaj tu' . Hune' naj chiyij Mat'ias , hune'xa naj Jos'e Barsab'as isbi , chiyijpaxo Justo .
44001024	Lahwi tu' xin , istxahli ebnaj sunil haca' ti' : -- Mamin , caw hawohtaj tzet ye yanma hunun anma , yuxin ye jetan̈ mac huno ebnaj cawan̈ ti' sic'bilxalo hawu .
44001025	Yun̈e ischahni hamunil bejbilcano yu naj Judas , yet istocano naj baytic'a caw t'in̈an istohi , ẍi ebnaj tet Comam .
44001026	Lahwi tu' yilwen ebnaj mac chicancano yin̈ hune' munil tu' . C'uxan xin yapni yin̈ naj Mat'ias . Hac tu' xin yu yoccano naj yetbiho ebnaj hunlahon̈wan̈ ischejab Comam Jesucristo tu' .
44002001	Yet yayilo istz'ayical k'in̈ Pentecost'es , hune'n̈e bay cutxanico sunil ebnaj yeb ebix ayxaco yul isk'ab Comam Jes'us .
44002002	Caw hunepixto xin yaben ebnaj tu' isbili istit hune' haca' jak'ek' yul satcan̈ yin̈ caw ip chieq'ui . Isbilipaxo sunil yul n̈a bay ayicto yuninal Comam Jes'us tu' .
44002003	Lahwi tu' xin yilni ebnaj yayilo haca' xaj k'a k'a' , ispujnacan̈ yiban̈ iswi' hunun tu' .
44002004	Sunil ebnaj yeb ebix tu' occano yalan̈ ischejbanil Comam Esp'iritu Santo yoc tzotelo yin̈ nananta abxubal yu yip Comam .
44002005	Yin̈ hune' tiempohal tu' , caw tx'i'al anma Israel ayco yanma yin̈ Comam Dios , cutxanico yul con̈ob Jerusal'en tu' . Caw nananta bay titico anma tu' yul sat yiban̈k'inal ti' .
44002006	Yet yaben anma isbili hune' haca' jak'ek' tu' , iscutxbanico isba anma bey hune' n̈a tu' . Caw c'aycan̈ isc'ul anma yaben istzotel macta ayxaco yul isk'ab Comam yul yabxubal hunun anma tu' . Yuto sunil yabxubal anma yal ebnaj yeb ebix ayxaco yul isk'ab Comam Jesucristo .
44002007	Caw c'aycan̈ isc'ul anma yoc t'an̈no yin̈ ebnaj chitzotel tu' . Yalni anma haca' ti' : -- Wal huntek'an ebnaj yeb ebix chitzotel ti' , caw ah Galilea sunil .
44002008	¿ Tzimi yin̈ xin chijabe istzotel ebnaj yul jabxubal bay pitzc'anajon̈ hununon̈ ?
44002009	Wal xin coxol han̈on̈ ti' ay anma titna yul ismajul Partia , aypaxo anma ah Media , ay anma ah Elam . Aypaxo anma ah Mesopotamia , aypaxo anma ah Judea , yeb Capadocia yeb Ponto , yeb anma ay yul ismajul Asia .
44002010	Aypaxo anma ah Frigia , yeb anma ah Panfilia , yeb anma ah Egipto . Aypaxo anma titna yul ismajul Africa bey iscawilal Cirene , yeb xin aypaxo anma ah con̈ob Roma . Xol sunil anma ti' xin , ay anma jet Israelal , yebpaxo xin mac xayaco isba haca' bay ayon̈ico han̈on̈ Israel hon̈ ti' .
44002011	Aypaxo anma ah Creta , yebpaxo anma ah Arabia , yaja' cosunil han̈on̈ ti' chijabe istzotel ebnaj yeb ebix yul jabxubal yin̈ isc'ulal isc'ul Comam Dios , ẍi anma tu' .
44002012	Caw toxan̈e chic'ay isc'ul sunil anma , issomchalo yul iswi' , yuxin isk'ambele anma tet hunun haca' ti' : -- ¿ Tzet chalilo huntek'an chijabe ti' ? ẍi anma .
44002013	Aypaxo huntek'anxa anma chibuchwahi , le-yalni haca' ti' : -- Ha' huntek'an ebnaj yeb ebix ti' , caw uc'um ebnaj , ẍi anma tu' .
44002014	Yuxin ah lin̈no naj Pedro yeb ebnaj hunlahon̈wan̈xa yetbi tu' , istzablo istzotel naj xol sunil anma yin̈ caw ip haca' ti' : -- Hex ay bey yul ismajul Judea , yeb xin sunilex nananta con̈obal ayc'o yul con̈ob Jerusal'en ti' , caw chiwak'an heyohtan̈eloj tzet yelapno ye hune' ti' . Wal xin , haj hetxiquin yin̈ tzet chiwalan .
44002015	Han̈on̈ti'an̈ mach uc'umojon̈an̈ haca' cheyute hetxumni jin̈an̈ , yuto sahab sac'ayal ayon̈ tinan̈ yin̈ ch'en balon̈eb .
44002016	Wal xin , lan̈an yijni isba tzet halbilcano yul Yum Comam Dios yu naj Joel , ischejab Comam Dios yet payat ,
44002017	bay yalcano haca' ti' : Yet ch'apni islahobal tz'ayic , chiwatijan Wesp'irituhan yiban̈ anma yul sat yiban̈k'inal ti' . Yuxin ha' ej hec'ahol yebpaxo ej hecutz'in , ha' chalnolo Intzoti'an . Chinyehan huntek'an cuybanile tet ebnaj tzehtaj yin̈ sajsatil . Yebpaxo ebnaj ichamtaj chintzotelan tet ebnaj yul iswayic .
44002018	Yet hune' tiempohal tu' chiwaco Wesp'irituhan yin̈ sunil anma chiyak' cheja' isba wetan , ebnaj winaj yeb ebix ix , cat yalnic'o ebnaj yeb ebix Intzoti'an tet anma .
44002019	Chinyehan c'aybalc'ule yul satcan̈ tet anma , cat isc'ayilo isc'ul yilni . Yeb xin bey yul sat yiban̈k'inal ti' , chinyehan hune' tzet chiyenilo wipan tet anma . Ha' huntek'an ti' xin , ha' ton chic' yeb k'a k'a' , yeb hune' niman n̈ub haca' moyan , ẍi Comam .
44002020	Chi'oc k'ejholo yin̈ sat tz'ayic , wal yin̈ ixahaw xin , caw cajpon̈pon̈e chucoj haca' chic' . Ha' huntek'an ti' babel chiyu yet maẍto chihul hune' istz'ayical bay chul Comam Dios Yahawil . Hune' tz'ayic tu' , caw niman yelapno yehi , yebpaxo aytam sak'al .
44002021	Ha' yin̈ hune' tz'ayic tu' xin , ha' mac chiawten Comam Yahawoj chicolchahi , ẍicanoj .
44002022	Hex wet con̈ob Israel , hajba hetxiquin yin̈ tzet chalilo hune'xa chiwalan teyet ti' : -- Caw xa'isyelo Comam Dios ismunil Comam Jesucristo ah Nazaret jet cosunil , yet iswatx'en Comam Jes'us isc'ulal yeb c'aybalc'ule yeb yechel yip Comam Dios . Wal xin caw heyohtaxa sunil ti' yuto ha' coxol yuhi .
44002023	Wal xin alaxico Comam Jesucristo yul hek'ab yuto hac tu' yoche isc'ul Comam Dios . Caw xin yohtaxa Comam Dios yettax payat yin̈ tzet chihul yiban̈ Comam Jesucristo . Walex hex ti' xin , hek'an isk'ab ebnaj tx'oj yu yanican̈ ebnaj Comam yin̈ te' culus . Hac tu' xin yu iscam Comam heyu .
44002024	Wal xin itzitzbican̈ Comam yu Comam Dios . Iscolnilo yul isk'ab camical yuxin machi yu isk'oji hune' camical tu' ismajchenayo Comam .
44002025	Naj rey David yet payat , yalcano naj huntek'an Tzoti' yal Comam Jesucristo haca' ti' : Sunilbal tiempo wohtajan tato ay Comam Dios inc'atan̈an . Ayn̈etic'aco Comam yin̈ inwatx'k'aban , hac tu' xin machi mac chiak'ni cabconcan̈ wanmahan , cat wayc'ayan .
44002026	Yuxin caw chitzala wanmahan , chintzotelan yin̈ caw tzalahilal . Waxan̈ca chicam innimanilti'an , yaj chicawxi inc'ulan yin̈ Comam .
44002027	Mamin , mach chahinc'uln̈e wanmahan xol anma camom , mach chawak' k'ajo'to innimanilan xol anma camom tu' , hanin sic'bil incan̈an hawu .
44002028	Xahaye hune' beh ch'ak'ni k'inale ayn̈etic'a sunilbal tiempo wetan . Caw chawak' tzalaho wanmahan yet chinapnihan tac'atan̈ , ẍi Comam Jes'us . Hac tu' yu istz'ibn̈encano naj rey David yin̈ tzet yal Comam Jesucristo , ẍi naj Pedro tet anma bey Jerusal'en tu' .
44002029	Yalnipaxo naj Pedro : -- Hex wet con̈ob , yin̈ caw isyelal chiwalan teyet , naj jichmam David tu' , caw johtaj tato cam naj , ismujlaxpaxo naj . Ha' bay mujan naj tu' xin , caw ixtan̈to coxol tinan̈ .
44002030	Wal naj rey David tu' , ischejab Comam Dios ye naj . Caw xin yohta naj tato haltebilcano yu Comam Dios tet naj tato yin̈ yuninal yuninal naj chipitzc'a Comam Cristo , cat yoccano Jahawo isselelo naj .
44002031	Yuxin yet caw yalan̈tocano tu' , ak'lax yohtan̈elo naj , yuxin yalcano naj tato chiitzitzbican̈ Comam Jesucristo . Yalnipaxo naj tato mach chicancano yanma Comam xol camom anma , machi xin chichahlax k'ajo'to isnimanil Comam .
44002032	Ha' xin Comam Dios ak'ni itzitzbocan̈ isnimanil Comam Jesucristo tu' . Cosunilan̈ chijak' cobahan̈ testigohal yin̈ hune' ti' .
44002033	Ha' Comam Dios inito Comam Jesucristo yul satcan̈ yu yoc tz'on̈no Comam yin̈ iswatx'k'ab Comam Dios . Yak'ni Comam Dios Comam Esp'iritu Santo tet Comam Cristo haca' yu yalnicanoj . Yuxin ha' Comam Jes'us aniti tzet lan̈an heyilni ti' , yeb hune' cheyabe ti' . Hac tu' chu isyenicanilo isba yulbal Comam Esp'iritu Santo jiban̈an̈ .
44002034	Naj David tu' , mach beyahto naj yul satcan̈ yaj xin yalpaxo naj haca' ti' : -- Yal Comam Dios Jahawil tet wahawilan : " Ayan̈ tz'on̈no yin̈ inwatx'k'abti'an ,
44002035	masanto chiwacojan anma ayco ishowal tawin̈ yalan̈ hawoj , " ẍi Comam Dios , ẍi naj rey David .
44002036	Tinan̈ xin , yilal heyabencano yin̈ caw ishabanil hex wet con̈ob Israel . Waxan̈ca xaheyacan̈ Comam Jes'us yin̈ te' culus , yaj ha' Comam Dios anico Comam Jes'us Yahawiloj , yeb xin yin̈ Cristohal , ẍi naj Pedro .
44002037	Yet yaben anma Israel sunil tzet yal naj , c'ayilo isc'ul anma , yoc bisc'ulal yin̈ yanma anma tu' . Isk'amben anma tet naj Pedro yeb xin tet huntek'anxa ebnaj ischejab Comam Jesucristo : -- Hex wet con̈ob , ¿ tzet wal juten cobahan̈ tinan̈ heyalni ? ẍi anma .
44002038	Istak'wican̈ naj Pedro tet anma haca' ti' : -- Bejwe hewatx'en istx'ojal , cat yahcano ha' hewi' hununex yin̈ isbi Comam Jesucristo , cat yak'laxcano nimanc'ulal yin̈ hemul . Hac tu' xin chu hechahnicano Comam Esp'iritu Santo yul heyanma hununex .
44002039	Hune' ti' hallax jet yeb tet juninal yeb tet sunil anma nahat aya , sunil huntek'an mac chawte Comam Dios , ẍi naj Pedro .
44002040	Wal xin , tx'i'alto tzet yal naj , yoc naj yiptzeno anma tu' , yalni naj haca' ti' : -- Colwelo heba tet isya'tajil chihul yiban̈ anma tx'oj chiswatx'e , ẍi naj Pedro .
44002041	Caw hanta mac chahni Comam yul yanma yu tzet yal naj Pedro , yahcano ha' iswi' anma tu' . Ha' yin̈ hune' tz'ayic tu' xin , aymi oxebo mil anma occano yetbiho ebnaj ayxaco yul isk'ab Comam .
44002042	Hac tu' xin chilann̈etic'a iscutx'ban isba ebnaj yeb ebix yaben iscuywa ebnaj ischejab Comam . Hune'n̈e xin yute yanma ebnaj , chiswahni ebnaj ixim pan , chitxahlipaxo ebnaj tet Comam Dios .
44002043	Sunil anma c'ayilo isc'ul yin̈ huntek'an c'aybalc'ule yeb xin yechel yip Comam Dios isye ebnaj ischejab Comam Jes'us .
44002044	Ha' anma chahnicano Comam Jes'us yul yanma tu' , caw hune'xan̈e anma elico sunil , yebpaxo xin caw hune'xan̈e yutecanayo ebnaj tzettaj aya .
44002045	Ay ebnaj txon̈nito istx'otx' yeb tzettaj aya , haxa istohol tu' xin , ispohcan̈ ebnaj yin̈ anma hatatic'a hanta chi'ocnico yu hunun .
44002046	Caw hunun tz'ayic iscutxban isba ebnaj yul yatut Comam Dios , yuto hune'xan̈e isnabal ebnaj . Wal yulaj yatut ebnaj xin , chispohcan̈ ebnaj ixim pan , cat iswahni ebnaj ixim yin̈ caw tzalahilal , yeb xin caw c'ulch'an chiyute isc'ul ebnaj yin̈ hunun .
44002047	Chisbitn̈en ebnaj Comam Dios , caw xin chitzala sunil anma yin̈ ebnaj . Yeb xin caw hunun tz'ayic isch'ibcan̈ isbisil yuninal Comam Jes'us yu anma chaco isba yul isk'ab Comam yun̈e iscolchahi .
44003001	Yet hunel yin̈ ch'en oxeb yin̈ k'ejbiyalil to naj Pedro yeb naj Juan yul yatut Comam Dios , yuto yin̈ hune' orahil tu' chitxahli ebnaj Israel yul yatut Comam .
44003002	Ay hune' naj ti' xin , caw mach chu isbelwi yichitax ispitzc'ahi . Caw xin hunun tz'ayic isbey yalaxocano naj isti' ispultahil yatut Comam tu' , hune' chiyij C'ulch'an Jilni , yu isk'anni naj ismelyu tet anma chiocto bey tu' .
44003003	Hayet yilni naj yocto naj Pedro yeb naj Juan yul pulta tu' , isk'anni naj melyu tet ebnaj cawan̈ tu' .
44003004	Yoc t'an̈no naj Pedro yeb naj Juan tu' yin̈ naj , yalni naj Pedro haca' ti' : -- Ocan̈ t'an̈no jin̈an̈ , ẍi naj .
44003005	Yoc t'an̈no naj yin̈ ebnaj cawan̈ tu' , ha' yute istxumni naj to melyu chiak'lax tet naj yu ebnaj cawan̈ tu' yalni .
44003006	Yalni naj Pedro : -- Wal haninti'an , mach inmelyuhan , yaj wal hune' ik'bil wuhan chiwak'an tawet . Yu yip Comam Jesucristo ah con̈ob Nazaret , ahan̈wanoj cat xin habelwi , ẍi naj Pedro tu' tet naj .
44003007	Yoc tzabno naj Pedro tu' yin̈ iswatx'k'ab naj , isxecnican̈ naj naj . Caw xin yin̈ an̈e occano yip yoj naj , yik'nipaxcanocan̈ yip isnuk' yoj naj tu' .
44003008	Yah lin̈no naj xin , istzabnico naj isbelwi , yocto naj yul yatut Comam Dios yinta ebnaj cawan̈ tu' . Caw chit'ujla yah naj yu tzalahilal , yalni naj tzoti' c'ul yin̈ Comam Dios .
44003009	Wal sunil anma ilni isbelwi naj , yeb yaben yalni naj tzoti' c'ul yin̈ Comam Dios ,
44003010	caw c'ayilo isc'ul yeb caw xiwpaxo anma yilni hune' tu' , yuto yohta anma tato caw hunun tz'ayic yay tz'on̈no naj isk'anno ismelyu tet anma isti' ispultahil yatut Comam Dios chiyij C'ulch'an Jilni .
44003011	Ha' naj cawxican̈ tu' , hunelxan̈e istzabico naj yin̈ isk'ab naj Pedro yeb naj Juan yet ay ebnaj isti' yatut Comam Dios , hune' chiyij Yamak'il Salom'on . Yapni bulna anma yilno naj mach chu yec' yet yalan̈tocanoj . Caw xin c'aycan̈ isc'ul anma yilni naj .
44003012	Yet yilni naj Pedro yapni anma tu' , yalni naj xin : -- Hex wet con̈ob Israel , ¿ tzet yin̈ yuxinto caw chic'aycan̈ hec'ul yu hune' ti' ? ¿ Tzet yin̈ yuxin caw t'an̈anexico jin̈an̈ ? ¿ Ham henani ta yu cohelanilan̈ maca yu jipan̈ yuxin mabelwican̈ hune' naj ti' ?
44003013	Machoj , to ha' Comam Dios , isDiosal jichmam Abraham yeb jichmam Isaac yeb jichmam Jacob , ha' Comam tu' yeni isk'ak'al yip yin̈ Comam Jesucristo , Isc'ahol Comam Dios . Ha' Comam Jes'us tu' , heyaco yul isk'ab naj Pilato . Yoche naj Pilato tu' isbejtzo' Comam , yaj machi heje hex ti' .
44003014	Caw Dios ye Comam Jes'us , caw machi nino istx'ojal yin̈ Comam , caw toholcanoj , yaj walex ti' , maẍtic'a heje ta chibejtzolax Comam . Wal xin ha' hune' naj potx'om anma hebejtzo selelo Comam .
44003015	Yaj heyak' camo Comam , Comam chu yak'ni cok'inal ; yaj itzitzbipaxocan̈ Comam xol anma camom yu yip Comam Dios . Yin̈ hune' ti' xin , caw chijak' cobahan̈ testigohal .
44003016	Wal hune' naj cheyil ti' , caw heyohta naj , ha' Comam Jes'us ma'ak'ni yip yoj naj , yuxin mawatx'ilo naj . Yuto yu ayco janmahan̈ yin̈ Comam yuxin mawatx'icanilo yoj naj yin̈ hesat .
44003017	Wal tinan̈ hex wet con̈ob , wohtajan ta hayet iscam Comam Jes'us heyu , hewatx'e hune' tu' yu hesucal . Hacpax tu' ebnaj yahaw con̈ob , mach yohtajo ebnaj tzet iswatx'e .
44003018	Yaja' hac tu' yu yijni isba yu Comam Dios tzet yal Comam yul Yum yet payat yu sunil ebnaj ischejab Comam , tato yilal chi'ec'ya' yanma Comam , Comam ak'bil ismunil yu Comam Dios .
44003019	Yuxin bejwecano istx'ojal . Aweco haba yul isk'ab Comam , cat istan̈tzelaxcanilo hemul . Tato cheyije haca' tu' , chihul hune' tiempohal bay chiyak' Comam Dios tzalahilal jet han̈on̈ Israel hon̈ ti' .
44003020	Hac tu' xin chati Comam Dios yak'lobal hec'ul ha' ton Comam Jes'us , hune' haltebilcano jet yet payat .
44003021	Yaja' yilal iscancano Comam yul satcan̈ masanto ch'apni istiempohal bay chiswatx'encano Comam Dios yin̈ caw istoholal sunil tzet ay yul sat yiban̈k'inal ti' . Haca' yu yalnicano Comam yet payat yu ebnaj ischejab Comam ec'lena yet payat tu' .
44003022	Yalpaxo naj Mois'es tet ebnaj jichmam haca' ti' : -- Comam Dios Jahawil chisayni hunu ischejab texol , haca' yu quinyanicojan Comam texol . Yuxin caw yilal cheyabe sunil tzet chal naj teyet .
44003023	Wal sunil huntek'an anma mach ishajba istxiquin yaben tzet chal hune' ischejab Comam Dios chihul tu' , mak'bil istan̈tzelaxcanilo xol anma jet con̈ob ti' , ẍicano naj Mois'es yul Yum Comam Dios .
44003024	Sunil ebnaj ischejab Comam Dios ec'lena yet payat tu' , ichicanti yin̈ istiempohal jichmam Samuel , sunil ebnaj tu' halnicano yin̈ tzet chiyu yin̈ hune' tiempohal ti' .
44003025	Walex hex ti' , yuninalto ebnaj jichmam ischejab Comam Dios heyehi . Yet iswatx'en Comam Dios istrato yeb ebnaj jichmam yet payat tu' , iswatx'enpaxcano Comam istrato jet , han̈on̈ ti' . Hac ti' yu iswatx'encano Comam istrato yeb jichmam Abraham haca' ti' : -- Sunil anma yul sat yiban̈k'inal ti' chischab isc'ulal yu ej yuninal hawuninal , ẍicano Comam Dios tet jichmam Abraham tu' .
44003026	Yuxin hayet yitzitzbican̈ Comam Jesucristo , Isc'ahol Comam Dios , ha' jet babel chejlaxtij , yu cochahnicano isc'ulal , cat cobejnicano cotx'ojal hununon̈ , ẍi naj Pedro .
44004001	Hayet lan̈an istzotel naj Pedro yeb naj Juan xol anma tu' , yapni ebnaj sacerdote yin̈ anma Israel , yeb xin ebnaj caw yahawil yeco istan̈en yatut Comam Dios , yebpaxo ebnaj saduceo ; apni huntek'an ebnaj tu' sunil yin̈ ebnaj cawan̈ tu' .
44004002	Caw tit ishowal ebnaj yin̈ ebnaj yuto cuywa ebnaj yin̈ anma tato yeli chiitzitzbican̈ anma camom haca' yu yitzitzbican̈ Comam Jes'us .
44004003	Yuxin tzablaxayo ebnaj cawan̈ tu' , yalaxicto ebnaj yul preso yu ebnaj . Yaja' yu k'ejbiyalxa yuxin toxan̈e maji ebnaj masanto yet ishajcha capil yin̈ hunxa tz'ayic .
44004004	Yaja' caw xin hantan̈e anma aben Istzoti' Comam Dios , yanayto anma Istzoti' Comam Jes'us yul yanma . Caw xin ahcan̈ isbisil yuninal Comam Dios hanic'xan̈e mach howebo mil isbisil ebnaj winaj .
44004005	Haxa yet hune'xa tz'ayic xin , iscutxbanico isba ebnaj yahawil yin̈ anma Israel bey con̈ob Jerusal'en , yeb ebnaj ichamta winaj ay ismunil xol anma tu' , yebpaxo xin ha' hun ebnaj chicuyni anma yin̈ isley naj Mois'es .
44004006	Xol ebnaj tu' xin ayco hune' naj chiyij An'as , yahaw yeco yin̈ ebnaj sacerdote yin̈ anma Israel , aypaxicto naj Caif'as , yeb naj Juan yeb hune'xa naj chiyij Alejandro , yeb sunil mac ay bey yatut naj yahaw yeco yin̈ ebnaj sacerdote yin̈ anma Israel tu' .
44004007	Ischejni ebnaj yilaxoti naj Pedro yeb naj Juan sata ebnaj . Hayet yapni ebnaj sata ebnaj tu' , isk'amben ebnaj tet ebnaj cawan̈ tu' haca' ti' : -- ¿ Mac ak'ni heyip heyak'ni cawxo yoj naj tu' ? yebpaxo xin , ¿ mac yin̈ isbi hewatx'e huntek'an ti' ? ẍi ebnaj tet ebnaj cawan̈ tu' .
44004008	Wal naj Pedro tu' xin , ayco naj yalan̈ ischejbanil Comam Esp'iritu Santo , yuxin yal naj tet ebnaj haca' ti' : -- Hex iswi'ehal con̈ob , yeb hex ichamta winaj yul con̈ob Israel ti' ,
44004009	caw cheyak' hek'ambebal jetan̈ yin̈ hune' isc'ulal cowatx'ehan̈ yin̈ hune' naj maẍtic'a chiyu isbelwi ti' yuto cheyoche heyohtan̈eloj yin̈ tzet yu iscawxican̈ naj .
44004010	Yuxin chijalan̈ hune' ti' yu chijochehan̈ chiyohtan̈elo sunil ebnaj jet con̈ob Israel tato ha' naj ayc'o coc'atan̈ ti' , cachann̈e yu yip Comam Jesucristo ah Nazaret , yuxin cawxican̈ naj . Ha' Comam Jes'us tu' xin heyacan̈ yin̈ te' culus , yaj itzitzbican̈ Comam xol anma camom yu Comam Dios .
44004011	Hex ti' , lahanex haca' huno naj watx'em n̈a , haxa Comam Jes'us xin , lahan Comam haca' huno ch'en ch'en machi ocnico yin̈ ismunil heyu , yaja' hune' ch'en tu' , ha' ch'en caw ay yelapno yoc xe'o n̈a .
44004012	Machi hunoxa mac chiyu con̈iscolni , yuto matxa hunoxa mac yul sat yiban̈k'inal ti' ak'bil yip yu Comam Dios yu yak'ni cocolbanil ; caw han̈c'an̈e Comam Jes'us chiyu con̈iscolni , ẍi naj Pedro tet ebnaj tu' .
44004013	Hayet yilni ebnaj iswi'ehal yin̈ lahti' yin̈ con̈ob Israel tu' tato caw mach chixiw naj Pedro yeb naj Juan istzoteli , waxan̈ca mach iscuyu ebnaj cawan̈ tu' yebpaxo caw comon anma ebnaj , yuxin caw c'aycan̈ isc'ul ebnaj yin̈ ebnaj cawan̈ tu' . Isnanipaxo ebnaj tato ec' tzujtzun ebnaj yinta Comam Jes'us .
44004014	Waxan̈ca caw chichiwa isc'ul ebnaj yin̈ ebnaj cawan̈ tu' , yaj matzet tz'aj yala' ebnaj yin̈ ebnaj yuto ha' hun naj cawxican̈ tu' lin̈anico isc'atan̈ ebnaj .
44004015	Yuxin yal ebnaj yahawil con̈ob tu' tato ch'el naj Pedro yeb naj Juan tu' xol ebnaj , iscancano ebnaj yahawil tu' tzotelo ischuquil .
44004016	Yalni ebnaj tet hunun : -- ¿ Tzet wal juten ebnaj cawan̈ tu' heyalni ? Caw sunil anma yul con̈ob Jerusal'en ti' ohtan̈e hune' c'aybalc'ule iswatx'e ebnaj , yuxin mach chu jalni tato lek'ti' ebnaj .
44004017	Tinan̈ xin , matxahojab chispujbac'o ebnaj hune' ti' xol anma , yuxin coxibte'we isc'ul ebnaj , haxinwal matxa chiyalic'o ebnaj iscuybanil naj Jes'us tu' xol anma , ẍi ebnaj yahawil tu' yin̈ ebnaj cawan̈ .
44004018	Lahwi tu' xin , yawtelaxpaxto ebnaj cawan̈ tu' hunelxa , yalni ebnaj haca' ti' : -- Matxa cheyalic'o iscuybanil naj Jes'us tu' tet anma , yeb matxa checuy anma yin̈ tzet yelapno ye naj , ẍi ebnaj .
44004019	Istak'wi naj Pedro yeb naj Juan tet ebnaj : -- Yul sat Comam Dios , ¿ c'ulmi tato chicoyijehan̈ tzet cheyala mato coyijehan̈ tzet chiyal Comam ?
44004020	Wal xin , caw mach chu cobejnicanojan̈ jalnihan̈ tzettaj jilan̈ yeb xin tzet abebil juhan̈ , ẍi ebnaj tet ebnaj cutxanico tu' .
44004021	Ton̈e oc ebnaj yahawil con̈ob tu' isxibte' ebnaj , yaja' bejtzolaxto ebnaj . Machi xin txumcha yu ebnaj tzet wal isbalnican̈ ebnaj yin̈ ebnaj cawan̈ tu' yun̈e yay isya'tajil yiban̈ ebnaj , yuto sunilxa anma caw c'ul istzotel yin̈ Comam Dios yu hune' isc'ulal iswatx'e ebnaj tu' .
44004022	Wal hune' naj watx'ilo yoj yu yip Comam Jes'us tu' , ec'balxa cuarenta ishabilal naj .
44004023	Haxa yet bejtzobilxa naj Pedro yeb naj Juan tu' , isto ebnaj isc'atan̈ huntek'anxa yetbi . Yalni ebnaj sunil tzet hallax tet ebnaj yu ebnaj yahawil sacerdote yeb yu ebnaj ichamta winaj yin̈ anma Israel tu' .
44004024	Yet yaben ebnaj sunil tzet yal ebnaj cawan̈ tu' , istxahli ebnaj tet Comam Dios , yalni ebnaj yin̈ istxah haca' ti' : -- Mamin , hach coDiosal , caw hach hawatx'e satcan̈ yeb sunil tzet ay bey tu' , yeb tx'o tx'otx' yeb ha' mar , yeb sunil tzet ay xol ha' , yeb sunil tzet ay yul sat yiban̈k'inal ti' .
44004025	Yu yip Comam Esp'iritu Santo hawak' yala' jichmam David hachejab yet yalni naj haca' ti' : ¿ Tzet yin̈ yuxinto chihawejna ej con̈ob yin̈ Comam ? ¿ Tzet yin̈ yuxin chisnapaxo anma iswatx'en huntek'an tzet mach c'ulu yin̈ Comam ?
44004026	Wal xin iscutxba isba ebnaj iswi'ehal xol anma yeb ebnaj yahaw con̈ob yu yanico ebnaj howal yin̈ Comam Dios Jahawil , yeb yin̈ Mac Ak'bilxa Ismunil yu , ẍi naj David tu' .
44004027	Mamin , caw yeli naj Herodes , yeb naj Poncio Pilato , yeb anma yulajla con̈ob , yeb ebnaj Israel iscutxbaco isba ebnaj yul hune' con̈ob ti' yu yanico ebnaj ishowal yin̈ Hac'ahol Jesucristo , hune' Mac Ak'bilxa Ismunil yul isk'ab hawu .
44004028	Caw yij isba yu ebnaj sunil tzet halbilcano hawu yet payxa , yuto el yin̈ hac'ul ta hac tu' chiyute isba .
44004029	Wal tinan̈ Mamin , caw ilc'anab tzet yal ebnaj jetan̈ , yuxin ak' yip janmahan̈ haxinwal mach chon̈xiwan̈ jalnic'ojan̈ hatzoti' , yuto caw hachejab jehan̈ .
44004030	Yuhojab hawip chicawxican̈ anma ya'ay juhan̈ , cat hayeni yechel hawip , yeb c'aybalc'ule yu yip Comam Jes'us hachejab , Comam caw toholcanoj , ẍi ebnaj yin̈ istxah tet Comam Dios .
44004031	Yet lahwi istxahli ebnaj xin , istzictzoncan̈ hune' n̈a bay cutxanico ebnaj tu' yu yip Comam Dios . Yoccano sunil ebnaj tu' yalan̈ yip Comam Esp'iritu Santo . Caw xin , matxa chixiw ebnaj ispujbanic'o Istzoti' Comam Dios .
44004032	Caw lahanxan̈e isnabal sunil anma ayxaco yul isk'ab Comam tu' , caw hunxan̈ech'an yute isba , machi huno mac chiyalico huno tzet ye tu' yeto ischuquil yuto caw hun ye sunil tzettaj ay ebnaj .
44004033	Wal ebnaj ischejab Comam Jes'us tu' , caw islahico ebnaj yalnic'oj tato itzitzbican̈ Comam Jes'us xol camom . Caw xin , aypaxayo isc'ulal Comam Dios yiban̈ sunil anma tu' .
44004034	Caw machi huno mac ya'ta ch'ec' yila' xol ebnaj tu' , yuto ha' mac ay istx'otx' maca yatut , chistxon̈toj , cat isbey yak'no istohol tet ebnaj ischejab Comam Jes'us , haxa ebnaj chiixk'anto yin̈ mac matzet aya .
44004035	
44004036	Ay hune' naj ti' chiyij Jos'e , yaja' xin Bernab'e occano isbiho naj yu ebnaj ischejab Comam Jes'us , yuto hune' bihe Bernab'e , chal yelapnoj Ak'omico Yak'lobal Isc'ul Anma . Naj Bernab'e tu' , yuninalto naj jichmam Lev'i ye naj , pitzc'ana naj bey con̈ob Chipre .
44004037	Ay xin hune' istx'otx' naj istxon̈toj , yapni naj yak'no istohol yul isk'ab ebnaj ischejab Comam Jes'us tu' .
44005001	Ay hune' naj chiyij Anan'ias , Safira isbi yixal naj , istxon̈to naj hune' istx'otx' .
44005002	Yet ischahni naj istohol istx'otx' tu' , islahti'n̈en isba naj yeb yixal , yinicano naj hanic' istohol tx'otx' yuxin matxa tz'ajano yak' naj istohol tx'otx' tet ebnaj ischejab Comam Jes'us . Haxa yute yalni naj tet ebnaj ischejab Comam tu' to tz'ajan chahcanic'o naj istohol tx'otx' yalni .
44005003	Yalni xin naj Pedro tet naj Anan'ias : -- Ach wuẍta Anan'ias , ¿ tzet yin̈ yuxin chawaco naj matzwalil yul hawanma ? Chawanico lek'ti'al tet Comam Esp'iritu Santo yet maxawinicano hanic' istohol hatx'otx' ti' .
44005004	Yet maẍto chatxon̈to tx'otx' , caw hawet tx'otx' , yeb xin yet maxatxon̈to tx'otx' , caw hawetpaxo istohol tx'otx' . ¿ Tzet yin̈ yuxinto maxana hawuten hune' istx'ojal ti' ? Wal xin caw mach anmaho hune' bay maxawaco lek'ti'al ti' , ha' caw tet Comam Dios bay maxawaco lek'ti'al , ẍi naj Pedro tu' tet naj .
44005005	Lahwi yaben naj Anan'ias hune' ti' yayc'ay naj , iscamilo naj xin . Sunil anma aben isk'umal hune' tzet yu tu' , caw xiwcan̈ .
44005006	Lahwi tu' xin , yapni huntek'an ebnaj tzehtaj , ispichnico ebnaj hune' k'ap yin̈ isnimanil naj Anan'ias tu' , isbey ebnaj ismujno'cano naj .
44005007	Ayxam oxebo hora iscam naj Anan'ias tu' yapni yixal naj , yaj xin mach yohtajo ix tato xacam yichamil ix .
44005008	Isk'amben naj Pedro tu' tet ix : -- ¿ Yelmi chal hawichamil tato hac ti' yij istohol tx'o tx'otx' hetxon̈toj ? ẍi naj tet ix . Istak'wi ix : -- Ho' , caw hac tu' istohol tx'otx' , ẍi ix tet naj .
44005009	Yalni naj Pedro tu' tet ix : -- ¿ Tzet yin̈ yuxinto maxelahti'n̈e heba heyoc heyilweno Comam Esp'iritu Santo ? Lan̈an yul ebnaj mabey mujnocano hawichamil , wal tinan̈ xin hachxa chito ebnaj cachismuju'canoj , ẍi naj Pedro tu' tet ix .
44005010	Yin̈n̈ena tu' xin , yayc'ay ix yin̈ sat naj Pedro , iscamilo ix . Haxa yet yapni ebnaj tzehta tu' xin , yilni ebnaj tato camnaxapaxo ix yixal naj Anan'ias , yinipaxto ebnaj ix mujuj isc'atan̈ yichamil .
44005011	Yu hune' yu tu' , yuxin occano hune' niman xiwquilal yin̈ sunil anma ayxaco yul isk'ab Comam , yeb sunil anma aben hune' tu' .
44005012	Caw ay c'aybalc'ule iswatx'e ebnaj ischejab Comam Jes'us xol anma , caw isyecanilo ebnaj yip Comam Dios tet anma . Bey hune' yamak'il isti' yatut Comam Dios chiyij P'ortico de Salom'on , ha' tu' chiscutxba isba sunil mac ayxaco yul isk'ab Comam .
44005013	Wal anma mach ayoco yul isk'ab Comam xin , waxan̈ca c'ul istzotel anma yin̈ ebnaj ayxaco yul isk'ab Comam tu' , yaj yet chiscutxban isba ebnaj chixiw anma isto xol ebnaj .
44005014	Wal xin , caw ay ebnaj winaj yeb ebix ix yaco yanma yin̈ Comam Dios , hac tu' yu isch'ib isbisil yuninal Comam Dios .
44005015	Chiyinilti anma isyawub yulaj beh . Ay anma chiinilti isyawub yiban̈ tx'at , aypaxo anma , sat pop chisbatxilti isyawub , yun̈e hayet chiec'to naj Pedro cat yay yen̈el naj yiban̈ anma ya'ay tu' .
44005016	Caw ay anma titpaxo yulajla con̈ob bey iscawilal Jerusal'en tu' . Ay anma ik'bil isyawub yu , yeb anma ayco ischejab naj matzwalil yin̈ , caw xin cawxilo sunil anma yu ebnaj ischejab Comam Jes'us tu' .
44005017	Yaj wal naj yahawil yehico yin̈ ebnaj sacerdote xol ebnaj Israel yeb sunil yetbi naj , ebnaj ayco yin̈ hune' partido chiyij saduceo , caw chichiwa isc'ul ebnaj yin̈ cawan̈ ischejab Comam Jes'us tu' .
44005018	Yuxin oc ebnaj istzabayo ebnaj cawan̈ tu' , yalaxicto ebnaj yul preso .
44005019	Haxa yet ak'balil xin , yapni hune' y'angel Comam Dios ishaja' isti' te' preso tu' , yilaxilti ebnaj yu naj 'angel , yallax tet ebnaj haca' ti' :
44005020	-- Asi'we helin̈ba heba yul yatut Comam Dios cat heyalni sunil cuybanile yin̈ hune' ac' k'inale ti' , ẍi naj 'angel tu' tet ebnaj .
44005021	Yuxin haxa yet issajbilo yin̈ hunxa tz'ayic , isyijen ebnaj cawan̈ tu' tzet yal naj 'angel , isto ebnaj yul yatut Comam Dios , yoc ebnaj iscuyni anma . Wal naj yahawil yeco yin̈ ebnaj sacerdote yeb yetbi tu' , yawte ebnaj sunil ebnaj ichamta iswi'ehal yin̈ lahti' xol ebnaj Israel yu islahti'n̈en isba . Ischejnito ebnaj haywan̈ ebnaj chitan̈en yatut Comam Dios , ik'wal yin̈ ebnaj cawan̈ ischejab Comam tu' .
44005022	Haxa yet yapni ebnaj yul te' preso xin , matxa ebnaj ischejab Comam tu' ayictoj , yuxin meltzo ebnaj yala' tet ebnaj yahawil tu' .
44005023	Yalni ebnaj : -- Yet macon̈apnihan̈ , caw c'ul yehico ismajil te' preso tu' , lin̈anpaxico ebnaj tan̈em preso tu' isti' te' , yaja' hayet macohajnihan̈ te' xin , matxa ebnaj ayictoj , ẍi ebnaj tet ebnaj caw yahawil tu' .
44005024	Yet yaben naj yahawil yin̈ ebnaj sacerdote yeb ebnaj yetbi , yebpaxo naj yahaw yin̈ ebnaj chitan̈e yatut Comam Dios tu' , caw c'ayilo isc'ul ebnaj yabeni . Caw maẍtic'a chitxumcha yu ebnaj tzet chielcanico hune' tu' .
44005025	Hunepixto tu' xin , yapni hune' naj yalno tet ebnaj haca' ti' : -- Ebnaj heyacto yul preso , ayicto ebnaj yul yatut Comam Dios tinan̈ , caw ayco ebnaj iscuynicanto anma , ẍi hune' naj tu' .
44005026	Hayet yaben ebnaj hune' tu' , isto naj yahaw yin̈ ebnaj chitan̈en yatut Comam Dios yeb ebnaj chimunla yinta ebnaj yino'ti ebnaj cawan̈ tu' ; yaja' yin̈ ak'anc'ulal yuto chixiw ebnaj tet anma ; c'uxanta chik'ojlaxcan̈ ebnaj yu anma .
44005027	Apnin̈e ebnaj ischejab Comam Jes'us tu' sata sunil ebnaj yahawil tu' . Yalni naj yahaw sacerdote tu' tet ebnaj :
44005028	-- Caw xajalan̈ teyet tato matxa cheyalic'o iscuybanil naj Jes'us tu' , ¿ tom caw mach cheyije tzet chijalan̈ ? Caw xapujnacan̈ sunil tzet chi-la-heyak' iscuyu' anma sunil yul con̈ob Jerusal'en ti' . Cheyanipaxico iscamical naj Jes'us tu' jiban̈an̈ , ẍi ebnaj tet ebnaj cawan̈ tu' .
44005029	Istak'wican̈ naj Pedro yeb huntek'anxa ebnaj ischejab Comam Jes'us tu' , yalni ebnaj haca' ti' : -- Caw yilal ha' tzet chiyal Comam Dios , ha' chicoyijehan̈ . Walpaxo tzet chiyal anma , ta mach chischah isba yin̈ tzet chal Comam mach chicoyijehan̈ , ẍi ebnaj .
44005030	Walex hex ti' , heyaco Comam Jes'us yul isk'ab camical , heyanican̈ yin̈ te' culus . Comam isDiosal ebnaj jichmam , ha' Comam Dios tu' xin , ak'ni itzitzbocan̈ Comam Jes'us xol camom .
44005031	Ha' Comam Dios ak'ni yip Comam Jes'us yin̈ iswatx'k'ab yul satcan̈ . Hac tu' xin yu yoccano Comam tu' Jahawiloj yeb Cocolomalopaxoj . Hac tu' yu yak'ni Comam hamanil jet , han̈on̈ Israel hon̈ ti' , yun̈e cotxumniloj tato tx'oj jecoj , yuxin yilal comeltzoco yul isk'ab Comam , cat istan̈tzencanilo Comam comachiswalilal jiban̈ .
44005032	Wal han̈on̈ti'an̈ , caw testigo jehicojan̈ yin̈ huntek'an tzet ye tu' xayu tu' , yebpaxo xin testigo yeco Comam Esp'iritu Santo , hune' xayak' Comam Dios jetan̈ yeb tet sunil anma chiyijen tzet chal Comam , ẍi ebnaj tet ebnaj cutxanico tu' .
44005033	Yet yaben ebnaj iswi'ehal yin̈ lahti' yul con̈ob Israel hune' tu' , yah lemla ebnaj yu ishowal yin̈ ebnaj tu' . Caw yoche ebnaj yak'a camo ebnaj ischejab Comam Jes'us tu' .
44005034	Xol sunil ebnaj tu' ay hune' naj fariseo chiyij Gamaliel . Caw cuywawom naj yin̈ isley naj Mois'es . Caw nime anmapaxo naj yul sat anma . Yah lin̈no naj xol ebnaj , ischejnilto naj ebnaj ischejab Comam Jes'us istin̈a hunep .
44005035	Hayet ayilto ebnaj istin̈a tu' , yalni naj haca' ti' : -- Hex wet con̈ob Israel , txumwe yin̈ caw istoholal yin̈ tzet wal heyuten ebnaj ti' .
44005036	Cotxumu'we yin̈ naj Teudas yet payxa , caw yalico isba naj yahawilo xol anma , aymi can̈ebo ciento anma oc tzujno yinta naj . Haxa yet ispotx'lax camo naj xin , ispujnacanto anma oc yinta naj tu' , istan̈ilo hune' tu' .
44005037	Lahwi tu' xin , ay hune'xa naj chiyij Judas ah Galilea . Yaco isba naj yahawilo yet yilaxcan̈ isbisil anma , caw hantan̈e anma ocpaxo yinta naj . Haxa yet ispotxlax camo naj xin , ispujnacanto sunil anma yaco isba yinta naj .
44005038	Yuxin chiwalan teyet , cobeja'wecano huntek'an ebnaj ti' , yila'xam ebnaj . Tato yet ebnaj ischuquil hune' chiswatx'e ti' , chitan̈oloj .
44005039	Yaj tato yet Comam Dios xin , maẍtic'a chiyu cotan̈tzeniloj . Conabawe tzet chicowatx'e c'uxanta yin̈ Comam Dios chijak' howal , ẍi naj tet ebnaj .
44005040	Wal ebnaj yahawil tu' caw yabe' ebnaj yin̈ tzet yal naj Gamaliel , yawtelaxicto ebnaj ischejab Comam Jes'us tu' hunelxa ishatelax ebnaj . Iscachlaxpaxo ebnaj hunelxa tato matxa chiyalic'o ebnaj Istzoti' Comam Jes'us . Lahwi tu' , isbejtzolax ebnaj .
44005041	Hayet yelti ebnaj ischejab Comam sata ebnaj yahawil con̈ob tu' , caw chitzala isc'ul ebnaj , yuto yu ischejab Comam Jes'us ye ebnaj yuxinto caw ch'ay isya'tajil yiban̈ ebnaj .
44005042	Hunun tz'ayic iscuyni ebnaj anma yul yatut Comam Dios yebpaxo yulaj n̈a . Chalnic'o ebnaj Istzoti' Comam Jesucristo , tato ha' Comam Iscolomal anma .
44006001	Yet hune' tiempohal tu' xin caw yin̈ an̈e ch'ibcan̈ isbisil ebnaj juẍtaj yeb ebix janab , yaj ebnaj griego ayxaco yul isk'ab Comam iscajlecan̈ isba ebnaj yeb huntek'anxa ebnaj chihalni abxubal arameo , yuto yet chiak'lax huntek'an colwal yin̈ hunun tz'ayic yin̈ ebix hunix , mach tz'ajano ch'ak'lax tet ebix hunix griego .
44006002	Yuxin cutxbalaxico sunil ebnaj ayxaco yul isk'ab Comam yu ebnaj cablahon̈wan̈ ischejab Comam Jes'us tu' , yalni ebnaj tet ebnaj : -- Mach c'uloj tato chicobejan̈ jalnic'ojan̈ Istzoti' Comam Dios , cat jocan̈ jilnihan̈ tzettaj chiocnico yu ebix janab hunix ti' .
44006003	Wal tinan̈ hex wuẍtaj , saywelo hujwan̈o ebnaj juẍta texol , caw c'ul tzet chiswatx'e , yeb ay ishelanil yeb ayco yalan̈ yip Comam Esp'iritu Santo , cat yoccano ismunil yilni hune' munil ti' .
44006004	Wal han̈on̈ti'an̈ caw chicolahicojan̈ cotxahlihan̈ yeb jalnic'ojan̈ Istzoti' Comam Dios , ẍi ebnaj cablahon̈wan̈ tu' .
44006005	Wal xin , caw tzalacan̈ isc'ul sunil ebnaj ayxaco yul isk'ab Comam yet yaben ebnaj hune' tu' . Hac ti' xin isbi ebnaj sic'laxilo tu' ; naj Esteban , naj juẍta tu' caw ayco yanma naj yin̈ Comam Dios , yebpaxo caw ayco naj yalan̈ yip Comam Esp'iritu Santo . Hune'xa naj chiyij Felipe , yebpaxo naj Pr'ocoro , yeb naj Nicanor yeb naj Tim'on , yeb naj Parmenas , yeb naj Nicol'as , naj ah Antioqu'ia , naj yaco isba yet yalan̈tocanoj yin̈ isreligi'on ebnaj Israel .
44006006	Yet lahwi issic'laxilo ebnaj tu' , yilaxto ebnaj sata ebnaj ischejab Comam Jes'us , istxahli ebnaj ischejab Comam yin̈ ebnaj , yanayo ebnaj isk'ab yiban̈ iswi' ebnaj yu isyeniloj ta ischah ebnaj hujwan̈ tu' ismunil yin̈ yet Comam .
44006007	Wal Istzoti' Comam xin , caw pujnacan̈ xol anma . Caw ec'na ch'ibcanocan̈ isbisil ebnaj ayxaco yul isk'ab Comam bey yul con̈ob Jerusal'en tu' . Xol anma tu' caw tx'i'al ebnaj sacerdote yin̈ ebnaj Israel yaco isba yul isk'ab Comam .
44006008	Wal naj Esteban , caw ayayo isc'ulal Comam Dios yiban̈ naj , caw aypaxico yip Comam yin̈ naj , yuxin caw hantan̈e c'aybalc'ule yeb yip Comam Dios isyecanilo naj xol sunil anma .
44006009	Yaj ay hun majan ebnaj Israel chiscutxba isba yul hune' capilla chihallax yetxa isba ischuquil . Xol huntek'an tu' xin ay ebnaj ah Cirene yeb ebnaj ah con̈ob Alejandr'ia , aypaxo ebnaj ah Cicilia , yeb ebnaj ay bey Asia . Istzabnico ebnaj tu' isteyelen isba yeb naj Esteban .
44006010	Yaj machi k'oji ebnaj yin̈ istzoti' naj Esteban tu' yuto ha' Comam Esp'iritu Santo chiak'ni ishelanil naj .
44006011	Yuxin istohla ebnaj huntek'an ebnaj yun̈e yalni ebnaj tato caw tx'oj istzotel naj Esteban yin̈ naj Mois'es haca' ti' : -- Caw jabehan̈ isbahwa naj Esteban ti' yin̈ naj jichmam Mois'es , yeb xin yin̈ Comam Dios , ẍi ebnaj .
44006012	Hac tu' xin yu yak'ni somchahoto ebnaj isnabal sunil anma , yeb ebnaj ichamta winaj ak'bil ismunil xol ebnaj Israel , yebpaxo ebnaj chicuyni anma yin̈ isley naj Mois'es . Yapni bulna ebnaj yin̈ naj Esteban , istzablaxayo naj yu ebnaj , yilaxto naj sata ebnaj yahaw con̈ob Israel .
44006013	Lahwi tu' xin , issayni ebnaj haywan̈ ebnaj nanican̈ lek'ti'al yin̈ naj Esteban , yalni ebnaj haca' ti' : -- Naj Esteban ti' , caw mach chisbej nino naj isbahwa yin̈ yatut Comam Dios , hune' caw yet Comam yehi . Yeb xin chibahwapaxo naj yin̈ isley naj Mois'es .
44006014	Jabenpaxojan̈ yalni naj haca'ti' : -- Naj Jes'us ah Nazaret , chiyuchc'ayo naj hune' yatut Dios ti' , cat ishelni naj cobeybal ak'bilcano yu naj Mois'es , ẍi ebnaj isnanican̈ ebnaj lek'ti'al yin̈ naj Esteban tu' .
44006015	Hayet ist'an̈xico ebnaj iswi'ehal yin̈ lahti' yin̈ naj Esteban tu' , yilni ebnaj tato caw lahan yillax sat naj Esteban tu' haca' jilni sat hunu y'angel Comam Dios .
44007001	Naj yahawil ebnaj sacerdote Israel , oc naj isk'ambe' tet naj Esteban : -- ¿ Yelmi sunil tzet challax tawin̈ ti' ? ẍi naj .
44007002	Istak'wi naj Esteban xin : -- Hex wet con̈ob yeb hex iswi'ehal yeco yin̈ con̈ob Israel ti' , abewe tzet chiwalan . Wal Comam Dios , caw aycano yip Comam , isye isba Comam tet jichmam Abraham yet aytoc'o icham bey ismajul Mesopotamia , yet maẍto chito icham bey con̈ob Har'an .
44007003	Yalnicano Comam Dios tet icham haca' ti' : -- Bejcano hatx'otx' ti' yeb sunil hawic'al , cat hato bey hune' tx'otx' chinyecanojan tawet , ẍi Comam tet icham .
44007004	Lahwi tu' xin isto icham yul ismajul tx'otx' Caldea , yapni icham yul con̈ob Har'an , ha' tu' xin ehayo icham . Haxa yet iscam ismam icham xin , yilaxti icham yu Comam Dios sat tx'otx' bay ayon̈ ti' .
44007005	Machi nino istx'otx' icham ak'lax tet yu Comam bey ti' , yaj xin yal Comam tet icham haca' ti' : -- Chiwak'an hune' hatx'otx' , yaja' yet chaẍcami cat iscancano tx'otx' yul isk'ab hawuninal , ẍi Comam tet icham .
44007006	Yalnipaxo Comam Dios tet icham haca' ti' : -- Wal hawuninal chipohchacan̈ xin , chitocano ebnaj yul hune'xa nan con̈obal , chioc ebnaj ischejabo anma tu' . Caw can̈eb ciento habil chiyak'le ebnaj isya'tajil .
44007007	Yaj chiwatijan isya'tajil xol anma nan con̈obal bay ch'oc ebnaj chejaboj . Chilahwi tu' xin cat winilojan ebnaj yul hune' con̈ob tu' , yun̈e yinayo isba ebnaj wetan sat hune' tx'o tx'otx' ti' , tx'otx' chiwak'an tet ebnaj , ẍicano Comam Dios tet icham Abraham .
44007008	Yak'nipaxcano Comam Dios istrato tet icham Abraham , yalnicano Comam tet icham tato chioc yechel isnimanil icham . Hune' yechel tu' , ha' ton hune' chiyij circuncisi'on , yuxin hayet ispitzc'a hune' isc'ahol icham Abraham chiyij Isaac , waxajebxa tz'ayic ispitzc'ahi , yoccano yechel isnimanil . Hacpax tu' xin yet ispitzc'a isc'ahol naj Isaac chiyij Jacob , ocpaxo yechel tu' yin̈ naj . Wal naj Jacob tu' xin , cablahan̈wan̈ isc'ahol naj yocpaxo hune' yechel isnimanil ebnaj . Wal ebnaj cablahon̈wan̈ tu' xin , caw ichmame yeco ebnaj jin̈ , han̈on̈ Israel hon̈ ti' .
44007009	Ebnaj cablahon̈wan̈ ti' xin , ay hune' yuẍtaj ebnaj chiyij Jos'e ; caw yaco ebnaj ishowal yin̈ naj Jos'e tu' . Yapni hune' tz'ayical xin , yet istxon̈nito ebnaj hune' yuẍta tu' bey Egipto . Yaj xin caw ayco Comam Dios yetbiho naj Jos'e .
44007010	Comam Dios coln̈elo naj xol sunil isya'tajil ec'le yiban̈ , caw yak' Comam ishelanil tet naj , yebpaxo xin caw ayco Comam yetbiho naj , yuxin caw c'ul isbeybal naj sata naj rey Fara'on . Yu isc'ulal naj tu' yuxinto oc naj gobernadoral yin̈ tx'otx' Egipto yu naj Fara'on , Yocpaxo naj yahawil yin̈ sunil tzet ay naj Fara'on tu' .
44007011	Lahwi tu' xin yapni hune' tiempohal yet yay hune' wahil yiban̈ ebnaj ah Egipto yeb ebnaj ah Cana'an . Caw xin oc yin̈ isc'ul ebnaj yin̈ hune' wahil tu' , matxatic'a bay chiyik' ebnaj tzet chislo .
44007012	Yet yaben naj Jacob tato ay ixim trigo bey Egipto , ischejnito naj ebnaj isc'ahol ik'o trigo ; ha' ton ebnaj tu' xin , jichmam . Hac tu' yu isbeyc'o ebnaj islok'o' ixim babelal .
44007013	Haxa yet ischejlaxtoj ebnaj yet iscayel xin , isyenilo isba naj Jos'e tet ebnaj tato caw yuẍta isba ebnaj . Hac tu' yu yohtan̈enilo naj Fara'on mac anmahil naj Jos'e yu ebnaj yuẍta naj .
44007014	Ischejniti naj Jos'e tu' yilaxoti ismam , ha' ton icham Jacob yeb sunil yuẍta naj Jos'e tu' , yebpaxo yixal ebnaj , yeb sunil yuninal ebnaj . Yin̈ sunil mac tu' caw setenta y cinco isbisil .
44007015	Hac tu' yu yapnicano icham Jacob bey Egipto . Ha' bey tu' xin camto ebnaj jichmam tu' .
44007016	Hayet payxa tu' xin , ilaxto isnimanil ebnaj jichmam tu' bey yul con̈ob Siquem . Ha' tu' occanto isnimanil ebnaj yul hune' ch'en ch'en holbil lok'bilcano yu icham Abraham yet yalan̈tocanoj tet yuninal naj Hamor ay bey tx'otx' Siquem .
44007017	Yet toxa ch'apni istiempohal yijni isba tzet yal Comam Dios tet icham Abraham , ispohcan̈ yuninal icham bey Egipto tu' . Hac tu' yu isch'ibcan̈ isbisil ebnaj .
44007018	Yet hune' tiempohal tu' xin , oc hune'xa naj reyal yin̈ tx'otx' Egipto tu' , yaj matxa ohtabilo naj Jos'e tu' yu naj , yuto caw payxa camto naj Jos'e .
44007019	Caw xin etalax ebnaj jichmam yu hune' naj rey tu' . Yalni naj tet sunil ebnaj israelita tu' tato sunil niẍte isc'ahol chipitzc'ahi chisbejcano ebnaj yun̈e iscamiloj , haxinwal matxa chipohcha ebnaj .
44007020	Yulbal hune' tiempohal tu' xin , pitzc'a naj Mois'es . Caw c'ulch'ancano hune' naj nich'an tu' yul sat Comam Dios . Yulbal oxeb ixahaw ak'lax ch'ibo naj yu ismi' yeb yu ismam .
44007021	Lahwi tu' xin , yebalaxilo naj yu ismam yeb yu ismi' tu' tet hune' ley ayco yu naj rey tu' . Haxa ix iscutz'in naj rey tu' bey ilchanoti naj nich'an tu' , yanico ix naj yuninoj , yak'lax ch'ibo naj yu ix .
44007022	Yuxin caw cuylax naj Mois'es yin̈ sunil tzet yohta ebnaj ah Egipto tu' . Yuxinto caw helan elcanico naj yin̈ sunil tzet chala yeb yin̈ tzet chiswatx'e .
44007023	Yet ayxaco naj Mois'es yin̈ cuarenta habil , yoc yin̈ isc'ul naj isto yilno ebnaj yet con̈ob Israel ay bey tu' .
44007024	Haxa yet yilni naj ta lan̈an yetalax hune' naj jet con̈ob yu hune' naj ah Egipto , yoc naj iscolnilo naj jet con̈ob tu' , ismak'nicano camo naj hune' naj ah Egipto tu' .
44007025	Ha' yute isnani naj Mois'es tu' to txumchalo yu ebnaj jet con̈ob tu' tato ha' Comam Dios an̈eco naj yun̈e iscolnilo naj ebnaj yul isk'ab isya'tajil , yaj maẍtic'a txumchapaxilo yu ebnaj .
44007026	Haxa yet hune'xa tz'ayical xin , yilni naj Mois'es yak'len howal cawan̈xa ebnaj jet con̈ob , yu yoche naj yak'aco ebnaj yin̈ ak'anc'ulal yuxin yal naj haca' ti' tet ebnaj : -- ¿ Tzet yin̈ yuxin cheyak'le howal ? Caw heyet con̈ob heba , ẍi naj tet ebnaj .
44007027	Istenlaxilo naj Mois'es yu hune' naj lan̈an yak'len howal yeb hunxa naj tu' , yalni naj tet naj Mois'es : -- ¿ Mac macachanico jahawilojan̈ yuxin chaẍhul cachwal jin̈an̈ ?
44007028	¿ Tom chawoche chinhamak' camojan haca' hawute naj ah Egipto yet ewi hawalni ? ẍi naj tet naj Mois'es tu' .
44007029	Yet yaben naj Mois'es yalni naj haca' ti' , yelcan̈ naj . Isto naj xol ebnaj nan con̈obal bey hune' tx'otx' chiyij Madi'an . Ha' bey tu' xin , pitzc'a cawan̈ isc'ahol naj .
44007030	Cuarenta habilxa yapni naj bey tx'otx' Madi'an , isyenican̈ isba hune' naj 'angel tet naj xol xaj k'a k'a' yin̈ hune' te' tx'ix bey tx'otx' desierto yich witz Sina'i .
44007031	Yet yilnito naj hune' tu' , caw c'aycan̈ isc'ul naj yu . Haxa yet ishitzico naj iscawilal te' , yaben naj istzotel Comam Dios Jahawil haca' ti' :
44007032	-- Haninan isDiosal sunil ebnaj hawichmam , isDiosal naj Abraham , yeb naj Isaac , yebpaxo naj Jacob , ẍi Comam tet naj . Caw xin c'ayilo isc'ul naj Mois'es tu' yu xiwquilal , yuxin matxa t'an̈xico naj yin̈ hune' k'a' tu' .
44007033	Yalni Comam Dios tet naj : -- Ilo haxan̈ab yin̈ hawoj , yuto hune' bay ayayo hawoj ti' caw txahul , yuto ha' bey ti' lan̈an intzotelan tawet .
44007034	Ebnaj incon̈oban ay bey Egipto , chiwilan tato caw ayco ebnaj yin̈ isya'tajil , yuxin manayilojan wala'an tawet tato chincolilojan ebnaj xol isya'tajil tu' . Wal xin asi' , haninan chaẍinchejtojan bey Egipto , ẍi Comam Dios tet naj Mois'es tu' .
44007035	Waxan̈ca isyah ebnaj naj Mois'es yet yalni ebnaj tet naj haca' ti' : -- ¿ Mac macachanico jahawilojan̈ ? ẍi ebnaj . Yaj xin Comam Dios anico naj yahawilo ebnaj Israel tu' , yeb xin yu iscolwa naj Mois'es tu' yin̈ ebnaj yu yip naj 'angel isyecan̈ isba tet naj xol k'a' k'a' yin̈ te' tx'ix tu' .
44007036	Ha' naj Mois'es inilti jichmam sat tx'otx' Egipto , yak'nipaxo c'aybalc'ule yila' ebnaj bey Egipto , yeb bey ha' mar Rojo , yebpaxo sat tx'otx' desierto yin̈ cuarenta habil .
44007037	Yal naj Mois'es tu' tet ebnaj jet con̈ob Israel haca' ti' : -- Chissiq'uilo Comam Dios hune' ischejab xol ebnaj jet con̈ob ti' , haca' yu quinissic'nilojan Comam ti' . Caw xin chehajba hetxiquin yin̈ tzet chal naj , ẍicano naj tet ebnaj .
44007038	Yet yec'le naj Mois'es tu' xol ebnaj jet con̈ob Israel tu' bey tx'otx' desierto , ay hune' naj 'angel isye isba tet naj , bey iswi' witz Sina'i . Ha' tet naj Mois'es tu' yak' naj 'angel cuybanile yet cok'inal mach istan̈bal yu Comam Dios , haxa naj Mois'es an̈ecano jet han̈on̈ ti' .
44007039	Yaj machi yoche isc'ul ebnaj jichmam tu' isyije tzet yal naj Mois'es , yuxin yilo ebnaj naj yul yanma , yu hune' tu' xin yoche paxo'to isba ebnaj hunelxa bey tx'otx' Egipto .
44007040	Yalni ebnaj tet naj Aar'on : -- Watx'e ej cotioẍalan̈ cat yoc cosatajan̈ , yuto ha' naj Mois'es con̈iniltijan̈ sat tx'otx' Egipto , mach johtajojan̈ tzet yucanto naj , ẍi ebnaj tet naj Aar'on tu' .
44007041	Yoc ebnaj iswatx'eno yechel hune' yunin wacax ; ha' hune' yechel yunin wacax tu' yalico ebnaj isDiosaloj . Ispotx'ni camo ebnaj huntek'an no nok' yanico ebnaj xahanbalil tet ch'en wacax tu' , yec'tzen ebnaj hune' k'in̈ tet istioẍ tu' .
44007042	Yu hune' tu' , yuxinto yilo isba Comam Dios xol ebnaj . Isbejlaxcano ebnaj ischuquil yu Comam yun̈e yinayo isba ebnaj tet ej tx'umel . Haca' yu istz'ibn̈encano hune' naj ischejab Comam Dios bay chala : Hex ah Israel , cuarenta habil hepotx' no nok' yin̈ xahanbalil bey tx'otx' desierto , yaja' ¿ tom wetan heyak' no' xahanbalil ? ¡ Machoj !
44007043	Walxinto ha' tet hune' hetioẍ cheyijic'oj , hune' chiyij Moloc , yeb hune' yechel tx'umel yeb hediosal chiyij Renf'an . Tet huntek'an yechel hewatx'e tu' , ha' tet caw heyiyo heba ; yu hune' tu' yuxinto chexwilojan sat hune' tx'o tx'otx' ti' , cat quexwanitojan yintato tx'otx' Babilonia , ẍicano Comam Dios yul Hum tz'ibn̈ebilcano tu' .
44007044	Yaj yet yec' ebnaj jichmam sat tx'otx' desierto tu' , yetbic'o ebnaj hune' k'ap mantiado , watx'ebilayo n̈ahil , chiyeniloj ta ayco Comam Dios yetbiho ebnaj . Watx'ebil hune' mantiado tu' yu naj Mois'es haca'tic'a yu isyeni Comam yechel tet naj .
44007045	Ha' hune' mantiado tu' , ak'laxcano yul isk'ab huntek'anxa ebnaj jichmam , ik'bil xin hune' mantiado tu' yu ebnaj yet isk'oji ebnaj yin̈ huntek'an con̈ob yu naj Josu'e . Ha' anma ay yul huntek'an con̈ob tu' , istzumbelo Comam Dios yun̈e yanicano ebnaj huntek'an con̈ob tu' tet ebnaj jichmam ; hune' mantiado tu' ik'bilto yu ebnaj masanto oc naj David reyal .
44007046	Naj rey David tu' xin , tzalacano Comam Dios yin̈ naj . Isk'anni naj tet Comam Dios ta chiswatx'e naj hune' yatut Comam bay chiyiyo isba anma titna yin̈ jichmam Jacob .
44007047	Yaj xin haxa naj Salom'on watx'en hune' yatut Comam tu' .
44007048	Comam Dios , Comam caw aycano yip , machi ehayo yul huno n̈a chiwatx'elax yu anma . Hac tu' yute yalni Comam tet hune' ischejab yet payxa yet yalnicano Comam haca' ti' :
44007049	Yul satcan̈ , ha' tu' ay incapilan yeb intz'on̈obalan , haxa yul sat yiban̈k'inal ti' , isbatxobal wojan yehi yuto ayco yalan̈ wipan . Yuxin ¿ tzet n̈ahil cheyacan̈ wetan heyalni ? ¿ Aymi hunu bay c'ul inxewan ? Machoj .
44007050	¿ Tom maẍtajinan watx'en̈e sunil tzettaj ye tu' xin ? ẍicano Comam Dios , tet naj Isa'ias .
44007051	Yalnipaxo naj Esteban tet ebnaj tu' : -- Walex hex ti' , caw hip yecanilo heyanma haca' yanma anma mach ohtan̈eho Comam Dios . Caw ay hetxiquin yaj mach cheyabe tzet chal Comam . Ton̈etic'a cheman̈c'o tzet chal Comam Esp'iritu Santo , yuxin caw lahanex yeb heyichmam tu' .
44007052	Ebnaj ischejab Comam Dios yet payxa , caw etalax ebnaj yu ebnaj heyichmam tu' , ispotx'laxpaxo ebnaj yu ebnaj . Ha' ebnaj ischejab Comam halnicano tato chihul hune' naj caw toholcano yanma , haxa yet yul hune' naj tu' xin , hesaynican̈ lek'ti'al yin̈ naj yu heyak'nipaxo camoj .
44007053	Waxan̈ca yak'cano naj 'angel hune' ischejbanil Comam Dios teyet , yaj caw mach heyije tzet chala , ẍi naj Esteban tu' tet ebnaj .
44007054	Yet yaben ebnaj sunil tzet yalcano naj Esteban tu' , caw chin̈etx'la yeh ebnaj yu ishowal .
44007055	Yaj naj Esteban tu' , caw occano naj yalan̈ yip Comam Esp'iritu Santo , yah t'an̈no naj satcan̈ , yilni naj isk'ak'al yip Comam Dios , yilni naj tato lin̈anico Comam Jes'us yin̈ iswatx'k'ab Comam Dios .
44007056	Yalni naj haca' ti' : -- Ilwec'anabi lah , hajan yul satcan̈ . Caw chiwilan yin̈ Comam Jesucristo , Comam Ak'bilti coxol yu Comam Dios , lin̈anico Comam yin̈ iswatx'k'ab Comam Dios , ẍi naj Esteban tu' .
44007057	Hayet yaben ebnaj hune' tu' yah wejna ebnaj yel yaw yin̈ caw ip , ismajchen ebnaj istxiquin , isto bulna ebnaj yin̈ naj Esteban tu' .
44007058	Yinito ebnaj naj istxam con̈ob , wal ebnaj balnican̈ tzoti' yin̈ naj Esteban yet yalan̈tocanoj , ha' ebnaj k'ojnico ch'en ch'en yin̈ naj . Yet maẍto chisk'oj camo ebnaj naj Esteban tu' , yacano ebnaj huntek'an xilk'ape chishucbaco yiban̈ xil isk'ap istan̈e' hune' naj tzeh chiyij Saulo .
44007059	Hayet lan̈an isk'ojni camo ebnaj naj Esteban tu' , istxahli naj tet Comam Dios haca' ti' : -- Mam Jes'us , chachaba' wanmati'an , ẍi naj tet Comam .
44007060	Yaypaxo jahno naj , istxahlipaxo naj yin̈ caw ip haca' ti' : -- Mamin , mach chawaco hune' ti' ismulo ebnaj , ẍi naj . Yet lahwi yalnicano naj hune' ti' , iscamilo naj .
44008001	Caw tzalacano isc'ul naj Saulo yin̈ iscamical naj Esteban . Yin̈ hune' tz'ayic tu' xin ichico hune' niman isya'tajil yin̈ macta ayxaco yul isk'ab Comam bey yul con̈ob Jerusal'en , hac tu' xin yu ispujnato ebnaj . Ay ebnaj tocano yulaj ismajul tx'otx' Judea , aypaxo ebnaj tocano yulaj ismajul tx'otx' Samaria , cachanxan̈e ebnaj ischejab Comam Jes'us cancano bey yul con̈ob Jerusal'en tu' .
44008002	Ay xin huntek'an ebnaj ayco yanma yin̈ Comam caw c'ul isc'ul , ha' ebnaj tu' inito isnimanil naj Esteban mujuj . Caw ch'ok'canico ebnaj yin̈ isnimanil naj Esteban tu' .
44008003	Wal naj Saulo , caw islahcanico naj istan̈tzenilo ebnaj ayxaco yul isk'ab Comam . Caw beh yoc naj yulaj n̈a , cat istarnilti naj ebnaj winaj yeb ebix ix yul yatut , cat yilaxto preso yu naj Saulo tu' .
44008004	Ha' ebnaj ayxaco yul isk'ab Comam xiwilo bey yul con̈ob Jerusal'en tu' , nanantaxan̈e bay tocanico ebnaj . Ha' bay chi-la-ec' ebnaj tu' xin chiyalic'o ebnaj Tzoti' c'ul yet colbanile . Xol ebnaj tu' , ay hune' naj Felipe isbi . Ha' naj tu' apni yul hune' niman con̈ob ay yul ismajul Samaria . Istzabnico naj yalnic'o Istzoti' Comam Cristo xol anma bey tu' .
44008005	
44008006	Caw yabe anma sunil tzettaj chal naj Felipe tu' . Yilnipaxo anma huntek'an c'aybalc'ule isye naj xol anma .
44008007	Caw hantan̈e anma ayco ischejab naj matzwalil yin̈ cawxicaniloj . Hayet chielcano ebnaj yin̈ anma tu' caw chiel yaw . Caw ay anma camnajilo isnimanil , yeb anma mach chu isbelwi , caw watx'ican̈ yu naj Felipe tu' .
44008008	Yu tzet iswatx'e naj Felipe , caw tzalacan̈ isc'ul sunil anma yul hune' niman con̈ob tu' yul ismajul Samaria .
44008009	Ay hune' naj yul con̈ob tu' chiyij Sim'on , nawal naj ; payxa ichiti yak'ni subchaho naj anma , caw ay yelapno ye naj yalni .
44008010	Caw xin chiyaco yanma anma yin̈ naj , cat yabelax tzet chal naj . Sunil anma machi yelapno yehi yeb anma caw ay yelapno yehi , chalni yin̈ naj haca' ti' : -- Ha' naj Sim'on ti' , ha' naj hune' niman yip Comam Dios , ẍi anma yin̈ naj .
44008011	Caw chahcanico anma yanma yin̈ naj Sim'on tu' , caw xin payxa ichico naj yetan anma , chalni anma tato caw tz'ajan isc'ul naj .
44008012	Yalni naj Felipe Istzoti' Comam Jesucristo xol anma . Haxa yet yalni naj yin̈ tzet chu yoc anma yul isk'ab Comam Dios caw tx'i'al ebnaj winaj yeb ebix ix yayto yul yanma yin̈ tzet chal naj . Lahwi tu' xin , yahcano ha' iswi' .
44008013	Yaj xin yapaxayto naj Sim'on tu' yul yanma yin̈ tzet yal naj Felipe tu' , yahcano ha' iswi' naj . Lahwi yahcano ha' iswi' naj , yoc tzujno naj yinta naj Felipe . Ay xin huntek'an nimeta c'aybalc'ule isye naj Felipe , caw c'aycan̈ isc'ul naj Sim'on tu' yet yilni naj .
44008014	Yet yaben ebnaj ischejab Comam Jes'us bey Jerusal'en tato ay anma bey yul con̈ob Samaria chahni Istzoti' Comam Dios yul yanma , ischejnito ebnaj naj Pedro yeb naj Juan istucleno ebnaj ayxaco yul isk'ab Comam bey yul ismajul Samaria tu' .
44008015	Yet yapni ebnaj cawan̈ tu' , yoc ebnaj txahlo yeb anma ayxaco yul isk'ab Comam yun̈e ischahnicano Comam Esp'iritu Santo yul yanma ,
44008016	yuto maẍto huno ebnaj chichahni Comam Esp'iritu Santo , cachann̈e yin̈ isbi Comam Jesucristo ahcano ha' iswi' ebnaj .
44008017	Yanayo naj Pedro yeb naj Juan tu' isk'ab yiban̈ iswi' ebnaj yet istxahli ebnaj . Hac tu' yu ischahnicano ebnaj Comam Esp'iritu Santo yul yanma .
44008018	Yet yilni naj Sim'on tato yet chiyanayo ebnaj isk'ab yiban̈ iswi' ebnaj ayxaco yul isk'ab Comam tu' , cat ischahnicano ebnaj Comam Esp'iritu Santo , yalten naj Sim'on melyu tet ebnaj ischejab Comam tu' .
44008019	Yalni naj haca' ti' : -- Ak'wecano hune' heyip ti' wetan haxinwal macxan̈etic'a hunu mac chiwahto ink'aban yin̈ iswi' , cat ischahnicano Comam Esp'iritu Santo , ẍi naj tet ebnaj cawan̈ tu' .
44008020	Yalni naj Pedro : -- Hunn̈ehojab chu hatan̈ilo yeb hamelyu ti' yuto chatxumu tato hunu tzet chiyak' Comam Dios jet chiyu colok'ni .
44008021	Caw mach chu hawoc yin̈ hune' tzet chijuti'an̈ , yuto ha' ismachiswalil chi'ec' yul hawanma yul sat Comam Dios .
44008022	Wal tinan̈ na haba , bejcano hune' hamachiswalilal ti' . K'an nimanc'ulal tawin̈ tet Comam Dios , yuto aytotaxca nimanc'ulal yu Comam tawin̈ yin̈ tzet ch'ec' yul hawanma ti' .
44008023	Yuto chiwilan tato caw chichiwaco hac'ul hawilni yin̈ tzet chicowatx'eti'an̈ , ha' ton xin hune' istx'ojal ti' c'aln̈e hachayoj , ẍi naj Pedro tu' tet naj Sim'on .
44008024	Istak'wi naj Sim'on tu' : -- Caw chink'anan teyet , k'anwe nimanc'ulal win̈an tet Comam Dios , haxinwal machi huno isya'tajil chihul wiban̈an yu Comam , ẍi naj tet ebnaj .
44008025	Lahwi yalnic'o naj Pedro yeb naj Juan yin̈ej tzettaj ye tu' ilbilcano yu ebnaj yin̈ tzet iswatx'e Comam Jesucristo , yeb cuybanil yin̈ Comam , ispaxto ebnaj Jerusal'en ; caw hantan̈e yaldeahil Samaria bay ec' ebnaj yala'c'o Istzoti' Comam Jes'us .
44008026	Ay hune' y'angel Comam Dios halni tet naj Felipe haca' ti' : -- Asi' bey sur , cat hato yul beh chitit bey Jerusal'en , hune' chiapni yul con̈ob Gaza , ẍi naj 'angel tet naj . Hune' beh tu' xin chiec' sat tx'otx' desierto .
44008027	Yoc naj Felipe yin̈ isbel isto naj . Istzujcha hune' naj ah Etiop'ia yul beh yu naj . Ha' hune' naj tu' eunuco naj , yahawil yeco naj yu hune' ix reina chiyij Candace , yin̈ isc'uban ismelyu ix . Ispeto naj yul con̈ob Jerusal'en yu yinayo isba tet Comam Dios .
44008028	Ayahto naj yul iscaret , lan̈an xin yilni naj cuybanile tz'ibn̈ebilcano yu naj Isa'ias , hune' naj ischejab Comam Dios yet payat .
44008029	Yalni Comam Esp'iritu Santo tet naj Felipe haca' ti' : -- Hitzan̈ico isc'atan̈ hune' te' caret tu' , ẍi tet naj .
44008030	Isto naj yin̈ an̈e . Yet yapni naj isc'atan̈ te' caret tu' yaben naj tato lan̈an yilni naj huntek'an cuybanile tz'ibn̈ebilcano yu naj Isa'ias . Yalni naj Felipe tu' tet naj : -- ¿ Chimtxumchalo hawu tzet lan̈an hawilni ti' ? ẍi naj .
44008031	Yalni naj ah Etiop'ia tu' xin : -- ¿ Tzet chu intxumnilojan tato machi hunu mac chihalni wetan tzet chaliloj ? Ahan̈ti yul caret inc'atan̈ti'an , cat xin hawalni wetan tzet chaliloj , ẍi naj eunuco tet naj Felipe .
44008032	Hac ti' chute yalni te' Hum bay lan̈an yilni naj : Haca' hunu no' me' chiilaxto camoj , hac tu' chiyu yilaxotoj . Haca' chu hunu no' nich'an me' matzet chala yet chiilaxilo xil , hac tu' chiyute' isba , machi huno tzoti' chiahti yul isti' .
44008033	Caw tx'ixobal ch'utelaxi , machi hunu mac chiwatx'en istoholal yin̈ . Machi hunu mac chu yalni hanta istx'ojal anma yet ayc'o naj yul sat yiban̈k'inal ti' , ẍi Yum Comam Dios .
44008034	Lahwi tu' xin isk'ambenilo naj ah Etiop'ia tet naj Felipe : -- Hal wetan , ¿ mac yin̈ chitzotel hune' naj ischejab Comam Dios ti' ? ¿ Tom yin̈ naj Isa'ias ti' chitzoteli , mato nan mac bay chitzotel ti' ? ẍi naj tet naj Felipe .
44008035	Yichico naj Felipe yalnilo mac yin̈ chitzotel hune' Hum tu' . Yalni naj ta yin̈ Tzoti' c'ul yet Comam Jesucristo chitzoteli .
44008036	Hayet ayco ebnaj yin̈ isbel tu' xin , yapni ebnaj bey hune' ha ha' , yuxin yal naj ah Etiop'ia tu' tet naj Felipe haca' ti' : -- Ay hune' ha' bey ti' lah , ¿ c'ulmi yahcano ha' inwi'an tinan̈ ? ẍi naj tet naj Felipe tu' .
44008037	Yalni naj Felipe tu' : -- Chuhi tato caw yeli chawayto yul hawanma , ẍi naj . Istak'wican̈ naj : -- Caw chiwayto yul wanmahan tato caw yeli Isc'ahol Comam Dios ye Comam Jesucristo tu' , ẍi naj .
44008038	Lahwi tu' xin , ischejni naj ah Etiop'ia islin̈balax iscaret . Yayto ebnaj iscawan̈il xol ha' , yah ha' iswi' naj .
44008039	Yet lahwi yahcanti ebnaj xol ha' tu' , yin̈ hamataj yilaxto naj Felipe yu Comam Esp'iritu Santo , maẍtic'a yil naj ah Etiop'ia tu' baytu'wal caw istoco naj Felipe . Toxan̈e caw chitzala naj yet yoc naj yin̈ isbel hunelxa .
44008040	Hayet yilniti naj Felipe tu' , haxa yul hune' con̈ob chiyij Azoto ay naj . Istzabnico naj ispujbanic'o Tzoti' c'ul yet colbanile yulajla con̈ob masan apni naj yul con̈ob Cesarea .
44009001	Yet hune' tiempohal tu' , maẍtic'a isbej naj Saulo issayni ebnaj ayxaco yul isk'ab Comam Jes'us , chal naj ispotx'o' camo ebnaj . Isto naj islahti'n̈eno isba yeb ebnaj yahawil yin̈ ebnaj sacerdote ah Israel .
44009002	Isk'anni naj hune' carta yun̈e yoc naj yulaj iscapilla ebnaj Israel bey con̈ob Damasco yun̈e istzabniti naj sunil ebnaj ayxaco yin̈ hune' ac' cuybanile . Sunil ebnaj winaj yeb ebix ix xayaco yanma yin̈ Comam Jes'us , beh yinito naj yul preso bey yul con̈ob Jerusal'en yalni .
44009003	Hac tu' yu isto naj bey Damasco tu' . Yet ayco naj yin̈ isbel tu' xin , yet lan̈anxa yapni naj yayilo jopla hune' issajilk'inal yin̈ naj .
44009004	Caw yin̈ an̈e xin ayc'ay naj sat tx'otx' , yaben naj hune' yul nuk'e halni haca' ti' : -- Saulo , Saulo , ¿ tzet yin̈ yuxin chinhatzumbec'ojan ? ẍi .
44009005	Isk'amben naj : -- Mamin , ¿ mac anmahil hach ? ẍi naj Saulo tu' . Istak'wi hune' yul nuk'e tu' tet naj : -- Haninti'an Jes'us inan , caw ayachico quinhatzumbenic'ojan , yaj ton̈e chawak' lahwo haba haca' chu islahwi hunu no' wacax chixan̈wa yin̈ hunu te te' k'ak'i' iswi' , ẍi hune' tu' .
44009006	Caw xin chiluylun naj Saulo tu' yu xiwquilal , yalni naj xin : -- Mamin , ¿ tzet chawoche chinwatx'ehan ? ẍi naj . Yalni Comam tet naj : -- Ahan̈wanoj cat hato yul con̈ob tu' , ha' tu' chihallaxo tawet tzet wal hawuni , ẍi Comam Jes'us tu' tet naj .
44009007	Wal ebnaj yetbi naj Saulo tu' , caw sucbicanilo isc'ul ebnaj yuto caw yabe ebnaj istzotel hune' yul nuk'e tu' , yaj mach hunu mac yilico ebnaj yin̈ .
44009008	Lahwi tu' xin , yahwano naj Saulo tu' . Yet ishajni sat naj matxa yu yilni naj , yuxin haxa ebnaj yetbi naj tu' oc xecnoto naj yul con̈ob Damasco .
44009009	Yet yapni naj bey tu' , oxeb tz'ayic mach chu yilni naj , mach wa' naj , matzet yuc'paxo naj .
44009010	Yul con̈ob Damasco tu' xin , ay hune' naj ayxaco yul isk'ab Comam , chiyij Anan'ias . Yalni Comam Dios yul iswayic naj yin̈ sajsatil haca' ti' : -- Anan'ias , ẍi Comam . -- ¿ Tzet chawal Mamin ? ẍi naj .
44009011	Yalni Comam : -- Ahan̈wanoj cat hato yul hune' beh , Tohol isbi . Hayet chaẍapno bey yatut naj Judas , cat hak'amben naj Saulo ah con̈ob Tarso , lan̈an istxahli naj bey tu' .
44009012	Ay hune' tzet manyehan yila' naj tato chaẍapno isc'atan̈ naj , cat hawanayo hak'ab yiban̈ iswi' naj . Hacn̈e tu' chiyu ishajchaho sat naj , ẍi Comam tet naj Anan'ias .
44009013	Yalni naj Anan'ias hac ti' : -- Mamin , yaj tx'i'al tzet xawabehan yin̈ naj Saulo tu' . Caw hanta anma ayco yul hak'ab bey Jerusal'en , caw ch'ec'ya' yanma yu naj .
44009014	Tinan̈ xin , xahul naj bey ti' , xaak'lax hum yul isk'ab naj yu naj yahawil ebnaj sacerdote yin̈ ebnaj Israel . Chul naj istzaba'to anma ayxaco yul hak'ab , ẍi naj tet Comam .
44009015	Yalnipaxo Comam tet naj : -- Asi' isc'atan̈ naj Saulo tu' yuto sic'bilxalo naj wuhan . Ha' naj chihalnoc'o intzoti'an xol anma mach Israeloj , yeb tet ebnaj yahawil ebnaj , yeb tet ebnaj Israel hawet con̈ob .
44009016	Yeb chinyehan yila' naj hanta isya'tajil chak'le naj yu yalni Intzoti'an , ẍi Comam tet naj .
44009017	Hac tu' yu isto naj Anan'ias bey hune' n̈a tu' . Yet yapni naj yocto naj yul n̈a , yanayo isk'ab naj yiban̈ iswi' naj Saulo , yalni naj haca' ti' : -- Wal tinan̈ wuẍta Saulo , Comam Jesucristo isyecan̈ isba yul habeh bay macachtita , ha' maquinchejnitijan tac'atan̈ yun̈e ishajlo hasat ti' hunelxa , cat xin hachahnicano Comam Esp'iritu Santo yin̈ hawanma , ẍi naj tet naj Saulo tu' .
44009018	Hunepixto xin yayc'ay huntek'an haca' ismelyaẍil istz'umal no' cay ayco yen̈elo sat naj Saulo tu' , hac tu' yu yilnipaxocan̈ naj hunelxa . Lahwi tu' xin , yahcano ha' iswi' naj .
44009019	Iswa'paxocan̈ naj , yik'ni yip naj hunelxa . Tx'i'alto tz'ayic cancano naj isc'atan̈ ebnaj ayxaco yul isk'ab Comam bey yul con̈ob Damasco tu' .
44009020	Lahwi tu' xin , yec' naj Saulo yalnoc'o yulajla iscapilla ebnaj Israel , chalni naj tato caw yeli Isc'ahol Comam Dios ye Comam Jesucristo .
44009021	Ha' anma aben tzet chal naj , caw c'aycanocan̈ isc'ul yabeni . Yalni haca' ti' : -- ¿ Tom maẍtaj naj ti' chitan̈tzenilo anma chichahni Comam Jesucristo yul yanma , bey yul con̈ob Jerusal'en ? ¿ Tom maẍtaj naj ti' chihul c'alnoto ebnaj ayxaco yul isk'ab Comam , cat yinito naj tet ebnaj yahawil sacerdote ? ẍi anma tu' yin̈ naj .
44009022	Caw ahcanocan̈ naj Saulo tu' yalni Istzoti' Comam yun̈e yohtan̈enilo anma tato caw yeli ha' Comam Jes'us ha' ton Cristo echmabil yuli . Yuxin ebnaj Israel ay yul con̈ob Damasco tu' , mach chitxumcha yu ebnaj yin̈ tzet chiyu ispajtzen ebnaj tet naj Saulo .
44009023	Lahwi yec'to hayeb tz'ayic xin iscutxban isba ebnaj yahawil ebnaj Israel , islahti'n̈en isba ebnaj tato chipotx'lax camo naj Saulo tu' .
44009024	Caw hunun tz'ayic yeb hunun ak'bal ismajni ebnaj naj Saulo yul ispultahil ch'en c'ub hoyanico yin̈ con̈ob tu' yun̈e ispotx'lax camo naj , yaj xin yabelo naj Saulo hune' tu' .
44009025	Yuxin ha' ebnaj ayxaco yul isk'ab Comam inilti naj yet ak'balil , alaxayto naj yul hune' niman motx , lahwi tu' xin yalaxilto naj yul isventanahil hune' niman c'ub tu' . Hac tu' xin yu iscolcha naj Saulo .
44009026	Haxa yet yapni naj Saulo yul con̈ob Jerusal'en , yoche naj ishunba isba yeb ebnaj ayxaco yul isk'ab Comam yul con̈ob tu' , yaj caw xiwcan̈ ebnaj tet naj . Yuto maẍtic'a yayto ebnaj yul yanma tato yeli ayxaco naj Saulo tu' yul isk'ab Comam .
44009027	Haxa naj Bernab'e , inito naj Saulo isc'atan̈ ebnaj ischejab Comam Jes'us , yalni naj tet ebnaj : -- Caw yeli naj Saulo ti' yil naj Comam Jes'us yul beh , istzotel Comam tet naj . Yuxin caw machi xiw naj yalnic'o Istzoti' Comam Jes'us yul con̈ob Damasco , ẍi naj Bernab'e tu' tet ebnaj .
44009028	Hac tu' yu iscancano naj Saulo yeb ebnaj ayxaco yul isk'ab Comam ay bey yul con̈ob Jerusal'en . Chi-xin-ec' naj yinta ebnaj , chalnic'o naj Istzoti' Comam Jes'us yin̈ sunil yanma yul con̈ob .
44009029	Caw cuywacanto naj yin̈ ebnaj Israel chihalni tzoti' chiyij griego , cat xin isteyelen isba naj yeb ebnaj . Yaj caw ay yala' ebnaj ti' tzet chu iscam naj .
44009030	Yet yaben ebnaj ayxaco yul isk'ab Comam hune' tu' , yinito ebnaj naj Saulo bey yul hune' con̈ob chiyij Cesarea . Tzujan tu' xin , ischejlaxcanto naj yu ebnaj bey yul con̈ob Tarso .
44009031	Yin̈ hune' tiempohal tu' xin ak'anc'ulalxan̈e ye macta ayxaco yul isk'ab Comam Jes'us ay yul ismajul Judea yeb xin bey Galilea yebpaxo bey Samaria . Caw yik'canocan̈ yip ebnaj yu colwa Comam Esp'iritu Santo yin̈ ebnaj , yeb xin caw ay yelapno ye Comam yul sat ebnaj . Caw ahcanocan̈ isch'ib isbisil macta chaco isba yul isk'ab Comam .
44009032	Yet hune' tiempohal tu' ec' naj Pedro yul huntek'an con̈ob , hac tu' yu istuclen naj ebnaj ayxaco yul isk'ab Comam bey yul hune' con̈ob chiyij Lida .
44009033	Yul hune' con̈ob tu' xin apni naj Pedro isc'atan̈ hune' naj chiyij Eneas . Caw waxajebxa habil isto naj Eneas tu' sat tx'at yuto caw yan̈yon̈e isnimanil naj yu hune' yabil .
44009034	Yalni naj Pedro tu' tet naj : -- Eneas , Comam Jesucristo chaẍak'ni cawxoj , yuxin ahan̈wano tinan̈ , ican̈ hawaybal ti' , ẍi naj Pedro tu' tet naj . Hac tu' xin yu yahwano naj .
44009035	Sunil anma ay yul con̈ob Lida , yeb sunil anma ay yul hune'xa con̈ob chiyij Sar'on ilni hune' tu' yet iscawxican̈ naj , hac tu' yu yanicanico isba anma yul isk'ab Comam Jesucristo .
44009036	Yul con̈ob Jope , ha' tu' ay hune' ix ayxaco yul isk'ab Comam chiyij Tabita , ha' yin̈ abxubal griego , Dorcas isbi ix . Tx'i'al tzettaj ye tu' c'ul iswatx'e ix , caw xin colwa ix yin̈ anma meba' .
44009037	Yaj ay hune' yabil caw how oc yin̈ ix , iscam ix . Yet camomxa ix tu' , yaẍn̈elaxcano ix , yilaxahto ix yul hune' cuarto yin̈ iscab piso .
44009038	Hune' con̈ob chiyij Jope tu' , iscawilal Lida aycoj . Yet yaben ebnaj ayxaco yul isk'ab Comam tato ha' bey Lida ay naj Pedro ischejnito ebnaj cawan̈ ebnaj yalno tet naj : -- Ton̈ jintajan̈ bey yul con̈ob Jope tinan̈ yaj yin̈ an̈e , ẍi ebnaj tet naj Pedro tu' .
44009039	Isto naj Pedro yinta ebnaj . Yet yapni naj xin , yilaxahto naj yul hune' cuarto tu' bay ay isnimanil ix Dorcas . Ay huntek'an ebix hunix ayc'o isc'atan̈ ix camom tu' , caw ch'ok'canico ebix yin̈ ix . Ay xil isk'ap ebix sabil yu ix Dorcas tu' , chi-la-isye ebix tet naj .
44009040	Lahwi tu' xin , ischejlaxayti sunil anma yul hune' cuarto yu naj Pedro . Yay jahno naj istxahli naj tet Comam Dios . Lahwi istxahli naj tu' xin , yalni naj tet ix Dorcas haca' ti' : -- Tabita , ahan̈wanoj , ẍi naj tet ix . Yet lahwi yalni naj tu' xin , ishajni sat ix , hayet yilni ix naj Pedro tu' , yah tz'on̈no ix .
44009041	Yoc tzabno naj yin̈ isk'ab ix , yah lin̈no ix . Yawtenahto naj Pedro sunil ebnaj ayxaco yul isk'ab Comam ay bey tu' yebpaxo ebix hunix . Isyeni naj tet sunil anma ta hulcan̈ isc'ul ix Dorcas tu' .
44009042	Caw sunil anma ay bey Jope tu' aben isk'umal hune' tu' , yuxin tx'i'al anma chahni Comam Jesucristo yul yanma .
44009043	Wal naj Pedro cantocano naj hayebxa tz'ayical yul con̈ob Jope tu' bey yatut hune' naj watx'emilo tz'um , Sim'on isbi .
44010001	Yin̈ hune' tiempohal tu' , ay hune' naj chiyij Cornelio bey yul con̈ob Cesarea . Caw yahawil yeco naj yin̈ hune' majan ebnaj soldado chiyij Italiano .
44010002	Hune' naj tu' mach Israelo naj , yaj ayco yanma naj yin̈ Comam Dios yeb sunil mac ay bey yatut , caw chiyo isba tet Comam Dios . Caw niman tzettaj ye tu' chissah naj tet anma meba' Israel . Chi-tic'a-txahli naj tet Comam Dios .
44010003	Yet hune' tz'ayical yin̈ ch'en oxeb yin̈ k'ejbiyalil yilni naj yoc apno hune' naj y'angel Comam Dios isc'atan̈ haca'tan̈e yul wayique . Yalni naj 'angel tu' : -- ¡ Cornelio ! ẍi naj .
44010004	Hayet yoc t'an̈no naj yin̈ naj 'angel , isxiwcan̈ naj , istak'wi naj : -- ¿ Tzet chawal Mamin ? ẍi naj . Yalni naj 'angel tu' xin : -- Caw chabe Comam Dios hatxah , caw chilpaxo Comam hacolwal chawak' tet anma meba' . Mach chic'ayto huntek'an ti' yu Comam .
44010005	Wal tinan̈ chejto haywan̈o ebnaj bey yul con̈ob Jope , ik'wal yin̈ naj Sim'on , naj chiyij Pedro .
44010006	Ay naj bey yatut hune'xa naj chiyij Sim'on , naj watx'emilo tz'um , ay bey isti' ha' mar . Ha' naj Pedro tu' chihulo halno tawet tzet wal hawuten haba , ẍi naj 'angel tet naj Cornelio tu' .
44010007	Yet istocano naj 'angel tu' xin , yawtenti naj cawan̈ isc'amte' yeb hune' naj issoldado chicolwa yin̈ . Hune' naj ti' aypaxo yanma naj yin̈ Comam Dios .
44010008	Sunil tzet hallax tet naj yu naj 'angel , yal naj tet ebnaj . Ischejlaxto ebnaj bey yul con̈ob Jope tu' xin .
44010009	Yet hune'xa tz'ayic yin̈mi chuman , yet lan̈anxa yapni ebnaj iscawilal con̈ob Jope tu' , yahto naj Pedro txahlo yiban̈ yac'alil iswi' te' n̈a bay aya .
44010010	Yet ayahto naj txahlo bey tu' , isn̈ohchacan̈ naj . Lan̈an xin iswatx'elax tzet chislo naj , yin̈n̈ena tu' xin , isyelax yin̈ sajsatil tet naj .
44010011	Ishajni isba satcan̈ , yilni naj hune' niman s'abana leyanayti yin̈ sat naj , ximbilayo can̈eb istxiquin k'ap .
44010012	Yul hune' s'abana tu' , ayayto sunil no nok' ; no' can̈eb yoj , no' chishatxic'o isc'ul , yeb no' ch'ic .
44010013	Yet yayilo hune' s'abana tu' , yaben naj Pedro yul hune' nuk'e , halni tet haca' ti' : -- Pedro , ahan̈wanoj , potx'camo huntek'an no nok' ti' cat hac'uxni no' , ẍi hune' yul nuk'e tu' .
44010014	Yalni naj haca' ti' : -- Mamin , machoj , yuto caw maẍto hunelo chinc'uxan huno no' comon nok' ti' , maca hunuxa tzet ye tu' mach sajoj haca' yalni isley naj Mois'es , ẍi naj .
44010015	Yuxin yal hune' yul nuk'e tu' hunelxa tet naj : -- Sunil tzet sajxa ye yu Dios , mach chawal tz'ilal , ẍi .
44010016	Caw xin oxel yu haca' tu' . Lahwi tu' yilaxto hune' s'abana tu' yul satcan̈ hunelxa .
44010017	Haxa yet yapni ebnaj ischejab naj Cornelio yul con̈ob Jope , isk'ambelo ebnaj tet anma baytu'wal ay yatut naj Sim'on . Caw aytoco naj Pedro istxumni yin̈ tzet chal yelapno hune' yil tu' , yet yapni ebnaj isti' ispultahil te' n̈a bay ay naj .
44010018	Yet ayxa ebnaj bey tu' , isk'amben ebnaj : -- ¿ Ham ti' ayc'o naj Sim'on , naj chiyij Pedro ? ẍi ebnaj .
44010019	Caw aytoco yin̈ isc'ul naj tzet caw chalilo hune' yil naj tu' , yalni Comam Esp'iritu Santo tet naj haca' ti' : -- Pedro , ay oxwan̈ ebnaj chaẍsaynic'oj .
44010020	Ahan̈wanoj , ayan̈toj cat hato yinta ebnaj tinan̈ yuto haninan chejn̈eti ebnaj tac'atan̈ ti' , ẍi Comam Esp'iritu Santo tu' tet naj .
44010021	Yayti naj xin , yapni naj isc'atan̈ ebnaj ischejab naj Cornelio tu' , yalni naj : -- Haninan chinhesayic'ojan . ¿ Tzet hechejbanil wetan ? ẍi naj tet ebnaj .
44010022	Yalni ebnaj haca' ti' xin : -- Ay hune' naj chiyij Cornelio , yahawil yeco yin̈ huntek'an ebnaj soldado , ha' naj macon̈chejnitijan̈ . Caw toholcano isbeybal naj , caw chiyo isba naj tet Comam Dios , yeb xin caw c'ulcano naj yul sat anma Israel . Yaj xin ay hune' y'angel Comam Dios apni halno tet naj tato yilal hato yatut naj yu yabencano naj tzet chawala , ẍi ebnaj chejab tu' tet naj Pedro .
44010023	Yilaxicto ebnaj yul n̈a yu naj Pedro tu' , ha' tu' way ebnaj . Haxa yet sahab sac'ayalil yin̈ hune'xa tz'ayic isto naj Pedro yinta ebnaj ; aypaxo haywan̈ ebnaj juẍtaj ah Jope tu' to yinta ebnaj .
44010024	Haxa yet hune'xa tz'ayic xin , yapni ebnaj yul con̈ob Cesarea . Caw echmabil yapni ebnaj yu naj Cornelio tu' , cutxanxaco yic'al naj yu , yeb mac ay yul yatut naj tu' , yeb yamigo naj awtebil yu .
44010025	Yet yapni naj Pedro bey tu' , yelti naj Cornelio ischahno naj , yay jahno naj sata naj Pedro .
44010026	Yaj ilaxcan̈ naj yu naj Pedro , yalni naj xin : -- Ahan̈wanoj yuto caw lahan anma hon̈ , ẍi naj tet naj .
44010027	Caw xin tzotelo chu naj Pedro yeb naj yet yocto ebnaj yul n̈a . Hac tu' xin yu yilni naj Pedro ta caw hantan̈e anma cutxanicoj .
44010028	Yalni naj tet anma haca' ti' : -- Caw heyohtaj tato han̈on̈ Israel on̈ti'an̈ cachbilon̈an̈ yu isley naj Mois'es cohunban cobahan̈ yeb hunuxa anma nan con̈obal , yeb xin joctojan̈ yul yatut . Yaj isyelo Comam Dios wetan tato mach chu inyahnihan hunu anma .
44010029	Yu hune' tu' yuxinto manyijehan intitan yinta ebnaj ma-bey-quinino'tijan . Wal tinan̈ , halwe wetan ¿ tzet yin̈ yuxinto maquinheyawtehan ? ẍi naj Pedro tu' .
44010030	Yalni naj Cornelio tet naj haca' ti' : -- Can̈ebxa tz'ayic tinan̈ haca'mi hora ti' yin̈ ch'en oxeb , yet lan̈an intxahlihan tet Comam Dios , yin̈ hamataj isyenican̈ isba hune' naj wetan , caw saj jilnicano xil isk'ap naj , toxan̈e chitzejtzoni .
44010031	Yalni naj wetan : -- Cornelio , caw mayabe Comam Dios hatxah yeb isnaniti sunil hacolwal chawak' tet anma meba' .
44010032	Wal tinan̈ chejto hun cawan̈o ebnaj bey yul con̈ob Jope , cat isto yinoti naj Sim'on , chiyijpaxo Pedro . Ay naj bey yatut naj Sim'on , naj watx'emilo tz'um . Ayco yatut naj tu' isti' ha' mar . Yet chihul naj Pedro tu' cat yalni naj tzet wal hawuten haba , ẍi naj wetan .
44010033	Yuxin inchejtojan ebnaj ti' saywal tawin̈ . Caw yuch'andios tawet macaẍtit yinta ebnaj . Wal tinan̈ ayon̈ic'ojan̈ cosunilan̈ sata Comam Dios yu chijoche jabehan̈ sunil tzet halbilcano tawet yu Comam Dios , ẍi naj Cornelio .
44010034	Yichenico naj Pedro istzotel xol ebnaj sunil , yalni naj : -- Wal tinan̈ caw chiwohtan̈elojan tato caw lahann̈e sunil anma yul sat Comam Dios .
44010035	Macxan̈etic'a ay yelapno ye Comam Dios yul sat yeb xin c'ul isbeybal yul sat Comam , waxan̈ca mach Israeloj , caw chitzalacano Comam yin̈ .
44010036	Comam Dios an̈ecano tzoti' yet ak'anc'ulal jetan̈ , han̈on̈ Israel on̈ti'an̈ , hune' haltebilcano coxol yu Comam Jesucristo , Comam Yahawil sunil anma .
44010037	Walex hex ti' , caw heyohtaj tzet yu coxolan̈ , han̈on̈ Israel on̈ti'an̈ . Bey Galilea ichiti hune' tu' yet lahwi ismunil naj Juan yalnic'o Istzoti' Comam Dios , yeb yanicanocan̈ naj ha' iswi' anma .
44010038	Caw heyohtaj hex ti' tato Comam Dios , ha' ak'ni yip Comam Esp'iritu Santo tet Comam Jesucristo ah Nazaret . Yak'nicano Comam Dios yip Comam yu iscolwa yin̈ anma . Sunil huntek'an anma bay ayco ischejab naj matzwalil cawxicanocan̈ yu Comam . Sunil huntek'an ti' iswatx'e Comam yuto ayco Comam Dios yetbihoj .
44010039	Walon̈ti'an̈ , caw chijak' cobahan̈ jalnihan̈ yin̈ sunil tzet iswatx'e Comam Jes'us yul ismajul Judea , yeb yul con̈ob Jerusal'en , yuto jilicojan̈ yu cosatan̈ . Lahwi iswatx'en Comam huntek'an tu' xin , yalaxcan̈ yin̈ culus yu ebnaj Israel , hac tu' yute yak'ni camo ebnaj Comam .
44010040	Haxa yin̈ yox tz'ayic yulcan̈ isc'ul Comam yu yip Comam Dios , isyeni isba Comam Jes'us tu' jetan̈ .
44010041	Yaja' mach tet sunilo jet con̈oban̈ bay isye isba Comam , cachann̈e jetan̈ han̈on̈ saybilon̈xahan̈ yet yalan̈tocanoj , yu jak'ni cobahan̈ jalnic'ojan̈ . Con̈wa'an̈ yeb Comam yet lahwi ispitzc'acan̈ xol camom .
44010042	Yalcano Comam jetan̈ tato caw yilal jec'an̈ jalnoc'ojan̈ tet anma tato ha' Comam Dios anico Comam Jes'us Yahawilo yilni tzet ch'elico sunil anma itzitzto yebpaxo mac camnaxa .
44010043	Yet payat yalcano ebnaj ischejab Comam Dios cuybanil yin̈ Comam Jes'us . Halbilcano yu ebnaj tato ha' mac chichahni Comam yul yanma , chitan̈cano ismul yiban̈ yu yip Comam , ẍi naj Pedro tu' tet ebnaj .
44010044	Yet aytoco naj Pedro tu' istzoteli , yayilo Comam Esp'iritu Santo yiban̈ anma chiaben tzet chal naj .
44010045	Caw c'aycan̈ isc'ul ebnaj Israel ayxaco yul isk'ab Comam tit yinta naj bey Jope , yuto ak'laxpaxo Comam Esp'iritu Santo tet anma mach Israeloj .
44010046	Yaben ebnaj tato nanantaxan̈e tzoti'al chal hunun ebnaj , yabenpaxo ebnaj yalni c'ulla tzoti' yin̈ Comam Dios .
44010047	Lahwi tu' xin , yalni naj Pedro tu' : -- ¿ Chimyu cocachni yahcano ha' iswi' ebnaj machahni Comam Esp'iritu Santo haca' yu cochahni han̈on̈ ti' ? ẍi naj Pedro tu' .
44010048	Yalni naj Pedro tu' xin tato chiahcano ha' iswi' ebnaj yin̈ isbi Comam Jesucristo . Yet yahcano ha' iswi' ebnaj , yalni ebnaj tet naj Pedro tato chican naj hayebo tz'ayical isc'atan̈ ebnaj .
44011001	Yapni isk'umal tet ebnaj ischejab Comam Jes'us yeb tet ebnaj ayxaco yul isk'ab Comam ay yul ismajul Judea tato ay ebnaj mach Israelo yaco isba yul isk'ab Comam Dios .
44011002	Hayet yapni naj Pedro yul con̈ob Jerusal'en hunelxa , yoc ebnaj juẍta Israel buchwal yin̈ naj , yuto isnati ebnaj isley naj Mois'es tet naj .
44011003	Isk'amben ebnaj tet naj : -- ¿ Tzet yin̈ yuxinto cachoc xol ebnaj mach Israeloj , hawa'paxo yeb ebnaj ? ẍi ebnaj .
44011004	Yichico naj Pedro tu' yalnilo sunil tzet yuhi , yalni naj haca' ti' :
44011005	-- Yet ayinic'ojan bey yul con̈ob Jope , yet lan̈an intxahlihan tet Comam Dios , isyeni Comam wetan yin̈ caw sajsatil hune' niman s'abana leyantoj ximbil can̈eb istxiquin , yayilo k'ap insatajan .
44011006	Woc t'an̈nojan yin̈ yun̈e wilnihan tzet ayayto yul . Wilnihan huntek'an no nok' ayayto yul ; ay no' xol telajil nok' , no' can̈eb yoj , aypaxo no' chishatxic'o isc'ul yebej no' ch'ic .
44011007	Lahwi tu' xin , wabenan hune' yul nuk'e halni wetan : -- Hach ti' Pedro , ahan̈wanoj , potx'camo huntek'an no nok' ti' cat hac'uxni no' , ẍi wetan .
44011008	Intak'wican̈an : -- Mamin , machoj , yuto maẍto hunelo chinc'uxan hunu tz'illa tzet ye tu' yuto cachbilon̈an̈ yu isley naj Mois'es , quinchiyan .
44011009	Yalnipaxo wetan hunelxa : -- Sunil tzet sajxa ye yu Comam Dios , mach chawala tato tz'il , ẍi wetan .
44011010	Oxel yalayti wetan , lahwi tu' xin yilaxpaxahto hune' niman s'abana tu' yul satcan̈ hunelxa .
44011011	Hayet lan̈an intxumnihan tzet chala , yapni oxwan̈ ebnaj quinissaynilojan bay ayinan . Ha' ebnaj tu' xin ispeto bey Cesarea .
44011012	Yalni Comam Esp'iritu Santo wetan haca' ti' : -- Asi' yinta ebnaj , ẍi . Hac tu' xin yu intohan yinta ebnaj , yeb wajwan̈xa ebnaj juẍta ah Jope tu' . Hayet japnihan̈ bey tu' xin cotohan̈ yatut hune' naj chiyij Cornelio .
44011013	Yalni naj jetan̈ ta ay hune' naj 'angel apni lin̈no sata naj yul yatut ; yalni naj 'angel tet naj : -- Chejto cawan̈ oxwan̈o ebnaj bey yul con̈ob Jope , cat yiniti ebnaj naj Sim'on , naj chiyijpaxo Pedro .
44011014	Ha' naj tu' chihalno tawet yin̈ tzet chu hachahni hacolbanil , yeb sunil mac ay bey hawatut , ẍi naj 'angel tet naj .
44011015	Haxa yet intzabnicojan intzotelan xol ebnaj tu' , yayilo Comam Esp'iritu Santo yiban̈ ebnaj haca' yu yul coxol yet babelal .
44011016	Hac tu' yu innanitijan yin̈ tzet yalcano Comam Jes'us yet yalan̈tocanoj : -- Yin̈ caw yeli , ha' naj Juan , ha' naj an̈ecan̈ ha' iswi' anma , walexpaxo xin , ha' Comam Esp'iritu Santo chi'ak'laxo teyet , ẍicano Comam .
44011017	Caw yak' Comam Dios Comam Esp'iritu Santo tet ebnaj haca' yu yak'ni Comam , Comam Esp'iritu Santo jet han̈on̈ ti' yet janayto yul janma yin̈ Comam Jesucristo . Yuxin ¿ tzet wehan xin chinman̈c'ohan tzet choche Comam Dios ? ẍi naj Pedro tet ebnaj juẍta tu' .
44011018	Yet yaben ebnaj juẍta ay bey Jerusal'en yin̈ sunil tzet yal naj Pedro tu' , caw matxa tzet yal ebnaj , yoc ebnaj yak'no tzalaho yanma yin̈ Comam Dios . Yalni ebnaj haca' ti' : -- Caw yeli yak'paxo Comam Dios hune' isc'ulal ti' tet anma mach Israeloj yun̈e ishelni isbeybal cat ischahnicano hune' isk'inal mach istan̈bal , ẍi ebnaj .
44011019	Yet lahwi iscamcano naj Esteban , yichico ebnaj Israel issaywa yin̈ ebnaj ayxaco yul isk'ab Comam , yu hune' tu' xin ispujnacan̈ ebnaj . Ay ebnaj apni bey yul ismajul Fenicia yeb xin bey ismajul Chipre , yeb yul con̈ob Antioqu'ia . Istzabnico ebnaj yalnic'o hune' cuybanil yet colbanile tet anma bay apni ebnaj . Yaj matzet yal ebnaj tet anma mach Israeloj , caw han̈c'an̈e tet anma Israel yal ebnaj .
44011020	Yaj xin ay haywan̈ ebnaj ayxaco yul isk'ab Comam bey Chipre yeb bey Cirene apni bey Antioqu'ia , yalnic'o ebnaj cuybanil yet colbanile xol anma mach Israeloj .
44011021	Yuto ayxaco yip Comam yin̈ ebnaj , yuxin tzetc'a mac isbejcano sunil comon beybale cuybil yu yet yalan̈tocanoj , yanico isba ebnaj yul isk'ab Comam .
44011022	Hayet yaben ebnaj ayxaco yul isk'ab Comam ay bey con̈ob Jerusal'en hune' ti' , ischejnito ebnaj naj Bernab'e bey Antioqu'ia tu' .
44011023	Hayet yapni naj yilni naj hanta isc'ulal Comam Dios yiban̈ ebnaj ayxaco yul isk'ab Comam bey tu' . Caw tzala yanma naj Bernab'e yet yak'nicano naj cuybanile chiiptzen ebnaj yun̈e islahnico ebnaj yanico yanma yin̈ Comam sunilbal tiempo .
44011024	Hac tu' yu iscuywacano naj Bernab'e tu' yin̈ ebnaj yuto caw c'ul isnabal naj , yeb xin yu caw nohna naj yu Comam Esp'iritu Santo . Caw ayco yanma naj yin̈ Comam Jesucristo , yu hune' tu' yuxin caw ay anma chahnicano Comam yul yanma .
44011025	Lahwi tu' xin , isto naj Bernab'e yul con̈ob Tarso saywal yin̈ naj Saulo .
44011026	Haxa yet yilcha naj Saulo tu' yu naj , yinito naj naj yul con̈ob Antioqu'ia . Caw hune' habil ec' ebnaj cawan̈ tu' xol anma ayxaco yul isk'ab Comam Jes'us bey tu' . Caw tx'i'al anma iscuy ebnaj yin̈ Istzoti' Comam Dios . Yul hune' con̈ob Antioqu'ia tu' , ha' tu' hallax babel Cristianohal yin̈ anma ayxaco yul isk'ab Comam .
44011027	Yet hune' tiempohal tu' , el haywan̈ ebnaj juẍta bey Jerusal'en yapni bey Antioqu'ia . Ebnaj tu' xin chischah ebnaj tzoti' tet Comam Dios cat yalni ebnaj tet anma .
44011028	Ay hune' naj xol ebnaj apni tu' chiyij Agabo . Yah lin̈no naj xol ebnaj ayxaco yul isk'ab Comam , yalni naj yu Comam Esp'iritu Santo haca' ti' : -- Ay hune' niman wahil chihul yul sunil sat tx'otx' ti' , ẍi naj Agabo tu' . Caw haca' yu yalni naj hac tu' yu yijni isba yet ayco naj Claudio yahawil Roma .
44011029	Yuxin ha' ebnaj juẍta ay bey Antioqu'ia el yul yanma iscolwa yin̈ ebnaj juẍtaj ay bey yul ismajul Judea . Hatatic'a hanta el yin̈ yanma ebnaj , hac tu' yak' ebnaj .
44011030	Hac tu' yu yinito naj Saulo yeb naj Bernab'e huntek'an colwal tu' , yak'ni ebnaj tet ebnaj anciano ay bey Judea .
44012001	Yin̈ hune' tiempohal tu' , yichenico naj rey Herodes yak'ni ec'oya' yanma haywan̈ ebnaj juẍta xol ebnaj ayxaco yul isk'ab Comam Jes'us .
44012002	Ischejni naj potx'laxo camo naj Jacobo yu ch'en espada . Naj Jacobo tu' yuẍta isba naj yeb naj Juan .
44012003	Hayet yilni naj rey tato caw chitzala ebnaj Israel yin̈ hune' tu' , yalni naj ta chitzablaxayo naj Pedro yin̈ isk'in̈ ebnaj Israel tu' , hune' yet chiswahni ebnaj ixim pan machi yan̈al .
44012004	Lahwi yalaxicto naj yul te' , yoc can̈eb majan ebnaj soldado istan̈eno naj , yaj can̈tawan̈ ebnaj yin̈ hunun majan . Ha' chute isnani naj Herodes ta chi-n̈e-lahwi k'in̈ Pascua cat yilaxilti naj Pedro tu' yin̈ sat sunil anma Israel .
44012005	Yuxin caw tan̈ebil naj yul te' . Wal ebnaj ayxaco yul isk'ab Comam xin , caw ayco ebnaj isk'anni yin̈ istxah tet Comam yun̈e iscolcha naj Pedro yul preso .
44012006	Yin̈ hune' ak'bal yet yalan̈to maẍto chi'illaxilti naj Pedro sata anma Israel yu naj rey Herodes , ayco naj xolbal cawan̈ ebnaj soldado , caw xin wayo chu naj . Caw c'albil naj yu cabeb ch'en cadena , aypaxico huntek'an ebnaj soldado istan̈en isti' te' preso tu' .
44012007	Yapni lemla hune' naj y'angel Comam Dios , caw sajbilo yul preso tu' yu naj . Ispitni naj 'angel tu' ismotx naj Pedro , yel iswayan̈ naj . Yalni naj 'angel tet naj : -- Ahan̈wano yin̈ an̈e , ẍi naj 'angel . Lahwi yalni naj 'angel tu' , ispuhmulo ch'en cadena yin̈ isk'ab naj Pedro .
44012008	Yalni naj 'angel tet naj : -- Tinan̈ xin , cawxeco isc'alil hawictaj , cat hawanico haxan̈ab , ẍi naj , hac tu' yute naj . Yalnipaxo naj 'angel tu' : -- Hucbaco hak'uxil cat hato wintajan , ẍi naj .
44012009	Yoc tzujno naj Pedro yinta naj 'angel , yelti naj yul preso tu' . Ha' chute isnani naj ta ton̈e chiyelaxico yin̈ sat naj yalni . Mach istxum naj tato caw yeli lan̈an yelti naj yul preso .
44012010	Lahwi tu' xin yec' ebnaj bay ay ebnaj babel soldado , yec'paxo ebnaj bay ay ebnaj isc'ab majan soldado , yelilo ebnaj bay ayco hune' pulta naba ch'en ayco isti' beh . Hayet yapni ebnaj bey pulta tu' , ishajni isba ischuquil , yel apno ebnaj yul beh . Hanic'xan̈e belwito naj 'angel yeb naj Pedro tu' , iscancano naj ischuquil .
44012011	Hac tu' yu isnanilo naj yin̈ tzet yehi , yalni naj haca' ti' : -- Wal tinan̈ chintxumilojan tato caw yeli mayati Comam Jes'us Jahawil hune' y'angel quiniscololojan yul isk'ab naj rey Herodes , yeb sunil tzet chisnaco ebnaj wet con̈ob Israelan win̈an , ẍi naj ischuquil .
44012012	Hayet caw istxumchalo yu naj Pedro yin̈ huntek'an tzet yu tu' , isto naj bey yatut ix Mar'ia , ismi' naj Juan , naj chiyijpaxo Marcos . Caw tx'i'al ebnaj yeb ebix ayxaco yul isk'ab Comam cutxanico bey tu' yu istxahli yin̈ naj Pedro .
44012013	Hayet isc'on̈q'uen naj ispultahil yamak'il hune' n̈a tu' , yelicto yaw naj . Yelilo hune' ix k'opo chimunla yinta ix Mar'ia , chiyij Rode , ishajno te' yalni .
44012014	Yaja' haxa yet yaben ix yul isnuk' naj Pedro , caw matxa ishaj ix te' , istopaxo ix yin̈ an̈e yalno yin̈ tzalahilal tato lin̈anxaco naj Pedro isti' hune' pulta tu' .
44012015	Yalni ebnaj juẍtaj yeb ebix janab tet ix Rode tu' : -- ¿ Tzimi chawal hach ti' ? Matxam iswalil ye yul hawi' , ẍi ebnaj . Istak'wipaxo ix : -- Machoj , to caw yeli mawabehan yul isnuk' ya' , ẍi ix . Yuxin hallaxpaxo tet ix : -- ¿ Machmi taj naj , ham naj 'angel chitan̈e naj , ha' mahuli ? ẍi ebnaj tet ix .
44012016	Hayet lan̈an istzotel ebnaj yeb ix islahnico naj Pedro isc'on̈q'uen te' pulta tu' . Lahwi tu' xin ishajni ebnaj te' , isc'ayilo isc'ul ebnaj yet yoc apno naj Pedro tu' .
44012017	Isyeni naj yu isk'ab yun̈e isbejni ebnaj istzoteli . Lahwi tu' xin , yoc naj yalnolo tzet yu iscollax naj yul preso tu' yu Comam . Yalni naj tet ebnaj tu' haca' ti' : -- Halwe hune' ti' tet naj Jacobo yeb huntek'anxa ebnaj juẍtaj , ẍi naj . Lahwi tu' yelti naj xol ebnaj , isto naj yul hune'xa con̈ob .
44012018	Hayet issajbilo xin , caw matxa chitxumcha yu ebnaj soldado tzet chute isba yuto mach yohtajo ebnaj yin̈ tzet yu yelti naj Pedro tu' .
44012019	Haxa yet yaben naj rey Herodes hune' tu' , yanilto naj issayomal naj Pedro , yaja' matxa ilcha naj yu ebnaj . Isk'amben naj tet ebnaj soldado tu' tzet yu yelti naj yul te' ; ischejni naj potx'laxo camo ebnaj soldado tu' . Lahwi tu' xin , yel naj Herodes yul ismajul Judea , isto naj ismajul Cesarea . Ha' tu' xin ehayo naj .
44012020	Yin̈ hune' tiempohal tu' , caw tit ishowal naj rey Herodes yin̈ anma ay bey con̈ob Tiro yeb anma ay bey con̈ob Sid'on . Yuxin islahti'n̈e isba anma ay bey tu' yin̈ tzet chu istzotel tet naj rey Herodes tu' . Yaja' babel oc anma ismonte' hune' naj chiyij Blasto , hune' naj iswi'ehal yin̈ ebnaj ischejab naj rey tu' . Yoc naj tzotelo tet naj rey tu' yun̈e isk'anni ak'anc'ulal , yuto ha' yul ismajul bay ay naj chitit tzet chislo ebnaj .
44012021	Yalni naj rey Herodes tzet tz'ayical ch'apni ebnaj yin̈ sat naj . Haxa yet yapni istz'ayical tu' xin , yanico naj rey hune' xil isk'ap caw ay yelapno yehi . Lahwi tu' xin yocto tz'on̈no naj yul iscapiltu , istzabnico naj istzotel tet anma .
44012022	Lan̈antotic'a xin , yah yaw anma sunil , yalni haca' ti' : -- Ha' hune' chitzotel ti' , mach anmahoj , c'uxan tato ha' hunu dios , ẍi ebnaj .
44012023	Hunepixto xin , yapni hune' y'angel Comam Dios yanoco yabil yin̈ naj rey Herodes tu' , yuto machi yal naj tato han̈ech'an Comam Dios caw niman yelapnoj . Hac tu' xin yu yoc no' ha ha' islonoto isnimanil naj , iscam naj .
44012024	Wal Istzoti' Comam Dios xin , caw pujnacanocan̈ xol anma yulaj hunun con̈ob .
44012025	Lahwi yijnicano isba ischejbanil naj Bernab'e yeb naj Saulo yin̈ yalnic'o Istzoti' Comam bey yul con̈ob Jerusal'en , ismeltzoto ebnaj bey con̈ob Antioqu'ia , yinito ebnaj naj Juan , naj chiyijpaxo isbi Marcos .
44013001	Xol ebnaj ayxaco yul isk'ab Comam bey yul con̈ob Antioqu'ia , ay ebnaj yak' Comam Dios ismunil yalni Tzoti' chitit tet Comam , aypaxo ebnaj oc cuywawomal yin̈ ebnaj ayxaco yul isk'ab Comam . Huntek'an ebnaj tu' , ha' ton naj Bernab'e , yeb naj Sim'on , naj chihallax k'ejsatil , yeb hune'xa naj chiyij Lucio , naj tit bey ismajul Cirene . Yeb naj Saulo , yeb hune' naj Mana'en isbi , hune' naj tu' yet ch'ibom isba naj yeb naj Herodes , naj oc yahawilo tx'otx' Galilea .
44013002	Yet hunel xin , cutxanico ebnaj juẍta tu' yu yak'ni tzalaho isc'ul yin̈ Comam Dios , chiyec'tzen ebnaj hune' txah yet mach chon̈wa'i , yalni Comam Esp'iritu Santo tet ebnaj : -- Iwelo naj Bernab'e yeb naj Saulo texol , yuto chioc ebnaj yin̈ hune' munil bay awtebil ebnaj wuhan , ẍi Comam Esp'iritu Santo tet ebnaj .
44013003	Lahwi yec'tzen ebnaj hune' txah yet mach chon̈wa'i , yanayo isk'ab ebnaj yiban̈ iswi' ebnaj cawan̈ tu' . Tzujan tu' xin ischejlaxto ebnaj yu ebnaj .
44013004	Yet ischejlaxto naj Bernab'e yeb naj Saulo yu Comam Esp'iritu Santo , isto ebnaj yul hune' con̈ob chiyij Seleucia . Yul hune' con̈ob tu' oc ebnaj yul te' barco , lahwi tu' xin , yapni ebnaj bey yul ismajul Chipre , hune' tx'otx' hoyanico ha' mar yin̈la isc'ul .
44013005	Yapni ebnaj bey hune' tx'otx' chiyij Salamina , yec' ebnaj yalnoc'o Istzoti' Comam Jesucristo yulaj iscapilla ebnaj Israel . Ha' hun naj Juan Marcos , colwa yinta ebnaj .
44013006	Lahwi tu' xin yec'to ebnaj sunil yin̈ isk'atanil sat tx'otx' Chipre tu' , yapni ebnaj bey con̈ob Pafos . Ha' tu' xin ischahleyo isba ebnaj yeb hune' naj Israel , chiyij Barjes'us . Hune' naj tu' nawal naj , ton̈e chiyal naj tato ischejab Comam Dios ye naj .
44013007	Ha' hune' naj tu' , yamigo isba naj yeb naj Sergio Paulo , naj yahawil yeco yin̈ ismajul Chipre . Caw xin itz'at iswi' naj Sergio tu' . Yawtento naj naj Bernab'e yeb naj Saulo isc'atan̈ , yuto choche naj yabe' Istzoti' Comam Dios .
44013008	Hune' naj nawal tu' , Elimas isbi naj yin̈ abxubal griego , caw oc naj cajwal yin̈ ebnaj cawan̈ tu' , yuto mach choche isc'ul naj tato chaco naj Sergio tu' Istzoti' Comam Dios yul yanma .
44013009	Yuxin ha' naj Saulo , naj chiyijpaxo Pablo , nohna naj yu Comam Esp'iritu Santo , yoccano t'an̈no naj yin̈ hune' naj nawal tu' ,
44013010	yalni naj : -- Hach ti' , isc'ahol naj matzwalil hawehi , ayco hahowal yin̈ sunil tzet caw c'ul yeb xin caw chawak' subchaho anma yu lek'ti'al , caw ayachico hawetanto cuybanile chiyak' Comam Dios .
44013011	Wal tinan̈ xin , ha' Comam Dios chianayo isya'tajil tawiban̈ , chitan̈olo hamujlobal , nahatil mach chub hawilno yoj tz'ayic , ẍi naj Pablo tu' tet naj . Hayet yalni naj Pablo haca' tu' , istan̈canilo ismujlubal naj , matxatic'a chiyu yilni naj . Istzabnico naj yec' matxmoni , issayni naj huno mac chixecnitoj , yuto matxatic'a chiyu yilni naj .
44013012	Hayet yilni naj yahawil con̈ob Chipre hune' tu' , yanico naj yanma yin̈ Comam Dios . Caw c'aycan̈ isc'ul naj yet yaben naj sunil cuybanile yet Comam Jes'us .
44013013	Yoc naj Pablo yul barco yeb ebnaj tzujan yinta tu' . Hac tu' xin yu yel ebnaj yul con̈ob Pafos , yapni ebnaj bey con̈ob Perge yul ismajul Panfilia . Wal naj Juan Marcos xin , yicanilo isba naj , ismeltzoto naj bey yul con̈ob Jerusal'en .
44013014	Lahwi tu' xin yel ebnaj yul con̈ob Perge , yapni ebnaj yul con̈ob Antioqu'ia ay yul ismajul Pisidia . Yin̈ istz'ayical xewilal octo ebnaj yul iscapilla anma Israel , yay tz'on̈no ebnaj .
44013015	Hayet yillax isley Comam Dios tz'ibn̈ebilcano yu naj Mois'es yeb huntek'anxa cuybanile tz'ibn̈ebilpaxcano yu ebnaj ischejab Comam Dios yet payat , yanito ebnaj yahaw capilla tzoti' tet naj Pablo yeb tet naj Bernab'e bay tz'on̈an tu' , yalni ebnaj haca' ti' : -- Hex wet con̈ob , ta ay hunu tzoti' cheyoche cheyak' yocbalo yip janmahan̈ , halwe tinan̈ , ẍi ebnaj .
44013016	Lahwi tu' xin , yah lin̈no naj Pablo , isyeni naj yu isk'ab yun̈e islin̈ban anma istzoteli , yalni naj tet anma haca' ti' : -- Hex wet con̈ob Israel , yeb hex mach Israelo cheyiyo heba tet Comam Dios , abewe tzet chiwalan .
44013017	Ha' coDiosal han̈on̈ Israel hon̈ ti' , ha' sic'lenilo ebnaj jichmam yet payat . Yet ayco ebnaj xol ebnaj nan con̈obal bey Egipto , ha' Comam ak'ni ch'ibo isbisil ebnaj yun̈e iswatx'en Comam hune' iscon̈ob caw nimajal yin̈ ebnaj . Lahwi tu' xin , yilaxilti ebnaj yul con̈ob Egipto yu yip Comam .
44013018	Hayet ay ebnaj bey tx'otx' desierto yin̈ cawina habil , caw yak' techaho Comam isbeybal ebnaj jichmam tu' .
44013019	Lahwi tu' xin , istan̈tzenilo Comam hujeb nimeta con̈ob bey tx'otx' Cana'an , yak'ni Comam istx'otx' ebnaj tet ebnaj jichmam tu' .
44013020	Lahwi tu' xin issaylaxilo ebnaj ch'oc juezal yu Comam Dios yun̈e istan̈elax ebnaj jichmam yin̈ yicta isho' ciento habil , masanta yin̈ istiempohal naj Samuel , hune' ischejab Comam Dios yet payat .
44013021	Tzujan tu' xin , isk'anni ebnaj jichmam hune' isreyal tet Comam Dios yun̈e istan̈elax ebnaj . Hac tu' xin yu yoc naj Sa'ul isreyalo ebnaj yin̈ cawina habil . Isc'ahol hune' naj chiyij Cis ye naj , isc'ahol yuninal icham Benjam'in .
44013022	Lahwi yilaxilo naj rey Saulo yin̈ ismunil yu Comam Dios , yanico Comam naj David selelo naj , yalnipaxo Comam Dios haca' ti' : -- Saybilxa naj David wuhan , naj isc'ahol naj Isa'i . Yin̈ caw yeli chintzalahan yin̈ naj , yuto chisyije naj sunilal tzet chiwalan , ẍi Comam .
44013023	Yaj xin ay hune' naj , titna yin̈ yuninal naj rey David tu' , Jes'us isbi . Ha' Comam Jes'us ti' yati Comam Dios yun̈e iscolcha sunil jet Israel ti' , haca' yu yalnicano Comam yet yalan̈tocanoj .
44013024	Yet yalan̈to maẍto chiichico ismunil Comam , yoc naj Juan iscuyni anma Israel ta yilal isbejnicano ebnaj yanico ismul cat xin yahcano ha' iswi' ebnaj .
44013025	Yaj hayet toxa chitan̈ ismunil naj Juan , yalni naj haca' ti' : -- ¿ Hex ti' ham hetxumni ta haninti'an chiwijan Cristo , Hecolomal ? ¡ Wal xin machoj ! Comam Cristo Cocolomal , tzujanto chul wintajan , yaja' caw ay yelapno Comam . Walinan , matzet welapnojan nitam wocan inpuhnolojan istx'an̈al isxan̈ab Comam yin̈ yoj , ẍi naj Juan , ẍi naj Pablo tet anma yul iscapilla ebnaj Israel tu' .
44013026	Yalnipaxo naj Pablo haca' ti' : -- Hex wet con̈ob Israel hex titna yin̈ jichmam Abraham , yeb xin sunil hex mach Israeloj , hex cheyiyo heba tet Comam Dios , wal xin jet cosunil hune' cuybanile yet colbanile ti' .
44013027	Yaj anma Israel ay yul con̈ob Jerusal'en , yebpaxo ebnaj yahaw xol ebnaj tu' , mach chitxumchalo yu ebnaj tato caw ha' Comam Jes'us Iscolomal ebnaj . Wal xin hunun tz'ayic xewilal chaben ebnaj tzet tz'ibn̈ebilcano yu ebnaj ischejab Comam Dios yet payat , yaj machi nachalo yu ebnaj tzet yehi . Yuxin hayet iscawxenico ebnaj camical yiban̈ Comam Jes'us yijnicano isba tzet tz'ibn̈ebil yu ebnaj ischejab Comam yet payat .
44013028	Caw machi nich'ano istx'ojal ilchalo yin̈ Comam yu ebnaj yun̈e yak'ni camo ebnaj Comam , yaj xin oc ebnaj yala' tet naj Pilato ta chak' camo naj Comam .
44013029	Caw sunil haca' tzet tz'ibn̈ebilcano yu ebnaj ischejab Comam Dios yet payat , yijcano isba yin̈ Comam . Yet lahwi yinayo ebnaj isnimanil Comam yin̈ te' culus isbey ebnaj ismujno'cano isnimanil Comam yul hune' ch'en pante'on .
44013030	Yaj xin itzitzbican̈ Comam Jes'us xol camom yu Comam Dios .
44013031	Caw tx'i'alto tz'ayic xin ec' Comam xol ebnaj ec' tzujtzun yinta Comam yin̈ isbel bey Galilea chiapni bey Jerusal'en yet maẍto chicam Comam . Haxa tinan̈ xin , ha' ebnaj tu' chihalnic'o Istzoti' Comam coxol han̈on̈ Israel on̈an̈ ti' .
44013032	Hacon̈paxtu'an̈ , lan̈an jalnihan̈ tzoti' c'ul teyet , hune' tzet halbilcano yu Comam Dios tet jichmam yet payat .
44013033	Yij isba hune' ti' jet han̈on̈ titnajon̈ yin̈ ebnaj jichmam tu' yet yitzitzbican̈ Comam xol camom , haca' yu istz'ibn̈elaxcano yin̈ Salmos yin̈ iscab capitulo bay chala : " Hach ti' , hach Inc'aholan , yin̈ hune' tz'ayic ti' chiwak'canojan hak'inal , " ẍi Comam yul Yum .
44013034	Yalnipaxcano Comam Dios yul Yum tato chiitzitzbican̈ Comam Jes'us xol anma camom yun̈e mach chik'ato isnimanil Comam . Chalni haca' ti' : " Machi yec'banil wak'nihan isc'ulal inc'ulan waltecanojan tet naj David , " ẍiayoj .
44013035	Chalnipaxo yin̈ hunxa Salmo : " Mamin , mach chawak' k'ajoto innimanilan hanin sic'bilinan hawu ti' , " ẍiayoj yul Yum Comam Dios .
44013036	Wal naj David tu' xin , xamunla naj haca' chal isc'ul Comam Dios yulbal tiempo yet ayic'o naj yul sat yiban̈k'inal ti' ; yaja' yet iscam naj xin , ismujlax naj bay mujbil jichmam , isk'ato isnimanil .
44013037	Yaj wal Comam Cristo ilaxcan̈ Comam yu Comam Dios xol anma camom , machi k'ato isnimanil Comam .
44013038	Yuxin chiwalan heyabe' hex wet con̈ob , tato cachan Comam Jes'us chu yak'ni tan̈o comul ; yuxin ch'ak'lax hune' tzoti' ti' teyet yuto isley naj Mois'es mach chik'oji yinilo comul jiban̈ . Yaja' mac chaco isba yul isk'ab Comam Jes'us , sunil ismul tu' chitan̈cano yu Comam .
44013039	
44013040	Yuxin ilwe tzet wal heyuten heba , ta machoj chihul sunil tzet tz'ibn̈ebilcano yu ebnaj ischejab Comam Dios yet payat bay chal haca' ti' :
44013041	Haca' hex buchwawom hex ti' , ilwec'anabi , c'ayojab hec'ul heyilni cat hec'ayiloj , yuto hanin Dios inti'an , ay tzet chinwatx'ehan yin̈ hune' tiempo bay ayex ti' . Waxan̈ca ay mac chihalni teyet yin̈ tzet chinwatx'eti'an , yaj mach cheyayto yul heyanma , ẍi Comam Dios yul Yum . Hac tu' yu yalni naj Pablo tet anma cutxanico yul hune' capilla tu' .
44013042	Hayet lan̈an yelti naj Pablo yeb naj Bernab'e yul iscapilla ebnaj Israel tu' , isk'anni ebnaj mach Israelo tet ebnaj ta chitzotel ebnaj hunelxa yin̈ hune' cuybanile tu' yin̈ hune'xa istz'ayical xewilal .
44013043	Lahwi culto tu' xin , tx'i'al anma Israel yeb anma mach Israelo ayco yin̈ bay ayico ebnaj Israel tu' oc tzujno yinta naj Pablo yeb naj Bernab'e . Yuxin oc ebnaj cawan̈ tu' iptze ebnaj yun̈eto mach chisbejcano ebnaj isc'ulch'anil Comam Dios chabilxa yu .
44013044	Haxa yet yayilo hune'xa tz'ayical xewilal xin , etza sunil anma ay yul con̈ob tu' apni abeno Istzoti' Comam Dios .
44013045	Haxa yet yilni ebnaj yahawil ebnaj Israel tato caw hantan̈e anma cutxanico yaben tzet chal ebnaj cawan̈ tu' , caw chiwa isc'ul ebnaj yin̈ ebnaj cawan̈ tu' . Yalni ebnaj tato lek'ti'al tzet chal naj Pablo , yocpaxo ebnaj buchwal yin̈ naj .
44013046	Yaja' caw yiti yip yanma naj Pablo yeb naj Bernab'e yalni ebnaj haca' ti' : -- Hex wet con̈ob Israel , yilal ha'tic'a teyet babel chon̈hulan̈ jala'an̈ Istzoti' Comam Dios , yaja' mach cheyoche hechab yul heyanma yin̈ tzet chal Comam . Yuxin etza mach chechah hune' k'inal mach istan̈bal . Wal tinan̈ xin chon̈tohan̈ tet anma mach Israeloj , cat jalnihan̈ hune' cuybanil ti' tet .
44013047	Yuto hac tu' yute yalni Comam Dios Jahawil jetan̈ haca' ti' : -- Xaquexwacojan heyenilo hune' issajilk'inal tet anma mach Israeloj , yun̈e iscolcha anma ay yulajla con̈ob masanta bay chicachnacan apno yul sat yiban̈k'inal ti' , ẍicano Comam , ẍi ebnaj .
44013048	Yaja' wal anma mach Israeloj , caw tzalacanocan̈ yet yaben hune' tu' , yuxin yal ebnaj tu' tato caw c'ul Istzoti' Comam Dios Jahawil . Wal anma sic'bilxalo yu Comam Dios yun̈e ischahni isk'inal mach istan̈bal , caw yaco yanma yin̈ Comam .
44013049	Hacn̈e tu' xin yu ispujnalto Istzoti' Comam Jes'us yul sunil huntek'an con̈ob yul ismajul Antioqu'ia .
44013050	Haxa ebnaj yahawil xol ebnaj Israel oc ak'oc'ule yin̈ naj Pablo yeb naj Bernab'e tet ebnaj iswi'ehal con̈ob Antioqu'ia , yebpaxo tet huntek'an ebix mach Israelo ayco yanma yin̈ Comam Dios , caw aypaxo yelapno ye ebix yul sat anma yul con̈ob tu' . Yu tzet yal ebnaj yahawil xol ebnaj Israel tu' , yuxin ichico hune' isya'tajil yu anma ah con̈ob tu' yin̈ naj Pablo yeb yin̈ naj Bernab'e ; istzumbelaxilti ebnaj yul ismajul Antioqu'ia tu' .
44013051	Yuxin istziccanilo ebnaj cawan̈ tu' pojoj yin̈ yoj yet yel ebnaj yul con̈ob tu' yun̈e isyenilo isba tato matxa yoc ebnaj yin̈ huntek'an anma tu' . Lahwi tu' xin , isto ebnaj yul con̈ob Iconio .
44013052	Wal anma ayxaco yul isk'ab Comam Dios bey Antioqu'ia tu' , caw ayco hune' tzalahilal yul yanma yin̈ Comam , yebpaxo nohna ebnaj yu Comam Esp'iritu Santo .
44014001	Haca'tic'a yak'le naj Pablo yeb naj Bernab'e bey yul con̈ob Antioqu'ia , hac tu' yak'lepaxo ebnaj yul con̈ob Iconio . Hayet yapni ebnaj bey yul con̈ob Iconio tu' , yocto ebnaj yul iscapilla ebnaj Israel . Caw c'ul yute yalnilo ebnaj Istzoti' Comam Dios , yuxin caw hantan̈e ebnaj Israel yeb huntek'anxa anma mach Israelo anayto yul yanma yin̈ tzet yal ebnaj .
44014002	Yaj wal ebnaj Israel mach chahnayto yul yanma yin̈ Comam , oc ebnaj ak'oc'ule tet ebnaj mach Israelo bey tu' yun̈e tx'oj isnani ebnaj yin̈ ebnaj juẍtaj .
44014003	Yaja' nahatil ec' naj Pablo yeb naj Bernab'e yul hune' con̈ob tu' . Caw yin̈ sunil yanma ebnaj istzotel yin̈ isc'ulal isc'ul Comam Dios . Yun̈e yillaxi tato yel chal ebnaj , yak' Comam ishelanil ebnaj iswatx'en tzettaj ye tu' caw c'ulcanoj yeb xin ej c'aybalc'ule .
44014004	Ha' anma ay yul hune' con̈ob tu' , ispoh isba . Hune' majan ebnaj oc tzujno yinta ebnaj Israel , mach yayto ebnaj yul yanma yin̈ Comam , hunxa majan ebnaj xin occano tzujno yinta naj Pablo yeb naj Bernab'e .
44014005	Lahwi tu' xin , islahti'n̈en isba ebnaj Israel yeb anma mach Israeloj , yebpaxo ebnaj yahawil yeco yin̈ con̈ob tu' , yoc ebnaj yichenico hune' howal yin̈ naj Pablo yeb naj Bernab'e yun̈e isk'ojlax camo ebnaj .
44014006	Yaja' yet yaben ebnaj cawan̈ hune' tu' , yelcan̈ ebnaj , isto ebnaj bey yul con̈ob Listra , yeb bey con̈ob Derbe ; cabeb con̈ob tu' ayco yul ismajul Licaonia , istopaxo ebnaj yul huntek'anxa con̈ob hoyanico bey tu' .
44014007	Yul huntek'an con̈ob tu' ocpaxo ebnaj yala' tetej anma Tzoti' c'ul yet colbanile .
44014008	Yul con̈ob Listra ay hune' naj tx'oj ye yoj yettaxtic'a ispitzc'ahi , maẍtic'a xin chibelwi naj .
44014009	Tz'on̈anayo naj yaben tzet chal naj Pablo . Yilni naj Pablo tu' tato caw ayco yanma naj yin̈ Comam Dios , yeb ta chu iswatx'i naj yu Comam , yuxin oc t'an̈no naj Pablo yin̈ naj ,
44014010	yalni naj tet naj yin̈ ip : -- Ahan̈wanoj , cat hatoholban̈en haba yiban̈ hawoj , ẍi naj Pablo . Yin̈ hamataj ah lin̈no naj , yichico naj isbelwi .
44014011	Haxa yet yilni anma tzet iswatx'e naj Pablo tu' , yah yaw anma yin̈ caw ip , yalni anma yin̈ abxubal chihallax bey tx'otx' Licaonia tu' haca' ti' : -- Ilwec'anabi lah , ay cawan̈ codiosal mahul coxol mayuteco isba anmahil .
44014012	Ha' naj Bernab'e ti' , ha' codiosal J'upiter , wal naj Pablo ti' xin , ha' codiosal Mercurio , yuto ha' naj matzotelilto coxol , ẍi anma yin̈ ebnaj cawan̈ tu' .
44014013	Ay hune' naj sacerdote yet isdiosal J'upiter tu' , caw yahawil yeco naj yin̈ hune' yatut tioẍ J'upiter ayco yin̈ istxam con̈ob . Bey naj yik'a'ti huntek'an no' tzehla wacax yeb huntek'an te' xaj te' , yu choche naj yeb anma tu' yak'aco xahanbalil tet ebnaj cawan̈ ischejab Comam tu' bey ispultahil istxam con̈ob .
44014014	Hayet yaben naj Bernab'e yeb naj Pablo hune' tu' , istzilnito ebnaj xil isk'ap yun̈e isyenilo ebnaj tato chitac isc'ul . Yoc ebnaj xol anma , yalni yin̈ caw ip haca' ti' :
44014015	-- Wal tinan̈ hex wet anmahil , ¿ tzet yin̈ yuxinto cheyute hune' ti' ? Walon̈ti'an̈ caw anma on̈an̈ haca' hex ti' , yuxinto chon̈hulan̈ jala'an̈ teyet ta chebejcano huntek'an machiswalil chewatx'e caw matzet chaliloj , cat heyanico heba yul isk'ab Comam Dios itzitzn̈etic'a yin̈ sunilbal tiempo . Ha' hune' Comam ti' , watx'en̈e satcan̈ yeb tx'o tx'otx' yeb sunil tzet ay sat tx'otx' , iswatx'enpaxo Comam ha' mar yeb sunil tzet ay xol ha' .
44014016	Wal yet yalan̈tocanoj ton̈e yil Comam Dios tzet chu anma yin̈ baytetejn̈etic'a chal isc'ul chiswatx'e .
44014017	Yaja' matolo yu chon̈isnahuln̈eto Comam , ¡ machoj ! Walxinto chisyelo isba Comam jet yin̈ej isc'ulal chiswatx'e , haca' yaniti Comam ha' n̈ab jiban̈ cat isch'ib sunil tzet chicotz'unu . Ch'ak'nipaxo Comam sunil tzet chicolo , cat yak'nipaxo tzalaho coc'ul , ẍi ebnaj tet anma tu' .
44014018	Waxan̈ca yal naj Pablo yeb naj Bernab'e haca' tu' , yaja' caw lan̈o islin̈ba anma yalni tato chicam no' wacax yin̈ xahanbalil tet ebnaj .
44014019	Yaj wal xin ay huntek'an ebnaj Israel ay yul con̈ob Antioqu'ia yeb con̈ob Iconio apni yul con̈ob Listra tu' . Yoc ebnaj ak'oc'ule tet anma , hac tu' xin yu ishelni anma tu' isnabal , yoc anma isk'ojnocan̈ naj Pablo . Ham yalni anma tato cam naj , yuxin oc anma ishatxacanilto naj yintalto con̈ob .
44014020	Yapni ebnaj ayxaco yul isk'ab Comam isc'atan̈ naj Pablo tu' , yoc hoyno ebnaj yin̈ naj . Lahwi tu' xin yah lin̈no naj , yocpaxto naj yul con̈ob tu' . Haxa yin̈ hune'xa tz'ayic xin , isto naj yeb naj Bernab'e bey hune'xa con̈ob chiyij Derbe .
44014021	Hayet yapni ebnaj bey tu' , yalnic'o ebnaj Tzoti' c'ul yet colbanile . Tzetc'a anma chahni Comam Dios yul yanma yu tzet yal ebnaj . Lahwi tu' xin ismeltzopaxo ebnaj yul con̈ob Listra hunelxa , yeb bey Iconio , yebpaxo bey con̈ob Antioqu'ia ay yul ismajul Pisidia .
44014022	Hayet yec' ebnaj yul hunun con̈ob tu' , yiptzencano ebnaj ebnaj ayxaco yul isk'ab Comam . Yalnicano ebnaj haca' ti' : -- Lahweco heyanico heyanma yin̈ Comam yuto han̈on̈ ayon̈xaco yul isk'ab Comam Dios caw tx'i'al isya'tajil ch'ec' jiban̈ , ẍi ebnaj cawan̈ tu' .
44014023	Yul hunun con̈ob xol ebnaj ayxaco yul isk'ab Comam tu' xin , issaycano ebnaj mac chioc ancianohal xol ebnaj juẍta tu' . Lahwi tu' yoc ebnaj sunil yin̈ hune' yet mach chon̈wa'i yu cotxahli tet Comam Dios , hac tu' yu yabenn̈elaxcanto ebnaj tu' yul isk'ab Comam Dios , Comam chahbilxa yu ebnaj .
44014024	Lahwi isk'axponic'to naj Pablo yeb naj Bernab'e yul ismajul tx'otx' Pisidia , yapni ebnaj yul ismajul tx'otx' Panfilia .
44014025	Yalnic'o ebnaj Istzoti' Comam Dios yul con̈ob Perge , tzujan tu' xin yay apno ebnaj yul con̈ob Atalia .
44014026	Ha' bey tu' xin , oc ebnaj yul hune' te' barco , ismeltzo ebnaj yul con̈ob Antioqu'ia hunelxa , bay tak'elaxto ebnaj yul isk'ab Comam Dios yu ebnaj juẍtaj yet yichico ebnaj yin̈ ismunil yalnic'o Istzoti' Comam Dios yulajla con̈ob ; wal xin yijcano isba hune' ismunil ebnaj tu' .
44014027	Yet yapni ebnaj yul con̈ob Antioqu'ia tu' xin , iscutxbanayo isba ebnaj ayxaco yul isk'ab Comam , yoc ebnaj yalno yin̈ hanta isc'ulal iswatx'e Comam Dios yin̈ ebnaj . Yalnipaxo ebnaj yin̈ tzet yu yak'nipaxo Comam isc'ulal yiban̈ anma mach Israeloj , yun̈e ischahni anma tu' Comam Iscolomaloj .
44014028	Naj Pablo yeb naj Bernab'e nahatilto ec' ebnaj isc'atan̈ ebnaj ayxaco yul isk'ab Comam bey tu' .
44015001	Yet hune' tiempohal tu' xin , ay huntek'an ebnaj ayxaco yul isk'ab Comam Jes'us tit bey Judea , yapni ebnaj yul con̈ob Antioqu'ia . Istzabnico ebnaj yalni tet ebnaj juẍta tu' haca' ti' : -- Tato mach chioc hune' yechel circuncisi'on teyin̈ haca' yalni isley naj Mois'es , caw mach chexcolchahi , ẍi ebnaj tet ebnaj juẍta tu' .
44015002	Ha' xin naj Pablo yeb naj Bernab'e oc ebnaj iscaja' huntek'an tzoti' yin̈ hune' circuncisi'on tu' . Yoccano ebnaj tzotelo yiban̈ilo huntek'an tzoti' tu' yeb ebnaj chalni hun tu' . Yu maẍtic'a watx'ayo yu ebnaj , yuxin yal ebnaj juẍta tu' tato chito naj Pablo yeb naj Bernab'e bey Jerusal'en ; istopaxo haywan̈xa ebnaj juẍta yinta ebnaj , cat isk'ambelax tet ebnaj ischejab Comam Jes'us yeb tet ebnaj anciano ay bey tu' ta caw yeli chak' circuncidar isba ebnaj juẍta mach Israeloj , mato machoj .
44015003	Hac tu' yu ischejlaxto ebnaj yu ebnaj ayxaco yul isk'ab Comam ay yul con̈ob Antioqu'ia . Hayet yec' ebnaj yul ismajul Fenicia yeb Samaria , yalni ebnaj tet ebnaj ayxaco yul isk'ab Comam bey huntek'anxa con̈ob tu' tato ay ebnaj mach Israelo yacano hune' icham beybale ik'biltic'a yu , yanico isba ebnaj yul isk'ab Comam Jes'us . Hayet yaben ebnaj juẍta isk'umal hune' tu' , caw tzalacanocan̈ yanma ebnaj yabeni .
44015004	Hayet yapni ebnaj bey yul con̈ob Jerusal'en caw tzalahilal yu ischahlax ebnaj yu ebnaj ischejab Comam Jes'us , yeb ebnaj anciano , yeb sunil anma ayxaco yul isk'ab Comam bey tu' . Lahwi tu' xin , yoc naj Pablo yeb naj Bernab'e yalni hanta tzettaj isc'ulal iswatx'e Comam Dios yu ebnaj .
44015005	Yaja' xin ay haywan̈ ebnaj fariseo xayaco isba yul isk'ab Comam Jesucristo yet yalan̈tocanoj , ha' ebnaj tu' xin ah lin̈noj , yalni ebnaj : -- Ha' ebnaj mach Israelo chichahni Comam Jes'us yul yanma , caw yilal ch'ak'lax circuncidar ebnaj , cat jalni tet ebnaj tato caw chisyije ebnaj tzet chal isley naj Mois'es , ẍi ebnaj fariseo tu' .
44015006	Hac tu' xin yu iscutxbanico isba ebnaj ischejab Comam yeb ebnaj anciano , yoc ebnaj iscuyni yin̈ tzet ch'elico hune' tu' .
44015007	Lahwi islahti'n̈en isba ebnaj yin̈ tzet chucano hune' tu' , yah lin̈no naj Pedro , yalni naj haca' ti' : -- Hex wuẍtaj , caw heyohtaj ta yet caw yalan̈tocanoj ha' Comam quinsaynilojan texol yu walnic'ojan Tzoti' yet colbanile xol anma mach Israeloj , yu yabeni cat ischahni anma tu' Comam Jesucristo yul yanma .
44015008	Wal xin Comam Dios ohtan̈e tzet ay yul yanma hunun anma , yuxin yak' Comam Comam Esp'iritu Santo tet anma mach Israelo haca' yu yak'ni Comam jet . Hac tu' yute Comam yun̈e isyeniloj tato c'ulpaxo ebnaj jet anmahil tu' yul sat Comam .
44015009	Wal yul sat Comam Dios xin , caw lahanon̈ yeb anma mach Israeloj , yuto ha' Comam sajn̈encano yanma anma tu' yet ischahni anma Comam Jesucristo Iscolomaloj .
44015010	Wal tinan̈ xin , ¿ tzet yin̈ yuxinto mach cheyoche hechahba' tzet iswatx'e Comam Dios ti' ? Haca' huno ijatz caw alcanoj , matxa chon̈ah yalan̈ yu yalil , hac tu' xin ye isley naj Mois'es . Caw maẍtic'a k'oji ebnaj jichmam iswatx'en tzet chal hune' ley tu' , hacon̈pax tu' caw mach ch'ijcha ju . Yuxin ¿ tzet yin̈ yuxinto cheyaco hune' tu' yiban̈ ebnaj mach Israelo xayaco isba yul isk'ab Comam ?
44015011	Wal xin caw johtaxa tato han̈c'an̈e yu isc'ulal isc'ul Comam Jesucristo yuxinto chon̈colchahi . Hacpax tu' xin chu iscolcha anma mach Israeloj , ẍi naj Pedro tu' .
44015012	Hayet yaben ebnaj hune' tu' , caw matxa tzet yal ebnaj . Yabenpaxo ebnaj yet yalni naj Bernab'e yeb naj Pablo ta caw hantan̈e c'aybalc'ule yak'cano Comam Dios iswatx'e' ebnaj yet yec' ebnaj xol anma mach Israeloj .
44015013	Lahwi istzotel ebnaj , yalni naj Jacobo haca' ti' : -- Hex wuẍtaj , abewe tzet chiwalan teyet .
44015014	Lan̈anto yalni naj Sim'on Pedro jet tato isye Comam Dios isc'ulal isc'ul tet anma mach Israeloj , yuto lan̈an issic'nican̈ Comam anma tu' yoc yuninaloj .
44015015	Ha' hune' lan̈an iswatx'en Comam ti' , lan̈an yijni isba tzet yalcano Comam Dios bay tz'ibn̈ebil yu ebnaj ischejab Comam Dios yet payat , bay chala :
44015016	Chiapni hune' tiempo bay chiwatojan hune' yuninal isc'ahol icham rey David selelo naj yin̈ ismunil . Yuto haca' hunu n̈a etaxnato sic'lebil , hac tu' yecano ismunil naj rey David , yaja' chinwatx'ecan̈an hunelxa .
44015017	Hac tu' xin , tx'i'al anma mach Israeloj chaco isnabal win̈an , hanin Yahaw inti'an . Ha' ton sunil anma tu' chaco isba yul ink'aban , ha' chiwawtecojan yoc incon̈obojan , ẍi Comam .
44015018	Hac tu' yute yalnicano Comam Dios Jahawil , yet yak'ni huntek'an ti' yohtan̈elo anma yettax caw payxa , ẍiayo yul Yum Comam , ẍi naj Jacobo tu' .
44015019	Yalnipaxo naj Jacobo hunelxa : -- Chintxumilojan ta matxa chu janico hune' ijatz yet ley yiban̈ ebnaj mach Israeloj , yuto ebnaj tu' isbejcano ebnaj huntek'an beybale ik'biltic'a yu , yu yanico isba yul isk'ab Comam Dios .
44015020	Yuxin ha' hune' yilal cotak'ento yul hunu carta ta matxa chisc'ux ebnaj no' chibe haltebilxa tetej tioẍ , yeb xin ta mach chiec' ebnaj yin̈ ixloj , yeb mach chisc'uxpaxo ebnaj ischibehal no nok' ton̈e chihojlax camoj , mach chislopaxo ebnaj no' chic' .
44015021	Chiwalan hune' ti' , yuto yettax payxa ichicanti yilni ebnaj isley naj Mois'es yulaj iscapilla ebnaj jet Israelal yin̈ hunun tz'ayic xewilal . Hacpax tu' tinan̈ , caw hune'n̈etic'a ha' yalnilto ebnaj yul hunun con̈ob , ẍicano naj Jacobo tu' tet ebnaj .
44015022	Ha' tzet yal naj Jacobo tu' , caw ischah yabe' ebnaj ischejab Comam Jes'us yeb ebnaj anciano , yebpaxo sunil ebnaj ayxaco yul isk'ab Comam tu' . Hac tu' xin issaylax haywan̈ ebnaj xol ebnaj chito yetbiho naj Bernab'e yeb naj Pablo yul con̈ob Antioqu'ia tu' hunelxa . Yuxin hac tu' yu issaylax naj Judas , naj chihallaxpaxo Barsab'as , yebpaxo naj Silas . Ha' ebnaj cawan̈ ti' caw aycano yelapno ye xol ebnaj ayxaco yul isk'ab Comam .
44015023	Lahwi tu' xin , ischejlaxto ebnaj , yak'a' te' carta bay chal haca' ti' : -- Han̈on̈ti'an̈ ischejab Comam Jes'us jehan̈ , yeb han̈on̈ anciano on̈ti'an̈ , heyuẍta jehan̈ yin̈ Comam Jesucristo , chicok'ambehan̈ teyet hanic' heye yin̈ hecawil hex wuẍta mach Israelo ay yul con̈ob Antioqu'ia , yeb yul tx'otx' Siria yeb yul tx'otx' Cilicia .
44015024	Jabehan̈ tato ay haywan̈ ebnaj el coxolan̈ bey ti' ton̈e xin yaco yet ebnaj isto bey tu' . Jabenpaxojan̈ tato chiyak' taco ebnaj hec'ul yu tzet chala , cat yak'ni somchahoto henabal , chalni ebnaj ta yilal ch'oc hune' circuncisi'on teyin̈ , cat heyijen tzet chal isley naj Mois'es .
44015025	Yuxinto colahti'n̈e cobahan̈ , cosaynilojan̈ haywan̈ ebnaj chito texol tu' . Hune'n̈e chiyu isto ebnaj yeb juẍta Bernab'e yeb juẍta Pablo , ebnaj caw xahan ay juti'an̈ .
44015026	Ebnaj cawan̈ ti' , caw hinan ebnaj yaben isya'tajil yin̈ yet Comam Jesucristo , ayxapaxo bay caw etzaxa cam ebnaj yu anma .
44015027	Yuxin chijatojan̈ juẍta Judas yeb juẍta Silas tec'atan̈ , ha' ebnaj xin chihalni teyet tzet chalilo huntek'an tzoti' ayayo yul carta .
44015028	Comam Esp'iritu Santo halni jetan̈ ta matxa ijatz chijacojan̈ teyiban̈ , han̈c'an̈e huntek'an caw yilal ye ti' :
44015029	Mach chec'ux ischibehal no nok' xaak'lax xahanbalil tet tioẍ . Machi xin chelopaxo ischiq'uil hunu no nok' yebpaxo xin mach chec'ux ischibehal no nok' chishoj camo isba , mach xin chexec' ixloj . Ta cheyije huntek'an ti' , toholxa heyeco chal tu' . Caw cheya'iln̈e heba , ẍiayo yul te' carta .
44015030	Hac tu' yu ischejlaxto ebnaj bey yul con̈ob Antioqu'ia . Hayet yapni ebnaj , iscutxbanayo isba sunil anma ayxaco yul isk'ab Comam bey tu' , yak'ni ebnaj te' carta tet ebnaj .
44015031	Lahwi yilni ebnaj tzet chal te' carta tu' , caw tzalacanocan̈ yanma ebnaj yuto yak' te' yak'lobal yanma ebnaj .
44015032	Naj Judas yeb naj Silas tu' , yalpaxo ebnaj Tzoti' chitit tet Comam Dios , hac tu' yu yak'ni ebnaj yak'lobal yanma ebnaj ayxaco yul isk'ab Comam , yiptzelaxpaxcano ebnaj yin̈ yet Comam yu ebnaj .
44015033	Lahwi yec' hayeb tz'ayic yiban̈ ebnaj , istak'licano ebnaj tet ebnaj ayxaco yul isk'ab Comam bey tu' , yet ismeltzoxato ebnaj isc'atan̈ ebnaj juẍta an̈eti ebnaj bey con̈ob Jerusal'en .
44015034	Yaj wal naj Silas , oc yin̈ isnabal naj iscancano bey Antioqu'ia tu' .
44015035	Canpaxcano naj Pablo yeb naj Bernab'e bey Antioqu'ia tu' . Hune'n̈e ec' ebnaj yeb huntek'anxa ebnaj juẍtaj ay bey tu' iscuyu' anma , ispujbanic'o ebnaj Istzoti' Comam Dios .
44015036	Lahwi yec' hayeb tz'ayic xin , yalni naj Pablo tet naj Bernab'e : -- Ton̈ jila' ebnaj juẍta bey yul hunun con̈ob bayxatic'a con̈ec' jala' Istzoti' Comam , cat jilni hanic' ye ebnaj , ẍi naj Pablo tu' .
44015037	Ha' naj Bernab'e tu' xin , ay yala' naj tato chito juẍta Juan Marcos yetbiho ebnaj .
44015038	Yaja' yal naj Pablo tato mach chiyu isto naj yintaj ebnaj , yuto yet hunel elcano naj yinta ebnaj bey yul con̈ob Panfilia ; hacn̈e tu' xin , matxa islah naj hune' ismunil tu' .
44015039	Yuxin iscajlecan̈ isba ebnaj cawan̈ tu' yin̈ naj Juan Marcos , ispolen isba ebnaj , nananxa behal tocano hunun ebnaj . Hac tu' yu yoc tzujnu naj Juan Marcos yinta naj Bernab'e , yoc ebnaj yul hune' te' barco , isto ebnaj bey tx'otx' Chipre .
44015040	Wal naj Pablo xin , haxa naj Silas yito naj . Caw tak'elaxcano ebnaj yul isk'ab Comam Dios yu ebnaj juẍta ay bey tu' , tzujan tu' xin isto ebnaj .
44015041	Yec' ebnaj yul ismajul tx'otx' Siria yeb yul ismajul tx'otx' Cilicia yiptzencano ebnaj juẍtaj yebpaxo ebix janab yin̈ isc'ulal Comam yulajla hunun con̈ob bay la-ec' ebnaj tu' .
44016001	Lahwi tu' xin , yapni naj Pablo yeb naj Silas bey yul con̈ob Derbe . Tzujan tu' yel ebnaj bey tu' , isto ebnaj yul con̈ob Listra . Ha' bey tu' xin yilayo isba ebnaj yeb hune' naj ayxaco yul isk'ab Comam , Timoteo isbi ; yunin hune' ix israelita ayxaco yul isk'ab Comam Jes'us , walpaxo ismam naj griego naj .
44016002	Ha' ebnaj juẍta yul con̈ob Listra yeb con̈ob Iconio , chal ebnaj ta caw c'ul isbeybal naj Timoteo tu' .
44016003	Yu choche naj Pablo yik'ato naj Timoteo yetbiho yin̈ isbel , yuxinto ak'lax circuncidar naj yun̈e matzet chal ebnaj israelita yin̈ naj bay chi-la-ec' naj yinta ebnaj , yuto ohtabil ta griego ismam naj .
44016004	Yul hunun con̈ob bay chi-la-ec' ebnaj xol ebnaj juẍta tu' chak'ni ebnaj chejbanile abebilti yinta ebnaj yu ebnaj ischejab Comam Jes'us yeb yu ebnaj anciano ay bey yul con̈ob Jerusal'en . Yalnicano ebnaj tet macta ayxaco yul isk'ab Comam tato caw yilal isyijen huntek'an cuybanile tu' .
44016005	Yuxin ha' anma ayxaco yul isk'ab Comam yul hunun con̈ob , caw iptzelaxcano yanico yanma yin̈ Comam Jesucristo . Hac tu' xin yu isch'ib isbisil ebnaj hunun tz'ayic .
44016006	Comam Esp'iritu Santo , ha' mach chanito naj Pablo yeb ebnaj yetbi yalnoc'o Istzoti' Comam bey yul ismajul Asia , yuxin beh isto ebnaj bey ismajul Frigia yeb bey yul ismajul Galacia .
44016007	Yet yapni ebnaj yin̈ ismohonal tx'otx' chiyij Misia , yocpaxo yin̈ isnabal ebnaj isto bey hune'xa tx'otx' chiyij Bitinia , yaj maẍtic'a chalaxto ebnaj yu Comam Esp'iritu Santo .
44016008	Yuxin palan̈ isk'axponic'to ebnaj yul ismajul Misia , yay apno ebnaj yul con̈ob Troas ayco isti' ha' mar .
44016009	Haxa yin̈ ak'balil xin , isyeni isba hune' naj ay bey ismajul tx'otx' Macedonia tet naj Pablo yul iswayic , isk'an naj tet naj , yalni naj haca' ti' : -- Ec'an̈ti bey tx'otx' Macedonia ti' cat hacolwa jin̈an̈ , ẍi naj tet naj Pablo yul iswayic .
44016010	Lahwi yilni naj Pablo hune' tu' xin , jocan̈ cok'uynu jetan̈ cotohan̈ bey tx'otx' Macedonia , yuto cotxuman̈ tato ha' Comam chon̈initojan̈ jala'c'ojan̈ Tzoti' yet colbanile tet anma ay bey tu' .
44016011	Lahwi tu' xin , jocan̈ yul te' barco bey Troas tu' , caw rin̈an cotohan̈ bey con̈ob chiyij Samotracia . Haxa yet hunxa tz'ayic xin japnihan̈ bey yul con̈ob Ne'apolis .
44016012	Cobelwitojan̈ , japnihan̈ yul con̈ob Filipos ayco yalan̈ yip ebnaj romano . Ha' hune' con̈ob tu' , caw aycano yelapno ye xol sunil con̈ob ay yul ismajul tx'otx' Macedonia . Caw xin tx'i'al tz'ayic con̈ec'an̈ yul hune' con̈ob tu' .
44016013	Yin̈ tz'ayic xewilal xin cotohan̈ isti' hune' ha ha' ch'ayto istxam con̈ob tu' yuto cotxuman̈ tato ha' bey tu' chiscutxba isba anma Israel istxahli . Hayet japnihan̈ jay tz'on̈nojan̈ , jichicojan̈ jalnihan̈ Istzoti' Comam tet huntek'an ebix ix iscutxba isba bey tu' .
44016014	Ay xin hune' ix ah con̈ob Tiatira chiyij Lidia , ayco xol ebix cutxanico tu' , txon̈om k'ape ix , k'ap caw ay istohol , cajmutz'mun̈e jilni k'ap . Hune' ix ti' xin , caw chiyo isba ix tet Comam Dios . Yet yaben ix cuybanile yal naj Pablo tu' , yanico isba ix yul isk'ab Comam Jesucristo .
44016015	Tzujan tu' xin yahcano ha' iswi' ix yeb sunil mac ay bey yatut ix . Yalni ix jetan̈ haca' ti' : -- Ta caw yeli ayco wanmahan yin̈ Comam cheyila , ton̈we bey watutan , ẍi ix jetan̈ . Hac tu' yu cocancanojan̈ bey yatut ix .
44016016	Ha' hunel xin , yet lan̈an cotohan̈ bay chiscutxba isba anma istxahli , cochahnayojan̈ hune' ix k'opo ayco ischejab naj matzwalil yin̈ . Hune' ix tu' , ahbelom ix , ischejab huntek'an ebnaj ye ix . Caw xin chischah ebnaj melyu yin̈ ismunil ix .
44016017	Yoc tzujno ix jintajan̈ yeb naj Pablo , istzabnico ix yel yaw , yalni ix : -- Ha' huntek'an ebnaj ti' , ischejab Comam Dios ye ebnaj , hune' Dios caw aycano yip . Ha' ebnaj chihalnic'o teyet tzet chiyu hecolchahi , ẍi ix .
44016018	Caw tx'i'al tz'ayic yal ix haca' tu' , caw xin tibayo yu naj Pablo yaben tzet chal ix , yuxin meltzo naj , yoc t'an̈no naj yin̈ ix , yalni naj tet ischejab naj matzwalil ayco yin̈ ix haca' ti' : -- Yin̈ isbi Comam Jesucristo chiwalan tawet , elan̈ yin̈ ix ti' , ẍi naj Pablo . Yet yaben ischejab naj matzwalil yalni naj Pablo hune' tu' , yelcano naj yin̈ ix .
44016019	Haxa yet yilni ebnaj yahaw ix tu' tato matxa melyu chischah ebnaj yin̈ ismunil ix , istzabnayo ebnaj naj Pablo yeb naj Silas , yilaxto ebnaj cawan̈ tu' sata ebnaj yahaw con̈ob bey capil .
44016020	Haxa yet yilaxto ebnaj yin̈ sat ebnaj yahaw yeco yin̈ con̈ob tu' , yalni ebnaj tzabnayo naj Pablo yeb naj Silas tu' : -- Ha' ebnaj Israel ti' , caw ton̈e chihul ebnaj yak'a' somchaho'can̈ isnabal sunil jet con̈ob ti' .
44016021	Yuto lan̈an iscuynicano ebnaj anma yin̈ huntek'an cuybanile mach ischah isba yeb coley . Caw xin mach chu cochahni ija tzet chal ebnaj isyayil han̈on̈ ti' romano hon̈ , ẍi ebnaj .
44016022	Lahwi tu' xin yah bulna anma yin̈ naj Pablo yeb naj Silas . Ischejni ebnaj yahaw con̈ob tu' istzillaxilo xil isk'ap ebnaj yun̈e ishatelax ebnaj cawan̈ tu' yu te' hitx'om c'ax .
44016023	Lahwi ishatelax ebnaj tx'i'al el , yalaxicto ebnaj yul te' preso . Yalni ebnaj yahaw tu' tet naj tan̈em preso : -- Caw caw chawutecto ebnaj yul preso tu' , ẍi ebnaj .
44016024	Haxa yet yaben naj tan̈em preso hune' tu' , yanicanicto naj ebnaj cawan̈ bay caw nahat yecanicto yul te' preso . Yanicanicto naj yoj ebnaj yul islot'il te' cepo .
44016025	Haxa yet chuman ak'bal xin , chibitni naj Pablo yeb naj Silas tet Comam Dios , chitxahlipaxo ebnaj . Caw xin chabe huntek'anxapaxo ebnaj presowom tzet chal ebnaj .
44016026	Yin̈ ha'mataj xin yec' hune' niman chixcab , caw toxan̈e chiyucyun isxe'al te' preso yu . Ishajlo sunil ispultahil te' preso tu' , yayc'aypaxo ch'en cadena ayco yin̈ ebnaj presowom .
44016027	Haxa yet yel iswayan̈ naj tan̈em preso , yilni naj tato hajan sunil ispultahil te' preso , yuxin yihti naj yespada yul yatut yu ispotx'ni isba naj yalni , yuto ha' yute istxumni naj ta xaelcan̈ sunil ebnaj ayicto yul preso tu' .
44016028	Yaja' ah yaw naj Pablo tet naj haca' ti : -- Mach chapotx' haba , cosunilan̈ ayon̈ictijan̈ yul preso ti' , ẍi naj .
44016029	Isk'anni naj chitan̈en preso tu' isk'a' yu ismujli , isto naj bay ay ebnaj tu' ; caw toxan̈e chiluylun naj yu xiwquilal . Isjahbanayo isba naj sata naj Pablo yeb sata naj Silas .
44016030	Lahwi tu' xin , yinilti naj ebnaj cawan̈ tu' , isk'amben naj tet ebnaj : -- Wal tinan̈ , ¿ tzet wal wuten inbahan yun̈e inchahnicanojan incolbanilan ? ẍi naj .
44016031	Yalni ebnaj tet naj tan̈em preso : -- Aco hawanma yin̈ Comam Jesucristo cat hacolchahi yeb sunilal mac ay bey hawatut , ẍi ebnaj tet naj .
44016032	Lahwi tu' xin , yoc ebnaj yalno Istzoti' Comam Dios tet naj , yeb tet sunil mac ay bey yatut naj .
44016033	Yin̈tic'a hune' ak'balil tu' xin , oc naj istx'ahalo islahwilal ebnaj cawan̈ tu' . Lahwi tu' xin , yahcano ha' iswi' naj yeb sunilal mac ay bey yatut naj .
44016034	Yinito naj ebnaj cawan̈ tu' bey yatut , iswa' ebnaj . Caw xin chitzala yanma naj yeb sunilal mac ay bey yatut naj yuto yaco yanma naj yin̈ Comam Dios .
44016035	Haxa yet hune'xa sac'ayalil xin , ischejnito ebnaj yahawil con̈ob tu' huntek'an ebnaj mayor , yalni ebnaj tet naj tan̈em preso tu' haca' ti' : -- Wal tinan̈ hajilti naj Pablo yeb naj Silas , ẍi ebnaj .
44016036	Yuxin yal naj tan̈em preso tet naj Pablo : -- Wal tinan̈ , chexinbejtzohan yalni ebnaj wahawan , yuxinto asi'wej , paxan̈weto yin̈ ak'anc'ulal , ẍi naj .
44016037	Yaja' xin yal naj Pablo tet ebnaj : -- Wal han̈on̈ti'an̈ , romano on̈an̈ , yaj jijan̈ yu ebnaj yin̈ sat sunil anma , machi nino isk'ambe ebnaj tato ay comulan̈ . ¿ Tom xin haxa tinan̈ ewantajil chon̈bejtzolaxan̈ , yalni ebnaj ? ¡ Wal xin , machoj ! Hulojab ebnaj yahaw tu' , ha' caw ebnaj chul con̈inoltojan̈ , ẍi naj Pablo .
44016038	Hac tu' xin yu isto ebnaj yalno tet ebnaj yahaw tu' . Yuxin hayet yaben ebnaj tato romano naj Pablo yeb naj Silas , isxiwcan̈ ebnaj .
44016039	Isto ebnaj isk'anno nimanc'ulal yin̈ tet naj Pablo yeb tet naj Silas . Lahwi tu' xin , yilaxilti ebnaj yul preso , yallaxcano tet ebnaj tato ch'el ebnaj yul con̈ob tu' .
44016040	Lahwi yelti ebnaj yul preso tu' , isto ebnaj bey yatut ix Lidia , ha' tu' xin yilayo isba ebnaj yeb macta ayxaco yul isk'ab Comam . Lahwi yiptzelax ebnaj juẍta yeb ebix janab bey tu' , yel ebnaj cawan̈ yul con̈ob tu' .
44017001	Yin̈ isbel naj Pablo yeb naj Silas tu' ec' ebnaj bey con̈ob Anf'ipolis , yeb bey con̈ob Apolonia . Lahwi tu' xin yapni ebnaj yul con̈ob Tesal'onica bay ay hune' iscapilla ebnaj Israel .
44017002	Yocto naj Pablo yul capilla tu' haca'tic'a chu naj yul hunun con̈ob . Yulbal oxeb semana yin̈ hunun tz'ayic xewilal cuywa naj yin̈ ebnaj tu' .
44017003	Yalnicano naj Pablo yin̈ caw haban ta aycanayo yul Yum Comam Dios ta caw yilal yec'ya' yanma Cocolomal , yeb yilal iscami cat yitzitzbican̈ . Yalnipaxo naj haca' ti' : -- Hune' mac lan̈an walnihan teyet ti' , ha' Comam Jes'us , ha' ton Comam Cristo Cocolomal , ẍi naj Pablo tet anma ayicto bey tu' .
44017004	Ay huntek'an ebnaj Israel yayto yul yanma yin̈ tzet yal naj Pablo , yoccano ebnaj yetbiho naj Pablo yeb naj Silas . Caw tx'i'alpaxo ebnaj griego ayxaco yanma yin̈ Comam Dios yaco isba yul isk'ab Comam Jesucristo yu tzet yal naj Pablo , yebpaxo xin huntek'an ebix ix caw ay yelapno ye yul issat anma yul con̈ob tu' yaco isba yul isk'ab Comam .
44017005	Yaj wal hunmajanxa ebnaj Israel mach yayto yul yanma yin̈ tzet chal naj Pablo , caw tit ishowal ebnaj yuto caw tx'i'al anma yaco isba yin̈ tzet yal naj Pablo tu' . Iscutxbanico ebnaj huntek'an ebnaj caw isa , ton̈e chi'ec' yul calle , caw mach-tic'a-iswalil . Ha' ebnaj tu' xin oc ak'oc'ule tet ebnaj yul con̈ob tu' yun̈e yah wejna ebnaj sunil . Yipicto ebnaj yul yatut hune' naj chiyij Jas'on yu chisna ebnaj tato ha' tu' ay naj Pablo yeb naj Silas , yuto caw choche ebnaj istzabayo ebnaj cawan̈ tu' cat yalaxico ebnaj yul isk'ab con̈ob .
44017006	Yu mach ilcha ebnaj yul hune' n̈a tu' , yuxin haxa juẍta Jas'on yeb haywan̈xa ebnaj juẍtaj ishatxto ebnaj tet ebnaj yahaw con̈ob . Yalni ebnaj yin̈ caw ip haca' ti' : -- Naj Pablo yeb naj Silas tu' , caw sunil anma yul sat yiban̈k'inal ti' chisomchacan̈ isnabal yu ebnaj , wal tinan̈ xin xahulpaxo ebnaj coxol .
44017007	Ha' xin naj Jas'on ti' , chichahni ebnaj yul yatut , ebnaj tu' caw mach chisyije ebnaj isley naj jahaw ay Roma . Chalpaxo ebnaj ta ay hune'xa naj rey , chiyij Jes'us , ẍi ebnaj Israel tet ebnaj yahaw con̈ob tu' .
44017008	Yet yaben sunil anma yeb ebnaj yahaw con̈ob tzet yal ebnaj tu' , caw tit ishowal ebnaj , issomchacan̈ isnabal ebnaj .
44017009	Wal ebnaj yahaw con̈ob tu' , isk'an ebnaj melyu oc selelo ebnaj isbejtzolaxilo ebnaj .
44017010	Haxa yet ak'balil xin , ischejlaxto naj Pablo yeb naj Silas yul con̈ob Berea yin̈ an̈e yu ebnaj juẍtaj . Yet yapni ebnaj bey tu' , yoc ebnaj yul iscapilla ebnaj Israel .
44017011	Ec'na caw c'ulto isnabal anma Israel ay bey con̈ob Berea tu' sata anma Israel ay bey con̈ob Tesal'onica . Caw yaco ebnaj yin̈ isc'ul yaben Istzoti' Comam Dios yal ebnaj cawan̈ tu' . Caw xin hunun tz'ayic iscuyni ebnaj Istzoti' Comam yun̈e yilni ebnaj ta caw yel tzet chal naj Pablo tu' .
44017012	Yuxin , caw tx'i'al anma Israel yaco isba yul isk'ab Comam Jesucristo , yeb tx'i'alpaxo ebnaj griego yeb ebix griego caw nime ix yul sat con̈ob tu' yaco isba yul isk'ab Comam .
44017013	Yet yaben ebnaj Israel ay bey Tesal'onica tato lan̈an yalni naj Pablo Istzoti' Comam Dios bey con̈ob Berea , yapni ebnaj ak'oc'ule tet anma yun̈e issomchacan̈ isnabal anma yin̈ tzet chal naj Pablo .
44017014	Yuxin ebnaj juẍta tu' yin̈ an̈e ischejto ebnaj naj Pablo bey isti' ha' mar . Wal naj Silas yeb naj Timoteo cancano ebnaj yul con̈ob Berea tu' .
44017015	Ha' ebnaj juẍta inito naj Pablo , hata bey yul con̈ob Atenas bey ebnaj yak'a'cano naj . Haxa yet lan̈an ismeltzo ebnaj bey Berea , yalni naj Pablo tet ebnaj : -- Cheyal apno tet naj Silas yeb tet naj Timoteo ta chitit ebnaj yin̈ an̈e inc'atan̈an bey ti' , ẍi naj Pablo tu' .
44017016	Hayet ayc'o naj Pablo yechman yapni naj Silas yeb naj Timoteo bey yul con̈ob Atenas , caw tac isc'ul naj yilni tato caw tzetc'a istioẍ anma yul hune' con̈ob tu' .
44017017	Yuxin chibeyc'o naj yul iscapilla ebnaj Israel , cat iscuywa naj yin̈ ebnaj Israel tu' yeb yin̈ ebnaj mach Israelo chiyiyo isba tet Comam Dios . Hunun tz'ayic xin , istzotelpaxo naj tet anma ch'ec' bey yul yamak' capil .
44017018	Ay huntek'an ebnaj cuywawom chiyij epic'urio yebpaxo huntek'an ebnaj chiyij estoico tzotel yeb naj Pablo . Ay ebnaj halni haca' ti' : -- ¿ Tzettaxca chalilo huntek'an tzet chal hune' naj caw tzetc'a istzotel ti' ? ẍi ebnaj . Wal hunmajanxa ebnaj xin , halni haca'ti' : -- Chitzotel naj yin̈ huntek'anxa nan tioẍal , ẍi ebnaj . Yal ebnaj haca' tu' yu istzoti'al Comam Jesucristo chal naj Pablo , chalnipaxo naj tato chiitzitzbican̈ anma camomxa .
44017019	Yuxin ilaxto naj bey hune' tzalan chiyij Are'opago , bay chak' ebnaj lahti' , isk'amben ebnaj tet naj : -- ¿ Chimyu hawalni jetan̈ tzet ye hune' cuybanile chawalic'oj ?
44017020	Yuto maẍto bay chijabehan̈ huntek'an ti' , yuxin chijochehan̈ chijohtan̈elojan̈ tzet caw chiyal yelapnoj , ẍi ebnaj .
44017021	Hac tu' yute yalni ebnaj yuto sunil anma ay yul con̈ob Atenas yeb anma nan con̈obal ay yul con̈ob tu' , caw nantic'a isbeybal anma . Yuto yet ay huno ac' cuybanil ch'apni hallaxo xol ebnaj caw chiec' tx'i'al tiempo yiban̈ , yuto caw chiyoche ebnaj ispich'alo yin̈ caw c'ul , cat iscaye'n̈e ebnaj .
44017022	Yahwano naj Pablo xol ebnaj bey hune' Are'opago tu' , istzabnico naj yalni : -- Wal tinan̈ , hex ah con̈ob Atenas , caw chiwilan tato caw ayco henabal yin̈ ej tioẍ .
44017023	Yet chinec'an yul con̈ob ti' , chiwilnihan baytaj tet hediosal bay caw cheyiyo heba . Chiwilnipaxojan hune' ch'en yet hexahanbal bay tz'ibn̈ebilico hayeb tz'ib chalni haca' ti' : -- Ha' ti' chijiyo coba tet Dios mach ohtabiloj , ẍi yin̈ hune' ch'en tu' . Wal xin ha' hune' Dios mach cheyohtajo bay cheyiyo heba tu' , ha' ton hune' Dios tu' chinhulan wala'an istzoti'al texol .
44017024	Ha' hune' Dios tu' , watx'en̈e yul sat yiban̈k'inal ti' yeb sunil tzet ayayo sat ; caw yahawil yeco yin̈ satcan̈ yeb yul sat yiban̈k'inal ti' . Ha' hune' Dios tu' , mach yulo n̈a watx'ebil yu anma aya .
44017025	Mach yilalo ay tzet ch'ak'lax tet hune' Dios tu' yu anma . Wal xin ha' Comam ch'ak'ni cocawil cosunil , ha' Comam ch'ak'nipaxo jak'ek' cohik'a' , yeb sunil tzet ayon̈ .
44017026	Ha' Comam Dios watx'en naj babel winaj ; yin̈ naj tu' xin titna sunil anma ay yulaj con̈ob yul sat yiban̈k'inal ti' . Yet yalan̈tocanoj yalcano Comam bak'in chiwatx'i hunun nimeta con̈ob , yeb baytu'wal ch'ec' ismohonal hunun con̈ob tu' .
44017027	Iswatx'e Comam Dios haca' tu' yun̈e issayni anma Comam , c'uxanta chiohtan̈elaxilo Comam yu anma . Yaj chiwalcanojan teyet tato mach nahato yelo Comam Dios jin̈ , wal xin cawil yeco Comam jin̈ .
44017028	Yu Comam Dios yuxinto itzitzon̈ , chon̈bili yu Comam , yu Comam yuxin ayon̈ic'o bey yul sat yiban̈k'inal ti' . Ay huntek'an ebnaj heyet con̈ob caw helan istzoteli , chalni ebnaj haca' ti' : -- Caw yuninal Dios jehan̈ , ẍi ebnaj .
44017029	Caw yel chal ebnaj tu' ta caw yuninal Comam Dios jehi , yuxin caw mach chu jalni tato lahan Comam haca' huntek'an ch'en tioẍ watx'ebil yu anma yin̈ ch'en oro maca yin̈ ch'en plata , maca hunoxa nan ch'enal watx'ebilayo yu anma yu ishelanil isnabal .
44017030	Yet payxa , mach ohtan̈ebilo Comam Dios yu anma , yuxin yak' nimanc'ulal Comam yin̈ issucal anma . Wal tinan̈ xin chal Comam Dios tato caw yilal chisna isba sunil anma ay yul sat yiban̈k'inal ti' , cat ismeltzoco yul isk'ab Comam .
44017031	Halbilcano yu Comam tato ch'apni hune' tz'ayical bay chil Comam tzet chielico anma ay yul sat yiban̈k'inal ti' , hatatic'a tzet chiswatx'e hunun anma . Wal xin ay hune' Isc'ahol Comam Dios sic'bililoj , ha' chiilni tzet chi'elico hunun anma . Isyelo Comam Dios tet sunil anma tato caw yel hune' ti' yet yak'ni itzitzbocan̈ Comam Dios Isc'ahol xol anma camom , ẍi naj Pablo tet ebnaj tu' .
44017032	Yet yaben ebnaj yalni naj Pablo tato chiitzitzbican̈ anma camom , ay ebnaj buchwa yin̈ naj , aypaxo ebnaj halni : -- Xacok'ambe'an̈ hune' ti' tawet yet hunoxa tiempohal , ẍi ebnaj .
44017033	Yet lahwi yaben naj Pablo tzet yal ebnaj tu' , yel naj xol ebnaj .
44017034	Yaja' ay haywan̈ ebnaj tu' yayto yul yanma yin̈ tzet yal naj Pablo , yoc ebnaj yetbiho naj . Xol ebnaj tu' xin , ay hune' naj chiyij Dionisio , yetbi isba naj yeb ebnaj chiscutxba isba bey Are'opago tu' . Aypaxo huntek'anxa anma yayto yul yanma yin̈ Comam yeb xin hune' ix ix chiyij D'amaris .
44018001	Lahwi tu' xin , yel naj Pablo bey yul con̈ob Atenas , yapni naj bey con̈ob Corinto .
44018002	Ha' bey tu' yilayo isba naj yeb hune' naj chiyij Aquila . Hune' naj tu' israelita naj , pitzc'ana naj bey yul ismajul Ponto . Wal yixal naj xin , Priscila isbi ix . Tolto apni naj yeb yixal bey Corinto tu' , ispeto naj bey ismajul Italia yuto elto isbi yu naj Claudio , yahawil yeco yin̈ tx'otx' Roma , ta ch'el sunil anma Israel yul ismajul Roma . Yapni naj Pablo istuc'le' naj yeb yixal bey yatut .
44018003	Iscancano naj Pablo munil isc'atan̈ naj yuto lahan ismunil ebnaj , watx'em mantiado ebnaj .
44018004	Yin̈ hunun tz'ayical xewilal chibeyc'o naj Pablo yalno Istzoti' Comam Dios yul iscapilla anma Israel , yu iscuynicano naj anma Israel yeb anma mach Israeloj .
44018005	Yet yapni naj Silas yeb naj Timoteo bey yul con̈ob Corinto , ispeto ebnaj bey yul ismajul Macedonia , naj Pablo tu' xin , caw yin̈xan̈e Istzoti' Comam Dios oc naj munlahoj . Chalni naj yin̈ caw haban tato ha' Comam Jes'us ha' ton Cristo Cocolomal , Comam echmabil yuli .
44018006	Caw xin tit ishowal ebnaj israelita yet yaben ebnaj haca' tu' , istzabnico ebnaj isbuchwa yin̈ naj Pablo . Hac tu' xin yu istzicobtan̈encano naj Pablo tu' xil isk'ap yun̈e isyenicanilo naj tet anma tato caw matxa yoc naj yin̈ anma tu' . Yalni naj : -- Hex cawex cheyiti isya'tajil teyiban̈ , walinan caw matxa wocan teyin̈ , yuxin tinan̈ intoxahan walnolojan hune' cuybanil ti' tet anma mach Israeloj , ẍi naj .
44018007	Lahwi yalnicano naj Pablo haca' tu' , yelti naj yul iscapilla ebnaj Israel , isto naj bey yatut hune' naj chiyij Ticio Justo , hune' naj mach Israeloj , naj chiyiyo isba tet Comam Dios . Ayayo yatut naj iscawilal capilla tu' .
44018008	Ay xin hunxa naj caw yahawil yeco yin̈ iscapilla ebnaj Israel , Crispo isbi , yayto naj yul yanma yin̈ Comam yeb sunil mac ay yul yatut naj . Tx'i'alpaxo anma ay bey Corinto tu' hayet yaben Istzoti' Comam Dios , yanico isba yul isk'ab Comam , yahcano ha' iswi' .
44018009	Yin̈ hune' ak'balil xin yal Comam Dios tet naj Pablo yul iswayic haca' ti' : -- Mach chaẍxiwi lahico hawalni Intzoti'an xol anma ti' , ẍi Comam tet naj .
44018010	Yalnipaxo Comam : -- Wal xin , ayinic'ojan hawetbihoj , yuxin machi huno mac chu yoc caẍistzabnoyoj . Caw ayxa anma sic'bilcan̈ wuhan bey yul hune' con̈ob ti' , ẍi Comam tet naj .
44018011	Yuxin caw yicta iscab habil ec' naj Pablo yul con̈ob Corinto iscuyni anma yin̈ Istzoti' Comam .
44018012	Yet ayco hune' naj romano , Gali'on isbi , yahawil yin̈ tx'otx' Acaya , islahti'n̈en isba ebnaj israelita yin̈ tzet wal yuten ebnaj naj Pablo . Hac tu' yu yinito ebnaj naj Pablo yul capil .
44018013	Yalni ebnaj haca' ti' : -- Hune' naj ti' chiec' naj ak'oc'ule tet anma yun̈e yinayo isba anma tet Comam Dios , yaj mach haca'o yalni ley , ẍi ebnaj yin̈ naj Pablo tu' .
44018014	Hayet lan̈anxa istzotelcan̈ naj Pablo , yalni naj Gali'on haca' ti' : -- Hex israelita hex ti' , caw mach ch'elicti heyaw wetan bey ti' , tato ay huno ismachiswalilal iswatx'e hune' naj ti' , maca tato ay huno ismul naj caw nanxa islowi , wal tu' caw chimwabetojan tzet cheyala .
44018015	Yaja' ta yun̈e tzoti' chal naj , yeb xin yu hune' bihe chiyak' binaho naj , yeb yun̈e heley yuxin cheyaco hehowal yin̈ naj , wal xin watx'ewe hune' ti' hechuquil . Walinan mach chiwaco inbahan inwatx'ehan hune' ti' , ẍi naj Gali'on tet ebnaj .
44018016	Lahwi yalni naj haca' ti' , istzumbelaxilti ebnaj tu' yul capil .
44018017	Wal ebnaj griego ay bey tu' , istzabayo ebnaj naj S'ostenes , naj ayco yahawilo iscapilla ebnaj Israel . Yoc ebnaj ishateno naj bey isti' capil , yaj ton̈e yil naj Gali'on hune' tu' , machi nich'ano tzet yal naj .
44018018	Caw tx'i'alto tz'ayic ec' naj Pablo bey Corinto . Lahwi tu' xin istak'licano naj tet ebnaj ayxaco yul isk'ab Comam bey tu' yuto istzabico naj isto yin̈ isbel bey yul ismajul Siria . Istopaxo ix Priscila yeb naj Aquila . Yet yapni ebnaj bey yul con̈ob Cencrea , yinilo naj Pablo xil iswi' yun̈e yijni isba hune' tzet halbil yu naj tet Comam Dios . Lahwi tu' xin yocto ebnaj yul barco .
44018019	Yet yapni ebnaj yul con̈ob Efeso xin , iscancano ix Priscila yeb naj Aquila bey tu' . Octo naj Pablo yul iscapilla ebnaj Israel , istzabnico naj istzotel yeb ebnaj cutxanicoj .
44018020	Caw oc ebnaj yala' tet naj Pablo tato chicancano naj hayebo tz'ayicalil xol ebnaj , yaj xin mach chisje naj .
44018021	Yet lan̈an istak'licano naj Pablo tu' tet ebnaj , yalni naj haca' ti' : -- Caw yilal chintohan bey Jerusal'en yin̈ k'in̈ . Yaj ta ch'el yin̈ isc'ul Comam Dios chinec'an tec'atan̈ hunelxa , ẍicano naj . Hac tu' xin yu yel naj yul con̈ob Efeso , yocpaxo naj yul barco .
44018022	Lahwi tu' yapni naj yul con̈ob Cesarea , istopaxahto naj yul con̈ob Jerusal'en tzotelo yeb ebnaj ayxaco yul isk'ab Comam Jes'us bey tu' . Lahwi yec' naj bey yul con̈ob Jerusal'en tu' , isto naj yul con̈ob Antioqu'ia .
44018023	Ha' bey tu' xin ec' naj Pablo hune' tiempohal . Lahwi tu' isto naj hunelxa yin̈ isbel . Yec' naj sunil yulaj con̈ob bey yul ismajul Galacia yeb yul ismajul Frigia , yiptzencano naj ebnaj ayxaco yul isk'ab Comam Jesucristo .
44018024	Ay hune' naj Israel , Apolos isbi , ah con̈ob Alejandr'ia . Naj Apolos ti' , apni naj yul con̈ob Efeso bay cancano ix Priscila yeb naj Aquila . Caw helan naj istzoteli , yeb caw yohta naj tzet ayayo yul Yum Comam Dios tz'ibn̈ebilcano yet payat .
44018025	Cuybilpaxo naj yin̈ cuybanile yin̈ yet Comam Jesucristo , yuxin yin̈ caw sunil yanma naj iscuy naj anma yin̈ yet Comam . Waxan̈ca han̈ech'an cuybanile yal naj Juan yin̈ yahbal ha' iswi' anma yohta naj .
44018026	Yet hunel oc naj yala' Istzoti' Comam Dios xol anma yul iscapilla ebnaj Israel , yin̈ caw sunil isc'ul naj yalni naj cuybanile tu' . Yet lahwi yaben ix Priscila yeb naj Aquila cuybanile yak' naj , yinito naj yeb ix naj Apolos tu' yatut . Yoc naj yeb ix yalnolo yin̈ caw haban yin̈ sunil cuybanile yin̈ Comam Jesucristo .
44018027	Lahwi tu' xin , yoc yin̈ isnabal naj Apolos isto bey ismajul Acaya . Yuxin yato ebnaj ayxaco yul isk'ab Comam bey Efeso tu' hune' carta bay tak'elaxto naj tet ebnaj ayxaco yul isk'ab Comam , yun̈e c'ul chu ischahlax naj bey tu' . Yet yapni naj bey yul ismajul Acaya tu' , yoc naj yiptzeno sunil anma xayaco isba yul isk'ab Comam , yu isc'ulch'anil isc'ul Comam Dios .
44018028	Caw wiyom yoc naj yalno isyelal tet ebnaj Israel yin̈ sat anma . Chisyenilo naj baytet yin̈ maẍtaj yeco ebnaj tu' , chalni naj ta ha' yul Yum Comam Dios chala ta ha' Comam Jes'us , ha' Cristo Cocolomal echmabil yuli .
44019001	Yet ayic'o naj Apolos yul con̈ob Corinto , ay yul ismajul Acaya , lan̈an yec'paxo naj Pablo yul ismajul tx'otx' Asia . Hayet yapni naj Pablo yul con̈ob Efeso yillenayo isba naj yeb huntek'an ebnaj ayxaco yul isk'ab Comam bey tu' .
44019002	Isk'amben naj Pablo tu' tet ebnaj : ¿ Hechahmi Comam Esp'iritu Santo yet heyanico heba yul isk'ab Comam Jesucristo ? ẍi naj tet ebnaj . Istak'wican̈ ebnaj : -- Machoj , maẍtic'a bay chijabehan̈ ta ay hune' Comam Esp'iritu Santo , ẍi ebnaj .
44019003	Isk'ambenpaxo naj : -- ¿ Tzet cuybanile ilchalo heyu yet yah ha' hewi' ? ẍi naj Pablo tu' . Istak'wican̈ ebnaj : -- Wal xin , ah ha' cowi'an̈ haca' cuybanile yal naj Juan , ẍi ebnaj .
44019004	Yalnipaxo naj Pablo tet ebnaj : -- Wal naj Juan yacan̈ naj ha' iswi' anma yun̈e isyenilo anma tato chisna isba yin̈ ismul . Yaj xin yalpaxcano naj Juan tu' tet anma tato ay hune'xa mac tzujan yul yinta naj , yuxin caw yilal yin̈ hune'xa naj tu' chaco yanma anma , ha' ton Comam Jesucristo , ha' chal naj Juan tu' , ẍi naj Pablo .
44019005	Hayet yaben ebnaj hune' tzet yal naj Pablo tu' , yahcano ha' iswi' ebnaj yin̈ isbi Comam Jesucristo .
44019006	Lahwi tu' yanahto naj Pablo isk'ab yiban̈ iswi' ebnaj , hac tu' yu ischahnicano ebnaj Comam Esp'iritu Santo . Istzabnico ebnaj istzotel yin̈ nan abxubal , chalni ebnaj Tzoti' chitit tet Comam Dios .
44019007	Aymi ebnaj cablahon̈wan̈ yin̈ sunil .
44019008	Caw oxeb ixahaw yalilto naj Pablo Istzoti' Comam Jesucristo yul iscapilla ebnaj Israel bey tu' . Caw xin machi xiw naj yalni Istzoti' Comam . Chiscuyni naj anma yu yoc yul isk'ab Comam Dios .
44019009	Yaja' ay huntek'an ebnaj mach ischah yabe' tzet yal naj Pablo tu' . Yalni ebnaj sata sunil anma ta mach c'ulu hune' cuybanil yet colbanile yin̈ Comam Jesucristo . Yuxin el naj Pablo xol ebnaj , yinito naj ebnaj ayxaco yul isk'ab Comam tu' bey yescuela hune' naj chiyij Tirano . Ha' tu' xin iscuy naj Pablo ebnaj tu' yin̈ hunun tz'ayic
44019010	Caw cab habil cuywa naj yuxin sunil anma bey yul ismajul Asia aben hune' cuybanil yin̈ Comam Jesucristo ; anma Israel , yebpaxo anma mach Israeloj , caw sunil anma tu' abencanoj .
44019011	Caw isye naj Pablo huntek'an nimeta c'aybalc'ule yu yip Comam Dios yin̈ sat anma .
44019012	Wal xin waxan̈ca payu'e maca hunuxa xilk'ape ec'lenaxa yin̈ isnimanil naj Pablo tu' , chito anma cat yanico yin̈ isyawub cat iscawxican̈ anma tu' . Aypaxo anma ch'elcano ischejab naj matzwalil yin̈ .
44019013	Aypaxo xin huntek'an ebnaj Israel chiec' bey tu' chiel ischejab naj matzwalil yin̈ anma yu ebnaj . Yak'len ebnaj yawten isbi Comam Jes'us yu yinilo ischejab naj matzwalil yin̈ anma . Yalni ebnaj haca' ti' : -- Yin̈ isbi naj Jes'us , naj chiec' naj Pablo yalac'o istzoti' , chijalan̈ elan̈wej , ẍi ebnaj .
44019014	Hac tu' yute hujwan̈ isc'ahol hune' naj Israel chiyij Esceva , yahawil yeco yin̈ ebnaj sacerdote Israel .
44019015	Yaja' yet hunel yak'le ebnaj yinilo ischejab naj matzwalil yin̈ hune' naj , istak'wican̈ ischejab naj matzwalil tu' tet ebnaj : -- Naj Jes'us cheyal ti' , caw wohtajan naj , caw wohtapaxojan naj Pablo . Walex hex ti' xin , ¿ mac anmahilex ? ẍi ischejab naj matzwalil tu' tet ebnaj .
44019016	Ha' naj bay ayco ischejab naj matzwalil tu' xin , tit lemna naj yiban̈ ebnaj , isyuk'laxayo ebnaj yu naj yin̈ sunil yip , caw xin oc islahwilal isnimanil ebnaj . T'ilanxa ebnaj yet yelcan̈ tet naj ischejab naj matzwalil tu' .
44019017	Yet yaben anma ah Efeso isk'umal yin̈ tzet yu tu' , anma Israel yebpaxoj anma mach Israeloj caw xiwcan̈ anma . Hac tu' xin yu yahcan̈ isbina isbi Comam Jesucristo xol anma .
44019018	Caw ay anma chabilxa Comam Jesucristo yu apni bey tu' , yichico yalnahti anma sunilal istx'ojal xa-le-iswatx'e yet yalan̈tocanoj .
44019019	Yebpaxo xin ay huntek'an ebnaj ahbelomtic'a , initi islibro chiyak'baln̈e yet chitxumli tu' , isn̈usnicanto ebnaj te' yul k'a' yin̈ sat sunil anma . Hayet yillaxi hanta istohol te' libro tz'ato tu' , aymi cincuenta mil melyu naba platan̈e .
44019020	Hac tu' xin yu ispujnacan̈ Istzoti' Comam Jesucristo Jahawil , isyenicanilo yip Comam xol anma .
44019021	Yet lahwi yuni huntek'an tu' xin , yoc yin̈ isnabal naj Pablo isto yul ismajul Macedonia yeb yul ismajul Acaya , yebpaxo yul con̈ob Jerusal'en . Yalni naj haca' ti' : -- Chilahwi intoc'ojan bey Jerusal'en tu' , caw yilal intohan yul con̈ob Roma , ẍi naj .
44019022	Yuxin ischejto naj cawan̈ ebnaj yet munlawomal bey ismajul Macedonia ; ha' ton naj Timoteo yeb naj Erasto . Wal naj Pablo tu' xin , cancano naj hayebxa ixahaw bey ismajul Asia tu' .
44019023	Yin̈ hune' tiempohal tu' , ah wejla anma howal yin̈ cuybanil yet colbanile yin̈ Comam Jes'us bey Efeso .
44019024	Yuto ay hune' naj chiyij Demetrio , chac'om plata naj , chiswatx'e naj yechel yatut hune' istioẍ anma chiyij Diana . Caw hantan̈e melyu chik' naj yeb ebnaj chimunla yin̈ hune' munil tu' .
44019025	Wal xin iscutxbayo naj sunil ebnaj ismunlawom yeb huntek'anxa ebnaj chichac'ni ch'en plata , yalni naj tet ebnaj haca' ti' : -- Wal tinan̈ hex wet munlawomal , caw heyohtaj ta caw ay melyu chijik' yin̈ hune' comunil ti' .
44019026	Yaj caw cheyila cat heyabenpaxo tzet lan̈an yalni naj Pablo . Tolab huntek'an tioẍ watx'ebil yu anma , caw mach diosoj . Caw xin hantaxa anma lan̈an yanico yanma yin̈ tzet chal naj . Maẍn̈etaj bey Efeso ti' , wal xin caw hantaxa anma ayco yinta naj bey sunil ismajul Asia ti' .
44019027	Caw xin ay ismay istan̈ilo hune' cotxon̈ ti' , yeb ay ismay matxa yelapno ch'eloco hune' yatut cotioẍ Diana yul sat anma , yebpaxo ch'elo ispixan cotioẍ Diana ti' , hune' caw ay yelapno yul sat anma ay yul ismajul Asia ti' yeb sunil yul sat yiban̈k'inal , ẍi naj tet ebnaj tu' .
44019028	Hayet yaben ebnaj huntek'an ti' , caw titcano ishowal ebnaj sic'lebil . Yah yaw ebnaj yin̈ caw ip , yalni ebnaj : -- Caw aycano yelapno ix cotioẍ Diana han̈on̈ ayon̈ yul con̈ob Efeso ti' , ẍi ebnaj .
44019029	Hac tu' xin caw tit ishowal ebnaj , yah wejna anma sunil yul con̈ob tu' . Istzabnayo ebnaj hune' naj juẍta chiyij Gayo yeb hune'xa naj juẍta chiyij Aristarco . Ha' cawan̈ ebnaj ti' yul ismajul Macedonia tit ebnaj yinta juẍta Pablo . Yet istzablaxayo ebnaj tu' , ishatxlaxto ebnaj yul hune' niman sal'on .
44019030	Yoche naj Pablo ocoto tzotelo sata anma tu' , yaj mach chisje ebnaj ayxaco yul isk'ab Comam ta ch'octo naj .
44019031	Aypaxo haywan̈ ebnaj ayco yahawil yul ismajul Asia tu' , yamigo isba ebnaj yeb naj Pablo , ha' ebnaj anito ischejab tet naj Pablo ta mach ch'octo naj isyeb isba bey hune' sal'on tu' .
44019032	Ha' anma cutxanico tu' toxan̈e chiwejchahi , nanantaxan̈e chal anma yet chiawi yin̈ caw ip . Ec'bal yicta ebnaj xol anma tu' mach yohtajo tzet yin̈ yuxin iscutxbaco isba .
44019033	Yaja' xol anma tu' ayco hune' naj chiyij Alejandro , tenlaxicto naj sata sunil anma yu ebnaj yet Israelal . Lahwi tu' xin , isyeni naj yu isk'ab tet anma tato chislin̈ba yel yaw yu yoche naj yala' tet ebnaj ta mach yuho ebnaj Israel yuxin ay hune' howal tu' .
44019034	Yet yilni anma tato israelita naj , yah wejla anma yel yaw . Aymi cab orahil el yaw anma , chalni haca' ti' : -- Caw aycano yelapno ye ix Diana , cotioẍ han̈on̈ Efeso hon̈ ti' , ẍi ebnaj .
44019035	Haxa naj tz'iblom yul con̈ob tu' , lin̈ban yel yaw anma , yalni naj haca' ti' : -- Hex wet con̈ob , sunil anma ohtan̈e tato han̈on̈ ayon̈ yul con̈ob Efeso ti' , han̈on̈ ay jip jalni tzet wal yuni yatut ix cotioẍ Diana , yeb hune' yechel ix titna yul satcan̈ .
44019036	Machi hunu mac chiyu yalni tato lek'ti'al ye hune' chiwalti'an , yuxin bejwe yel heyaw . Nawe heba yin̈ tzet chewatx'e haxinwal machi huno istx'ojal cheyiti teyiban̈ .
44019037	Yuto ha' ebnaj maxeyiti ti' , machi huno tzet xayelk'a ebnaj yul yatut ix codiosal ti' , machipaxo huno ebnaj ti' buchwa yin̈ ix .
44019038	Tato chiyoche naj Demetrio ti' yeb xin huntek'anxa ebnaj chac'om plata ti' yichecan̈ howal yin̈ hunu maca , chu isto ebnaj isk'ana' tet naj juez , cat iswatx'enayo ebnaj haca' chal yanma ebnaj .
44019039	Ta ayto tzet cheyoche hewatx'e' , halwe tet ebnaj yahaw con̈ob , cat islahti'n̈elaxi , cat iswatx'encano ebnaj sata sunil anma .
44019040	Yuto haca' mayu ti' , aytaxca tzet chisnacan̈ ebnaj ah Roma jin̈ , lan̈antaxca copaq'uico yin̈ ebnaj , yalni . ¿ Tzet ye huntek'an anma lan̈an iswejcha ti' ? ta ẍi ebnaj . ¿ Tzet chijute cotak'wi heyalni ? Haca' tu' matxa chu cocolni coba , ẍi naj tz'iblom tu' tet anma .
44019041	Yet lahwi yalni naj huntek'an ti' xin , istak'li naj tet anma tu' , ispaxto anma sunil .
44020001	Lahwi islin̈i hune' howal tu' , yawten naj Pablo ebnaj ayxaco yul isk'ab Comam yu yiptzencano naj ebnaj . Istak'licano naj tet ebnaj , islak'lenpaxo isba ebnaj , isto naj Pablo tu' yul ismajul Macedonia .
44020002	Caw sunil yulajla huntek'an con̈ob tu' ec' naj , yak'aco yip yanma ebnaj ayxaco yul isk'ab Comam yu tzoti' chal naj . Lahwi tu' xin , yapni naj yul ismajul Grecia .
44020003	Ha' bey tu' ec' naj oxeb ixahaw . Lan̈anxa xin yoc naj yul hune' te' barco chito bey ismajul Siria , yet yabenilo naj tato tx'oj chisna ebnaj Israel yin̈ naj . Yu hune' tu' , oc yin̈ isnabal naj ismeltzohi , yec'paxo naj yul ismajul Macedonia hunelxa .
44020004	Ay xin huntek'an ebnaj juẍta to yinta naj Pablo ; ha' ton naj S'opater ah Berea , yeb naj Aristarco , yeb naj Segundo ah Tesal'onica , yeb naj Gayo ah Derbe , yeb naj Timoteo , yebpaxo cawan̈ ebnaj ay bey Asia , naj T'iquico yeb naj Tr'ofimo .
44020005	Ha' ton ebnaj juẍta ti' babito cosatajan̈ , con̈yechmanan̈ ebnaj bey yul con̈ob Troas .
44020006	Walon̈an̈ xin , yet islahwicano k'in̈ yet chiwahlax ixim pan machi yan̈al , jocan̈ yul hune' te' barco yul con̈ob Filipos , yin̈xa ishoweb tz'ayic japnihan̈ isc'atan̈ ebnaj yul con̈ob Troas , cocancanojan̈ hujeb tz'ayic bey tu' .
44020007	Hayet babel tz'ayic yin̈ semana , cocutxban cobahan̈ yeb ebnaj ayxaco yul isk'ab Comam cowahnihan̈ ixim pan yu conanitijan̈ iscamical Comam Jesucristo . Yoc naj Pablo iscuywa yin̈ Istzoti' Comam Dios ; yaj yu caw yilal isto naj yin̈ isbel yin̈ hunxa tz'ayic , yuxin caw nimajal yute naj yoj cuybanile tu' , yapnicano yin̈ chuman ak'bal .
44020008	Cutxanon̈icojan̈ yul hune' cuarto nahat yecan̈ bay caw tzetc'a ch'en lampara caj k'a' yin̈ .
44020009	Ay xin hune' naj tzeh , Eutico isbi , tz'on̈an yul wentana ; yaj yu caw nimajal yute naj Pablo yoj cuybanile , yuxin tit iswayan̈ naj . Haxa yet caw chiway naj tu' xin , istitc'ay naj yin̈ yox piso tu' . Camomxa naj xin yet yilaxcan̈ naj .
44020010	Yuxin ayti naj Pablo tu' yay pajno naj yiban̈ naj tzeh tu' , yoc lak'no naj yin̈ naj , yalni naj tet ebnaj juẍta tu' haca' ti' : -- Mach chexxiwi , itzitz naj , ẍi naj .
44020011	Lahwi tu' xin yahpaxto naj Pablo yul cuarto hunelxa . Isk'axponayo naj ixim pan yu conanitijan̈ iscamical Comam , cowahnihan̈ ixim cosunilan̈ . Istzabnipaxico naj Pablo yalni cuybanile tu' hunelxa masanto yet issajbiloj . Lahwi tu' xin , isto naj .
44020012	Wal naj tzeh titc'ay tu' xin ; hulcan̈ isc'ul naj , yilaxto naj yatut . Caw occano tzalahilal yin̈ ebnaj juẍtaj tu' .
44020013	Walon̈an̈ con̈babitojan̈ , jocan̈ yul hune' te' barco ch'apni bey con̈ob As'on , ha' tu' xin jechmahan̈ naj Pablo yuto hactic'a tu' jute jalnihan̈ , wal naj Pablo tu' belwito naj yu yoj .
44020014	Hayet yapni naj Pablo bey As'on , yoc naj yul barco jintajan̈ cotohan̈ yul con̈ob Mitilene .
44020015	Lahwi tu' xin jelpaxojan̈ bey tu' , yin̈ hune' tz'ayic tu' xin con̈ec'an̈ iscawil con̈ob Qu'io . Haxa yet hunxa tz'ayic japnihan̈ bey con̈ob Samos , haxapaxo yin̈ hunxa tz'ayic xin , japnicanojan̈ bey con̈ob Mileto .
44020016	Yaja' yal naj Pablo ta beh jec'an̈ bey Efeso yun̈e mach caw ch'ec' tiempo jiban̈an̈ yul ismajul Asia tu' , haxinwal ha' bey con̈ob Jerusal'en ayon̈an̈ yet ch'ayilo k'in̈ Pentecost'es , tato caw chiyuhi .
44020017	Hayet ayon̈an̈ yul con̈ob Mileto tu' , yanito naj Pablo yawtemal ebnaj anciano xol ebnaj juẍta ay yul con̈ob Efeso .
44020018	Hayet yapni ebnaj xin , yalni naj tet ebnaj : -- Hex ti' caw heyohta tzet yu wec'an texol , yeb tzet yu inmunlahan yettaxtic'a wulic'ojan bey Asia ti' .
44020019	Sunilbal tiempo yet wec'an texol , caw chewchotan̈e wute inbahan yin̈ ismunil Comam Dios . Caw quinok'an yu isya'tajil hul wiban̈an , yu tzet iswatx'e ebnaj Israel win̈an .
44020020	Yaj maẍtic'a inbejan walnic'ojan cuybanile caw colwa teyin̈ , incuywapaxojan xol anma , yeb xin yulajla heyatut .
44020021	Waxan̈ca Israel maca mach Israeloj , lahan yu intzotelan tet . Walnihan tato yilal isbejnicano istx'ojal chiswatx'e , cat yanico isba yul isk'ab Comam Jesucristo Jahawil .
44020022	Wal tinan̈ xin , chintohan bey con̈ob Jerusal'en yuto hac tu' yalni Comam Esp'iritu Santo wetan ; yaj caw mach wohtajojan tzet chihul wiban̈an bey tu' .
44020023	Caw cachann̈e wohtajan tato hayet chinapnihan yul hunun con̈ob , chiyalni Comam Esp'iritu Santo wetan tato chihul isya'tajil wiban̈an , cat walaxictojan yul preso .
44020024	Yaja' machi hunu ti' caw chi'ak'ni cabconocan̈ wanmahan ; waxan̈ca chincaman caw matzet chal inc'ulan . Tan̈e c'uxan ay inicojan yin̈ tzalahilal yet chilahwicano inmunilti'an , hune' ak'bil wetan yu Comam Jesucristo Jahawil , hune' inmunilan walnicojan Tzoti' c'ul yet colbanile yu isc'ulch'anil isc'ul Comam .
44020025	Caw quinec'an wala'cojan texol yin̈ tzet chu heyoc yul isk'ab Comam Dios . Tinan̈ xin , wohtajan tato matxa bak'inal chinheyilan hunelxa .
44020026	Yuxin chiwalan teyet tato maẍtajinan ay inmulan ta ay hunujex cheyetato heba .
44020027	Caw sunil wanmahan walicojan Istzoti' Comam Dios teyet . Machi xin hunu tzet ye tu' webahan yin̈ hesat .
44020028	Wal xin caw cheyil heba , cat xin heya'iln̈en ebnaj ayxaco yul isk'ab Comam Dios , yuto ha' teyet yak' Comam Esp'iritu Santo hune' munil yin̈ heya'iln̈en ebnaj juẍtaj yeb ebix janab ayxaco yul isk'ab Comam , huntek'an mac islok' Comam Jesucristo yu ischiq'uil yet iscami .
44020029	Wal xin caw wohtajan tato hayet chintocanoti'an chihul huntek'anxa ebnaj chi'anico pohlebahil texol , haca' chiyute no' oj yet ch'octo no' yulaj ispeyabil no' me' cat ispujnacanto no' .
44020030	Texoltic'a ti' xin chi'aho huntek'anxa ebnaj , chihalnic'o lekti'al yun̈e yoc tzujnu mac chabilxa Comam yul yanma yinta ebnaj yalni .
44020031	Caw cheyil heba xin ; nawetij tato yin̈ oxeb habil , hunun tz'ayic yeb hunun ak'bal , caw quexwiptzenan hununex , ay tiempo caw quinok'an yet walnihan teyet .
44020032	Wal tinan̈ xin hex wuẍtaj , caw chexwaben̈ecantojan yul isk'ab Comam Dios , yeb xin yin̈ isc'ulch'anil Istzoti' Comam , yuto ay yip Comam quexyak'ni ch'ibo yin̈ Istzoti' , cat yak'nipaxo Comam hune' tzet halbilcano tet sunil mac sic'bilxalo yu Comam .
44020033	Wal inti'an , maẍtic'a wochehan wik'alojan hunu tzet ye tu' teyet , machi melyu , machipaxo xilk'ape ink'anan tet hunu maca .
44020034	Wal xin , caw heyohtaj tato caw quinmunlahan yun̈e wik'nihan tzet ch'ocnico wuhan yeb xin yin̈ tzet ch'ocnico yu ebnaj tzujan wintajan .
44020035	Yebilxa wuhan teyet ta hac tu' chu comunlahi , cat cocolwa yin̈ anma matzet aya . Caw xin yilal conaniti tzet yalcano Comam Jes'us , yet yalni Comam haca' ti' : " Ec'na caw c'ul yet anma chi'ak'ni sata anma chichahni , " ẍi Comam , ẍi naj Pablo .
44020036	Yet yalnicano naj Pablo hune' tu' , yay jahno naj yeb ebnaj anciano tu' , istxahli ebnaj tet Comam .
44020037	Sunil ebnaj juẍta tu' ok'i , islak'lencano isba ebnaj yeb naj Pablo tu' , istz'ohnipaxo ebnaj isk'otx naj .
44020038	Caw occano bisc'ulal yin̈ yanma ebnaj yuto yal naj Pablo tato matxa bak'in chiyil ebnaj yin̈ naj hunelxa . Lahwi tu' xin , isto ebnaj yak'nocano naj Pablo bay ch'oc naj yul te' barco .
44021001	Hayet janicanojan̈ ebnaj juẍta tu' xin , jocan̈ yul hune' te' barco , wiyom cotohan̈ bey yul ismajul hune' isla , Cos isbi . Haxa yet hunxa tz'ayic xin japnihan̈ bey yul ismajul Rodas . Lahwi tu' xin japnipaxojan̈ bey con̈ob P'atara .
44021002	Ha' bey P'atara tu' xin chaloyo hune' barco juhan̈ chito bey yul ismajul Fenicia , hac tu' xin yu jocan̈ yul te' cotohan̈ xin .
44021003	Hayet ayon̈icojan̈ yul te' barco tu' , jilnihan̈ iscancano tx'otx' Chipre ayayo xol ha' mar yin̈ comecan̈ . Wal te' barco tu' xin , ec' te' bey ismajul Siria yak'a'cano huntek'an ijatz bey yul hune' con̈ob chiyij Tiro , yuxin ha' tu' con̈canan̈ .
44021004	Ha' bey tu' xin jilayo cobahan̈ yeb huntek'an ebnaj juẍtaj . Caw xin hujeb tz'ayic con̈ec'an̈ isc'atan̈ ebnaj . Yalni ebnaj tet naj Pablo ta mach chito naj bey Jerusal'en , yuto hac tu' yu yalni Comam Esp'iritu Santo tet ebnaj .
44021005	Yaja' yet yec'to hujeb tz'ayic tu' xin , jelan̈ bey tu' . Sunil ebnaj juẍtaj yeb yixal yeb yuninal hul con̈anocanojan̈ istxam con̈ob bey isti' ha' mar , ha' tu' xin con̈ay jahnojan̈ cotxahlihan̈ tet Comam Dios .
44021006	Colak'lenayo cobahan̈ cotak'licanojan̈ jetan̈ hununon̈an̈ , lahwi tu' xin jahcantojan̈ yul te' barco , ispaxcanto ebnaj juẍta tu' yatut .
44021007	Jelan̈ yul con̈ob Tiro , japnihan̈ yul con̈ob Tolemaida . Ha' bey tu' xin con̈elcanojan̈ yul te' barco , cok'ambehan̈ hanic' ye ebnaj juẍta sunil . Cocancanojan̈ isc'atan̈ ebnaj hune' tz'ayic .
44021008	Haxa yet hunxa tz'ayic xin jelan̈ yeb naj Pablo bey tu' , japnihan̈ yul con̈ob Cesarea , cotohan̈ yatut naj Felipe , naj chihalnic'o Istzoti' Comam Jesucristo , naj oclena di'aconohal xol ebnaj hujwan̈ yul con̈ob Jerusal'en , ha' bey tu' xin con̈cancanojan̈ isc'atan̈ naj .
44021009	Wal naj Felipe tu' xin , ay can̈wan̈ iscutz'in naj maẍto yichamil , ha' ebix ti' xin chihalni cuybanile chischah tet Comam Dios .
44021010	Hayet ayxana japnihan̈ bey tu' , yapni hune' naj chiyij Agabo coc'atan̈an̈ , tit naj yul ismajul Judea . Naj ti' , chiyalpaxo naj tzoti' chischah tet Comam Dios .
44021011	Hayet yapni naj con̈istucle'an̈ tu' , yinilo naj istx'ambal naj Pablo yin̈ yictaj , isc'alnayo naj yoj yeb isk'ab yu hune' tx'ambale tu' , yalni naj haca' ti' : -- Comam Esp'iritu Santo chihalni tato yul con̈ob Jerusal'en , hac ti' chiyub isc'allaxayo naj yahaw hune' tx'ambale ti' yu ebnaj Israel , cat yalaxico naj yul isk'ab ebnaj mach Israeloj , ẍi Comam wetan , ẍi naj .
44021012	Hayet jabenan̈ yeb ebnaj ay bey Cesarea yin̈ tzet yal naj tu' , jocan̈ jalnojan̈ tet naj Pablo tato mach chito naj bey Jerusal'en .
44021013	Yaj xin tak'wi naj Pablo : -- ¿ Tzet yin̈ yuxin chexok'i , cat heyanico bisc'ulal yin̈ wanmahan ? Wal inti'an caw hinaninan , waxan̈ca chinisc'albahan ebnaj , walca xin chinmak'laxpaxo camojan yul con̈ob Jerusal'en , yaj yu walnic'ojan Istzoti' Comam Jesucristo Jahawil , ẍi naj Pablo jetan̈ .
44021014	Yaj yu mach chi'ay isc'ul naj juhan̈ , yuxin jalan̈ tet naj haca' ti' : -- Yubojab haca' tzet choche isc'ul Comam Dios tawin̈ , con̈chihan̈ .
44021015	Lahwi yec'ayo hayeb tz'ayic cowatx'enayo jetan̈ , cotohan̈ yul con̈ob Jerusal'en .
44021016	Ay xin huntek'an ebnaj juẍta ay bey con̈ob Cesarea topaxo jintajan̈ . Japnihan̈ bey yatut naj Mnas'on , hune' naj ti' ah Chipre naj . Payxa xin oc naj yul isk'ab Comam . Ha' isc'atan̈ naj tu' xin con̈cancanojan̈ wayoj .
44021017	Hayet japnihan̈ yul con̈ob Jerusal'en , caw tzalahilal yu con̈ischahnihan̈ ebnaj juẍtaj yin̈ Comam .
44021018	Haxa hunxa tz'ayic xin cotohan̈ yeb naj Pablo , cotuclenojan̈ naj Jacobo . Caw xin cutxanico ebnaj juẍta anciano yet japnihan̈ bey tu' .
44021019	Isk'amben naj Pablo tu' hanic' ye isc'ul ebnaj . Lahwi tu' xin yoc naj yalno yin̈ hununtajil yin̈ tzettaj isc'ulal iswatx'e Comam Dios xol ebnaj mach Israeloj yu ismunil naj Pablo tu' .
44021020	Hayet yaben ebnaj tu' xin , yak'ni tzalaho yanma yin̈ Comam Dios . Lahwi tu' xin yalni ebnaj tet naj Pablo haca' ti' : -- Caw c'ul wuẍtaj , yaja' hawohtaj tato caw yin̈xa ismilal ebnaj jet Israel ti' xayaco isba yul isk'ab Comam Jesucristo , yaja' sunil ebnaj chihalni ta caw yilal coyijen isley naj Mois'es .
44021021	Yabe ebnaj isk'umal tato yet chaẍec' hacuyno anma Israel pujanto xol anma mach Israeloj , tolab chawala tato matxa yechtoho chisyije ebnaj tzet chal isley naj Mois'es , yeb xin ta matxa yilalo ch'ak'lax circuncidar niẍte isc'ahol ebnaj , mach yilalopaxo isyijelax cobeybal , han̈on̈ Israel hon̈ ti' , hawalni .
44021022	¿ Tzet xin wal juten hune' ti' ? Wal tinan̈ caw chiabelaxiloj tato ayachxac'o bey ti' .
44021023	Tinan̈ xin yije huntek'an chijalti'an̈ , coxol ti' ayxac'o can̈wan̈ ebnaj caw yilal isyijen hune' tzet halbilxa yu .
44021024	Ito ebnaj tawintaj , cat heto hesajn̈eno heba haca' yalni isley naj Mois'es , cat xin hatohlan sunil tzet chocnico yu ebnaj , lahwi tu' xin , cat yak'ni elo ebnaj xil iswi' . Hac tu' xin chu istxumnilo sunil anma tato lek'ti'al sunil chihallax tawin̈ tu' , walxinto chayepaxo yila' anma tato chayije isley naj Mois'es .
44021025	Wal ebnaj mach Israeloj , ebnaj xachahni Comam yul yanma , xajaltojan̈ yin̈ hune' te' carta tet ebnaj ta mach yechto chisyije ebnaj hune' ti' , cachann̈e huntek'an cuybanile chihalni haca'ti' . Mach chisc'ux ebnaj chibe haltebilxa yin̈ xahanbalil tet tioẍ , yeb xin mach chislo ebnaj no' chic' , yebpaxo mach chub isc'uxu' ebnaj ischibehal no nok' chishojtx'an̈e isba , maca ton̈e chiwok'laxilo isnuk' . Mach chiixli ebnaj winaj , mach chiwinajlipaxo ebix ix . Hac tu' jute jalnitojan̈ yin̈ cocartatu'an̈ .
44021026	Hac tu' xin yu yilaxto ebnaj can̈wan̈ tu' yu naj Pablo . Haxa yet hunxa tz'ayic xin , issajn̈en isba naj yeb ebnaj , haca' yalni isley naj Mois'es . Lahwi tu' xin , yocto naj yul yatut Comam Dios yu yalni naj bak'in chilahwi isyijen ebnaj hune' haltebilcano yu tet Comam Dios , yeb xin tzet tz'ayical chiyak' hunun ebnaj isxahanbal tet Comam .
44021027	Yaja' yet lan̈anxa islahwi hujeb tz'ayic xin , ay huntek'an ebnaj Israel ay yul ismajul Asia , ilni naj Pablo yul yatut Comam tu' , yoc ebnaj ak'oc'ule tet sunil anma , hac tu' xin yu yah wejla anma yin̈ naj Pablo , isto lemna ebnaj istzabnoyo naj .
44021028	Yah yaw ebnaj yin̈ caw ip haca' ti' : -- ¡ Hex wet con̈ob Israel , colwahan̈we jin̈an̈ ! Ha' hune' naj ti' ch'ec' cuywal yin̈ anma yulajla con̈ob . Chalni naj ta matzet ch'ocnico cocon̈ob Israel ti' , yeb xin chal naj ta matzet ch'ocnico isley naj Mois'es , yeb xin caw tx'oj istzotelpaxo naj yin̈ yatut Comam Dios ti' . Wal tinan̈ xin , mayicto naj huntek'an ebnaj griego yul yatut Comam ti' , yuxin lan̈an yetaxto yatut Comam caw sajcano ti' , ẍi ebnaj .
44021029	Hac tu' yute yalni ebnaj yuto yil ebnaj yec' naj Pablo yet yalan̈tocano yeb naj Tr'ofimo yul con̈ob Jerusal'en ; naj ti' ah con̈ob Efeso naj . Ha' yute isnani ebnaj to yicto naj Pablo hune' naj mach Israelo yul yatut Comam Dios , yaj machoj .
44021030	Caw sunil anma ay yul con̈ob tu' ah wejnahi . Istit ebnaj yin̈ an̈e , istzabnoyo ebnaj naj Pablo tu' , ishatxnilti ebnaj naj yul yatut Comam Dios . Caw yin̈ an̈e xin pebalaxcano ispultahil yatut Comam tu' .
44021031	Caw lan̈anxa iscam naj yu ebnaj , yet yapni hune' tzoti' tet naj comandante , yahawil yeco yin̈ ebnaj soldado ah Roma tato caw sunil anma ay yul con̈ob Jerusal'en ah wejnahi .
44021032	Hac tu' xin yu iscutxbanico naj comandante tu' ebnaj soldado yeb huntek'an ebnaj oficiales , isto ebnaj yin̈ an̈e yilno bay chiwejcha anma tu' . Hayet yilni anma naj comandante yeb issoldado , isbejni ebnaj ismak'ni naj Pablo tu' .
44021033	Ishitzico naj comandante isc'atan̈ naj Pablo , istzabnayo naj naj Pablo tu' . Yalni naj tato chic'allaxayo naj yu cabeb ch'en cadena . Lahwi tu' xin yoc naj comandante isk'amben tet anma : -- ¿ Mac najil hune' ti' ? ¿ Tzet masmuln̈e naj ? ẍi naj tet anma tu' .
44021034	Wal anma tu' xin , nanantaxan̈e chiyala . Matxatic'a chiyu yaben naj comandante tzet chiyal anma tu' isyayil toxan̈e chiwejchahi . Lahwi tu' , yalni naj tet ebnaj soldado ta chi'ilaxto naj Pablo yul cuartel .
44021035	Hayet yapni ebnaj yeb naj Pablo tu' yin̈ isk'ochal cuartel , isbatxnahto ebnaj soldado naj Pablo , yuto caw aytoco ishowal anma yin̈ naj .
44021036	Sunil anma tzujan yinta ebnaj , toxan̈e chiwejchahi , chiyalnipaxo anma yin̈ caw ip haca' ti' : -- Mak'bil iscam naj tinan̈ , ẍixan̈e anma tu' .
44021037	Yet lan̈anxa yanicto ebnaj naj Pablo tu' yul cuartel , yalni naj tet naj comandante , yahawil ebnaj soldado tu' : -- ¿ Chimyu intzotelninojan tawet ? ẍi naj . Yalni naj comandante tu' : -- ¿ Chimyu hawalni abxubal griego ? ẍi naj .
44021038	Yalnipaxo naj : -- ¿ Machmi taj ach ti' naj ay bey Egipto , naj anico howal yin̈ naj jahaw yet tolto ti' , naj cutxbanayo can̈eb mil ebnaj potx'om anma yinito naj ebnaj bey tx'otx' desierto ? ẍi naj .
44021039	Istak'wican̈ naj Pablo tu' : -- Haninti'an Israel inan . Yul con̈ob Tarso quinpitzc'ahan , hune' con̈ob caw niman yelapno yul ismajul Cilicia . Wal tinan̈ xin ta chaje chintzotelninojan tet anma ti' , ẍi naj tet naj comandante tu' .
44021040	Yalni naj comandante haca' ti' : -- C'ultic'a , chisje hatzoteli , ẍi naj . Yah lin̈no naj yiban̈ isk'ochal cuartel tu' , isyenican̈ naj isk'ab yun̈e matxa chitzotel anma . Haxa yet matxa hunu mac chitzoteli yoc naj tzotelo yul abxubal hebreo , yalni naj haca' ti' :
44022001	-- Hex wet con̈ob , yeb hex iswi'ehal yin̈ cocon̈ob ti' , abewe nino tzet chiwalan incolbanilojan .
44022002	Hayet yaben anma tato yin̈ yabxubal ebnaj Israel chitzotel naj , isbejni ebnaj yel yaw , matxa hunu mac tzoteli . Yalni naj Pablo tu' haca' ti' :
44022003	-- Haninti'an Israel inan , quinpitzc'ahan yul con̈ob Tarso ay yul ismajul Cilicia , yaja' quinch'ibcan̈an yul con̈ob Jerusal'en ti' . Ha' xin naj Gamaliel quincuynihan haca'tic'a isley ebnaj ichamta jichmam . Yuxin yin̈ sunil wanmahan inyijenan isley Comam Dios haca'tic'a cheyute hex ti' tinan̈ .
44022004	Yet yalan̈tocanoj caw ec'ya' yanma anma chihalnic'o hune' ac' cuybanile ti' wuhan . Ay bay inpotx'camojan anma tu' , ay bay intzabayojan ebnaj winaj yeb ebix ix winitojan yul te' preso .
44022005	Yaja' naj yahawil ebnaj sacerdote , yeb xin sunil ebnaj iswi'ehal con̈ob yin̈ lahti' xol ebnaj Israel , caw testigo ebnaj yin̈ hune' tu' yuto ha' ebnaj ak'ni huntek'an carta wetan yu winitojan tet ebnaj jet con̈ob ay yul con̈ob Damasco . Intohan bey tu' xin , yun̈e insaynayojan ebnaj xachahnayto Comam Jesucristo yul yanma , winitijan ebnaj bey yul con̈ob Jerusal'en ti' yu yak'lax ec'oya' yanma ebnaj .
44022006	Yaja' hayet ayinicojan yin̈ bel xin , yet lan̈anxa wapnihan yul con̈ob Damasco , yin̈mi chuman , yin̈ ha'mataj istit jopla hune' issajilk'inal win̈an yul satcan̈ caw aycano yip .
44022007	Wayc'ayan sat tx'otx' . Lahwi tu' xin wabenan hune' yul nuk'e halni huntek'an tzoti' haca' ti' : " Saulo , Saulo , ¿ tzet yin̈ yuxin chawak' ec'oya' wanmahan ? " ẍi wetan .
44022008	Ink'ambenan haca' ti' : " ¿ Mac hach anmahil Mamin ? " quinchiyan . Yalni wetan xin : " Haninti'an Jes'us inan ah Nazaret , hune' ayachico hawak'ni ec'oya' yanma ti' , " ẍi wetan .
44022009	Huntek'an ebnaj tzujan wintajan caw yil ebnaj hune' issajilk'inal tu' , isxiwcan̈ ebnaj , yaj machi yabe ebnaj huntek'an tzoti' hallax wettu'an .
44022010	Lahwi tu' xin ink'ambenan haca' ti' : " ¿ Tzet wal wuten inbahan Mamin ? " quinchiyan . Yalni Comam wetan haca' ti' : " Ahan̈wanoj , cat xin hato yul con̈ob Damasco , ha' tu' xin chihallaxo tawet tzet wal hawuten haba , " ẍi Comam wetan .
44022011	Yaj caw tan̈ilo inmujlubalan yu yip hune' issajilk'inal tu' , yuxin haxa ebnaj wetbihan octo yalan̈ ink'aban , quinyinitojan ebnaj yul con̈ob Damasco .
44022012	Ha' tu' xin ay hune' naj Anan'ias isbi , caw yijemcano naj yin̈ isley naj Mois'es . Caw xin sunil ebnaj ah Israel ay yul con̈ob Damasco , caw c'ul istzotel yin̈ naj .
44022013	Ha' xin naj Anan'ias tu' apni quinistucle'an . Hayet yoc lin̈no naj inc'atan̈an yalni naj wetan : " Wuẍta Saulo , hajlohojab hasat hunelxa , " ẍi naj wetan . Yin̈n̈ena tu' xin ishajlo insatan , inhacxicojan yin̈ naj .
44022014	Yalni naj wetan : " Ha' isDiosal ebnaj jichmam , macachsaynicoj yun̈e hawohtan̈enilo tzet chiyoche yanma Comam , yeb yu hawilni Isc'ahol Comam Dios caw tohol isnabal , yeb xin hawabenpaxo yul isnuk' .
44022015	Hach xin chawak'aco haba hawalnoc'o Comam tet sunil anma ay yul sat yiban̈k'inal ti' , cat xin hawalnopaxo tzettaj hawilah yeb xin tzet hawabepaxoj .
44022016	Wal tinan̈ xin , ¿ tzet chawechma ? Ahan̈wanoj , ahojab ha' hawi' . Aco hawanma yin̈ Comam Jesucristo haxinwal chitx'ahlaxcanilo sunil hamul , " ẍi naj Anan'ias tu' wetan , ẍi naj Pablo .
44022017	Yalnipaxo naj Pablo : -- Hayet inmeltzotijan yul con̈ob Jerusal'en xin , intohan yul yatut Comam Dios txahloj , isyenico isba Comam yin̈ insatan yin̈ sajsatil .
44022018	Wilnihan yin̈ Comam , yalni Comam wetan haca'ti' : " Chalahico hawel yul con̈ob Jerusal'en ti' , yuto mach chiyabeto ebnaj bey ti' tzettaj chawal win̈an , " ẍi Comam .
44022019	Lahwi tu' xin walnihan : " Mamin , caw yohta ebnaj tato caw quinec'an yulaj capilla intzabayojan anma chabil hachxa yu , cat winitojan yul te' preso , inmak'nipaxojan .
44022020	Yeb xin yet isk'ojlax camo naj Esteban hachejab , naj caw cachhalnic'o tet anma ; han-hun-inan lin̈anintojan xol ebnaj , walnipaxojan tato chipotx'lax hachejab tu' . Wocpaxojan intan̈enojan xil isk'ap ebnaj k'ojni camo naj Esteban tu' , " quinchiyan tet Comam .
44022021	Yaj xin yal Comam wetan haca' ti' : " Asi' xin , yuto nahat chaẍwatojan . Hata xol ebnaj mach Israelo chaẍto quinhawalac'ojan , " ẍi Comam wetan , ẍi naj Pablo tu' .
44022022	Ha' yin̈ tu' xin , cachna yaben ebnaj tzet yal naj Pablo , istzabnico ebnaj yalni yin̈ caw ip haca' ti' : -- ¡ Camojab naj ! ¡ Matxa yeto ay ischahni isk'inal naj ti' tinan̈ ! ẍi ebnaj .
44022023	Yaj caw islahico ebnaj yel yaw , chistzilnilo ebnaj xil isk'ap , chispulnipaxocan̈ ebnaj pojoj cat istiẍnican̈ ebnaj satcan̈ yu ishowal .
44022024	Yuxin yal naj comandante romano tu' tato chi'alaxicto naj yul cuartel , yalnipaxo naj tato chihatelax naj Pablo tu' yun̈e yalnahti naj tzet yin̈ yuxin hac tu' yel yaw anma Israel tu' yin̈ naj .
44022025	Yaja' yet c'albilxayo naj Pablo tu' yun̈e ishatelax naj , yalni naj tet hune' naj capit'an ayayo iscawilal tu' : -- ¿ Tom caw ay heyip quinhehatenan ? Haninti'an romano inan , yebpaxo xin maẍto chek'ambe tzet inmulan , ẍi naj Pablo tet hune' naj capit'an tu' .
44022026	Hayet yaben naj capit'an hune' tu' , isto naj yalno tet naj comandante haca' ti' : -- Caw nann̈e hawu yin̈ tzet chawatx'e yuto hune' naj ti' caw romano naj , ẍi naj .
44022027	Lahwi tu' xin istit naj comandante isc'atan̈ naj Pablo , isk'amben naj haca' ti' : -- ¿ Tom yeli romano hach ? ẍi naj . Istak'wi naj Pablo : -- Ho' , caw romano inan , ẍi naj .
44022028	Yalni naj comandante tu' xin : -- Haninti'an , caw hanta melyu inc'aytzehan yet wocan romanohal , ẍi naj . Yalnipaxo naj Pablo tu' tet naj : -- Walinan to caw romanotic'a yu inpitzc'atijan , ẍi naj .
44022029	Yu hune' tu' xin isheq'uilo isba ebnaj soldado etza mak'ni naj Pablo tu' . Hacpax tu' xin naj comandante , yet yaben naj tato caw romano naj Pablo , isxiwcan̈ naj yuto ha' naj chejni alaxoco ch'en cadena yin̈ naj Pablo tu' .
44022030	Haxa yet hune'xa tz'ayic xin , yoche naj comandante tu' yabe tzet caw ismul naj Pablo tet ebnaj Israel , yuxin yilo naj ch'en cadena yin̈ naj Pablo tu' , yawten naj ebnaj yahawil ebnaj sacerdote yeb ebnaj iswi'ehal yin̈ lahti' xol ebnaj Israel tu' . Lahwi tu' xin yilaxilti naj Pablo yu naj , yalaxico naj sata ebnaj yu naj comandante tu' .
44023001	Yoc t'an̈no naj Pablo yin̈ ebnaj iswi'ehal yeco yin̈ lahti' , yalni naj haca' ti' : -- Hex wet con̈ob , sunilxa tiempo xa'elto wiban̈an caw toholn̈etic'a innabalan , hacpax tu' tinan̈ , caw c'ul inbeybalan sata Comam Dios , ẍi naj tet ebnaj .
44023002	Yalni xin naj Anan'ias , naj yahawil ebnaj sacerdote , tet ebnaj ayayo iscawilal naj Pablo , tato chisch'atico ebnaj isti' naj .
44023003	Yaj xin tak'wican̈ naj Pablo tu' haca' ti' : -- ¡ Ha' Comam Dios chaẍmak'noj , yuto caw lek'ti' hach ! Lahanach haca' hunu bitz'ab ayco istxohal , tz'on̈anach bey tu' yu hawilni tzet chinelicojan haca' yalni ley hawalni , yaja' xin mach chayije tzet chal coley yuto chachejti ebnaj ti' quinismak'a'an , ẍi naj .
44023004	Yalni ebnaj ayayo iscawilal naj tu' : -- ¿ Tzet yin̈ xin hac tu' chawute hawalni yin̈ ya' yahawil issacerdote Comam Dios ti' ? ẍi ebnaj .
44023005	Yalnipaxo naj Pablo tu' xin : -- Hex wet con̈ob , caw mach wohtajojan tato ha' naj ti' yahawil yehico yin̈ ebnaj sacerdote . Wal xin chiyal yul Yum Comam Dios haca' ti' : " Mach chawal tzoti' tx'oj yin̈ hunu naj yahawil con̈ob , " ẍiayoj , ẍi naj .
44023006	Haxa yet yilni naj Pablo tato ay ebnaj saduceo , aypaxo ebnaj fariseo cutxanico bey tu' , yalni naj yin̈ caw ip haca' ti' : -- Hex wet con̈ob , haninti'an fariseo inan , fariseopaxo Inmaman . Tinan̈ xin , caw cheyila tzet chinelicojan heyalni , yuto chiwalan tato chiitzitzbican̈ anma camom , ẍi naj tet ebnaj .
44023007	Hayet yalni naj Pablo hune' tu' xin , yoc ebnaj fariseo yeb ebnaj saduceo isbuchlen isba , hac tu' xin yu ispohni isba ebnaj .
44023008	Yuto ebnaj saduceo tu' , chiyal ebnaj tato mach chiitzitzbican̈ anma camom , chiyalnipaxo ebnaj tato machi ebnaj 'angel , yeb ta machi esp'iritu . Wal ebnaj fariseo , caw chayto ebnaj yul yanma yin̈ sunil huntek'an cuybanile ti' .
44023009	Caw xin wejchacan̈ ebnaj istzoteli . Yahwano huntek'an ebnaj chicuywa yin̈ isley naj Mois'es ayco yin̈ ispartido ebnaj fariseo , yalni ebnaj : -- Hune' naj ti' , machi hunu istx'ojal chiswatx'e naj . Chalotaxca hunu esp'iritu maca hunu 'angel chi'ak'ni yala' naj , wal xin caw mach chiyu janico cohowal yin̈ Comam Dios , ẍi ebnaj .
44023010	Caw nimajal elcanico yoj hune' howal tu' , yuxin xiwcan̈ naj comandante , yu chalo isxitnito ebnaj naj Pablo tu' . Hac tu' xin yu yanito naj yik'omal ebnaj soldado yun̈e yilaxilo naj Pablo xol anma , yilaxto naj hunelxa yul cuartel .
44023011	Haxa yet hunxa ak'bal xin , isyeni isba Comam tet naj Pablo , yalni haca' ti' : -- Pablo , mach chaẍxiwi , yuto haca' chiyu quinhawalnic'ojan yul con̈ob Jerusal'en ti' , hac tu' chiyu quinhawalnipaxic'ojan bey yul con̈ob Roma , ẍi Comam .
44023012	Haxa yet hunxa tz'ayic , ay huntek'an ebnaj Israel islahti'n̈e isba ispotx'ni camo naj Pablo tu' . Yalni ebnaj haca' ti' : -- Machon̈ wa'an̈ masanto chicam naj Pablo juhan̈ . Ta mach chij isba xin , yak'abti Comam Dios istz'acti' jiban̈an̈ , ẍi ebnaj .
44023013	Ec'bal cuarenta ebnaj istak'weco hune' tu' yin̈ .
44023014	Isto ebnaj tet ebnaj yahawil sacerdote yeb xin tet ebnaj ichamta winaj iswi'ehal yeco xol ebnaj Israel , yalni ebnaj haca' ti' : -- Walon̈ti'an̈ xajalan̈ yabe' Comam Dios tato machi nich'ano tzet chicolohan̈ masanto chiyij isba iscam naj Pablo juhan̈ , ta mach xin chiyati Comam istz'acti' jiban̈an̈ , ẍi ebnaj .
44023015	Yalnipaxo ebnaj : -- Wal tinan̈ xin , hex ti' yeb ebya' iswi'ehal yeco yin̈ lahti' , halwe tet naj comandante romano tato chiyati naj naj Pablo tu' yin̈ hesat hecal , yuto caw ayto nich'anxa tzet chicok'ambehan̈ tet naj yin̈ caw nan̈c'ulal , quexchi . Walon̈an̈ xin , ayon̈xayojan̈ isti' beh , cat copotx'nihan̈ naj yet maẍto chihul naj tec'atan̈ bey ti' , ẍi ebnaj .
44023016	Yaj xin c'uxan yabenilo yunin ix yanab naj Pablo hune' yal ebnaj tu' , isto naj yalno tet naj Pablo yul cuartel .
44023017	Yawten naj Pablo tu' hune' naj capit'an , yalni naj tet naj haca' ti' : -- Ito hune' naj tzeh ti' isc'atan̈ naj comandante , yuto ay hune' caw yilal yalni naj tet naj , ẍi naj .
44023018	Hac tu' xin yu yinito naj capit'an tu' naj tzeh isc'atan̈ naj comandante , yalni naj haca' ti' : -- Naj Pablo ayco preso , maquinawtenan , mayalni naj wetan tato chiwitijan hune' naj tzeh ti' tac'atan̈ , yuto ay hune' tzet caw yilal yalni naj tawet , ẍi naj capit'an tu' .
44023019	Hac tu' xin yu isxecnito naj comandante tu' naj nich'an tzeh bay machi mac ch'abeni , isk'amben naj tet naj : -- ¿ Tzet chawoche hawala' wetan ? ẍi naj .
44023020	Lahwi tu' xin , yalni naj tzeh tu' : -- Maslahti'n̈e isba ebnaj Israel tato chiyal ebnaj tawet ta chawito naj Pablo yet hecal yin̈ sat ebnaj iswi'ehal yeco yin̈ lahti' , yuto ayto tzet chisk'ambe ebnaj tet naj yin̈ caw nanc'ulal yalni .
44023021	Yaj mach chawayto yul hawanma yin̈ tzet chiyal ebnaj , yuto ec'bal cuarenta yetbi ebnaj ebabil isba isti' beh yechman yec'to naj , yuto xayawte ebnaj isbi Comam Dios yin̈ ta mach chiwa' ebnaj masanto chispotx' camo ebnaj naj Pablo tu' . Ta mach xin chiyati Comam Dios istz'acti' yiban̈ ebnaj yalni . Wal tinan̈ xin , caw toxan̈e chiyechma ebnaj tzet chawute hawalni , ẍi naj tzeh tu' .
44023022	Lahwi tu' xin , yalni naj comandante tet naj tato machi mac tet chiyal naj hune' tzet bey naj yala' tu' ; ischejlaxtopaxo naj nich'an tzeh tu' .
44023023	Hac tu' xin yu yawten naj comandante tu' cawan̈ ebnaj capit'an , yalni naj tet ebnaj tato chiswatx'e isba cab ciento ebnaj soldado chito yu yoj , setenta ebnaj chito yiban̈ cheh , cab cientopaxo ebnaj chiyik' islanza , yuto yin̈ ch'en balon̈eb yahbal ak'bal chito sunil ebnaj tu' yul con̈ob Cesarea .
44023024	Yalnipaxo naj tato chiak'lax listohal hayc'on̈o no' cheh bay chi'ahto naj Pablo tu' , yebpaxo tato caw chisya'iln̈e ebnaj naj yul beh , haxinwal caw naj Pablo tu' yet chialaxico naj yul isk'ab naj gobernador F'elix yu ebnaj .
44023025	Yanito naj hune' carta tet naj gobernador F'elix yinta ebnaj , chalni haca' ti' :
44023026	" Hanin Claudio Lisias inti'an , chiwatojan hune' carta ti' tawet mam gobernador F'elix , chiwalnitojan tawet ta chawil haba yin̈ hacawil .
44023027	Hune' naj chiyij Pablo ti' , ha' ebnaj Israel tzabn̈eayo naj , caw xin lan̈anxa iscam naj yu ebnaj , yaja' hayet wabenan tato romano naj intohan yeb insoldadohan incolnolojan naj .
44023028	Yaj yu wochen wabe'an tzet ismul naj , yuxin witojan naj sata ebnaj iswi'ehal yeco yin̈ lahti' xol ebnaj Israel .
44023029	Hac tu' xin yu wabenan tato yu isley ebnaj yuxin istzabayo ebnaj naj , yaj mach chu ispotx'ni ebnaj naj yu hune' tu' , maca ismajipaxo naj .
44023030	Yaj yu mawabehan tato saybilxa yu ebnaj Israel ti' tzet chiyu ispotx'ni camo ebnaj naj , yuxin chiwatojan naj tawet . Xa-xin-walan tet ebnaj k'ann̈e yin̈ naj tu' tato ha' tu' chito ebnaj yala' tawet tzet ismul naj tet ebnaj . Han̈e ti' xin inchejbanilan tawet , mam gobernador , " ẍi naj yul iscarta tu' .
44023031	Hac tu' xin yu isyijen ebnaj soldado ischejbanil ak'lax tet , yinito ebnaj naj Pablo yet ak'balil , yapni ebnaj bey yul con̈ob Ant'ipatris .
44023032	Haxa yet hunxa tz'ayic xin ismeltzocanti ebnaj soldado belwito yu yoj yul cuartel , wal ebnaj yiban̈ cheh aycan̈ xin , ocpaxo ebnaj yin̈ bel yeb naj Pablo tu' .
44023033	Hayet yapni ebnaj bey yul con̈ob Cesarea xin , yak'ni ebnaj te' carta yeb naj Pablo tu' tet naj gobernador .
44023034	Lahwi yilni naj gobernador tzet chiyal te' carta tu' , isk'amben naj tzet con̈obal naj Pablo . Hayet yaben naj tato ah Cilicia naj xin ,
44023035	yalni naj haca' ti' : -- Chiwabehan tzet chawala , yaj hulujabto ebnaj k'ann̈e tawin̈ , ẍi naj tet naj . Lahwi tu' xin yalni naj tato chitan̈elax naj Pablo tu' yu ebnaj soldado yul hune' palacio watx'ebil yu naj Herodes yet payat .
44024001	Howebxa tz'ayic yapni naj Pablo yul con̈ob Cesarea , yapnipaxo naj Anan'ias , yahawil yeco yin̈ ebnaj sacerdote , yeb huntek'an ebnaj iswi'ehal yeco yin̈ ebnaj Israel , yeb xin hune' naj licenciado , T'ertulo isbi . Ha' ebnaj ti' xin apni yin̈ sat naj gobernador ak'oc'ule yin̈ naj Pablo .
44024002	Hayet yilaxti naj , istzabnico naj T'ertulo tu' yoc ak'oc'ule yin̈ naj Pablo tet naj gobernador F'elix haca' ti' : -- Yuch'andios tawet mam gobernador , hawu yuxin ay ak'anc'ulal coxolan̈ . Caw xin sunil tzet chawatx'e caw c'ul yu caw ay hanabal .
44024003	Caw yeli sunil bay chijabehan̈ hac'ulal yeb xin sunil isc'ulal tzettaj chawatx'e mam F'elix , caw yuch'andios tawet yin̈ sunil .
44024004	Yaj yu machi caw chiwilojan hatiempo , caw chink'anan tawet ta chawabe tzet chiwalan hunepoj .
44024005	Hune' naj ti' , caw yeli caw ch'etlicano naj jin̈an̈ yuto caw sunil bay ch'ec' naj ak'oc'ule tet anma , ayco naj ispohnito ebnaj Israel . Caw xin iswi'ehal yeco naj yin̈ hune' majan ebnaj ayco yinta hune' naj ah Nazaret .
44024006	Yebpaxo yetato naj yatut Comam Dios ; yuto yicto naj huntek'an ebnaj mach Israelo yul yatut Comam , yuxin cotzabayojan̈ naj yun̈e yay nino isya'tajil yiban̈ naj haca' yalni coleyan̈ .
44024007	Yaj xin yaco isba naj comandante Lisias xol , istzicnilo naj naj Pablo ti' jetan̈ .
44024008	Yalni naj tato ebnaj k'ann̈e yin̈ naj ti' , tawet chihul ebnaj yala' . Hach caw ach xin chisje hak'amben tet naj , cat xin hawohtan̈enilo tato caw yel chijalan̈ , ẍi naj T'ertulo tu' .
44024009	Ha' hun ebnaj Israel tzujan yinta naj T'ertulo chihalni tato caw yel sunil huntek'an tu' .
44024010	Lahwi tu' xin , yak'ni naj gobernador tu' yechel tet naj Pablo yun̈e istzotel naj , yalni naj Pablo tu' haca' ti' : -- Mam gobernador , caw chintzalahan chincolni inbahan yin̈ hasat , yuto caw wohtajan tato hach ti' caw payxa cachoc yahawil yin̈ tx'otx' Israel ti' .
44024011	Yaj caw chisje hak'ambeniloj ta caw yel tzet chiwalti'an ; caw cablahon̈ebixto tz'ayic wapnihan yul con̈ob Jerusal'en winoyo inbahan tet Comam Dios .
44024012	Yaj machi hunu mac chiyu yalni ta inteyele inbahan yeb hunu maca nitam wijbanan hunu mac yin̈ howal yul yatut Comam Dios , maca yulajla capilla maca yul con̈ob .
44024013	Huntek'an ebnaj ti' matzet tz'aj yak'baln̈e ebnaj tato caw yeli inmulan huntek'an chisbalcan ebnaj win̈ti'an .
44024014	Yaj chiwalan , to ayinicojan inyijenan tzet chiyal isDiosal jichmaman̈ , haca'tic'a yalni hune' ac' cuybanile , ha' xin chiyal ebnaj ti' tato nan yehi . Chiwapaxaytojan yul wanmahan sunil ley ak'bilcano tet jichmaman̈ naj Mois'es , yeb sunil tzet tz'ibn̈ebilcanayo yu ebnaj ischejab Comam Dios yet payat .
44024015	Caw xin chicawxi wanmahan yin̈ Comam Dios haca'tic'a ebnaj ti' , yin̈ tato chiitzitzbican̈ anma camom , anma c'ul yeb xin anma tx'ojpaxoj .
44024016	Yu ton hune' tu' , yuxin caw ayn̈etic'aco yin̈ innabalan inwatx'enan isc'ulal yul sat Comam Dios yeb yul sat anma .
44024017	Lahwi hayeb habil wec'an yulaj con̈ob xin , inmeltzotojan yul incon̈oban yun̈e incolwahan yin̈ anma meba' yeb xin wak'nipaxojan wofrendahan tet Comam Dios .
44024018	Ha' huntek'an ti' lan̈an inwatx'enan yet yapni huntek'an ebnaj Israel ay yul ismajul Asia yul yatut Comam tu' yet lahwi insajn̈encano inbahan tet Comam haca' yalni coleyan̈ . Haywan̈n̈e ebnaj ayicto yul yatut Comam tu' , caw xin machi nich'ano howal jak'an̈ .
44024019	Ha' xin ebnaj ah Asia tu' , yilal yul bey ti' yalno tzet inmulan , tato yeli aytic'a tzet chiyaco ebnaj inmulojan .
44024020	Taca mach xin , yalab ebnaj ayc'o ti' tzet hunu inmulan wacojan yet wocan yin̈ sat ebnaj iswi'ehal yeco yin̈ lahti' xol ebnaj Israel .
44024021	Macato yu walan yin̈ caw ip xol ebnaj haca' ti' : " Tinan̈ chexoc heyila' tzet chinelicojan yuto chiwaytojan yul wanmahan tato chiitzitzbican̈ anma camomxa , " ẍi naj Pablo tu' .
44024022	Wal naj F'elix tu' xin , caw xatic'a yabe naj cuybanile yet Comam Jesucristo , yuxin hayet yaben naj tzet yal naj Pablo tu' , yalni naj : -- Hato yet chihul naj comandante Lisias , catto wabenojan tzet caw ye hune' hehowal ti' , ẍi naj .
44024023	Yalni naj F'elix tu' tet naj capit'an haca' ti' : -- Wal istan̈elax naj Pablo ti' , yaj tato ay yamigo naj chul tuclenoj cat yak'ni hunu tzet ye tu' tet naj , caw machojab tzet chawala , ẍi naj .
44024024	Lahwi hayeb tz'ayic xin , yapni naj F'elix yeb yixal , ha' ton ix Drusila , ix tu' xin ah Israel ix . Yawtenpaxo naj naj Pablo , yoc naj yabeno tzet chute yalni naj Pablo tu' yin̈ tzet chiyu janico janma yin̈ Comam Jesucristo .
44024025	Yaj hayet yalni naj Pablo tato caw tohol chijute cobeybal , yeb xin cocachni coba cowatx'en istx'ojal , yeb yet yalnipaxo naj yin̈ isya'tajil chiyati Comam Dios yin̈ islahobal tz'ayic , isxiwcan̈ naj F'elix tu' , yalni naj haca' ti' : -- Asi' tinan̈ , haxa yet caw matzet chiwuhan cat cachwawtenojan , ẍi naj .
44024026	Wal naj F'elix tu' xin , yechma naj yalten naj Pablo hanic'o melyu tet naj yin̈ ewantaj , cat isbejtzon naj naj Pablo tu' yalni . Yu ton hune' tu' yuxin caw nawn̈e chiyawten naj naj Pablo tu' , cat istzotel naj tet naj .
44024027	Elto cab habil hacn̈etic'a tu' chiyute naj , lahwi tu' xin yel naj F'elix tu' yin̈ gobernadoral , yoccano naj Porcio Festo selelo naj , yaj yun̈e iscan naj F'elix tu' c'ulal yul sat anma Israel , yuxin cancano naj naj Pablo yul preso yu naj .
44025001	Lahwi tu' xin , yapni naj Festo tu' ischahnocano gobernadoral . Oxebxa tz'ayic ischahni naj gobernadoral yul con̈ob Cesarea tu' isto naj yul con̈ob Jerusal'en .
44025002	Hayet ay naj bey tu' , yapni ebnaj yahawil ebnaj sacerdote yeb ebnaj iswi'ehal yeco yin̈ con̈ob Israel ak'oc'ule yin̈ naj Pablo tu' .
44025003	Caw xin oc ebnaj isk'ana' tet naj tato chito ilaxoti naj Pablo tu' , cat yapni naj yul con̈ob Jerusal'en . Wal xin caw c'ulxa ye yu ebnaj tato chito ebnaj ismaja' naj yul beh , cat ispotx'ni ebnaj naj Pablo tu' chiyute yalni .
44025004	Yaj xin yal naj Festo tu' tato majan naj Pablo bey yul con̈ob Cesarea , yalnipaxo naj tato yin̈xan̈e howeb tz'ayic , cat ismeltzo naj bey tu' .
44025005	Yalni naj haca' ti' : -- Yuxin maquex caw iswi'ehal heyecoj , caw yilal heto wintajan bey yul con̈ob Cesarea , tato ay ismul hune' naj tu' yacoj , ha' tu' chisje heyalni wetan tzet ismul naj , ẍi naj .
44025006	Wal naj Festo tu' xin , waxajeb xan̈e tz'ayic ec' naj yul con̈ob Jerusal'en tu' , ismeltzopaxto naj yul con̈ob Cesarea . Haxa yet hune'xa tz'ayic xin , yapni tz'on̈no naj yul iscapil yanito naj yik'omal naj Pablo tu' .
44025007	Hayet yapni naj Pablo yin̈ sat naj , yoc hoyno ebnaj Israel ispeto yul con̈ob Jerusal'en yin̈ naj . Hantan̈e tzet istx'ojal yaco ebnaj ismulo naj , yaj machi hunu tzet chiyeniloj tato caw yeli .
44025008	Hac tu' xin yu yichico naj Pablo iscolni isba , yalni naj haca' ti' : -- Walinan , machi hunu inmulan wacojan yin̈ isley ebnaj Israel yeb yin̈ yatut Comam Dios , yebpaxo yin̈ naj jahaw ay yul con̈ob Roma .
44025009	Yaj yu iscan naj Festo tu' c'ulal yul sat ebnaj Israel , yuxin isk'ambe naj tet naj Pablo tu' haca' ti' : -- ¿ Chimhawoche chaẍto yul con̈ob Jerusal'en , ha' tu' xin chiwilan tzet chaẍelicoj ? ẍi naj .
44025010	Istak'wi naj Pablo : -- ¡ Machoj ! Wal xin ay inxactijan yul capil ayco yalan̈ yip naj jahaw ay bey Roma , ha' tu' xin caw yilal yillax tzet chinelicojan , cat yillaxi tato ay inmulan haca' yalni ebnaj Israel ti' .
44025011	Tato ay inmulan caw chinak'ni camojan , caw mach chiwilojan win̈an , camojinan ; yaj tato machi nich'ano isyelal xol sunil inmulan chiyal ebnaj ti' , machi mac ay yip quinyanicojan yul isk'ab ebnaj , wal xin caw chink'anan tato ha' naj jahaw ay Roma , chi'ilni tzet chinelicojan , ẍi naj tet naj Festo .
44025012	Hac tu' xin yu yoc naj Festo islahti'n̈en isba yeb ebnaj yetbi , lahwi islahti'n̈en isba ebnaj tu' xin , yalni naj haca' ti' : -- Hach chawoche tato ha' naj jahaw Roma chi'ilni tzet chaẍelicoj , wal tinan̈ xin , chaẍwatojan yin̈ sat naj , ẍi naj .
44025013	Lahwi hayeb tz'ayic xin , isto naj rey Agripa yeb yixal , ha' ton ix Berenice , yul con̈ob Cesarea yila' naj Festo , yu xaischah naj ismunil yoc gobernadoral .
44025014	Yaj yu tx'i'al tz'ayic ehayo naj yeb yixal bey tu' , yuxin oc naj Festo tu' yala' tet naj rey yin̈ tzet ye naj Pablo , yalni naj haca' ti' : -- Ay hune' naj bey ti' , aycanico preso yu naj F'elix .
44025015	Yet inbeyc'ojan yul con̈ob Jerusal'en , isbeyc'o ebnaj yahawil sacerdote yeb ebnaj iswi'ehal yeco yin̈ ebnaj Israel isk'ana' yin̈ naj wetan tato chinchejan potx'laxo naj .
44025016	Yaj walan tet ebnaj ta coley , han̈on̈ romano hon̈ ti' , chiyala tato mach chiyu ispotx'lax hunu anma yalan̈to maẍto chiyilico naj sat ebnaj chik'anni yin̈ , cat xin iscolni isba naj , quinchiyan .
44025017	Yu ton hune' tu' , yuxin hayet yulic'o ebnaj bey ti' machi tiempo inc'ayan , wal xin yin̈ hunxa tz'ayic quintohan yul incapilan wanitojan yik'omal naj Pablo tu' .
44025018	Ha' ebnaj k'ann̈e yin̈ naj tu' xin , caw machi ismul naj caw xiwquilta yal ebnaj wetan , haca' innanihan .
44025019	Cachann̈e hune' caw chal ebnaj ismulo naj tato tx'oj istzotel naj yin̈ isreligi'on ebnaj yalni . Yalnipaxo ebnaj tato ay hune' naj , Jes'us isbi , camnaxa , yaj xin chal naj Pablo tu' tato itzitz naj .
44025020	Yaj yu machi nawi wuhan tzet chiyu inwatx'enan hune' tu' , yuxin ink'ambenan tet naj Pablo tu' tato chiyoche naj chito naj yul con̈ob Jerusal'en , yun̈e ha' tu' chi'illaxi tzet chi'elico naj yin̈ huntek'an tu' .
44025021	Yaja' yu yal naj tato ha' naj jahaw Augusto ay yul con̈ob Roma chi'ilni tzet chi'elico naj yalni , yuxin walan tato wal ismaji naj hayeboxa tz'ayic , bak'inxan̈etic'a xin chiyu wuhan , cat wanitojan naj tet naj jahaw tu' , ẍi naj Festo .
44025022	Yalni xin naj rey Agripa tu' tet naj Festo haca' ti' : -- Ha' quintu'an chiwochehan wabeninojan tzet chiyal naj , ẍi naj . Yalni naj Festo tu' xin : -- C'ultic'a , yet hecal chawabe tzet chal naj , ẍi naj Festo .
44025023	Haxa yet hunxa tz'ayic xin , yapni naj rey Agripa yeb yixal , ha' ton ix Berenice yul capiltu , caw nanxa islow yu yapni naj yeb ix . Yapnipaxo ebnaj yahawil soldado yeb xin ebnaj iswi'ehal yeco yin̈ con̈ob tu' . Lahwi tu' xin , yanito naj Festo yik'omal naj Pablo .
44025024	Yet ayxaco naj yin̈ sat ebnaj xin , yalni naj Festo : -- Hach ti' mam rey Agripa , yeb xin hex cutxanexico ti' , ay naj Pablo ti' lah . Ha' naj ti' chiyal sunil ebnaj Israel tato ay ismul ; ebnaj Israel yul con̈ob Jerusal'en , yebpaxo ebnaj yul con̈ob Cesarea ti' . Caw xin maẍtic'a chisbej ebnaj yelico yaw win̈an tato masan chicam naj .
44025025	Yaj wal yul insatan , caw machi ismul naj caw xiwquilta chik'anni camical yin̈ , yaj yu ha' naj halni tato ha' naj jahaw Augusto ay Roma chi'ilni tzet ch'elico naj , yuxin ma'el yin̈ inc'ulan wanitojan naj tet naj .
44025026	Yu matzet tz'aj wak'acojan ismulo naj yul te' carta chito tet naj jahaw tu' , yuxin mawitijan naj yin̈ hesat , yeb yin̈ hasat mam rey Agripa . Wal tinan̈ xin , k'ambewelo tet naj , aytaxca ismul naj chi'ilchalo heyu , hexxa xin cheyal wetan , cat intz'ibn̈enayojan yul carta cat wanitojan tet naj jahaw tu' .
44025027	Yuto caw maẍtaj ye chiwabehan ta ton̈e chiwatojan naj , machi xin nich'ano ismul naj chiwaltojan , ẍi naj .
44026001	Lahwi tu' xin , yalni naj rey Agripa tet naj Pablo haca' ti' : -- Wal tinan̈ chisje hatzoteli yu hacolni haba , ẍi naj . Yanican̈ isk'ab naj Pablo tu' , yoc naj tzotelo haca' ti' :
44026002	-- Caw chitzala inc'ulal yuto chawak' hamanil wetan wocan tzotelo tawet , mam rey Agripa , cat incolni inbahan yin̈ sunil tzet chiyal ebnaj jet con̈ob Israel win̈an .
44026003	Yuto hach ti' caw hawohta coley han̈on̈ Israel hon̈ ti' , yeb xin sunil tzettaj chicowatx'e . Yuxin caw chink'anan tawet tato caw niman chawute hac'ul hawaben nino tzet chiwalan , ẍi naj Pablo .
44026004	Yalnipaxo naj Pablo : -- Caw sunil ebnaj Israel ohtan̈e tzet inbeybalan yet inch'ibcan̈an yul incon̈oban yeb xin yet ayinan yul con̈ob Jerusal'en .
44026005	Caw xin yohtapaxo ebnaj , yeb xin ta chisje isc'ul ebnaj chisje yalni ebnaj ta yettaxtic'a tzehinan , caw fariseo inan . Ebnaj fariseo tu' xin , ec'na caw yijem ebnaj yin̈ tzet chal coreligi'on .
44026006	Tinan̈ xin maquinyitijan ebnaj sata ley ti' , yuto chicawxi wanmahan yin̈ tzet haltebilcano yu Comam tet ebnaj jichmam tato chiitzitzbican̈ anma camom yu Comam .
44026007	Ha' ebnaj cablahon̈eb majan Israel , ha' ebnaj xin chi'echman yijni isba tzet halbilcano yu Comam ; yuxin chiyiyo isba ebnaj tet Comam hunun tz'ayic yeb hunun ak'bal cat isyijen ebnaj tzet chiyal Comam . Yaj yin̈ hune' halbil yu Comam , ha' bay chicawxi wanmati'an , mam rey Agripa , ha' xin chiyaco ebnaj Israel ti' inmulojan tinan̈ .
44026008	Wal xin hex Israel hex ti' , ¿ tzet yin̈ xin mach cheyayto yul heyanma tato chiitzitzbican̈ anma camom ? ẍi naj Pablo tu' .
44026009	Yalnipaxo naj Pablo : -- Yet yalan̈tocano tu' , oc yin̈ innabalan wocan incachnojan anma yun̈e mach chischayto Comam Jes'us ah Nazaret yul yanma .
44026010	Hac tu' xin wutehan yul con̈ob Jerusal'en yu hune' wipan ak'bil yu ebnaj yahawil sacerdote , yuxin hantan̈e anma chahn̈e Comam Jesucristo yul yanma , wactojan yul preso ; caw xin ha' huninan walan ta chipotx'lax ebnaj .
44026011	Caw tx'i'al el wacojan ebnaj yin̈ isya'tajil yun̈e yinilo isba ebnaj yin̈ Comam . Huntek'an ti' inwatx'ehan yul sunil iscapilla ebnaj Israel . Caw xin waco inhowalan yin̈ ebnaj yuxin quinbeypaxojan yulaj nan con̈obal wak'acojan ebnaj ayxaco yul isk'ab Comam yin̈ isya'tajil , ẍi naj Pablo .
44026012	Yalnipaxo naj Pablo : -- Ha' ton hune' tu' caw nabil wuhan yuxin quintohan yul con̈ob Damasco ik'bil te' carta yak' ebnaj yahawil sacerdote Israel wetan , yun̈e caw ay wipan wec'an .
44026013	Yaj haxa yul beh xin mam rey , yin̈mi chuman tz'ayic , yayilo jopna hune' issajilk'inal wiban̈an yeb ebnaj tzujan win̈tajan . Caw ec'na caw ay yip isk'ak'al hune' sajilk'inal tu' yiban̈ yoj tz'ayic .
44026014	Hac tu' xin caw cosunilan̈ con̈ayc'ayan̈ sat tx'otx' . Wabenan hune' yul nuk'e halni wetan yul abxubal hebreo haca' ti' : " Saulo , Saulo , ¿ tzet yin̈ yuxin chinhatzumbec'ojan ? Hach caw ach , chawak' lahwo haba haca' hunu no' wacax chixan̈wa yin̈ hunu te te' k'ak'i' iswi' , " ẍi wetan .
44026015	Lahwi tu' xin walnihan : " ¿ Mac anmahilhach , Mamin ? " quinchiyan . Yalni Comam wetan xin : " Haninti'an , Jes'us inan , hune' ayachico hasaynic'oj .
44026016	Wal xin ahan̈lin̈noj . Manyecan̈ inbahan tawet yun̈e hayijen tzet chiwalan cat xin hawalnic'o hune' maxawil ti' tinan̈ , yebpaxo xin tzettaj chi-to-inyeban tawet .
44026017	Chaẍincolan tet ebnaj Israel , yeb xin tet ebnaj nan con̈obal bay chaẍinchejtojan tinan̈ .
44026018	Chaẍwatojan xol anma tu' yun̈e hato hawak'no hajloho sat , yeb xin yun̈e matxa chislahico isbelwi xol k'ejholo , to haxa xol issajilk'inal ch'eq'ui . Yebpaxo xin yun̈e matxa chislahico isyijen tzet chiyal naj matzwalil , haxa tzet chal Comam Dios ha' chiswatx'e , cat xin quinischahnaytojan yul yanma cat yak'lax nimanc'ulal yin̈ ismul , cat ischahnipaxo ismajul xol anma saybilxa yu Comam Dios , ẍi Comam Jes'us wetan , " ẍi naj Pablo tu' .
44026019	Yalnipaxo naj Pablo : -- Yuxin mam rey Agripa , maẍtic'a inman̈c'ohan hune' tzoti' tit wetan yul satcan̈ tu' , yet isyenico isba yin̈ insatan yin̈ sajsatil .
44026020	To caw babel walic'ojan Istzoti' Comam xol anma ay yul con̈ob Damasco , lahwi tu' intohan walnoc'ojan xol anma ay yul con̈ob Jerusal'en yeb yul ismajul Judea , yebpaxo xol anma mach Israeloj , yun̈e isbejnicano isbeybal tx'oj ik'biltic'a yu , cat ismeltzoco iswatx'en tzet chiyoche isc'ul Comam Dios , cat yocpaxo anma tu' iswatx'en isc'ulal , ha' xin chiyeniloj tato helbilxa isbeybal anma tu' .
44026021	Yu ton hune' tu' , yuxin quinistzabayojan ebnaj Israel yul yatut Comam Dios , quinyanicojan ebnaj preso , caw xin yoche ebnaj quinispotx'o'an .
44026022	Yaj yu iscolwal Comam Dios , yuxinto lin̈anintohan tinan̈ yin̈ walnic'ojan Istzoti' Comam tet sunil anma ; tet anma comon yeb xin tet anma caw ay yelapno yehi . Caw maẍtic'a hunelo inhelan tzet walan , to han̈ech'an tzet yal ischejab Comam Dios yet payat yeb xin jichmam Mois'es ; huntek'an yilal yijni isba , ha' walic'ojan ,
44026023	tato caw yilal yaben Comam Jesucristo Cocolomal isya'tajil , yeb xin ta chicampaxoj . Ha' xin babel chiitzitzbican̈ xol anma camom , yun̈e yalnic'oj tato ay iscolbanil anma Israel yeb xin anma mach Israeloj . Ha' hune' yal tu' , ha' ton issajilk'inal , ẍi naj Pablo .
44026024	Yet yalni naj Pablo huntek'an tzoti' tu' iscolbaniloj , yah yaw naj Festo haca' ti' : -- ¡ Caw loco hachxa ach Pablo ! Yu tzetc'axa chacuycanoj yuxin chaẍpaq'ui locohal , ẍi naj .
44026025	Istak'wican̈ naj Pablo : -- Mach locohojinan mam Festo , wal xin ha' tzet chiwalti'an caw c'ul , caw yelpaxoj .
44026026	Ya' rey Agripa ti' caw yohta ya' sunil huntek'an ti' , yuxin caw sunil wanmahan chintzotelan yin̈ sat ya' , yuto caw wohtajan tato caw yohta ya' sunil tu' yuto mach ewantajo yehi .
44026027	¿ Chimhawayto yul hawanma mam rey Agripa huntek'an yal ebnaj ischejab Comam Dios payat tu' ? Wal xin , caw wohtajan tato chawayto yul hawanma , ẍi naj Pablo tu' .
44026028	Yalni naj rey Agripa tu' xin : -- ¿ Ham hawalni ta yu nich'an tzet chawal ti' chinocan Cristianohal hawu ? ẍi naj .
44026029	Istak'wipaxo naj Pablo : -- Wal xin walca yu nich'an tzoti' maca yu niman tzoti' chiwalan teyet , tzettam sak'al tato ch'el yin̈ isc'ul Comam Dios , ta maẍn̈etajach , to sunilojab anma lan̈an yaben ti' chichahnayto yul yanma , cat yoc haca' inti'an , yaja' tan̈e mach chic'allaxayo yu ch'en cadena haca' weti'an , ẍi naj Pablo .
44026030	Lahwi yalnicano naj Pablo huntek'an tu' xin , yah lemna naj rey Agripa , yeb naj gobernador , yeb ix Berenice , yeb xin sunil anma tz'on̈an bey tu' .
44026031	Ishec'nilo isba ebnaj tzotelo ischuquil yin̈ hune' tu' , leyalni ebnaj haca' ti' : -- Hune' naj ti' caw maẍtic'a nich'ano ismul naj chik'anni camical yin̈ , yeb caw mach yeto ay naj yocto yul te' preso , ẍi ebnaj .
44026032	Yalni naj rey Agripa tu' tet naj Festo : -- Chisje cobejtzon naj tato maẍto chisk'anto isba naj yin̈ sat ya' jahaw ay bey Roma , yaja' ha' tu' choche naj ch'illaxi tzet ch'elico naj yalni , ẍi naj .
44027001	Yet yoc yin̈ isnabal ebnaj yanito naj Pablo bey yul niman con̈ob Italia , yalaxico naj yeb huntek'anxa ebnaj presowom yul isk'ab hune' naj capit'an , Julio isbi , naj ayco yahawil yin̈ hune' majan ebnaj soldado chiyij Batall'on Emperador Augusto .
44027002	Joctojan̈ yul hune' te' barco tit bey Adramitio , ha' te' xin lan̈an istohi , cat yec' te' sunil yulaj puerto ay yul ismajul Asia . Ha' hun xin juẍta Aristarco , ay bey con̈ob Tesal'onica ay yul ismajul Macedonia , to jin̈tajan̈ .
44027003	Haxa yet hunxa tz'ayic xin , japnihan̈ bey puerto Sid'on , bay caw c'ul yute isc'ul naj Julio yin̈ naj Pablo , yuto chahlaxic'o naj Pablo tu' yila' yamigo yu naj , ischahnipaxo naj Pablo tu' tzet chi'ak'lax tet .
44027004	Yet jelan̈ bey Sid'on tu' con̈ec'an̈ yin̈ ismotx tx'otx' Chipre ayayo xol ha' mar bay chu cocolni cobahan̈ tet jak'ek' , yuto mach toholo isbelwi te' barco yu jak'ek' tu' .
44027005	Lahwi tu' xin coculusn̈enan̈ ha' mar yin̈ ismotxico ej tx'otx' ay yul ismajul Cilicia yeb Panfilia , japnipaxojan̈ yul con̈ob Mira ay yul ismajul Licia .
44027006	Ha' tu' ilchayo hune' te' barco ah Alejandr'ia yu naj capit'an yin̈ ebnaj soldado , istoxa te' bey Italia , con̈ocan̈ yul te' , cotopaxojan̈ .
44027007	Caw xin tx'i'al tz'ayic con̈belwihan̈ yin̈ caw nan̈c'ulal yuto caw ay jak'ek' , caw xin ya'ta yu japnicanojan̈ iscawilal con̈ob Gnido . Yaj yu caw ayto yip islow jak'ek' yin̈ te' barco tu' , yuxin con̈ec'an̈ iscawilal Salm'on , caw xin con̈ec'tohan̈ cohoyo'an̈ bey ismotx tx'otx' Creta ayayo xol ha' mar tu' .
44027008	Caw ya'tan̈etic'a jak'lehan̈ yet jec'an̈ yin̈ ismotx tx'otx' Creta yin̈ hune' bel tu' , yuxin caw lan̈o con̈apnihan̈ bey Buenos Puertos , ayco iscawilal con̈ob Lasea .
44027009	Caw nimanxa tiempo chicoc'aytojan̈ , yebpaxo xin caw txahulxa cobelwihan̈ yiban̈ ha' mar yuto cawilxa yeti yocbal ha' n̈ab . Yu ton hune' tu' , yuxin yal naj Pablo tet ebnaj yahawil yeco yin̈ te' barco tu' ,
44027010	haca' ti' : -- Hex wetbi yin̈ hune' cobel ti' , caw txahulxa jeco chiwilan , yuto ay ismay yetaxto te' barco ti' , cat isc'ayto jijatz , aypaxo ismay han̈hunon̈ chon̈cami , ẍi naj .
44027011	Wal naj capit'an yin̈ ebnaj soldado xin , caw ec'na yabeto naj tzet yal naj yahawil yeco yin̈ te' barco , yeb tzet yal naj chi'inic'o te' barco tu' sata tzet yal naj Pablo .
44027012	Bey hune' Buenos Puertos tu' xin , caw machi bay chiyu iscolni isba ebnaj yin̈ hune' n̈abil tu' , yuxin etza sunil ebnaj halni tato chon̈elan̈ bey tu' , etzami chu japnicanojan̈ bey Fenice , ay yul ismajul Creta . Hune' tx'otx' tu' xin caw chismaj tx'otx' jak'ek' chitit bay chi'ahilo tz'ayic , yuxin ha' tu' ch'elto hune' n̈abil jiban̈an̈ , chiyute yalni ebnaj .
44027013	Lahwi tu' xin yichico yec' jak'ek' yin̈ caw nanc'ulal chitit yin̈ sur , yuxin oc yin̈ isnabal ebnaj isto yin̈ isbel tu' hunelxa , yinican̈ ebnaj ch'en ancla , cotohan̈ xin . Caw isti'lan̈etic'a tx'otx' Creta ec' te' barco tu' .
44027014	Yaj haniq'uixto chon̈tohan̈ , yul hune' niman jak'ek' tit yin̈ nordeste , ismak'nico isba yin̈ te' barco .
44027015	Hac tu' xin yu yichico istenlaxto te' yu jak'ek' , yaj yu matxa con̈k'ojihan̈ jinitojan̈ te' bay chiyal janmahan̈ , yuxin toxan̈e chijilan̈ con̈yinitojan̈ te' bay caw chito jak'ek' tu' .
44027016	Con̈ec'an̈ yin̈ ismotx hune' nich'an con̈ob ay xol ha' mar , Clauda isbi , bay matxa caw yip yec' jak'ek' . Wal te' nich'an lancha tzujan yinta te' barco tu' caw lan̈o yij isba yahcanto te' yul te' niman barco tu' yu ebnaj .
44027017	Lahwi tu' xin isc'alnayo ebnaj te' barco tu' yu huntek'an nimeta lasu yun̈e yik'ni yip te' . Yaj yu chixiw ebnaj ta chalo iscawxicanayto te' xol huntek'an arena ayco yin̈ ismotx tx'otx' Libia , chiyij Sirte , yuxin isholayo ebnaj k'ap vela chismak'ico jak'ek' yun̈e nanc'ulalxa chito te' .
44027018	Haxa yet hune'xa tz'ayic xin , yu caw ayto yip yec' jak'ek' , yuxin ichico ebnaj yanayto ijatz ayco yul te' barco tu' yul ha' mar .
44027019	Haxa yet iscabwihalxa xin , haxa ismunlabal te' barco tu' , istirayto ebnaj xol ha' .
44027020	Caw tx'i'al tz'ayic matxatic'a chijilan̈ yin̈ tz'ayic yeb tx'umel , yu hune' niman jak'ek' chon̈mak'obtan̈entu'an̈ , yuxin caw c'aycanilo coc'ulan̈ , caw matxa chiconahan̈ tato chito con̈colchahan̈ .
44027021	Yaj yu caw payxa matxa chon̈wa'an̈ , yuxin ah lin̈no naj Pablo , yalni naj tet ebnaj haca' ti' : -- Hex wetbi , majaltam heyije tzet walan . Caw c'ulmi tato machi con̈el bey Creta tu' , machim cayto huntek'an ijatz yeb huntek'an munlabal ti' yeb jaben isya'tajil ti' .
44027022	Wal tinan̈ xin , machi cabconcan̈ hec'ul yuto machi hunujex chexcamoj , han̈c'an̈e te' barco ti' ch'etaxtoj ,
44027023	yuto mayati Comam Dios hune' 'angel tzotelo wetan may ak'bal , Comam Dios bay ayinicojan , ha' ayinyetan .
44027024	Ha' hune' 'angel tu' xin , mahalni wetan haca' ti' : " Mach chaẍxiw ach Pablo , yuto caw yilal hawapni yin̈ sat naj yahawil Roma , hawupaxoj yuxin chicolcha sunil anma ayicto yul te' barco ti' , machi hunu mac chicamoj , " ẍi naj wetan .
44027025	Yuxin tinan̈ hex wetbi , aweco yip heyanma , yuto chicawxi inc'ulal yin̈ Comam Dios ta caw yilal yijni isba tzet mahulic'o naj 'angel tu' yala' wetan .
44027026	Yaj chon̈tirlaxolo isti' ha' mar bey hune' tx'otx' ay xol ha' mar , ẍi naj Pablo tu' .
44027027	Yet hune' ak'bal xin , yin̈xa iscan̈lan̈eb tz'ayic jec'an̈ yiban̈ ha' mar , japnihan̈ yiban̈ ha' mar Adri'atico , bay nanantaxan̈e chito te' barco yu jak'ek' . Caw yin̈mi chuman ak'bal xin , isnani ebnaj chimunlacto yul te' barco tato japnixahan̈ yin̈ tx'o tx'otx' .
44027028	Yoc ebnaj ismaleno hanta isnahatil yehayto yich ha' , caw treinta y seis metro yehayto yich ha' tu' . Cotohan̈ hanic'xa , yocpaxo ebnaj ismalenoj , veinticinco metroxan̈e yehayto yich ha' .
44027029	Yaj yu chixiw ebnaj ta ch'alo ay bay chismak'ico isba te' yin̈ ch'en nime ch'en , yuxin isbejtzoto ebnaj can̈eb ch'en ancla yinta te' barco tu' . Caw xin ayco ebnaj isk'anni tet Comam Dios ta chisajbinaloj .
44027030	Wal ebnaj chimunla yul te' barco tu' , isna ebnaj yelcan̈ yul te' , yuxin oc ebnaj yak'ayto te' lancha yul ha' , yanico ebnaj lek'ti'al tato chiyayto ebnaj yak'bil ch'en ancla sata te' barco tu' .
44027031	Wal naj Pablo xin , caw yin̈ an̈e yal naj tet naj capit'an yeb tet ebnaj soldado haca' ti' : -- Tato chi'el ebnaj yul te' barco ti' , caw mach chexcolcha hex ti' , ẍi naj .
44027032	Hac tu' xin caw yin̈ an̈exan̈e isc'upilo ebnaj soldado tu' tx'an̈ lasu bay t'un̈an te' lancha tu' , isbejtzonto ebnaj te' yul ha' .
44027033	Yet lan̈anxa issajbilo xin , yalni naj Pablo tet ebnaj sunil tato yilal iswa' ebnaj , yalni naj tet ebnaj : -- Caw cabxa semana mach chexwa'i yu heyilni tzet chextan̈i .
44027034	Yaj chiwalan teyet tato yilal hewa'i yun̈e yoc heyip . Caw machi hunujex chexc'aytoj , maẍtic'apaxo hunq'uitano xil hewi' chic'aytoj .
44027035	Lahwi yalni naj Pablo hune' tu' xin , yinican̈ naj hune' ixim pan , yak'ni naj yuch'andiosal tet Comam Dios yin̈ sat ebnaj sunil . Lahwi tu' isk'axpon naj ixim , yoc naj iswahno ixim .
44027036	Hayet yilni ebnaj tu' xin , yak'locan̈ isc'ul ebnaj , yocpaxo ebnaj wa'o sunil .
44027037	Caw cab ciento setenta y seis on̈an̈ ayon̈icojan̈ yul te' barco tu' .
44027038	Yet islahwi iswa'cano sunil ebnaj xin , isbejtzonayto ebnaj ixim trigo xol ha ha' yun̈e ishan̈k'o yijatz te' barco tu' .
44027039	Hayet issajbilo xin , yilnito ebnaj chimunla yul te' barco tu' tx'o tx'otx' , yaj mach istxum ebnaj baytu'wal ayon̈tu'an̈ , yaj xin yil ebnaj hune' isk'ab ha' mar tu' , caw naba arena-la-n̈e isti' , isnani ebnaj yinito te' barco bey tu' .
44027040	Hac tu' xin yu isc'upnito ebnaj tx'an̈ lasu ayco yin̈ ancla tu' iscancano xol ha' mar . Istoyban ebnaj istx'an̈al remo ch'ocnico yin̈ yijban te' barco tu' . Lahwi tu' xin yanican̈ ebnaj k'ap vela yin̈ sat te' yul isbeh jak'ek' yun̈e c'ul isbelwi te' , hac tu' xin yu ishitznico ebnaj te' isti' ha' .
44027041	Yaj c'uxan yapni te' yin̈ cabeb niẍte isk'ab ha' , iscan tx'apno te' xol arena . Ha' sata te' cancano tx'apno xol arena tu' , matxatic'a chiyu isbili , wal yinta te' xin caw uchc'acantoj yuto caw ec'naxa yip ha' chismak'ico isba yin̈ te' .
44027042	Ha' ebnaj soldado tu' xin yoche ebnaj ispotx'o ebnaj presowom , yun̈e machi hunu ebnaj chimak'ni ha' cat yelcan̈ .
44027043	Wal naj iscapit'an ebnaj soldado tu' , caw yoche naj iscolo' naj Pablo , yuxin mach chisje naj ispotx'lax ebnaj presowom . Ha' yute naj , to yal naj tet ebnaj ta mac yohta ismak'ni ha' , caw yilal babel chiayto xol ha' yun̈e yapni isti' ha' .
44027044	Wal mac mach chu ismak'ni ha' xin , yiban̈ yak'inte'al te' barco uchc'ato tu' oc ebnaj . Hac tu' jutehan̈ , yuxin cosunilan̈ con̈colchahan̈ , japnihan̈ isti' ha' .
44028001	Yet xacon̈colchahan̈ cosunilan̈ tet huntek'an isya'tajil tu' xin , jabenilojan̈ tato Malta isbi hune' isla bay con̈apnitu'an̈ .
44028002	Ebnaj ay bey isla Malta tu' caw xahan con̈yilan̈ ebnaj , caw xin yin̈ an̈e yaco ebnaj hune' niman k'a' yun̈e cok'aẍnihan̈ yuto caw chew , caw chiyak'paxo n̈ab .
44028003	Hac tu' xin yu yoc naj Pablo iscutx'bano cabxa yak'bil te' si' caw tajin , hayet yanicto naj te' yul k'a' xin , isxiwilti hune' no' laba xol k'a' , yul no' ischino isk'ab naj , yoccano t'un̈no no' yin̈ isk'ab naj Pablo tu' .
44028004	Hayet yilni ebnaj ah con̈ob tu' ta t'un̈anico no' laba tu' yin̈ isk'ab naj , yalni ebnaj tet hunun haca' ti' : -- Hune' naj ti' caw potx'om anmami naj , wal xin walca caw ya'ta mayu iscolcha naj yiban̈ ha' mar , yaj caw yilal istohlan naj ismul yuxin caw chicamo naj , ẍi ebnaj .
44028005	Wal naj Pablo tu' xin , istzicayo naj isk'ab yiban̈ k'a' , yayc'ay no' laba tu' , maẍtic'a xin nich'ano tzet yu naj yu no' .
44028006	Caw sunil ebnaj ch'echman ismalcan̈ isk'ab naj Pablo tu' , maca iscamayo naj . Caw xin hunep ismaj ebnaj tato ay chu naj Pablo tu' , yaja' yet yilni ebnaj tato maẍtic'a tzet yu naj , ishelni ebnaj isnabal , yichico ebnaj yalni haca' ti' : -- Hune' naj ti' c'uxan tato dios naj , ẍi ebnaj .
44028007	Iscawilal tu' xin ay istx'otx' naj iswi'ehal yeco xol anma tu' , Publio isbi . Ha' naj xin con̈chahnihan̈ yatut , caw c'ul con̈yilan̈ naj yin̈ oxeb tz'ayic .
44028008	C'uxan ayto ismam naj Publio tu' sat tx'at yu hune' niman k'a' yeb xin yu chic'ul . Hac tu' xin yu yocto naj Pablo istucleno naj bay hilan tu' , yoc naj txahlo xin . Lahwi istxahlicano naj Pablo tu' , yanayo naj isk'ab yiban̈ naj ya'ay tu' , iscawxican̈ naj .
44028009	Yu hune' tzet yu tu' xin sunil anma ya'ay apni isc'atan̈ naj Pablo , iscawxican̈ anma sunil .
44028010	Caw tzetc'a tzettaj ye tu' salax jetan̈ yu anma tu' . Haxa yet cotohan̈ yul barco xin yak'nipaxo ebnaj tzettaj ye tu' chiocnico juhan̈ yin̈ cobelan̈ .
44028011	Oxeb ixahaw xin ayon̈an̈ bey hune' isla Malta tu' , lahwi tu' xin jocan̈ yul hune' te' barco ton̈e txajan yechman yec' n̈abil , ah Alejandr'ia te' . Yin̈ sat te' barco tu' xin ayco yechel cabeb tioẍ , C'astor isbi hune' , wal hunxa xin P'olux isbi .
44028012	Hac tu' xin yu japnihan̈ bey yul con̈ob Siracusa , jehayojan̈ bey tu' yin̈ oxeb tz'ayic .
44028013	Lahwi tu' xin cotopaxojan̈ , japnihan̈ yul con̈ob Regio . Haxa hunxa tz'ayic xin , yichico hune' jak'ek' chitit yin̈ sur , haxa yin̈ iscab tz'ayic japnihan̈ bey con̈ob Puteoli .
44028014	Ha' tu' chahloyo huntek'an ebnaj ayxaco yul isk'ab Comam juhan̈ , yalni ebnaj jetan̈ tato chon̈cancanojan̈ hune' semanahil isc'atan̈ ebnaj . Lahwi tu' xin cotopaxojan̈ yin̈ cobelan̈ bey con̈ob Roma .
44028015	Ebnaj xachahni Comam yul yanma ay yul con̈ob Roma tu' , caw yohtaxa ebnaj tato chon̈apnihan̈ yuxin tit ebnaj con̈ischahban̈ yul beh ; ay ebnaj hata bey hune' niman txon̈bal , Apio isbi , con̈yechmahan̈ . Aypaxo ebnaj juẍta bey bay chihallax Oxeb Waybalil . Hayet yilni naj Pablo ebnaj tu' , yak'ni naj yuch'andiosal tet Comam Dios , caw yik'ni yip yanma naj .
44028016	Hayet japnihan̈ yul con̈ob Roma tu' , yanico naj capit'an ebnaj presowom yul isk'ab naj yahawil ebnaj soldado , wal naj Pablo xin nan alaxicto naj yul hune' n̈a yeb hune' naj soldado chitan̈eni .
44028017	Iscabwihalxa japnihan̈ xin , yawten naj Pablo ebnaj iswi'ehal yeco xol ebnaj Israel ay yul con̈ob Roma tu' , yet iscutxico ebnaj xin , yalni naj Pablo tu' haca' ti' : -- Hex wuẍtaj , walca caw machi inmulan insayicojan yin̈ ebnaj Israel yeb yin̈ iscuywabal ebnaj ichamta jichmam , yaj xin quinyacojan ebnaj yahawil Israel ti' preso yul con̈ob Jerusal'en ; lahwi tu' quinyanipaxicojan ebnaj yul isk'ab ebnaj romano ti' .
44028018	Yaja' yet isk'amben ebnaj ah Roma tu' wetan tzet inmulan , caw yoche ebnaj quinisbejtzo'an yuto caw machi hunu inmulan caw tx'oj wacojan chik'anni camical win̈an .
44028019	Wal ebnaj Israel xin caw mach isje ebnaj quinisbejtzo'an , yuxin ink'anti inbahan tet naj emperador , jahaw ay Roma ti' , yun̈e ha' naj ch'ilni tzet chinelicojan . Walinan xin caw matzet chiwacojan ismulo ebnaj jet con̈ob tu' .
44028020	Yu ton hune' ti' yuxin maquexwawtehan , yun̈e quexwilnihan cat walnihan teyet ; yuto ay hune' mac echmabil yul ju han̈on̈ Israel hon̈ ti' , yu ton hune' tu' yuxin c'albilinan yu ch'en cadena ti' , ẍi naj .
44028021	Yalni ebnaj tet naj Pablo tu' : -- Walon̈ti'an̈ maẍto hunu carta chihul jetan̈ yu ebnaj ay yul ismajul Judea tu' yin̈ tzet hawe hach ti' , machipaxo hunu ebnaj juẍta israelita ay bey tu' chul halno jetan̈ yin̈ hunu tzet ye tu' tx'oj tawin̈ .
44028022	Wal tinan̈ chijochehan̈ jabehan̈ tzet ch'ec' yin̈ hanabal , yuto caw johtajan̈ tato caw sunil bay tx'oj istzotel anma yin̈ hune' cuybanile ti' , ẍi ebnaj tet naj Pablo tu' .
44028023	Hac tu' yu yalnicano ebnaj tzet tz'ayical chi'apni ebnaj isc'atan̈ naj Pablo tu' . Hayet yapni istz'ayical tu' xin , caw tzetc'a yu yapni ebnaj isc'atan̈ naj . Yichico naj yalni Istzoti' Comam Dios tet ebnaj yin̈ sac'ayalil masanta yin̈ k'ejbiyal . Yal naj Pablo tu' yin̈ tzet chu yoc ebnaj yul isk'ab Comam Dios . Tzotelpaxo naj tet ebnaj yin̈ tzet tz'ibn̈ebilcano yu naj Mois'es yeb tzet tz'ibn̈ebilpaxcano yu ebnaj ischejab Comam Dios ec'lena yet payat , yun̈e yanayto ebnaj yul yanma , cat yanico isba ebnaj yul isk'ab Comam Jesucristo .
44028024	Ay xin ebnaj anayto yul yanma yin̈ tzet yal naj Pablo tu' , aypaxo xin ebnaj mach anayto yul yanma .
44028025	Yaj yu mach lahano istxumni ebnaj yin̈ tzet yal naj Pablo tu' , istzabnico ebnaj istohi . Yuxin yal naj Pablo tet ebnaj haca' ti' : -- Caw yeltic'a chiyal Comam Esp'iritu Santo yet yak'ni Comam yala' naj Isa'ias , ischejab Comam Dios , tet ebnaj jichmam yet payat , yet yalni Comam tet naj haca' ti' :
44028026	As hal tet huntek'an anma ti' haca' ti' : " Hex ti' caw yeli cheyabe , yaj mach chitxumchalo heyu ; caw cheyila , yaj mach chinachalo heyu , " cachi .
44028027	Yuto ha' yanma sunil huntek'an anma ti' xacawbiloj , yuxin caw mach chabe isc'ulal . Caw mutz'anpaxo sat ; yuxin caw mach chiyu yilni istoholal , maẍtic'a chiyabe yu istxiquin . Maẍtic'a chistxumpaxo ninoj , maẍtic'a xin chisje ishela' isbeybal yu wak'ni tan̈ojan ismul , ẍi Comam Esp'iritu Santo tu' .
44028028	Tinan̈ xin caw cam cheyabecanoj tato yin̈ hune' tiempo chijicheco ti' , chihallaxic'o hune' colbanile chiyak' Comam Dios ti' tet anma mach Israeloj , yaja' ec'na chiyak'ayto anma yul yanma , ẍi naj Pablo .
44028029	Yet yalni naj Pablo hune' tu' , isto ebnaj Israel , yoc ebnaj iscajlen isba yin̈ tzet yal naj .
44028030	Wal naj Pablo xin , caw cab habil cancano naj yul hune' n̈a c'amn̈ebil yu tu' . Caw xin chitzala isc'ul naj chischahni naj anma ch'apni tuclenoj .
44028031	Yin̈ sunil yanma naj Pablo yalic'o Istzoti' Comam Dios yin̈ tzet chu yoc anma yul isk'ab Comam , chiscuynipaxo naj anma yin̈ tzet yelapno ye Comam Jesucristo . Machi xin mac chihalni hunu tzet ye tu' yin̈ tzet chal naj Pablo .
45001001	Hanin Pablo inti'an ismunlawom Comam Jesucristo wehan , awtebilinan yu Comam Dios yu wocan ischejabo Comam Jesucristo , yeb xin saybilinan yu walnic'ojan Tzoti' c'ul yet colbanile .
45001002	Hune' Tzoti' c'ul yet colbanile tu' , halbilcano yu Comam Dios yet payat , tz'ibn̈ebilcano yul Yum Comam yu ebnaj ischejab .
45001003	Ha' huntek'an cuybanile tz'ibn̈ebilcano tu' , yin̈ Comam Jesucristo Jahawil chitzoteli , Comam Isc'ahol Comam Dios . Comam Jesucristo tu' yin̈ yuninal yuninal naj rey David titna Comam yet yulic'o yul sat yiban̈k'inal ti' .
45001004	Yaja' yu Yesp'iritu Comam Dios ayco yin̈ , yeb yu itzitzbican̈ Comam xol camom , hac tu' xin yu isyeni isba tato Isc'ahol Comam Dios yehi yeb xin caw ay yip .
45001005	Yu Comam Jesucristo yuxin xainchahan isc'ulal . Quinyanicojan Comam Dios ischejabo Comam Jesucristo yu walnic'ojan Istzoti' , haxinwal ay mac chichahnayto Comam yul yanma yul hunun con̈ob , cat isyijen yin̈ tzet chala .
45001006	Xol huntek'an mac tu' ayexico hex ti' , awtebilex yu heyoc yul isk'ab Comam Jesucristo .
45001007	Chintz'ibn̈etojan hune' carta ti' teyet hex ayex bey yul con̈ob Roma . Caw xahan ayex yu Comam Dios , awtebilexpaxo yu heyoc iscon̈obo Comam . Yak'ab Comam Dios Mame yeb Comam Jesucristo isc'ulch'anil isc'ul yeb ak'anc'ulal teyet .
45001008	Tinan̈ xin , yin̈ isbi Comam Jesucristo chiwak'an yuch'andiosal teyin̈ tet Comam Dios yuto sunil yulaj con̈ob chihallaxi tato caw ayco heyanma yin̈ Comam Dios .
45001009	Caw yohta Comam tato hunta el chintxahlihan chexinnatijan yin̈ intxahan . Yin̈ sunil wanmahan chinyijehan walnic'ojan Istzoti' Isc'ahol Comam .
45001010	Chink'annihan tet Comam Dios tato chiel yin̈ isc'ul Comam chinapnihan quexwila'an .
45001011	Yuto caw chiwochehan quexwila'an yu incolwahan hanic'o teyin̈ yin̈ yet Comam , haxinwal chiyik' yip heyanma yin̈ Comam .
45001012	Hac tu' xin chu jiptzelen coba hununon̈ , yuto hun lahanxa yeco janma yin̈ Comam .
45001013	Hex wuẍtaj hex wanab , chiwochehan cheyohtan̈eloj tato tx'i'alxa el chiwochehan chintohan quexwila'an , yaja' maẍtotic'a chij isba intohan . Chiwochehan ta hayet chinapnihan texol , tx'i'al mac chioc yul isk'ab Comam wuhan , haca'tic'a chiwuhan yulaj hunun con̈ob bay chinec'an xol anma mach Israeloj .
45001014	Yuto inc'asan ye walnilojan Istzoti' Comam Dios tet macxan̈etic'a anmahil , tet anma ay iscuyu maca tet anma mach iscuyu , tet anma ay yitz'atil iswi' maca tet anma machi yitz'atil iswi' .
45001015	Yuxin ayco yin̈ inc'ulan intohan walnoc'ojan Tzoti' c'ul yet colbanile texol bey Roma tu' .
45001016	Wal haninti'an , mach chintx'ixwilojan yin̈ Tzoti' c'ul yet colbanile , yuto yip Comam Dios yehi ; ha' ch'ak'ni colbanile tet sunil mac chianayto yul yanma . Yin̈ babelal hallax jet han̈on̈ Israel hon̈ ti' , tzujan tu' xin yallax tet anma mach Israeloj .
45001017	Hune' Tzoti' c'ul yet colbanile ti' , ha' chiak'ni johtan̈elo yin̈ tzet chu joc c'ulal yul sat Comam Dios , cachann̈e yu cochahni Comam Jesucristo yul janma , haca' yalni yul Yum Comam Dios : " Ha' mac caw c'ul yul sat Comam Dios yin̈xan̈e Comam ayco yanma , yuxin ay isk'inal mach istan̈bal , " ẍiayoj .
45001018	Wal xin chati Comam Dios isya'tajil yul satcan̈ yiban̈ anma tx'oj , anma maẍtic'a chiwatx'en istoholal . Yu istx'ojal anma tu' yuxin mach chiohtan̈elaxilo isyelal .
45001019	Yin̈ tzet chu johtan̈enilo Comam Dios caw yohtaxa anma ; mach ewano ye yul sat yuto ha'tic'a Comam yenilo tet .
45001020	Waxan̈ca mach chijilico yin̈ Comam Dios , yaja' chu johtan̈enilo Comam yu tzet ye tu' watx'ebilxa yu . Yuto yettaxtic'a iswatx'encano Comam hune' yul sat yiban̈k'inal ti' isyenilo isba yin̈ caw haban tato caw Dios Comam , yeb ta caw machi bak'in chitan̈ yip . Yuxin huntek'an anma tu' matxa tzet tz'aj yala' yun̈e iscolni isba .
45001021	Waxan̈ca caw yohta anma tato ay Comam Dios , yaja' maẍtic'a yiyo isba anma tet Comam haca' caw yehi . Maẍtic'a xin yak'paxo anma yuch'andiosal tet Comam , wal xin han̈c'an̈etic'a issucal chiec' yin̈ isnabal yu k'ejholo ayco yin̈ isnabal .
45001022	Caw tz'ajan isc'ul anma tu' yalni , yaja' caw suc ,
45001023	yuto xaisbejcano anma Comam Dios caw aycano ismay isk'ak'al yip , Comam maẍtic'a chicami . Haxa yechel anma cambehal yehi , yeb no' ch'ic , yeb no' laba yeb yechel no nok' can̈eb yoj , ha' yaco anma isdiosaloj .
45001024	Yuxin alaxcanico huntek'an anma tu' xol istx'ojal yu Comam Dios , chiswatx'en anma tzet chal isc'ul , caw xin tx'ixobal tzet chiswatx'e anma yin̈ hunun .
45001025	Maẍtaj isyelal Comam Dios yayto anma yul yanma , walxinto ha' lek'ti'al yayto anma yul yanma . Ha' xin tet huntek'an tzet watx'ebil yu Comam Dios ha' bay chiyo isba anma yeb ha' chaco anma ismay ; maẍtaj tet Comam watx'en̈e sunil tzet ye tu' , Comam yet ay yanico anma ismay yin̈ sunilbal tiempo , ¡ hacojab tu' !
45001026	Yu hune' tu' yuxin bejbilcano anma yu Comam Dios , chiswatx'en tzet choche isc'ul , huntek'an caw tx'ixobal . Ebix ix xaisbejcano ebix huntek'an ik'biltic'a yu yin̈ yochen isba yeb yichamil , chiswatx'en ebix huntek'an tzet ye tu' yeb yet ixal mach yeto ay iswatx'eni .
45001027	Hacpax tu' ebnaj winaj xaisbejcano ebnaj huntek'an tzet ik'biltic'a yu yin̈ yochen isba yeb yixal , caw chipalc'on ebnaj iswatx'en istx'ojal yin̈ hunun haca' tzet chal yanma , caw xin tx'ixobal tzet chiswatx'e ebnaj yin̈ yet winajil . Ha'tic'a xin isnimanil ebnaj chichahni isya'tajil ispajo istx'ojal chiswatx'e tu' .
45001028	Yaja' yu machi yelapno Comam Dios yul sat anma , yuxin bejbilcano anma yu Comam yin̈ sunil istx'ojal chiec' yin̈ isnabal . Chiswatx'en anma tzet ye tu' mach yeto ay iswatx'eni .
45001029	Caw nohnaco sunil tzet ye tu' mach c'ulo yin̈ huntek'an anma tu' , han̈c'an̈etic'a istx'ojal nabil yu iswatx'eni , han̈etic'a k'alomal ayco yin̈ isc'ul issayni , caw chitzala isc'ul iswatx'en istx'ojal . Ton̈etic'a chichiwa isc'ul yin̈ yet anmahil cat ispotxwahi , ak'om howal , cat yak'ni subchaho anma , tx'ojn̈etic'a nabil yu yin̈ yet anmahil , yeb halom k'umal .
45001030	Chishobcan̈ lek'ti'al yin̈ yet anmahil , ayco ishowal yin̈ Comam Dios , chisyah yet anmahil , caw chican̈ isba , caw lolo' , chisnacan̈ istx'ojal , mach chisyije yin̈ tzet chal ismam ismi' .
45001031	Caw lut' chute isba , tzet haltebil yu mach chisyije , matxa isc'ulch'anil isc'ul yin̈ yet anmahil , mach chak' nimanc'ulal , yeb mach chitz'ay isc'ul yin̈ yet anmahil .
45001032	Caw yohta huntek'an anma tu' ta halbilcano yu Comam Dios tato ha' mac chiwatx'en huntek'an istx'ojal tu' chitocano yin̈ camical mach istan̈bal , yaja' wal anma tu' caw chislahico iswatx'en istx'ojal , chitzalapaxoj tato ay mac chiwatx'en istx'ojal .
45002001	Yuxin matxa tzet tz'aj hawala' hach chachoc hawila' yin̈ tzet chiswatx'e hawet anmahil , mach chiyoc yin̈ mac anmahil hach , yet chachoc hawilno tzet chiswatx'e hawet anmahil tu' , hach hunach chawiti' isya'tajil tawiban̈ yuto lahan tzet chawatx'epaxo yebi .
45002002	Yaja' wal xin caw johtaj tato ha' Comam Dios chiilni yin̈ caw isyelal yin̈ tzet chielico mac chiwatx'en haca' tu' , cat iscawxico ismul yiban̈ yu Comam .
45002003	Walex chexoc heyila' istx'ojal chiswatx'e heyet anmahil , lahan xin chewatx'epaxo yebi . ¿ Ham heyalni tato chexcolcha tet isya'tajil chati Comam Dios ?
45002004	¿ Mato cheyah isc'ulch'anil isc'ul Comam caw ay yelapnoj ? Ta hac tu' machi xin chenaloj tato ha' isc'ulch'anil isc'ul Comam yeb isnimanc'ulal Comam , ha' lan̈an quexyinito yin̈ heyanico heba yul isk'ab Comam .
45002005	Yaja' yu iscawil heyanma yeb yu mach cheje heyak'aco heba yul isk'ab Comam Dios , cat hebejnicano istx'ojal , yu hune' tu' xin lan̈an hecutxbanico ishowal Comam Dios teyiban̈ yin̈ hune' istz'ayical isya'tajil , yet chilni Comam yin̈ caw isyelal yin̈ tzet chielico anma .
45002006	Yin̈ hune' tz'ayic tu' chak' Comam ispaj selel tet hunun anma hatatic'a tzet iswatx'e .
45002007	Chak'nipaxo Comam k'inale mach istan̈bal tet mac maẍtic'a isbej iswatx'en isc'ulal yuto choche ta c'ulch'ann̈etic'a yul sat Comam Dios , yeb ta ay yelapno yul sat Comam yeb yu issayni tzet ye tu' mach istan̈bal .
45002008	Yaja' xin chitit ishowal Comam cat yanayo isya'tajil yiban̈ mac han̈etic'a tzet choche isc'ul chissayic'oj , mach choche isyije cuybanile caw yeli ; han̈c'an̈etic'a yin̈ istx'ojal ayco yanma .
45002009	Chitit isya'tajil yiban̈ , cat yec'ya' yanma sunil anma chiwatx'en istx'ojal ; yin̈ babelal yiban̈ anma Israel , lahwi tu' xin yiban̈ anma mach Israeloj .
45002010	Wal xin chak' Comam issak'alil , yeb ismay yeb ak'anc'ulal tet mac chiwatx'en isc'ulal ; yin̈ babelal tet anma Israel , tzujan tu' xin tet anma mach Israeloj .
45002011	Yuto yul sat Comam Dios lahan anma sunil .
45002012	Sunil mac mach ayoco yalan̈ isley naj Mois'es yet yanico ismul , maẍtaj yin̈ ley tu' chiillaxi yin̈ tzet chielicoj . Wal mac ayco yalan̈ ley tu' xin yanico ismul , ha'tic'a yin̈ ley tu' chiillaxi yin̈ tzet chielicoj .
45002013	Ha' anma chiaben ley machi xin chisyijepaxo tzet chala , ha' anma tu' mach c'ulo yul sat Comam Dios , walxinto ha' anma chiyijen yin̈ tzet chala , ha' anma tu' c'ul yul sat Comam Dios .
45002014	Waxan̈ca mach ayocto anma mach Israelo yalan̈ isley naj Mois'es , yaja' ta chiswatx'e yul yet ischuquil haca' chal ley tu' , chalilo chal tu' tato aytic'aco hune' ley tu' yin̈ isnabal ebnaj .
45002015	Yu isbeybal xin chisyeloj tato ayxaco hune' ley tu' yin̈ yanma , chisyenipaxilo yin̈ tzet chu istxumni . Ha'tic'a isnabal ebnaj chalni tet tato c'ul maca tx'oj tzet chiswatx'e .
45002016	Haca' yalni hune' Tzoti' c'ul yet colbanile chiwalic'oti'an chihul istz'ayical yet chilni Comam Dios yu Comam Jesucristo ismul anma ewan yehi .
45002017	Ayex cheyican̈ heba yuto Israel hex , yin̈ isley naj Mois'es tzujanex , caw xin lolo' cheyute heba yuto iscon̈ob Comam Dios heyehi .
45002018	Heyohtaj baytet choche Comam Dios chewatx'e , ha' xin ley tu' cheẍyeni hesayni isc'ulal .
45002019	Caw chicawxi hec'ul teyin̈ tato chu heyijbanic'o mac maẍto ohtan̈e Comam Dios haca' mac mach chu yilni , yeb haca' issajilk'inal heyehico yin̈ anma ayco xol k'ejholo heyalni .
45002020	Caw xin chicawxipaxo hec'ul teyin̈ ta chu hecuyni anma suc isc'ul , yeb ta ijbalomex yin̈ anma matzet yohtaj , yuto yu isley naj Mois'es ayco yul hek'ab yuxin caw ay yitz'atil hewi' yeb heyohta isyelal , heyalni .
45002021	Yuxin tato checuy hunuxa heyet anmahil , ¿ tzet yin̈ xin maẍtajex checuy heba babel ? Cheyala tato mach chu jelk'awi , yaja' xin chexelk'awipaxoj .
45002022	Ayex cheyala ta mach chexixli , yaja' xin chexixlipaxoj . Cheyah ej tioẍ , yaja' xin cheyelk'apaxilti tzet ayicto yul yatut tioẍ tu' .
45002023	Caw lolo' cheyute heba yin̈ isley naj Mois'es ak'bil teyet , yaja' xin cheyilo ispixan Comam Dios yuto mach cheyije yin̈ tzet chala .
45002024	Haca' tz'ibn̈ebilcano yul Yum Comam Dios bay chal haca' ti' : " Anma mach Israeloj caw tx'oj istzotel yin̈ Comam Dios , yaja' heyu hex ti' , " ẍiayoj .
45002025	Caw yeli , hune' circuncisi'on ayco yin̈ henimanil , ha' chaliloj ta cheyije isley naj Mois'es , yaja' ta mach cheyije xin , lahan chaliloj haca'tic'a mach hune' circuncisi'on tu' yin̈ henimanil .
45002026	Wal ebnaj machi circuncisi'on yin̈ xin yaja' chiswatx'e ebnaj haca' chal ley tu' , ebnaj tu' haca'tic'a ayxaco circuncisi'on yin̈ .
45002027	Ebnaj mach ayoco circuncisi'on yin̈ isnimanil , yaj chisyije tzet chal ley tu' , ha' chihalnilo ismul ebnaj mach chiyijen ley tu' waxan̈ca ayco circuncisi'on yin̈ , yeb waxan̈ca yohta hune' ley tz'ibn̈ebil tu' .
45002028	Maẍtaj ha' mac chihallax Israel yu anma , maca yu ayxaco circuncisi'on yin̈ isnimanil , ha' caw yeli israelita yul sat Comam Dios .
45002029	Wal xin ha' mac caw yeli Israel yul sat Comam Dios , ha' ton mac ayco yanma yin̈ Comam . Hune' yechel circuncisi'on tu' Yesp'iritu Comam chianico yin̈ janma , maẍtaj yu ley tz'ibn̈ebilcanoj . Mac haca' tu' , maẍtaj yul sat anma caw c'ul , to ha' yul sat Comam Dios .
45003001	Yuxin , ¿ tzet cheyute heyalni yin̈ hune' chiwalti'an ? ¿ Tom mach yelapno anma Israel yeb hune' circuncisi'on ayco yin̈ tu' cheyute hetxumni ?
45003002	Wal xin caw ay chaliloj yuto cawxi isc'ul Comam Dios yak'ni Istzoti' tet anma Israel .
45003003	Yaja' , ¿ tzet xin chielicoj tato ay anma Israel mach chiswatx'e yin̈ tzet chal Comam Dios ? ¿ Tom yu hune' tu' yuxin mach chisyijepaxo Comam Istzoti' halbilcano yu ?
45003004	¡ Machoj ! Walxinto ha'n̈e isyelal chal Comam chij isba yin̈ tzet chala waxan̈ca sunil anma caw lek'ti' , haca' yalni yul Yum Comam bay chala : Yuxin chaẍhallax c'ulal yu anma yu tzet chawala , hayet chaẍyilwen anma machi nino istx'ojal chiilchalo tawin̈ , ẍiayoj .
45003005	Wal xin ay mac chihalni haca' ti' : " Ta yu istx'ojal chicowatx'e chiixtan̈wiloj tato han̈e istoholal chiswatx'e Comam , " ẍi anma . Yuxin ¿ tzet cheyute heyalni hex ti' ? ¿ Tom istx'ojal chiswatx'e Comam yet chiyanayo isya'tajil jiban̈ yu istx'ojal chicowatx'e ? ¡ Machoj !
45003006	Caw istoholal chiswatx'e Comam . K'inaloj , ta maẍtaj istoholal chiswatx'e Comam , machim chu yoc Comam yilni yin̈ tzet chielico anma yul sat yiban̈k'inal ti' .
45003007	Ay mac chitxumni haca' ti' : " Yet chiwanicojan lek'ti'al caw ec'balto chisyelo isba isyelal yip Comam Dios , yaja' ¿ tzet yin̈ xin chiillaxi yin̈ tzet chinwatx'ehan cat wallaxan mulumal ? " ẍi anma tu' .
45003008	Ay mac chalni tato hac tu' walnihan . Tato hac tu' , ¿ tzet yin̈ xin maẍtaj istx'ojal chicowatx'e yun̈e caw yixtan̈wilo isc'ulch'anil isc'ul Comam Dios ? Ay anma tx'oj isnabal chalni ta hac tu' incuynihan anma . Ha' mac chihalni haca' tu' , ha' ay yet yay isya'tajil yiban̈ yu Comam Dios .
45003009	Wal xin , ¿ tom ec'bal c'ulon̈ han̈on̈ Israel hon̈ ti' sata anma mach Israeloj ? ¡ Machoj ! Wal xin lahanon̈ cosunil . Xawalan teyet tato sunil anma Israel yeb anma mach Israeloj ayicto yalan̈ yip mule .
45003010	Haca' yalni yul Yum Comam Dios , bay chala : Machi hunu mac c'ul , nitam hunuj .
45003011	Machi hunu mac chitxumchalo yu , machi hunu mac chisaynilo Comam Dios .
45003012	Sunil mac chic'ayic'oj , sunil mac xayetato isba . Machi hunu mac chiwatx'en isc'ulal nitam hunuj .
45003013	Caw han̈etic'a istx'ojal chielti yul isti' anma , lahan haca' hunu bay mujan camom elna ismajil . Caw xin chak' subchaho yet anmahil yin̈ lek'ti'al chala . Haca' veneno ayicto yul isti' no' laba , hac tu' ismachiswalilal tzet chielti yul isti' anma .
45003014	Han̈etic'a tz'acti' chielti yul isti' anma , yeb tzoti' caw tx'oj .
45003015	Caw xin yin̈ an̈e chito potx'wal yin̈ yet anmahil .
45003016	Bajxan̈etu'wal cheq'ui chietaxto tzet ye tu' yu , bisc'ulaln̈etic'a chiec' yak'a'canoj .
45003017	Mach yohtajo isbelal yet ak'anc'ulal .
45003018	Maẍtic'a yelapno Comam Dios yul sat , ẍiayo yul Yum Comam .
45003019	Caw johtaj tato sunil tzet tz'ibn̈ebilcano yin̈ ley yet payat tu' , ha' tet mac ayicto yalan̈ ley tu' ha' tet chitzoteli , yun̈e sunil mac chiscach isti' , cat istak'wenico ismul yiban̈ tet Comam Dios .
45003020	Yuto machi huno mac chioc c'ulal yul sat Comam Dios yu isyijen yin̈ tzet chal ley , wal xin cachann̈e ismunil hune' ley tu' ha' isyeniloj tato caw mulumon̈ .
45003021	Tinan̈ xin , xaisyelo Comam Dios yin̈ tzet chu joc c'ulal yul sat Comam , maẍtaj yu coyijen ley . Wal xin halbilcano yu naj Mois'es yeb yu ebnaj ischejab Comam yet payat yin̈ tzet chu joc c'ulal yul sat Comam .
45003022	Yu janico janma yin̈ Comam Jesucristo yuxin chon̈oc c'ulal yul sat Comam Dios , hacpax tu' xin sunil mac chianayto yul yanma yin̈ Comam chioccano c'ulal yuto lahan anma sunil .
45003023	Mulumon̈ cosunil yul sat Comam , yuxin maẍto hunu mac xatzujcha apno isc'ulch'anil Comam yu . Sunil mac yacanico ismul , yuxin nahat yehilo yin̈ iscolbanil chak' Comam Dios .
45003024	Yu isc'ulch'anil isc'ul Comam yuxin chon̈oc c'ulal yul sat , yaj yu colbilon̈xa yu Comam Jesucristo , sunil ti' ak'bil matanil jet yu Comam Dios .
45003025	Comam Jesucristo oc xahanbalil yu Comam Dios . Ismalto ischiq'uil yu yak'ni nimanc'ulal yin̈ ismul anma . Chischah anma hune' nimanc'ulal yu yanico yanma yin̈ Comam . Hac tu' chu isyeni Comam tato ha' istoholal chiswatx'e yet yak'ni nimanc'ulal yin̈ ismul anma yet payat tiempo tu' .
45003026	Hacpax tu' tinan̈ , chisyelo Comam Dios tato ha' istoholal chiswatx'e , yeb ta yexn̈eto iswatx'en istoholal yet chon̈yalni Comam c'ulal yu chijayto yul janma yin̈ Comam Jesucristo .
45003027	Ta hac tu' chal tu' , ¿ tzettaxca xin chielico hune' helolo'al ? Chitan̈canoj yuto maẍtaj yu coyijen isley naj Mois'es yuxin chon̈colchahi , walxinto yu janico janma yin̈ Comam Jesucristo .
45003028	Hacpax tu' xin chu johtan̈encaniloj ta yu janico janma yin̈ Comam Jesucristo yuxin chon̈oc c'ulal yul sat Comam , maẍtaj yu coyijen ley .
45003029	¿ Tom han̈c'an̈e han̈on̈ Israel hon̈ ti' coDiosal ye Comam Dios ? ¿ Tom mach isDiosalopaxo anma mach Israelo ye Comam ? Wal xin caw yeli isDiosalpaxo anma mach Israelo ye Comam .
45003030	Yuto hune'n̈ech'an Comam Dios , yuxin macta ayco circuncisi'on yin̈ , yeb macta machi circuncisi'on yin̈ , chioc c'ulal yul sat Comam Dios , yaj yu yanico yanma yin̈ Comam Jesucristo .
45003031	Yet chijanico janma yin̈ Comam , ¿ tom lan̈an jalni tato matxa tzet chal yelapno ley ? ¡ Machoj ! Wal xin chicoyelo yin̈ tzet chal yelapno ley tu' .
45004001	Haca' jichmam Abraham , ¿ tzet yu yoc icham c'ulal yul sat Comam Dios heyalni ?
45004002	Tato yu tzet iswatx'e icham yuxin oc icham c'ulal yul sat Comam Dios , yimican̈ isba icham , wal xin machoj .
45004003	Chal yul Yum Comam Dios : " Yayto icham Abraham yul yanma yin̈ Comam Dios , yu hune' tu' yuxin oc icham c'ulal yul sat Comam , " ẍiayoj .
45004004	K'inalo tato ay hunu naj chimunla yinta hunu naj yahaw munil , chak'lax istohol naj . Ha' istohol naj tu' xin , mach matanilo yehi , to c'asxa ye tet naj .
45004005	Yaja' mac mach yin̈o tzet chiswatx'e chicawxi isc'ul , to chayto yul yanma yin̈ Comam , Comam chiak'ni nimanc'ulal yin̈ ismul anma . Yu ayco yanma hune' mac tu' yin̈ Comam Dios , ha' chianico c'ulal yul sat Comam .
45004006	Ha' caw naj rey David halni tato caw sak'al yet mac chal Comam Dios c'ulal , maẍtaj yu tzet chiswatx'e ,
45004007	yet yalni naj haca' ti' : Sak'al yet mac ch'ak'lax nimanc'ulal yin̈ ismul yu Comam Dios , cat isnahuln̈encanto Comam ismul tu' .
45004008	Sak'al yet mac matxa bak'inal chisnati Comam ismul , ẍi naj David tu' .
45004009	¿ Mac xin caw sak'al yet ? ¿ Tom han̈e mac ayco circuncisi'on yin̈ , mato hapaxo mac machi circuncisi'on yin̈ ? Wal xin xajalan̈ tato occano icham Abraham c'ulal yul sat Comam Dios yu yaco yanma icham yin̈ Comam .
45004010	¿ Bak'in xin oc icham c'ulal yul sat Comam Dios ? ¿ Tom yet ayxaco circuncisi'on yin̈ icham ? ¡ Machoj ! To yet maẍto chioc circuncisi'on yin̈ icham .
45004011	Wal xin tzujanilxa yoc hune' circuncisi'on tu' yin̈ icham , ha' xin oc yecheloj tato oc icham c'ulal yul sat Comam Dios yuto yayto icham yul yanma yin̈ Comam . Yuxin occano icham mamehal yin̈ huntek'an mac maẍto circuncisi'on yin̈ , yaj chayto yul yanma yin̈ Comam ; hac tu' xin chu yoccano c'ulal yul sat Comam , haca' icham Abraham tu' .
45004012	Mamepaxo icham yin̈ sunil mac ayxaco circuncisi'on yin̈ , yaja' maẍtaj yin̈ hune' yechel tu' chicawxi isc'ul , to chayto yul yanma yin̈ Comam , haca' yu yanayto icham Abraham yul yanma yin̈ Comam yet yalan̈to maẍto chioc hune' yechel circuncisi'on yin̈ icham .
45004013	Yaltecano Comam Dios tet icham Abraham yeb tetej yuninal icham , tato chischah icham ismajul yul sat yiban̈k'inal ti' , yaja' maẍtaj yu yijem icham yin̈ ley , walxinto yu yayto icham yul yanma yin̈ Comam .
45004014	K'inalo tato han̈e tet mac chiyijen ley chak' Comam Dios tzet haltebilcanoj , ta hac tu' machim tzet chal yelapno janico janma yin̈ Comam Dios chal tu' , machimpaxo tzet haltebilcano yu Comam .
45004015	Yuto ha' ismunil ley ha' yanico isya'tajil yiban̈ anma . K'inalo ta machi ley , machim mac chaco ismul yin̈ ley tu' .
45004016	Yuxin yaltecano Comam Dios hune' tu' tet icham Abraham yu yaco yanma icham yin̈ Comam . Yuxin matanil chak' Comam tzet haltebilcano yu , mach xin chishel isba to hactic'apax tu' tet yuninal icham yin̈ tzujanilxa . Ha' chal yelapno tu' to maẍn̈etaj tet mac chiyijen ley bay chak' Comam tzet yalte tu' , to jetpaxo han̈on̈ chijayto yul janma yin̈ Comam Dios haca' yu yanayto icham Abraham yul yanma yin̈ Comam ; yuxin occano icham mamehal jin̈ han̈on̈ ti' .
45004017	Haca' yalni yul Yum Comam Dios bay chala : " Caw tzetc'a anma chipohchacan̈ yin̈ej hawuninal , " ẍi Comam tet icham . Yaja' icham Abraham tu' yaco yanma icham yin̈ Comam , Comam chiak'ni itzitzbocan̈ camom yeb chiwatx'en tzet ye tu' maẍto watx'ebiloj .
45004018	Icham Abraham caw yayto icham yul yanma yin̈ Comam Dios , yoc icham yechmano yin̈ tzet yalte Comam , waxan̈ca xin maẍto ixtan̈o yijni isba . Hac tu' xin yu yoc icham mamehal yin̈ tx'i'al ej con̈ob , haca'tic'a yu yalni Comam tet icham yet yalni haca' ti' : " Haca' isbisil tx'umel , hac tu' isbisil anma chipohchacan̈ yin̈ ej hawuninal , " ẍi Comam .
45004019	Maẍtic'a xin cabconcan̈ yanma icham Abraham yin̈ Comam , waxan̈ca caw ichamxa icham , caw etza cien habilxa icham , hacpax tu' ix Sara , caw ixnamxa ix , matxa istiempohalo yuninwi ix .
45004020	Yaja' xin maẍtic'a cabconcan̈ isc'ul icham yin̈ tzet yalcano Comam , caw machi yilo yanma icham yin̈ Comam . Walxinto ip yanayto icham yul yanma yin̈ tzet yal Comam , yak'ni tzalaho isc'ul icham yin̈ Comam .
45004021	Caw yohta icham tato ay yip Comam iswatx'en tzet yalte tet icham .
45004022	Yu hune' tu' yuxin oc icham c'ulal yul sat Comam Dios , yuto yayto icham yul yanma yin̈ Comam .
45004023	Yaj maẍn̈etaj yin̈ icham Abraham tu' tz'ibn̈ebilcanoj ta oc icham c'ulal yul sat Comam Dios yet yanico yanma icham yin̈ Comam ,
45004024	walxinto tz'ibn̈ebilpaxcano jin̈ han̈on̈ xacon̈oc c'ulal yu xajaco janma yin̈ Comam , Comam ak'ni itzitzbocan̈ Comam Jesucristo Jahawil .
45004025	Comam alaxico yul isk'ab camical yu comul , lahwi tu' ispitzc'alaxcan̈ xol camom , yun̈e joccano c'ulal yul sat Comam Dios .
45005001	Tinan̈ xin xacon̈oc c'ulal yul sat Comam Dios yu jaco janma yin̈ Comam , yuxin ayon̈xaco yin̈ ak'anc'ulal yeb Comam Dios yu Comam Jesucristo Jahawil .
45005002	Yu Comam Jesucristo yuxin xacochah isc'ulch'anil isc'ul Comam Dios , yu jaco janma yin̈ Comam . Caw xin lin̈anon̈ yin̈ isc'ulal Comam tu' , yeb caw chon̈tzalahi yuto ayco yipo janma tato chak' Comam Dios isc'ulal jet , haca' isc'ulch'anil Comam .
45005003	Maẍn̈etaj yin̈ tu' chon̈tzalahi , to caw chon̈tzalapaxo yin̈ ej isya'tajil chihul jiban̈ , yuto caw johtaj tato hayet chul isya'tajil tu' caw ec'balto chicolin̈ba coba yin̈ Comam .
45005004	Yet chicolin̈ban coba yin̈ Comam tu' xin , caw ec'balto chitzala Comam jin̈ , ha' hune' tu' chioc yipo janma .
45005005	Hune' ayco yipo janma tu' mach chon̈yaco yin̈ tx'ixwilal , yuto xayak' Comam isc'ulch'anil isc'ul jet yet yak'ni Comam Comam Esp'iritu Santo yul janma .
45005006	Yet yalan̈to , machi hunujon̈ con̈k'oji cocolni coba , yaja' apni istiempohal bay halbilcano yu Comam Dios , yul Comam Jesucristo , yak'ni camo isba Comam yin̈ ismul anma .
45005007	Caw mach subuta yak'ni camo isba hunu anma yin̈ hunuxa maca , waxan̈ca caw c'ul hune' mac tu' , cachann̈e tato chipalc'on isc'ulch'anil isc'ul hunu maca , wal tu' aymi hunu mac chishin isba iscam seleloj .
45005008	Yaja' wal Comam Dios , caw isyelo Comam isc'ulch'anil isc'ul jet , waxan̈ca caw mulumon̈ , yaja' yak' camo isba Comam Jesucristo jin̈ .
45005009	Tinan̈ xin c'ulon̈xa yul sat Comam Dios yu iscamical Comam Jesucristo , yuxin yin̈ sunil janma chijala tato ha' Comam chon̈colni yin̈ isya'tajil chul yin̈ islahobal tz'ayic .
45005010	Yet yalan̈to ayco cohowal yin̈ Comam Dios yu comul , yaja' xin con̈alaxico c'ulal yu iscamical Comam Jesucristo , Isc'ahol Comam Dios . Tinan̈ xin caw johtaj tato t'in̈anxa cocolcha yu isk'inal Comam Jesucristo , yuto ayon̈xaco yin̈ ak'anc'ulal yeb Comam Dios .
45005011	Maẍn̈etaj tu' , walxinto caw chon̈tzala yin̈ Comam Dios yu Comam Jesucristo , yuto yu Comam Jesucristo yuxin ayon̈xaco yin̈ ak'anc'ulal yeb Comam Dios .
45005012	Wal xin yu hune' naj winaj , ha' ton naj Ad'an , yuxin hul mule yul sat yiban̈k'inal ti' ; yu mule tu' yuxin hul camical . Ha' camical tu' xin , yiban̈ sunil anma titcanoj yuto sunil anma yaco ismul .
45005013	Yet yalan̈tocanoj yet maẍto chiak'lax isley naj Mois'es ayxatic'a mule yul sat yiban̈k'inal ti' , yaja' bay machi ley mach ixtan̈o mule .
45005014	Anma yin̈ istiempohal naj Ad'an masanta yin̈ istiempohal yet yak'lax ley tet naj Mois'es , hul camical yiban̈ anma yuto yaco ismul , waxan̈ca xin mach lahano ismul anma tu' haca' ismul naj Ad'an , yuto isman̈c'o naj hune' chejbanile yak' Comam Dios . Naj Ad'an tu' yechel hune' mac hul yin̈ tzujanilxa ye naj , yaja' xin mach lahano tzet yak'cano hunun ebnaj jet .
45005015	Ismul naj Ad'an mach lahano yeb isc'ulch'anil isc'ul Comam xayak' jet , yuto yu ismul naj yuxin hul camical jiban̈ cosunil ; yaja' xin yu hune'xa mac , ha' ton Comam Jesucristo , yuxin xacochah isc'ulch'anil isc'ul Comam Dios matanil . Hune' isc'ulch'anil isc'ul Comam tu' caw niman yelapnoj , yeb chak' isc'ulal tet tx'i'al anma .
45005016	Yu ismul naj Ad'an tu' yuxin titcano isya'tajil yiban̈ anma sunil , yaja' wal isc'ulch'anil isc'ul Comam Dios mach haco tu' , walxinto chak' nimanc'ulal yin̈ ismul anma , waxan̈ca caw tx'i'al .
45005017	Hac tu' xin johtaj ta yu ismul hune' naj winaj yuxin occano anma yul isk'ab camical , yaja' xin yu Comam Jesucristo yuxin chon̈oc c'ulal yul sat Comam Dios , yu isc'ulch'anil isc'ul Comam chak' comatanoj . Yu Comam Jesucristo yuxin chicochah hune' ac' k'inale yin̈ sunilbal tiempo .
45005018	Yuto yu ismul naj Ad'an , yuxin cancano sunil anma yalan̈ isya'tajil , yaja' yu istoholal iswatx'e Comam Jesucristo , yuxin chon̈colcha yalan̈ isya'tajil cat cochahni cok'inal .
45005019	Yu isman̈c'omal hune' naj yuxin mulum jucanico yul sat Comam Dios cosunil , yaja' xin yu isyijemal Comam Jesucristo yuxin con̈can c'ulal yul sat Comam Dios .
45005020	Hayet yak'lax isley naj Mois'es caw isyecanocan̈ isba ismul anma , hayet yahcan̈ mule tu' caw ec'balto isyecanilo Comam isc'ulch'anil isc'ul .
45005021	Haca'tic'a yu isyenilo isba yip mule yiniti camical jiban̈ cosunil , hacpax tu' yu isyenilo isba isc'ulch'anil isc'ul Comam Dios . Yu Comam Jesucristo yuxin con̈oc c'ulal yul sat Comam Dios , yak'nicano Comam cok'inal mach istan̈bal .
45006001	¿ Tzet con̈chi yin̈ hune' ti' ? ¿ Tom chicolahico janico comul yun̈e cam chisyelo Comam Dios isc'ulch'anil isc'ul ?
45006002	Wal xin machoj , han̈on̈ ti' camnajon̈xalo yin̈ mule , matxa jeto ay janico comul .
45006003	¿ Tom mach heyohtajo xin tato yet yah ha' cowi' hununon̈ , hunxan̈e jucano yeb Comam Jesucristo ? Hac tu' xin yu isyenilo isba tato hayet iscam Comam , cocampaxo yintaj .
45006004	Yet yah ha' cowi' isyenilo isba tato con̈muji yinta Comam Jesucristo , hac tu' yu cocamleloj . Yuxin haca'tic'a yu yitzitzbican̈ Comam Jesucristo xol camom yu isc'ulch'anil yip Comam Dios , hacxa tu' chu jec' yin̈ hune' ac' k'inale .
45006005	Yuto yet iscam Comam Jesucristo cocampaxo yintaj , yuxin haca'tic'a yu yitzitzbican̈ Comam tu' , hac tu' chu jitzitzbican̈ .
45006006	Caw johtaj tato hune' coicham beybal ahcano yin̈ culus yinta Comam yun̈e yelcano yip hune' cobeybal caw mulum tu' , hac tu' xin yu jelcanti yalan̈ yip mule matxa chicowatx'e .
45006007	Yuto ha' mac xacami , matxa ayocto yalan̈ yip mule .
45006008	Han̈on̈ ti' xacon̈cam yinta Comam Jesucristo , yuxin chicawxi coc'ul tato chon̈eh isc'atan̈ Comam yin̈ huneln̈e .
45006009	Caw johtaj tato itzitzbican̈ Comam Jesucristo , matxa xin bak'inal chicami . Hune' camical tu' matxa yip yiban̈ Comam .
45006010	Yet iscam Comam Jesucristo , cam Comam huneln̈e yin̈ mule , matxa bak'inal chicami . Tinan̈ xin itzitz Comam yin̈ huneln̈e yu iswatx'en tzet chal isc'ul Comam Dios .
45006011	Hacon̈ojab tu' conabawetij tato camnajon̈xa yin̈ mule , yaja' itzitzon̈xa yu coyijen tet Comam Dios , yuto hunxa je yeb Comam Jesucristo Jahawil .
45006012	Yuxin matxa chijak' hamanil tet mule islahnico yik'ni yip yin̈ conimanil yet camical ye ti' , hac tu' xin matxa chon̈oc cowatx'e' tzettaj istx'ojal choche coc'ul cowatx'e' .
45006013	Matxa chijak' hune' conimanil ti' yin̈ mule , haca' hunu tzet ye tu' chiocnico yin̈ istx'ojal . Wal xin jak'aweco coba cowatx'en yin̈ tzet choche Comam Dios , yuto camnajon̈ yaja' pitzc'abilon̈xacan̈ . Yuxin tinan̈ jak'aweco sunil conimanil yul isk'ab Comam Dios , haca' tzet ye tu' chiocnico yin̈ isc'ulal .
45006014	Yuxin matxa yoc mule jin̈ yuto matxa ayon̈ico yalan̈ isley naj Mois'es , walxinto yalan̈xa isc'ulch'anil isc'ul Comam Dios ayon̈icoj .
45006015	¿ Tzet xin cheyute heyalni ? ¿ Tom chon̈oc jak'a'paxico comul yu matxataj yalan̈ ley ayon̈icoj , to yalan̈xa isc'ulch'anil isc'ul Comam Dios ? ¡ Wal xin machoj !
45006016	Caw heyohtaj tato hayet chijanico coba yalan̈ yip hunu maca , caw chon̈occano ischejabo hune' mac tu' , cat coyijen tzet chala . Hac ton tu' xin tato ha' tet mule chijak' cheja' coba , chon̈occano ischejabo mule tu' , hune' chon̈inito yin̈ camical . Yaja' ta ha' tet Comam Dios chicoyije chon̈occano ischejabo Comam , cat joccano c'ulal yul sat .
45006017	Yet yalan̈tocanoj caw chejab heyehico yin̈ mule , yaja' yuch'andios tet Comam Dios yuto tinan̈ yin̈ caw sunil heyanma cheyijen cuybanile ak'bilcano teyet .
45006018	Yet heyelcanti yalan̈ yip mule tu' heyoccano yijemal yin̈ istoholal .
45006019	Ha' huntek'an tzet chiwaltojan teyet ti' caw comonn̈e chu walnitojan yun̈e mach ya'tajo istxumchalo heyu . Haca'tic'a yu janico conimanil yijemal yin̈ sunil istx'ojal , cowatx'en isyahbetajil yeb ismachiswalilal yet yalan̈tocanoj , hacojab tu' xin chu janico conimanil yijemal yin̈ isc'ulal , hac tu' xin han̈c'an̈e tet Comam Dios chicoyije .
45006020	Hayet ayon̈toco yalan̈ yip mule mach yijemojon̈ yin̈ istoholal .
45006021	Yaja' , ¿ tzet isc'ulal jik' yin̈ huntek'an istx'ojal cowatx'e tu' , huntek'an bay chon̈tx'ixwi tinan̈ ? Wal xin han̈c'an̈e yin̈ camical mach istan̈bal chon̈yitoj .
45006022	Yaja' tinan̈ xin colbilon̈xa yalan̈ ischejbanil mule , ischejabxa Comam Dios jehi . Ha' hune' isc'ulal chak' jet xin , ha' ton joc cowatx'en sunil tzet choche Comam Dios , cat yak'nipaxo Comam cok'inal mach istan̈bal .
45006023	Yuto ha' ispaj selel mule , ha' ton camical mach istan̈bal , wal issabehal Comam Dios xayak' jet xin , ha' ton k'inale mach istan̈bal , yuto hunxan̈e je yeb Comam Jesucristo Jahawil .
45007001	Hex wuẍtaj hex wanab , hex ti' heyohtaxa ley . Hune' ley tu' ay yip yiban̈ anma , yaja' han̈c'an̈e yet ayc'o yul sat yiban̈k'inal ti' .
45007002	K'inalo hunu ix ix mohyinaxa tinan̈ , hunbabilxa ix yeb yichamil yu ley , yaja' han̈c'an̈e yet ayic'o naj yul sat yiban̈k'inal ti' . Yaja' ta chicam naj xin , chielcanti ix yalan̈ hune' ley hunban̈ecano tu' .
45007003	Yuxin tato itzitzto yichamil ix cat ishunban isba ix yeb hunuxa naj winaj , chaco ismul ix yin̈ haca' tu' . Wal ta xacam naj xin waxan̈ca chik' ix hunxa yichamil , matxa chaco ix ismul yuto xaelti ix yalan̈ hune' ley mohban̈e ix yeb yichamil tu' .
45007004	Hacon̈ tu' hex wuẍtaj hex wanab , yet iscam Comam Jesucristo cocampaxo yebi , yuxin yul sat Comam Dios camomon̈xa tet isley naj Mois'es . Wal tinan̈ yeton̈xa Comam Jesucristo , Comam pitzc'acan̈ xol camom . Hac tu' xin haxa tzet choche Comam Dios ha' chicowatx'e .
45007005	Yet yalan̈tocanoj yet ayon̈toco cowatx'en tzet choche isc'ul hune' conimanil ti' , ha' hune' ley tu' ak'ni yochecan̈ janma istx'ojal choche conimanil ti' , ha' xin con̈inito yin̈ camical .
45007006	Yaja' wal tinan̈ xin camnajon̈xa yin̈ hune' ley bay ayon̈icto yet yalan̈tocano tu' , hac tu' xin yu joccano yalan̈ yip hune' ac' beybale yet Comam Esp'iritu Santo , matxataj yalan̈ ischejbanil ley tz'ibn̈ebilcano yet payat ayon̈icoj .
45007007	¿ Tzet cheyute hetxumni ? ¿ Tom tx'oj isley naj Mois'es tu' , chal tu' ? ¡ Machoj ! Wal xin ta machi ley machim wohtajojan tzet challax mulehal . Caw machim wohtajojan ta tx'oj jochenico hunu tzet ye tu' ta mach chal ley haca' ti' : " Mach chu hawochenico hunu tzet ye tu' mach hawetoj , " ẍi .
45007008	Yu hune' chejbanile ti' , yuxin pitzc'a sunil istx'ojal win̈an , wilnilojan wochenicojan tzet ye tu' mach c'uloj . Yuto ta machi ley , machim tzet chal yelapno mule .
45007009	Yet maẍto wohtajojan ley tu' caw itzitzinan , yaja' yet wohtan̈enilojan ley tu' intxumnilojan ta camominan yul sat Comam Dios .
45007010	Hune' ley tu' ak'laxi yu yak'ni k'inale , yaja' xin ha' camical yiti wiban̈an .
45007011	Yu hune' ley tu' yuxin yik' yip mule win̈an , quinyak'ni subchahojan , ha' xin initi camical wiban̈an yu inmulan .
45007012	Wal xin yin̈ caw isyelal , hune' ley tu' yet Comam Dios yehi , hacpax tu' xin chejbanile ayco yin̈ yet Comam , caw toholcanoj yeb caw c'ul .
45007013	¿ Tzet xin chu hetxumni ? ¿ Tom ha' hune' ley c'ul tu' initi camical wiban̈an ? ¡ Machoj ! Walxinto yu isyenilo isba tato caw tx'ojcano mule , yuxin yiti camical wiban̈an yu hune' mule . Ha' hune' ley c'ul tu' , ha' yeniloj tato caw machiswalilcano mule .
45007014	Caw johtaj tato ha' Yesp'iritu Comam Dios an̈eti hune' ley tu' , yaja' walinan ayinicojan yin̈ hune' nimanile yet yul sat yiban̈k'inal ti' , yuxin haca'tan̈e txon̈bilinan ischejabo mule .
45007015	Ha' tzet chinwatx'ehan mach c'ulo chiwilan , yuto ha' isc'ulal chiwochehan inwatx'ehan mach chinwatx'epaxojan . Wal xin ha' huntek'an tzet yahbil wuhan ha' chinwatx'epaxojan .
45007016	Yuxin tato ha' istx'ojal machi wochehan inwatx'ehan ha' chinwatx'epaxojan , hac tu' chu wohtan̈enilojan tato maẍtaj ley tu' tx'oj , to caw c'ul .
45007017	Yuto maẍtaj-caw-inan chinwatx'ehan huntek'an istx'ojal tu' , to ha' mule ik'biltic'a yu hune' innimanilti'an , ha' chiwatx'eni .
45007018	Caw wohtajan tato hune' innimanilan caw mulum ti' , machi nino isc'ulal ayco yin̈ , yuto hayet chiwochehan inwatx'enan isc'ulal , mach chu inwatx'enan .
45007019	Ha' isc'ulal chiwochehan inwatx'e'an , mach chinwatx'epaxojan . Wal xin ha' istx'ojal mach chiwochehan inwatx'ehan , ha' chinwatx'epaxojan .
45007020	Yuxin tato ha' tzet mach chiwochehan inwatx'ehan , ha' chinwatx'epaxojan , maẍtajinan chinwatx'ehan huntek'an tu' , to haxa mule ayco win̈an ha' chiak'ni wuban .
45007021	Caw chiwilan tato hayet chinwatx'enan isc'ulal walnihan , to ha' istx'ojal chati isba yin̈ insatan .
45007022	Wal wanmahan , caw chitzala yin̈ isley Comam Dios ,
45007023	yaja' xin ay hune' tzet chicachni inyijenan , hune' ley bay chintzalatu'an , ha' ton isley mule ayco win̈an , yuxin haca' preso wehan yu hune' mule chichejni wuban istx'ojal .
45007024	Caw c'anch'aninan , ¿ mactaxca chu quiniscolnihan yul isk'ab hune' camical ayco win̈ti'an ?
45007025	Wal xin han̈c'an̈e Comam Dios chu quiniscolnihan , yaja' yu Comam Jesucristo Jahawil ; yuxin caw chiwak'an yuch'andiosal tet Comam . Yuxin chiwohtan̈elojan tato wanmahan choche isyije' yin̈ tzet chal Comam Dios , yaj wal mule ayco win̈an xin ha' chinijbanan yin̈ istx'ojal .
45008001	Wal tinan̈ xin hunxa je yeb Comam Jesucristo , yuxin matxa isya'tajil chayo Comam Dios jiban̈ yin̈ islahobal tz'ayic yuto matxa chicowatx'e tzet choche conimanil , to ha' tzet choche Comam Esp'iritu Santo .
45008002	Ha' Comam Esp'iritu Santo tu' chiak'ni cok'inal mach istan̈bal yuto hunxa je yeb Comam Jesucristo . Yu yip Comam Esp'iritu yuxin colbilon̈xa yul isk'ab mule yeb tet camical .
45008003	Yu mule ayco yin̈ conimanil machi yu coyijen isley naj Mois'es , yuxin mach k'oji ley tu' con̈iscolni yalan̈ mule . Yaja' wal Comam Dios yati Comam Isc'ahol yul sat yiban̈k'inal ti' , ha' xin isnimanil Comam Jes'us lahan haca' hune' conimanil yet yul sat yiban̈k'inal ti' . Iscam Comam yin̈ comul , hac tu' xin yu yak'nicano tan̈o Comam comul yin̈ isnimanil .
45008004	Iswatx'e Comam haca' tu' yun̈e cowatx'en istoholal haca' yalni ley . Yuto matxataj tzet chal hune' conimanil yet yul sat yiban̈k'inal ti' chicowatx'e , to haxa tzet choche Comam Esp'iritu Santo , ha'xa chicowatx'e .
45008005	Yuto ha' mac chibeybaln̈en yin̈ tzet choche isnimanil , han̈ech'an yin̈ tu' bay chiyaco isnabal . Wal mac chibeybaln̈en yin̈ tzet choche Comam Esp'iritu Santo , ha' yin̈ tzet choche Comam tu' bay ayco isnabal .
45008006	Wal xin ta han̈e tzet choche conimanil ayco yin̈ conabal cowatx'eni , hune' tu' chon̈yito yin̈ camical mach istan̈bal , wal ta ha' tzet choche Comam Esp'iritu Santo ayco yin̈ conabal cowatx'eni , chicochah cok'inal mach istan̈bal , cat con̈yanico yin̈ ak'anc'ulal yeb Comam Dios .
45008007	Mac han̈c'an̈e tzet choche isnimanil ayco yin̈ yanma iswatx'eni , caw ayco ishowal yin̈ Comam Dios , yuto mach chisje isc'ul isyije ischejbanil Comam , yeb xin mach chik'oji isyijeni .
45008008	Yuxin ha' mac han̈e tzet choche isnimanil chisbeybaln̈e , mach chu iswatx'en tzet choche Comam Dios .
45008009	Yaja' wal hex ti' , matxa chebeybaln̈e haca' tzet choche henimanil , to haxa hune' ac' nabale chak' Comam Esp'iritu Santo teyet ha' chebeybaln̈e . Tato ay mac mach ayayto Comam Esp'iritu Santo yul yanma mach yeto Comam Jesucristo yehi .
45008010	Ta ayxayto Comam Cristo yul heyanma , waxan̈ca cambehal ye henimanil yu mule , wal heyanma xin ay isk'inal mach istan̈bal , yuto xaquexcan c'ulal yul sat Comam .
45008011	Tato ayco Yesp'iritu Comam Dios teyin̈ , Comam pitzc'ancan̈ Comam Jesucristo xol camom , ha' Comam chiak'ni hune' ac' nimanile tet henimanil cambehal yehi yu Yesp'iritu ayco teyin̈ .
45008012	Wal tinan̈ xin hex wuẍtaj hex wanab , yilal cobeybaln̈en tzet choche Comam Esp'iritu , machojabtaj istx'ojal tzet chal conimanil .
45008013	Yuto ta ha' tzet choche henimanil ha' chewatx'e , chexcam yul sat Comam Dios , yaja' tato yu yip Comam Esp'iritu Santo chebej hewatx'en tzettaj choche henimanil , ay hek'inal mach istan̈bal .
45008014	Sunil mac ha' Comam Esp'iritu Santo chiijbani , ha' huntek'an mac tu' yuninal Comam Dios yehi .
45008015	Yuto Comam Esp'iritu Santo chabilxa ju mach chon̈yaco yalan̈ ischejbanil ley hunelxa cat coxiwpaxoj haca' yet yalan̈tocanoj . Wal xin ha' Comam Esp'iritu tu' chon̈anico yuninalo Comam Dios , yuxin yin̈ sunil janma chijal tet Comam Dios haca' ti' : " Hach Inmaman , " con̈chi .
45008016	Ha'tic'a Comam Esp'iritu Santo chalni tet janma tato yuninalxa Comam Dios jehi .
45008017	Yu yuninalon̈xa Comam Dios yuxin chicochah comajul tet Comam . Hune' comajul tu' hun chu cochahni yeb Comam Jesucristo tato ha' hunon̈ chijak'le isya'tajil yinta Comam ; ta hac tu' hun chu cochahni isc'ulal yeb Comam .
45008018	Yin̈ caw yeli sunil isya'tajil lan̈an jilni tinan̈ caw matzet chaliloj yuto mach chu colahban yeb isc'ulch'anil chak' Comam jet yin̈ hune' tiempohal chul cosataj .
45008019	Sunil tzet watx'ebil yu Comam Dios mach chitecha yu yilni bak'in chak' Comam Dios ohtan̈elaxoj tato yuninalxa Comam Dios jehi .
45008020	Yuto sunil tzet watx'ebil yu Comam Dios etaxcantoj , yaja' maẍtaj yu hac tu' yoche , wal xin ha' Comam Dios chahni etaxotoj . Yaja' ayco yipo janma ,
45008021	ta chicolcha tzet watx'ebil yu Comam yalan̈ yip isya'tajil bay aycoj , haca' chu cocolcha han̈on̈ yuninalon̈xa Comam Dios ti' , cat cochahni isc'ulch'anil isc'ul Comam .
45008022	Johtaj tato sunil tzet watx'ebil yu Comam Dios ayco yin̈ isya'tajil . Caw xin chiel yaw haca' hunu ix ix chiaben isya'il yet chiwatx'i isc'ul , hac tu' ye sunil tzet iswatx'e Comam tu' tinan̈ .
45008023	Maẍn̈etaj huntek'an tu' lan̈an yaben isya'tajil , walxinto ha' hunon̈ han̈on̈ chabilxa Comam Esp'iritu Santo ju lan̈an jabenpaxoj isya'tajil . Ak'bilxa Comam Esp'iritu Santo jet haca' babel sabehal xol sunil tzet ch'ak'lax jet , yaj waxan̈ca hac tu' ayto isya'tajil chijak'le masanto yet chiapni istiempohal bay chon̈ohtan̈elaxi tato con̈yuninalxa Comam Dios . Ha' to tu' xin chicolcha hune' conimanil ti' tet mule .
45008024	Yettax cochahni cocolbanil yichico iscawxi coc'ul ta chon̈collax yin̈ sunil . K'inalo tato xacochah tzet ayco yipo janma tu' , ¿ tom chito jechma yuli ? ¡ Machoj ! Yuto baytet chijilico yin̈ matxa chijechma .
45008025	Wal xin caw niman chijute coc'ul jechman tzet ayco yipo janma tu' , yuto maẍto chijilico yin̈ .
45008026	Ha'tic'apaxo xin Comam Esp'iritu Santo chicolwa jin̈ yin̈ tzet mach chon̈k'oji cotxumni , yuto yet chon̈txahli mach johtajo yin̈ tzet chu cok'anni haca' chal isc'ul Comam Dios , yaja' xin Comam Esp'iritu chitzotel jin̈ tet Comam Dios . Ha' huntek'an tzoti' chal Comam Esp'iritu tu' , machi tzoti' ti' chihalni jet tzet yoqui .
45008027	Yaj wal Comam Dios yohtan̈e tzet chiec' yin̈ conabal , chistxum Comam tzet chal Comam Esp'iritu tu' , yuto ha' tzet choche isc'ul Comam ha' chisk'an Comam Esp'iritu yin̈ istxah jin̈ han̈on̈ yeton̈xa Comam ti' .
45008028	Johtaj tato sunil tzet ye tu' chihul jiban̈ han̈on̈ chijoche Comam Dios , to yu isc'ulal jin̈ yuxin chul jiban̈ han̈on̈ awtebilon̈xa yu Comam yun̈e yijni isba tzet choche Comam jin̈ .
45008029	Yuto yohtaxa Comam macta yet Comam yettaxtic'a payat , hatax tu' con̈issic'lencano Comam joc yuninaloj , yun̈e haca' Isc'ahol Comam chon̈elcanicoj . Hac tu' yute Comam yun̈e ha' Isc'ahol Comam tu' ha' chioc babel C'ahole xol tx'i'al mac yuninal Comam Dios .
45008030	Han̈on̈ con̈issayilo Comam yet payat tu' , han̈on̈ con̈yawtepaxo Comam . Han̈on̈ awtebilon̈ yu Comam tu' con̈cancano c'ulal sata Comam Dios , yak'nipaxo Comam isc'ulch'anil jet .
45008031	¿ Tzet xin chijute jalni yin̈ huntek'an ti' ? Tato ayco Comam Dios jetbihoj , ¿ mactaxca chu isk'oji jin̈ ?
45008032	Mach isman̈c'o Comam yak'ni Isc'ahol yul isk'ab camical jin̈ cosunil , ¿ hatoc'anab xin isc'ulal mach chak' Comam jet yinta Isc'ahol tu' ? Wal xin chak' Comam .
45008033	Han̈on̈ saybilon̈xa yu Comam ti' . ¿ Tom ayto hunu mac chu yoc ak'oc'ule jin̈ tet Comam Dios xin ? Machi hunu maca yuto xacon̈can c'ulal yul sat Comam Dios .
45008034	¿ Mactaxca chu iscawxenico hunu comul jiban̈ ? Machi maca , yuto cam Comam Jes'us yu comul , yitzitzbipaxocan̈ Comam . Tinan̈ xin ayco Comam yin̈ iswatx'k'ab Comam Dios , lan̈an istzotel jin̈ tet Comam .
45008035	Caw xahan ayon̈ yu Comam Cristo , ¿ mac xin chu con̈ispohnilo yin̈ isc'ulch'anil isc'ul Comam tu' ? ¿ Chimyu con̈ispohnilo isya'tajil , maca bisc'ulal , maca yu chon̈cajlax yu Istzoti' Comam , maca yu wahil , maca yu man̈xilk'apehal , maca hunu il , maca yu camical ?
45008036	Haca' yalni Istzoti' Comam Dios bay tz'ibn̈ebilcanoj : Hawu yuxin ayon̈n̈etic'acojan̈ yul isk'ab camical hunun tz'ayic . Haca' chiutelax no' me' chiilaxto camoj , hac tu' chon̈utelaxan̈ , ẍiayoj .
45008037	Yaja' waxan̈ca chihul huntek'an isya'tajil tu' jiban̈ , chon̈k'oji yin̈ yu iscolwal Comam xahan chon̈ilni .
45008038	Yuxin caw wohtajan tato machi hunu ti' chu con̈ispohnilo yin̈ isc'ulch'anil isc'ul Comam Dios ; mach yuho camical , mach yuho k'inale , mach yuho ebnaj 'angel , mach yuho huntek'an esp'iritu matzwalil ay yip chieq'ui , mach yuho tzet chijilico yin̈ , mach yuho tzet maẍto chihuli .
45008039	Mach yuho tzet ay yul satcan̈ , mach yuho tzet ay sat yiban̈k'inal ti' . Machi hunu tzet watx'ebil yu Comam Dios chu con̈ispohnilo yin̈ isc'ulch'anil isc'ul Comam , yuto ayon̈xaco yul isk'ab Comam Jesucristo Jahawil .
45009001	Wal haninti'an , chabilxa Comam Jesucristo wuhan yul wanmahan , yuxin ha' huntek'an chiwalan teyet ti' caw yeli , mach lek'ti'aloj , yebpaxo xin ha' Comam Esp'iritu Santo chiak'ni intxumu'an tato caw yel tzet chiwalti'an .
45009002	Ay hune' inbisc'ulalan yin̈ wet con̈ob Israelan , hune' bisc'ulal ti' caw ya'n̈etic'a yeco yin̈ wanmahan hunun tz'ayic .
45009003	K'inalo ta chicolcha ebnaj wet con̈obtu'an yu chink'antijan isya'tajil wiban̈an tet Comam Dios cat winilo inbahan yin̈ Comam Jesucristo , ta hune' tu' chicolwa yin̈ wet con̈obtu'an , sunil inc'ulan chink'annihan .
45009004	Yuto wet con̈ob Israeltu'an yaco Comam Dios ebnaj yuninaloj , caw ec' Comam xol ebnaj yeb isk'ak'al yip , iswatx'en Comam istrato yeb ebnaj , yak'nipaxo ischejbanil tet ebnaj , ha' ton isley naj Mois'es . Isyeni Comam tet ebnaj yin̈ tzet chu yinayo isba ebnaj tet Comam , tx'i'al xin tzet yaltecano Comam tet ebnaj .
45009005	Titna anma wet con̈obtu'an yin̈ ebnaj jichmam sic'bililo yu Comam Dios , istitpaxo Comam Cristo yin̈ ebnaj jichmam tu' yet yul sat yiban̈k'inal ti' . Ha' Comam tu' Yahaw yeco yiban̈ sunil tzettaj ye tu' , yuxin jak'aweco ismay Comam Dios yin̈ sunilbal tiempo . Hacojab tu' .
45009006	Mach sunil ebnaj tit yin̈ yuninal ebnaj Israel iscon̈ob Comam Dios yehi , yuto mach sunil ebnaj yijem yute isba yin̈ tzet yal Comam Dios .
45009007	Mach sunilo ebnaj titna yin̈ icham Abraham , yuninal icham Abraham tu' yul sat Comam Dios , yuto yal Comam tet icham Abraham haca' ti' : " Yin̈n̈e naj Isaac chipohcha hawuninal , " ẍi Comam .
45009008	Ha' chal yelapno tu' maẍtaj yu yin̈ icham Abraham titna hunu maca yuxin yuninal Comam Dios yehi , walxinto han̈c'an̈e mac pitzc'ana yalan̈ tzet haltebilcano yu Comam Dios , han̈c'an̈e huntek'an mac tu' chal Comam Dios yuninalo icham Abraham .
45009009	Yuto yalte Comam tet icham Abraham haca' ti' : " Yet chinhulan yet hunab haca' hune' tiempohal ti' ayxa nich'an iswinaj unin hawixal Sara ti' , " ẍi Comam .
45009010	Yaja' xin maẍn̈etaj hune' tu' , ha' ebnaj cawan̈ yunin ix Rebeca hune'n̈e ismam ebnaj , ha' ton jichmam Isaac .
45009011	Yaja' yet maẍto chipitzc'a niẍte istioẍ unin ix Rebeca tu' , maẍto isc'ulal maca istx'ojal xaiswatx'e , yalni Comam Dios tet ix Rebeca : " Naj babel , choc naj ischejabo naj iscab , " ẍi Comam . Hune' ti' chielico haca' yalni yul Yum Comam Dios bay chal haca' ti' : " Naj Jacob sic'bilxa wuhan , wal naj Esa'u man̈c'obil naj wuhan , " ẍiayoj . Hac tu' chu isyenilo isba tato ha' Comam Dios chisic'len mac chioc yuninaloj . Maẍtaj yu tzet chiswatx'e hunu maca yuxin chaco Comam Dios yuninaloj .
45009012	
45009013	
45009014	¿ Tzet chu cotxumni hune' ti' ? ¿ Tom maẍtaj istoholal chiswatx'e Comam chal tu' ? machoj . Wal xin ha' istoholal chiswatx'e Comam .
45009015	Yuto yal Comam Dios tet naj Mois'es : " Chitz'ay inc'ulan yin̈ mac bay chal inc'ulan , cat wak'nipaxojan nimanc'ulal yin̈ mac bay chal inc'ulan , " ẍi Comam .
45009016	Yuxin waxan̈ca caw chijoche maca chicowatx'e hunu tzet ye tu' yu joc yuninalo Comam Dios , mach chuhi . Walxinto ha' Comam chitz'ay isc'ul jin̈ yuxin chon̈yaco yuninaloj .
45009017	Chalpaxo Istzoti' Comam Dios tato yal Comam tet naj isreyal Egipto haca' ti' : " Cachwacojan reyal yun̈e isyenilo isba wipan tawin̈ yin̈ sunil tzet chawatx'e . Hac tu' chu yohtan̈enilo sunil anma yul sat yiban̈k'inal ti' tato caw ay wipan , " ẍi Comam tet naj .
45009018	Yuxin chitz'ay isc'ul Comam yin̈ mac bay choche chitz'ay isc'ul , cat yak'nipaxo cawbo Comam yanma mac chal isc'ul .
45009019	Yaja' ayexmi cheyal wetan ; " Tato hac tu' yehi , ¿ tzet yin̈ xin chon̈yal Comam tx'ojal ? ¿ Mac hunu chipalc'on yiban̈ tzet choche isc'ul Comam iswatx'e ? " quexchimi .
45009020	Yaja' hach wet anmahil , ¿ tzet hawehi yuxin chachoc hak'ambe' tet Comam Dios yin̈ tzet chiswatx'e ? ¿ Tom chal tx'otx' xi tet mac watx'en̈e haca' ti' ? : " ¿ Tzet yuxin hac ti' maquinhawutehan ? " ¿ Tom ẍi tx'otx' ?
45009021	Walxinto ha' naj tz'ajom xi tu' chiswatx'e naj tx'otx' haca' chal isc'ul , ta choche naj chiswatx'e naj tx'otx' aycan̈ istohol , maca tx'otx' comon , yaja' hune'n̈etic'a tx'otx'al bay chiswatx'e naj tx'otx' iscab majanil .
45009022	Hacpax tu' Comam Dios yeb anma , waxan̈ca yoche Comam isyebalo yip yeb ishowal iswi' yin̈ mac chaco ismul , yaja' xin yak' techaho Comam yak'ni nimanc'ulal yin̈ macta yetxatic'a isto yin̈ isya'tajil yeb yin̈ camical .
45009023	Hac tu' xin chu isyenipaxilo Comam isc'ulch'anil isc'ul jin̈ , han̈on̈ con̈issiq'uilo Comam yet yalan̈tocanoj , yu joccano yin̈ isc'ulal .
45009024	Wal xin ha' Comam Dios con̈awteni , ay mac xol ebnaj Israel , aypaxo mac xol anma mach Israelo yawte Comam yuninaloj .
45009025	Haca' yu istz'ibn̈encano ischejab Comam Dios yet payat chiyij Oseas haca' ti' : " Ha' mac mach incon̈obojan , chiwacojan incon̈obojan . Mac maẍtic'a xahano wilan , xahanxa chiwilan tinan̈ , " ẍi Comam .
45009026	Ha'tic'a bay yal Comam hune' tu' , ha'tic'a tu' bay yalpaxo Comam hune' ti' : " Hex ti' mach quexincon̈obojan , " ẍi Comam . Ha'tic'a bey tu' chihallaxpaxo anma yuninalo Comam , Comam Dios itzitz , ẍiayoj .
45009027	Hacpax tu' naj Isa'ias ischejab Comam Dios yet payat , yalpaxo naj yin̈ ebnaj israelita : " Waxan̈ca caw tzetc'acano isbisil anma chitit yin̈ naj Israel , haca' isbisil arena ayayo isti'la ha' mar , yaja' caw haywan̈n̈e ebnaj chicolchahi ,
45009028	yuto toxa chiyil Comam Dios yin̈ tzet chielico anma ay yul sat yiban̈k'inal ti' yin̈ ismul , " ẍiayoj .
45009029	Yalpaxo naj Isa'ias : Ha' Comam Dios caw aycano yip , ta mach issic'lecano Comam haywan̈o jic'al , caw lahanmi con̈elico haca' con̈ob Sodoma yeb con̈ob Gomorra , ẍiayoj .
45009030	¿ Tzet xin chu cotxumni hune' ti' ? Walxinto ha' anma mach Israeloj , huntek'an mach ayoco yin̈ isc'ul , iscan c'ulal yul sat Comam Dios , ha' tzujcha apno yu yoc c'ulal sata Comam Dios yuto yayto yul yanma yin̈ Comam .
45009031	Wal anma Israel ayco isyijeno isley naj Mois'es yun̈e iscan c'ulal sata Comam Dios yalni , yaj xin mach tzujcha apno yu anma tu' .
45009032	Yaja' , ¿ tzet yin̈ yuxin hac tu' elico ebnaj ? Wal xin yuto ha' yalni ta yu tzet chiswatx'e chican ebnaj c'ulal sata Comam Dios , maẍtaj yu yanico yanma yin̈ Comam Jesucristo . Yuxin haca' hunu ch'en ch'en bay chon̈txak'mohi , hac tu' ye Comam Jesucristo yul sat ebnaj .
45009033	Haca' yalni yul Yum Comam bay chala : Yul con̈ob Si'on chiwacojan hune' mac haca' ch'en ch'en bay chitxak'mo anma Israel . ha' xin ch'en chiak'ni ayc'ayoj . Wal anma chayto yul yanma yin̈ hune' mac tu' , mach chican yin̈ tx'ixwilal , ẍiayoj .
45010001	Hex wuẍtaj hex wanab , ha' hune' chiwochehan yeb caw ayinicojan ink'annihan tet Comam Dios ta chischah wet con̈ob Israelan iscolbanil .
45010002	Haninti'an chiwaco inbahan yin̈ walnihan tato caw yijem ebnaj tet Comam , cachann̈e xin mach haca'o yalni isyelal cuybanile .
45010003	Wal xin mach yohtajo ebnaj yin̈ tzet chu iscan c'ulal sata Comam Dios , yuto ischuquil ebnaj chisayni yoc c'ulal yul sat Comam , mach chisje ebnaj yabeto yin̈ tzet halbilcano yu Comam yin̈ tzet chu iscan c'ulal .
45010004	Yuto isley naj Mois'es cachnacano ismunil yin̈ Comam Cristo , yuxin macxan̈etic'a chianayto Comam yul yanma chicancano c'ulal yul sat Comam Dios .
45010005	Tz'ibn̈ebilcano yu naj Mois'es yul Yum Comam yin̈ tzet chu cocan c'ulal yu ley , chalni : " Macn̈etic'a tz'ajan isyijen ley , chischah isk'inal yu ley tu' , " ẍiayoj .
45010006	Yaja' wal yin̈ cocan c'ulal yul sat Comam Dios yu janico janma yin̈ Comam Jesucristo , tz'ibn̈ebilcanayoj : " Machojab ch'ec' yin̈ heyanma haca' ti' : ` ¿ Mactaxca chito yul satcan̈ ? ' tajca quexchi . ( Ha' chal yelapno tu' yun̈e yoc yinayti Comam Cristo . )
45010007	Machojab chiec'paxo yul heyanma haca' ti' : ` ¿ Mactaxca chito yul cambal ? ' tajca quexchi , " ẍihayoj . ( Ha' chal yelapno tu' , chioc yik'a'ti Comam Cristo xol camom yalni . )
45010008	¿ Tzet chute yalni chal tu' ? Wal xin chal Yum Comam Dios : " Hecawilal ayco Istzoti' Comam Dios , chu heyalni yu heti' , yul heyanma aycoj , " ẍi . Huntek'an tzoti' tu' xin ha' ton cuybanile yin̈ janico janma yin̈ Comam Dios , hune' chijalic'ojan̈ .
45010009	Ta chijal yu coti' tato ha' Comam Jes'us ha' Jahawil , cat xin janayto yul janma tato yak' itzitzbocan̈ Comam Dios Comam xol camom , ay cocolbanil chal tu' .
45010010	Wal xin chon̈can c'ulal yul sat Comam Dios yu chijayto yul janma yin̈ Comam Jes'us , yeb yet chijalni yu coti' ta ha' Comam Jes'us Jahawil , cat cocolchacanoj .
45010011	Yuto chal yul Yum Comam Dios : " Sunil mac chianayto yul yanma yin̈ Comam Dios mach chican yin̈ tx'ixwilal , " ẍiayoj .
45010012	Yuto chal yul Yum Comam Dios tato mach nano ye ebnaj Israel , mach nano yepaxo ebnaj mach Israeloj , wal xin lahann̈e anma sunil sata Comam Dios . Han̈e xin Comam Yahawil yin̈ sunil anma . Macxan̈etic'a chiawten Comam yin̈ chak' Comam isc'ulal tet yin̈ caw tx'i'al .
45010013	Yuto chal yul Yum Comam Dios : " Sunil mac chiawten Comam Dios yin̈ , chicolchahi , " ẍiayoj .
45010014	¿ Tzettaxca chu yawten anma Comam yin̈ tato maẍto chayto yul yanma yin̈ Comam ? Yeb xin , ¿ tzettaxca chu yanayto yul yanma tato maẍto bay chabe anma yin̈ Comam ? ¿ Tzettaxca xin chu yaben anma tato machi mac chihalni Istzoti' Comam tu' tet ?
45010015	¿ Tzettaxca xin chu yallaxic'o Istzoti' Comam ta machi mac chichejni hallaxoj ? Haca' yalni yul Yum Comam Dios bay chala : " Hanta sak'alil yet mac chiec' halnoc'o tzoti' yet ak'anc'ulal yeb Tzoti' c'ul yet colbanile , " ẍi .
45010016	Yaja' mach sunilo mac choche yabe hune' Tzoti' c'ul yet colbanile , haca' yalni naj Isa'ias : " Mamin , mach chayto anma yul yanma yin̈ Hatzoti' chijalic'ojan̈ , " ẍi naj .
45010017	Wal xin hayet chijabeni chipitzc'ati janico janma yin̈ Comam Dios , ha' xin tzet chijabe tu' ha' ton Istzoti' Comam Cristo .
45010018	Yaja' , ¿ tzet cheyute heyalni ? ¿ Tom mach yabe anma Israel hune' Tzoti' yet colbanile ti' ? ¡ Wal xin caw yabe ! Haca' yalni yul Yum Comam Dios bay chala : Sunil yul sat yiban̈k'inal ti' bay ch'abelaxi masanta bay chicachnacan apno yul sat yiban̈k'inal ti' , ẍiayoj .
45010019	Chink'ambepaxojan : ¿ Tom xin mach yohtan̈elo anma Israel hune' tu' ? Wal xin ha' naj Mois'es halni yin̈ babelal yin̈ tzet chute yalni Comam Dios : Chiwak' chiwahojan hec'ul yin̈ huntek'an con̈ob matzet chal yelapnoj cat wak'nitijan hehowal yu tzet chiwak'an tet hune' con̈ob ayco yin̈ sucal , ẍiayoj .
45010020	Yalnipaxo naj Isa'ias yin̈ caw haban , yin̈ Tzoti' yak' Comam Dios : Ha' mac mach quinsaynihan , quinilchalojan yu . Inyenipaxo inbahan tet mac mach quink'ambenan , ẍi Comam , ẍi naj Isa'ias .
45010021	Yaja' wal yin̈ anma Israel yal naj Isa'ias yin̈ tzet yal Comam Dios : " Caw sunilbal tz'ayic quinawihan tet anma Israel , yaja' maẍtic'a isyije tzet walan , yuto caw man̈c'omn̈etic'a , " ẍi Comam , ẍi naj Isa'ias .
45011001	Tinan̈ xin chink'ambehan : ¿ Tom xayintan̈ecanilto Comam Dios iscon̈ob chal tu' ? ¡ Machoj ! Chisje hetxumni win̈an , haninti'an Israel inpaxojan , icham Abraham wichmaman , yin̈ naj Benjam'in titnajinan .
45011002	Hataxtic'a yet yalan̈tocanoj , yanicanico Comam Dios ebnaj Israel tu' iscon̈oboj , tinan̈ xin mach yahbilo anma Israel tu' yu Comam . Chisje henaniti yin̈ tzet tz'ibn̈ebilcano yul Yum Comam yin̈ naj El'ias yet yalni naj tet Comam Dios yin̈ ej ismul yet con̈ob Israel :
45011003	" Mamin , ebnaj wet con̈obti'an yak' camo ebnaj ebnaj hachejab , yuchc'anpaxto ebnaj bay chiak'lax xahanbal tawet . Haninxan̈ehan ayinic'ojan , yaja' chinispotx'paxojan ebnaj yalni , " ẍi naj .
45011004	Istak'wi Comam Dios tet naj El'ias tu' : " Xainsiq'uilojan hujeb mil ebnaj winaj mach ay jahno sata tioẍ Baal , " ẍi Comam .
45011005	Hacpax tu' tinan̈ , ay haywan̈ ebnaj sic'bililo yu isc'ulch'anil isc'ul Comam Dios .
45011006	Yuto yu isc'ulch'anil isc'ul Comam yuxin issiq'uilo Comam ebnaj , maẍtaj yu tzet iswatx'e ebnaj . Yaja' ta yu isc'ulal iswatx'e ebnaj yuxin issiq'uilo Comam ebnaj , matxam tzet chal yelapno isc'ulch'anil isc'ul Comam chal tu' .
45011007	¿ Tzet xin elico anma Israel ? Wal xin issay ebnaj yin̈ tzet yu iscan c'ulal yul sat Comam Dios , yaja' mach tzujcha apno yu ebnaj . Han̈c'an̈e ebnaj issiq'uilo Comam can c'ulal sata Comam , wal huntek'anxa ebnaj Israel tu' yak' cawbolo Comam yanma ebnaj .
45011008	Haca' yalni yul Yum Comam Dios bay chala : " Yak' cawbo Comam Dios yanma ebnaj . Waxan̈ca chil ebnaj yip Comam , yaja' mach chitxumcha yu ebnaj . Waxan̈ca chabe ebnaj Istzoti' Comam , yaja' mach chitxumchapaxo yu ebnaj yin̈ tzet chaliloj . Hac tu' ye huntek'an ebnaj tu' tinan̈ , " ẍiayo .
45011009	Yalpaxo naj David : Ha'tic'a isk'in̈ ebnaj chiyec'tze tet Comam Dios , ha' chioc latz'abo yin̈ , yun̈e yayc'ayi cat yalaxayo isya'tajil yiban̈ .
45011010	Haca'tan̈e chitan̈ilo ismujlubal yuxin mach chu yilni . Haca' hunu mac c'on̈anxa ye yalan̈ ijatz , hac tu' chucano ebnaj yin̈ sunilbal tiempo , ẍi naj rey David .
45011011	Tinan̈ xin chink'ambepaxojan : ¿ Tom xin hayet yayc'ay ebnaj Israel tu' yayc'aycano ebnaj yin̈ huneln̈e ? ¡ Machoj ! Yuto hayet isman̈c'on ebnaj yin̈ tzet yal Comam Dios , istzujcha apno isc'ulch'anil yu anma mach Israeloj yun̈e hayet chilni ebnaj Israel tu' cat yochenico ebnaj isc'ulal Comam .
45011012	Yuxin tato hayet yanico ismul ebnaj Israel ischahnicano tzetc'a anma ay yul sat yiban̈k'inal ti' isc'ulal Comam Dios , yeb tato yet yayc'ay ebnaj Israel tu' ischahnicano anma mach Israelo isc'ulal Comam , hajxam yet chimeltzoco sunil anma Israel yul isk'ab Comam Dios , hantan̈em isc'ulal chischah sunil anma yul sat yiban̈k'inal ti' .
45011013	Tinan̈ xin , ay hune' tzet chiwalan teyet hex mach Israeloj . Ha' Comam an̈einicojan ischejabo xol anma mach Israeloj , caw xin niman yelapno ye hune' munil ti' yul insatan .
45011014	Chiwochehan tato chil ebnaj wet con̈obti'an hecolchahi , c'uxantaxca ay ebnaj chochecan̈ cat iscolchapaxoj .
45011015	Tato hayet yintan̈encanilo Comam Dios anma Israel , yoc anma mach Israelo yin̈ ak'anc'ulal yeb Comam ; nanxam yoc isc'ulal yet chichahlax ebnaj Israel tu' yu Comam hunelxa , lahanmi haca' yet chiitzitzbican̈ anma yin̈ camical .
45011016	K'inalo haca' ixim babel pan chiwatx'i yin̈ ixim harina , ta yet Comam ye ixim babel , yetpaxo Comam ye sunil ixim harina tu' , chal tu' . Yebpaxo xin hunu te te' , tato yet Comam ye isxe' te' yettic'apaxo Comam ye isk'ab te' , chal tu' .
45011017	Ay ebnaj Israel ti' haca' isk'ab te' olivo tzoc'bililoj , hac tu' yehi , haxa hex ti' xin lahanex haca' isk'ab te' xol telajil olivo tzac'bilico yin̈ yoj te' caw olivo isselelo ebnaj . Hac tu' yu heyetbin̈encano heba yeb te' isxe' olivo tu' , heyik'nicano hek'inal yin̈ te' .
45011018	Mach cheyala ta ec'bal c'ulex sata te' caw isk'ab olivo tu' , ta cheyala ta ec'bal c'ulex xin , nawetij tato maẍtajex ik'n̈e te' isxe' olivo tu' , to ha' te' xe' tu' ik'n̈ehex .
45011019	Yaja' chimheyal haca' ti' : " Tzoc'laxilto te' isk'ab tu' yun̈e cotzac'balaxico yin̈ te' yoj olivo tu' , " quexchimi .
45011020	Yeli hac tu' yehi , anma Israel tu' ilaxiloj yuto mach yayto yul yanma yin̈ Comam , wal hexpaxo xin yu heyayto yul heyanma yin̈ Comam , yuxin quexalaxico isselelo ebnaj ; yuxin machojab cheyican̈ heba , xiwan̈wej .
45011021	Yuto ta mach yak' nimanc'ulal Comam Dios yin̈ ebnaj Israel haca' isk'ab te' caw olivo yehi , hajxamexpaxo chal tu' , mach chak' nimanc'ulal Comam teyin̈ ta chebej heyanayto yul heyanma yin̈ Comam .
45011022	Txumweloj tato caw c'ulch'an isc'ul Comam , yaja' xin caw howpaxoj . Caw yiti Comam ishowal yin̈ ebnaj yetato isba , wal teyin̈ xin caw c'ulch'an yute isc'ul Comam , yaja' tan̈e yin̈n̈e isc'ulch'anil isc'ul Comam chelahico iscawxi hec'ul , ta mach xin ha' hunex chextzoc'laxiltoj .
45011023	Yaja' xin ta chimeltzo ebnaj Israel cat yanayto ebnaj yul yanma yin̈ Comam chialaxpaxico ebnaj yin̈ yoj te' olivo hunelxa , yuto ay yip Comam yanico ebnaj isk'abo te' hunelxa .
45011024	Hex mach Israelo hex ti' , lahanex haca' isk'ab te' xol telajil olivo quextzoc'laxiloj heyalaxico yin̈ te' caw olivo , hajxam ebnaj Israel ti' , to haca' caw isk'ab te' olivo ye ebnaj , yuxin chisje yalaxpaxico ebnaj yin̈ te' hunelxa .
45011025	Hex wuẍtaj hex wanab , chiwochehan cheyohtan̈elo tzet ewan ye yu Comam Dios , yun̈e machijex cheyala tato caw ay hehelanil . Ebnaj wet Israelan etza sunil ebnaj cawbilo yanma , hac tu' xin chucano ebnaj masanta chioccano sunil anma mach Israelo yul isk'ab Comam .
45011026	Hayet chijni isba hune' tu' cat iscolcha ebnaj wet con̈oban , haca' yalni yul Yum Comam Dios bay chala : Bey Si'on chitit naj chiak'ni colbanile cat yinilo naj istx'ojal yin̈ ej yuninal naj Jacob .
45011027	Ha' hune' ti' xin intratohan yeb ebnaj yet chintan̈tzencanilojan ismul ebnaj yiban̈ , ẍi Comam .
45011028	Hune' cuybanile yet colbanile ti' caw ayco ishowal ebnaj wet Israelan yin̈ , yun̈e yak'lax hamanil teyet , yaja' mach chisbej Comam yochen ebnaj , yuto ha' Comam sic'lencano yichmam ebnaj .
45011029	Yuto ha' tzet chak' Comam jet mach chilo Comam hunelxa , yeb xin ha' mac awtebil yu Comam mach chisman̈c'oto Comam .
45011030	Yet yalan̈tocanoj caw man̈c'omex hex ti' , yaja' wal tinan̈ xatz'ay isc'ul Comam teyin̈ yu isman̈c'omal ebnaj Israel tu' .
45011031	Yexn̈etotic'a xin isman̈c'omal ebnaj wet con̈ob Israelan tu' tinan̈ , yaja' yun̈e yilni ebnaj isc'ulch'anil Comam chak' teyet , hac tu' xin chitzujchapax apno isc'ulch'anil isc'ul Comam yu ebnaj .
45011032	Yuto yal Comam Dios tato lahan coman̈c'omal cosunil , hac tu' xin lahann̈e istz'aypaxo isc'ul Comam jin̈ cosunil .
45011033	¡ Caw mach isbi hanta isc'ulal Comam Dios , yeb xin ishelanil , yebpaxo isnabal ! Caw machi hunu mac chik'oji istxumni yin̈ tzet chiec' yin̈ isnabal Comam yeb xin yin̈ tzet chiswatx'e Comam .
45011034	Haca' yalni yul Yum Comam Dios : ¿ Mactaxca hunu mac chiohtan̈enilo tzet chiec' yin̈ isnabal Comam ? ¿ Mactaxca chu istz'ajban isc'ul Comam ?
45011035	¿ Mac hunu ti' ak'n̈e hunu tzet ye tu' tet Comam babel yun̈e ischahni ispaj selel tet Comam ? ẍiayoj .
45011036	Wal xin sunil tzettaj ye tu' , tet Comam chitita ; yu Comam yuxin aya , ismaypaxo Comam ye sunil . ¡ Yuxin alaxojabico ismay Comam yin̈ sunilbal tiempo ! ¡ Hacojab tu' !
45012001	Hex wuẍtaj hex wanab , caw chink'anan teyet yu isc'ulch'anil isc'ul Comam Dios xayak' jet , tato cheyaco heba yul isk'ab Comam haca' hunu xahanbal itzitz chi'ak'lax tet Comam . Ta chijaco coba yul isk'ab Comam haca' tu' , yetxan̈e Comam chiju , caw chitzalapaxo Comam jin̈ . Hac tu' chu jinayo coba tet Comam .
45012002	Machojab chebeybaln̈e haca' isnabal anma yul sat yiban̈k'inal ti' , wal xin helwe henabal haxinwal chiac'bilo sunil hebeybal . Hac tu' xin chu heyohtan̈enilo tzet choche Comam ; huntek'an isc'ulal yeb huntek'an chitzala Comam yin̈ , yeb huntek'an tz'ajan lahan yehi .
45012003	Ha' Comam an̈eco hune' munil ti' yul ink'aban yuxin chiwalan teyet tato machojab hunujex chexec'banli hetxumnico teyin̈ yiban̈ tzet chak' Comam hetxumu' . Walxinto ha' heyet , txumwej tzet munilal xayak' Comam teyet hatatic'a yip heyanma chak' Comam .
45012004	Haca'tic'a ye conimanil tinan̈ , caw tx'i'al yik'ni isba , yaja' nananta ismunil hunun .
45012005	Hac tu' xin je han̈on̈ ti' yin̈ Comam , waxan̈ca caw tx'i'alon̈ , yaja' hune'n̈e nimanile je yin̈ Comam Jesucristo , yuxin jetbixa coba yuto hunxan̈e nimanile jehi .
45012006	Nanantan̈e comunil yak' Comam Dios jet hununon̈ , hatatic'a munil el yin̈ isc'ul Comam ha' yak' jet . Yuxin ha' mac bay yak' Comam ismunil yalnic'o Istzoti' , yala'bic'oj hatatic'a yip yanma chak' Comam .
45012007	Yeb ha' mac bay yak' Comam ismunil yin̈ iscolwahi , colwahojab yin̈ caw c'ul . Haxa mac ak'lax ismunil iscuywahi , yak'abico yin̈ isc'ul iscuywahi .
45012008	Haxa mac ak'lax ismunil yin̈ yiptzeli , isyije'ab ismunil tu' yin̈ yiptzeli . Ha' mac chiak'ni hunu tzet ye tu' tet yet anmahil , yak'ab yin̈ sunil yanma . Haxa mac ak'lax ismunil yijbali , yin̈ojab sunil isc'ul chiijbali . Haxa mac chicolwa yin̈ mac matzet aya , yin̈ojab tzalahilal chicolwahi .
45012009	Xahanojab cheyil heba hununex , yaja' yin̈ sunil heyanma . Yahwecano sunilal istx'ojal cat helahnico hewatx'en sunil isc'ulal .
45012010	Xahanojab cheyil heba hununex , yuto yuninalxa Comam Dios heyehi , ec'balojab yelapno ye ebnaj juẍtaj yeb ebix janab yul hesat .
45012011	Aweco yip heyanma , machojab isa cheyute heba , wal xin yijemojab cheyute heba tet Comam yin̈ sunil heyanma .
45012012	Tzalahan̈we sunilbal tiempo yuto ay tzet ayco yipo heyanma . Ak'we techaho sunil isya'tajil chul teyiban̈ yeb xin mach chebej hetxahli tet Comam Dios .
45012013	Colwahan̈we yin̈ macta yetxa Comam matzet aya . Ta ay mac chiec' tec'atan̈ , c'ulojab chu hechahni .
45012014	K'anwe isc'ulal Comam Dios yiban̈ mac chiak'ni ec'oya' heyanma , mach chetz'acti'n̈e , to ha' isc'ulal chek'an yiban̈ .
45012015	Ak'we tzalaho hec'ul yinta mac tzalahilal yehi , yeb xin ocan̈we yin̈ bisc'ulal yinta mac bisc'ulal yehi .
45012016	Ayojab tzalahilal texol hununex . Mach cheyute heba lolo'al , wal xin utewe heba haca' anma machi yelapnoj , mach cheyute heba haca' mac chalni ta caw ay ishelanil .
45012017	Mach cheyak' istx'ojal ispajo istx'ojal chiswatx'e anma teyin̈ . Aweco yin̈ hec'ul hewatx'en isc'ulal sata sunil anma .
45012018	Ak'we heyanma heyehic'o yin̈ ak'anc'ulal yeb sunil anma .
45012019	Hex wuẍtaj hex wanab , hex xahan ay wuhan , machojab cheyak' istx'ojal ispaj selel tet mac chiwatx'en istx'ojal teyin̈ , wal xin awecano yul isk'ab Comam Dios , ha' Comam chiak'ni ispaj selel tet mac chiwatx'en istx'ojal tu' . Yuto chal yul Yum Comam Dios : " Haninn̈ehan chu wanayojan isya'tajil yiban̈ mac chiwatx'en istx'ojal , haninn̈ehan chu inpajtzenan , " ẍi Comam Dios Jahawil , ẍiayoj .
45012020	Chalnipaxo yul Yum Comam : " Tato chin̈ohcha hunu mac ayco ishowal tawin̈ , ak' tzet chislo . Taca chitaj isti' xin , ak'paxo ha' yuc'u' , haxinwal chitac isc'ul cat istx'ixwican̈ , " ẍiayoj .
45012021	Machojab chik'oji istx'ojal teyin̈ , wal xin ha'ojab isc'ulal chewatx'e , haxinwal chexk'oji yin̈ istx'ojal .
45013001	Yijemojab cheyute heba yin̈ tzet chal ebnaj alcal , yuto machmi ebnaj alcal tato maẍtaj Comam Dios an̈eco ebnaj yin̈ hune' munil tu' , wal xin ha' Comam an̈eco ebnaj yin̈ ismunil .
45013002	Yuxin ha' mac chiman̈c'on yin̈ tzet chal ebnaj , chisman̈c'o yin̈ tzet ak'bilcano yu Comam Dios . Ha' mac man̈c'om tu' xin chialaxayo isya'tajil yiban̈ .
45013003	Ebnaj alcal tu' , mach ayoco ebnaj yin̈ ismunil yu yak'ni xiwo ebnaj anma chiwatx'en isc'ulal , walxinto yu yanayo ebnaj isya'tajil yiban̈ mac tx'oj chiswatx'e . Yuxin ta mach cheyoche chexak'lax xiwoj , watx'ewe istoholal , hac tu' xin chitzala ebnaj teyin̈ .
45013004	Yuto ebnaj alcal ayco ebnaj isyijen hune' munil ak'bil yu Comam tu' yu isc'ulalo teyin̈ , yaja' ta istx'ojal chewatx'e xin yilaltic'a hexiwi , yuto ak'bil ismunil ebnaj yanayo isya'tajil yiban̈ anma tx'oj chiswatx'e . Yu yanayo ebnaj isya'tajil yiban̈ anma man̈c'om , yuxin ayco ebnaj yin̈ ismunil yu Comam .
45013005	Yuxin yilal heyijen yin̈ tzet chal ebnaj , maẍn̈etaj yu chexxiw yay isya'tajil teyiban̈ , walxinto yu hac tu' choche Comam tato chicoyije .
45013006	Yuxin yilal heyak'ni hetohlabal yuto ha' Comam Dios ak'n̈e hune' munil tu' tet ebnaj , ha' xin lan̈an isyijen ebnaj .
45013007	Hayet chik'anlax ch'en tohlabal , yilal heyak'ni ch'en , yeb xin chetohlawe heyornato maca hunu licencia haca' yalni ley . Ha' mac ay yet isyijelax tzet chala , yilal heyijen tet ; haxa mac ay yelapnoj , ayojab yelapno yul hesat . Ha' mac yilal yalaxico ismay , yilal heyanico ismay .
45013008	Machojab hec'as tet hunu maca , wal xin ha'ojab hexahann̈en heba han̈e'ojab chioc hec'asoj , yuto ha' mac chixahann̈e yet anmahil lan̈an isyijen ischejbanil Comam .
45013009	Yuto chal ischejbanil Comam Dios : " Mach chaẍixli mach chaẍwinajli , mach chaẍpotx'wahi , mach chaẍelk'awi , mach chahobcan̈ lek'ti'al yin̈ hawet anmahil , " ẍi . Huntek'an chejbanil ti' yeb huntek'anxa , hune'xan̈e chielicoj chalni haca' ti' : " Xahan chawil hawet anmahil haca' haya'iln̈en haba , " ẍi .
45013010	Ha' mac xahan ay yet anmahil yu , mach istx'ojal chiswatx'e yin̈ yet anmahil tu' , yuto hayet chisxahann̈e yet anmahil , tz'ajan lahan chisyije ischejbanil Comam .
45013011	Yuxin caw txumwe yin̈ hune' tiempo bay ayon̈ ti' , istiempohalxa jinilo cowayan̈ , yuto tinan̈ cawilxa yeti cocolbanil sata yet janayto yul janma yin̈ Comam .
45013012	Tinan̈ xin cawilxa yeti tiempo , lahan haca' yet xaec'to ak'bal , lan̈anxa issajbiloj . Yuxin cobeja'wecano sunil istx'ojal yet k'ejholo , cat cowatx'en coba jec' yin̈ issajilk'inal yet Comam , haca' chu iswatx'en isba naj soldado , yet chanic'o naj huntek'an xilk'ape yet howal .
45013013	Cowatx'ewe istoholal haca' tzet chiwatx'elax yet tz'ayical . Machojab chon̈ec' yin̈ uc'u te' , machojab chon̈ec'paxo yin̈ pek'al maca yin̈ ixloj . Machojab chicok'aytzeco istx'ojal jin̈ , machojab chijak'le howal coxol maca ischiwa coc'ul jin̈ hununon̈ .
45013014	Haca'ojab hunu naj soldado chiswatx'e isba chanic'o huntek'an xilk'ape yet howal yin̈ , hacojab tu' cowatx'en coba yin̈ yet Comam Jesucristo , machojab chijak' yub istx'ojal tzet choche conimanil .
45014001	Chahwe mac maẍto yip yanma yin̈ Comam texol . Mach chebuch heba yebi .
45014002	Yuto ay mac yohtaj tato chu coloni sunil tzettaj ye tu' , aypaxo xin ebnaj juẍta chito cabcon yanma isloni sunil tzettaj ye tu' , yuxin itahn̈e chislo .
45014003	Wal xin ha' mac chiloni sunil tzettaj ye tu' machojab chisyah mac mach chiloni sunil tzettaj ye tu' . Haxa mac mach chiloni sunil tzettaj ye tu' , machojab chal isk'umal mac chiloni sunil tzettaj ye tu' , yuto ha' hune' mac tu' chabilxa Comam yu .
45014004	K'inalo tinan̈ ta ay hunu naj chimunla yinta ispatr'on , ¿ tom ay joc jalni isk'umal naj munlawom tu' ? ¡ Machoj ! Wal xin han̈c'an̈e naj ispatr'on naj tu' chalni ta c'ul naj maca machoj . Hac tu' je yul sat Comam Dios , c'ul chon̈elicoj yuto ay yip Comam con̈iswatx'enico yin̈ isc'ulal .
45014005	Aypaxo xin mac ti' chalni tato ay tz'ayic ec'bal yelapno yiban̈ hunuxa tz'ayic , aypaxo mac chalni tato lahann̈e yelapno sunil tz'ayic ; wal xin t'in̈anojab jecoj yin̈ tzet chicowatx'e .
45014006	Yuxin ha' mac chiyijen hunu tz'ayic ha' tet Comam chisyije , hacpax tu' mac mach chiyijen hunu tz'ayic , yu Comam yuxin mach chisyije . Hacpax tu' xin mac chiloni sunil tzet ye tu' , yu yanico ismay Comam yuxin chislo , chak'ni yuch'andiosal tet Comam Dios yin̈ tzet chislo . Hacpax tu' mac mach chiloni sunil tzet ye tu' , yu yanico ismay Comam yuxin mach chislo , chak'nipaxo yuch'andiosal tet Comam .
45014007	Yulbal yet itzitzon̈ , mach jeto coba cochuquil , hacpax tu' yet chon̈cami mach jeto coba .
45014008	Ta itzitzon̈ yul sat yiban̈k'inal ti' to yu coyijen tzet chal Comam ; taca chon̈cam xin yettic'apaxo Comam jehi . Yuxin waxan̈ca itzitzon̈ maca chon̈cami , yet Comam jehi .
45014009	Yuxin cam Comam Jesucristo , yitzitzibican̈ hunelxa yu yoc Comam Yahawil yin̈ anma camom yeb anma itzitz .
45014010	Yuxin mach chu jalni isk'umal maca coyahni hunu juẍtaj maca hunu janab , yuto cosunil chon̈oc sata Comam cat yilni Comam yin̈ tzet chon̈elicoj .
45014011	Chal yul Yum Comam Dios : Hanin yahaw inti'an , chiwak' binaho inbihan yin̈ tzet chiwalti'an tato sunil anma chihul insatajan , yeb sunil mac yilal yalni yu isti' ta haninn̈ech'anan Dios hinan , ẍiayoj .
45014012	Yuxin sunilon̈ chon̈oc sata Comam Dios cat jalni yin̈ tzet chicowatx'e hununon̈ .
45014013	Yuxin mach chu heyalni hek'umal hununex , wal xin aweco yin̈ hec'ul hewatx'en isc'ulal , haxinwal machi hunu mac cheyak' ayc'ayoj , cat issomchacanto isnabal heyu .
45014014	Haninti'an caw wohtajan tato machi hunu tzet chilolax ti' ayco istx'ojal yin̈ , caw t'in̈an wehan yin̈ hune' ti' yuto yuninalxa Comam Jesucristo wehan . Yaja' tato ay hunu mac chitxumni tato ayco istx'ojal yin̈ hunu tzet ye tu' , tx'oj isloni chal tu' .
45014015	Yuxin ta yu tzet chelo cheyak' taco isc'ul hunu ebnaj juẍtaj , ha' chal yelapno tu' mach xahano cheyil heba . ¡ Machojab taj yu tzet chelo cheyak' ayc'ayo hunu maca , yuto ha' hune' mac tu' bay yak' camo isba Comam Jes'us !
45014016	Machojab cheyak' yub anma istzotel teyin̈ yu tzet chewatx'e .
45014017	Han̈on̈ ayon̈xaco yul isk'ab Comam Dios mach chiyoc yin̈ tzet chicolo maca tzet chijuc'u , wal xin ha' jec' yin̈ istoholal , yeb jec' yin̈ ak'anc'ulal , yeb yin̈ tzalahilal yu Comam Esp'iritu Santo .
45014018	Ha' mac chiyijen tet Comam Cristo haca' tu' , chitzala Comam Dios yin̈ , caw c'ulpaxo hune' mac tu' yul sat anma .
45014019	Yuxin colahaweco cowatx'en tzet chon̈anico yin̈ ak'anc'ulal , hac tu' chu cocolwa jin̈ hununon̈ yin̈ coch'ib yin̈ yet Comam .
45014020	Machojab cheyak' etaxoto ismunil Comam Dios yu tzet chelo . Yin̈ caw isyelal sunil tzet chilolaxi mach istx'ojal ayco yin̈ . Ha' istx'ojal , ha' coloni hunu tzet ye tu' chiak'ni cabconocan̈ yanma hunu mac yin̈ Comam .
45014021	Ec'balto c'ul ta mach chicoc'ux no' chibe maca juc'ni vino maca hunuxa tzet ye tu' sata jak'ni ayc'ayo hunuxa juẍtaj .
45014022	Ha' tzet cheyayto yul heyanma , t'in̈anojab heye yin̈ yul sat Comam Dios . ¡ Sak'al yet mac mach chicabcon isc'ul yin̈ tzet chiswatxe' !
45014023	Yaja' wal mac chicabcon yanma isloni hunu tzet ye tu' , hayet chisloni chaco ismul , yuto mach yin̈ sunilo yanma chisloni . Yuxin ta mach t'in̈ano jeco yin̈ tzet chicowatx'e , chijaco comul .
45015001	Han̈on̈ ayxa yip janma yin̈ Comam machojabn̈etaj han̈on̈ chijaco coba yin̈ coc'ul , wal xin yilal cocolwa yin̈ mac maẍto caw t'in̈ano yecoj .
45015002	Hununon̈ ti' ha'ojab isc'ulal chicowatx'e yin̈ macta ayxaco yul isk'ab Comam Dios , hac tu' xin chitzala isc'ul yin̈ Comam yeb yun̈e yik'ni yip yanma yin̈ yet Comam .
45015003	Haca' Comam Jesucristo , maẍtaj tzet yoche Comam iswatx'e , walxinto yij isba yin̈ Comam tzet tz'ibn̈ebilcanoj bay chala : " Hayet habuchlaxi , haninan wabenan isya'il , " ẍiayoj .
45015004	Sunil tzet tz'ibn̈ebilcano yul Yum Comam Dios yet payat , cocuybanil yu istz'ibn̈elaxcanoj , chak'ni isnimanil coc'ul yeb yak'lobal janma , yun̈e janico Comam yipo janma .
45015005	Ha'ojab Comam Dios , Comam chiak'ni isnimanil coc'ul yeb yak'lobal janma chicolwa teyin̈ , haxinwal hunxan̈e tzet chiec' yin̈ henabal haca' Comam Jesucristo .
45015006	Hac tu' xin hunxan̈e cheyute heba cat hebitn̈en isbi Comam Dios , Ismam Comam Jesucristo Jahawil .
45015007	Yuxin macta ayxaco yul isk'ab Comam Dios chahwe texol , haca' yu quexischahni Comam Cristo yu heyanico ismay Comam Dios .
45015008	Chiwalan hune' ti' teyet tato hul Comam Jesucristo yak'aco isba ischejabo anma Israel , yun̈e yijni isba tzet haltebilcano yu Comam Dios tet jichmaman̈ . Hac tu' yu isyenipaxilo Comam Cristo tato caw chij isba tzet chalte Comam Dios .
45015009	Yeb xin hulpaxo Comam Cristo , yun̈e yanipaxico anma mach Israelo ismay Comam Dios yu isc'ulch'anil isc'ul Comam , haca' yalni yul Yum Comam bay chala : Yuxin chiwalan c'ulla tzoti' tawin̈ yu yoc hamay yulaj con̈ob yu anma mach Israeloj , cat inbitn̈enan habi , ẍiayoj .
45015010	Ay hune' bay chalpaxo yul Yum Comam Dios : Tzalahan̈we hex mach Israelo hex ti' yinta iscon̈ob Comam Dios , ẍiayoj .
45015011	Ay hune'xa bay chalpaxoj : Sunil nimeta con̈ob yeb niẍte con̈ob bay ay anma mach Israeloj , bitn̈elaxojab Comam Dios yu , ẍi .
45015012	Tz'ibn̈ebilpaxcanayo yu naj Isa'ias : Chipitzc'a hune' naj chitit yin̈ yuninal naj Isa'i , cat yoc yahawo yin̈ anma mach Israeloj . Yin̈ naj xin chicawxi isc'ul anma tu' , ẍi .
45015013	Ha'ojab Comam Dios , Comam ch'ak'ni iscawxobal janma , ha' ch'ak'ni tzalahilal yeb ak'anc'ulal teyet , hex cheyayto yul heyanma yin̈ Comam ; cat cam yak'nipaxo Comam Esp'iritu Santo iscawxobal hec'ul .
45015014	Hex wuẍtaj hex wanab caw wohtajan sic'lebil ta caw c'ulch'an hec'ul teyin̈ hununex , yeb xin caw aypaxo hehelanil , caw xin heyohtapaxo hecuyni heba hununex .
45015015	Yaja' yin̈ hune' carta ti' ay huntek'an tzet ye tu' ayayo wuhan chiwaltojan teyet yin̈ sunil wanmahan yun̈e mach chenahuln̈etoj . Chiwaltojan huntek'an ti' teyet yuto ha' Comam Dios ak'n̈e hune' inmunilti'an yu isc'ulch'anil isc'ul .
45015016	Ischejab Comam Jesucristo wecojan xol anma mach Israeloj , ha' inmunilan xin ha' ton walnic'ojan Tzoti' c'ul yet colbanile chalte Comam Dios , yun̈e yaltelax anma mach Israelo tet Comam haca' hunu xahanbal caw chitzala Comam yin̈ , sajn̈ebilxa yu Comam Esp'iritu Santo .
45015017	Wal xin yu caw ayinxacojan yul isk'ab Comam Jesucristo yuxin caw chintzalahan yin̈ inmunilan ak'bil yu Comam Dios .
45015018	Mach chu walnihan yin̈ tzet chu ismunla hunuxa mac yin̈ ismunil Comam , to han̈c'an̈e yin̈ tzet chu quinisk'annihan Comam Cristo yin̈ inmunilan chiiniti anma mach Israelo yin̈ isyijen tzet chal Comam Dios , han̈e chiwalan . Hune' ti' yij isba yin̈ tzet walan yeb yin̈ tzet inwatx'ehan ,
45015019	yeb yu yip tzettaj inyehan , yeb yu yip c'aybalc'ule , yeb yu yip Comam Esp'iritu Santo ; hac tu' yu inyijenan yin̈ caw c'ul walnic'ojan Tzoti' yet colbanile yin̈ Comam Cristo . Hata bey yul con̈ob Jerusal'en quinichicojan walnic'ojan ; caw sunil bay quinec'an wala'c'ojan masanta quinapnihan yul ismajul tx'otx' Iliria .
45015020	Hac tu' yu wanico yin̈ inc'ulan winitojan Tzoti' yet colbanile bay maẍtotic'a chiabelax isbina isbi Comam Jesucristo , yun̈e machi hunu mac chihalni ta toxan̈e quinec'an inlaha'an munil tzabilxacoj .
45015021	Yul Yum Comam Dios tz'ibn̈ebilcanoj : Chiyila' anma hune' mac maẍtotic'a bay chiabelax isk'umal . Mac maẍtotic'a bay chabe istzoti'al chitxumchalo yu , ẍiayoj .
45015022	Yuxin maẍtotic'a chu intohan quexwila'an , waxan̈ca xin tx'i'alxa el chiwochehan intohan .
45015023	Yaja' wal tinan̈ xin xalahwi inmunilan yul huntek'an con̈ob ti' . Caw tx'i'alxa habil yichi wochenan intohan quexwilnojan .
45015024	Yuxin hayet chintohan yin̈ inbelan bey Espa~na cat wec'an quexwilnojan , lahwi istzala wanmahan quexwilnihan yin̈ hayebo tz'ayic xin , chiwochehan tato chexcolwa win̈an inlahnihan inbeltu'an .
45015025	Yaja' wal tinan̈ xin chintohan bey Jerusal'en wak'a'canojan hanic' ch'en melyu chicolwa yin̈ ebnaj juẍta ay bey Jerusal'en tu' .
45015026	Yuto ebnaj juẍta yeb ebix janab ay bey Macedonia yeb ay bey Acaya ti' , el yin̈ isc'ul iscutxbanayo hanic' ch'en melyu , cat yilaxto ch'en tet anma meba' ayxaco yul isk'ab Comam bey Jerusal'en .
45015027	Caw el yin̈ yanma ebnaj iscutxbanayo ch'en ; hune' ti' caw c'ul yuto haca'tic'a yu yak'ni ebnaj juẍta Israel isc'ulal Comam tet ebnaj mach Israeloj , hac tu' xin chu ispajtzen ebnaj yin̈ tzet ay tet ebnaj juẍta Israel tu' .
45015028	Yuxin chito yijcano isba hune' inchejbanilti'an intohan wak'nocanojan ch'en melyu chicolwa yin̈ ebnaj juẍta tu' , lahwi tu' cat wec'an quexwilnojan yet chintohan bey Espa~na .
45015029	Ayco yin̈ wanmahan ta hayet chinec'an texol , tx'i'al isc'ulal Comam Cristo chiyak'cano jet .
45015030	Hex wuẍtaj hex wanab , caw chink'anan teyet yin̈ isbi Comam Jesucristo yeb yu isc'ulch'anil isc'ul Comam Esp'iritu Santo tato cheyaco yin̈ hec'ul hecolwa hetxahli win̈an tet Comam Dios .
45015031	K'anwe tet Comam Dios , haxinwal chiniscolan Comam tet ebnaj ah Judea mach chayto yul yanma yin̈ Comam , yebpaxo xin yun̈e c'ul chu ischahni ebnaj juẍta ay bey Jerusal'en hune' colwal chiwitoti'an .
45015032	K'anwepaxo tet Comam haxinwal ta hac tu' chiel yin̈ isc'ul Comam chinapnihan quexwila'an cat inxewninojan texol yin̈ tzalahilal .
45015033	Ha'ojab Comam yahaw ak'anc'ulal chioc heyetbihoj . ¡ Hacojab tu' !
45016001	Caw chintak'etojan janab Febe teyet . Ix janab ti' diaconisa ix , caw munla ix xol anma ayxaco yul isk'ab Comam bey con̈ob Cencrea .
45016002	Caw c'ulojab chu hechahni ix yuto janab ix yin̈ Comam , chahwe ix haca' chu cochahni hunu mac ayxaco yul isk'ab Comam . Colwahan̈we yin̈ tzet chiocnico yu ix yuto caw tx'i'al mac bay colwa ix , colwapaxo ix win̈an .
45016003	Halwe tet janab Priscila yeb tet juẍta Aquila ta chil isba yin̈ iscawil , caw wet munlawomal inbahan yeb ix yebpaxo xin naj juẍta tu' yin̈ ismunil Comam Jesucristo .
45016004	Ix janab Priscila yeb juẍta Aquila tu' , caw ishin isba iscam yu quiniscolnihan , maẍn̈etajinan xin chiwak'an yuch'andiosal tet naj yeb tet ix , to ha' hunpaxo sunil mac ayxaco yul isk'ab Dios mach Israeloj ay yul hunun con̈ob chiak'nipaxo yuch'andiosal .
45016005	Halwepaxo tet sunil mac ayxaco yul isk'ab Comam chiscutxba isba yul yatut janab yeb juẍta tu' ta chil isba . Halwepaxo tet juẍta Epeneto tato chil isba , naj juẍta tu' caw xahan ay naj wuhan . Ha' naj babel yaco isba yul isk'ab Comam Dios yul ismajul Asia .
45016006	Halwepaxo tet ix janab Mar'ia ta chil isba ix , ix janab tu' caw xamunla ix texol .
45016007	Halwepaxo tet ebnaj wet con̈oban , naj juẍta Andr'onico yeb juẍta Junias ta chil isba ebnaj . Ebnaj cawan̈ tu' hun yu wocan preso yeb ebnaj , caw xin ay yelapno ebnaj yul sat ebnaj ischejab Comam , babel xin yaco isba ebnaj yul isk'ab Comam Dios insatajan .
45016008	Halwe tet juẍta Amplias tato chil isba naj , caw xahan ay naj wuhan yin̈ isbi Comam ,
45016009	Halwe tet juẍta Urbano ta chil isba , naj juẍta tu' caw munla naj jintajan̈ yin̈ ismunil Comam , cat heyalnipaxo tet juẍta Estaquis ta chilpaxo isba , caw xahan ay naj wuhan .
45016010	Halwe tet naj juẍta Apeles ta chil isba , naj juẍta tu' caw xaec' ilwebal yiban̈ naj yu ayco yanma naj yin̈ Comam . Halwepaxo tet naj juẍta Arist'obulo yebpaxo tet sunil mac ay bey yatut naj ta chil isba .
45016011	Halwepaxo tet naj wet con̈oban , naj juẍta Herodi'on ta chil isba . Halwepaxo tet juẍta Narciso yebpaxo tet sunil mac ay bey yatut naj ta chil isba yin̈ iscawil , yuto xayayto ebnaj yul yanma yin̈ Comam .
45016012	Halwepaxo tet janab Trifena yeb janab Trifosa ta chil isba . Ebix janab tu' caw chimunla ebix yin̈ ismunil Comam Dios , cat heyalnipaxo tet ix janab P'ersida , ix caw xahan ay wuhan , ta chil isba ix . Ix janab tu' caw munlapaxo ix yin̈ ismunil Comam .
45016013	Halwepaxo tet juẍta Rufo ta chil isba , naj juẍta tu' caw sic'bililo naj yu Comam . Halwepaxo tet ismi' juẍta tu' ta chil isba , janab tu' haca' inmi'an yepaxo ix .
45016014	Halwe tet juẍta As'incrito yeb juẍta Flegonte yeb juẍta Hermes yeb juẍta Patrobas yeb juẍta Hermas ta chil isba ebnaj yin̈ iscawil ; yebpaxo ebnaj juẍta ay isc'atan̈ ebnaj .
45016015	Halwe tet juẍta Fil'ologo yeb janab Julia yeb tet juẍta Nereo , yeb tet yanab naj , yeb tet janab Olimpas , ta chil isba yebpaxo tet sunil ebnaj juẍtaj yeb ebix janab ay isc'atan̈ ebnaj .
45016016	K'ambele hanic' heye hununex yin̈ sunil heyanma yin̈ caw tzalahilal . Chalnipaxto sunil yuninal Comam Dios ay yul hunun con̈ob ay bey ti' ta cheyil heba yin̈ hecawil .
45016017	Hex wuẍtaj hex wanab , caw cheyil heba tet ebnaj choche yak'aco pohlebahil texol , yeb choche quexyak'a ayc'ayoj . Ha' huntek'an chu ebnaj tu' mach chischah isba yeb cuybanile chabilxa heyu . Huntek'an ebnaj tu' mach chechah ebnaj texol .
45016018	Yuto maẍtaj tet Comam Jesucristo chisyije ebnaj , walxinto ha' tzet choche isc'ul ebnaj ha' chissayic'oj . Caw c'ulch'an chute istzotel ebnaj yun̈e yak'ni subchaho ebnaj anma mach caw yitz'atil iswi' .
45016019	Caw sunil mac ohtan̈e tato caw yijemex , yuxin caw chintzalahan teyin̈ . Chiwochehan ta helan cheyute heba yin̈ isc'ulal , maẍtaj yin̈ istx'ojal .
45016020	Ha' Comam Dios yahaw ak'anc'ulal , chicolwa teyin̈ hek'oji yin̈ naj matzwalil yin̈ an̈e , cat iscan naj yalan̈ heyoj . Ha'ojab Comam Jesucristo chianayo isc'ulal teyiban̈ .
45016021	Chalto naj juẍta Timoteo ta cheyil heba , naj juẍta ti' caw wet munlawomalan naj yin̈ ismunil Comam Dios . Chalnipaxto juẍta Lucio yeb juẍta Jas'on yeb juẍta Sos'ipater ta cheyil heba ; ebnaj juẍta ti' wet con̈ob inbahan ye ebnaj .
45016022	Haquinpaxtu'an hanin Tercio inti'an , chink'ambepaxtojan hanic' heye yin̈ hecawil , yin̈ yet Comam . Haninan lan̈an intz'ibn̈entojan hune' carta ti' yu naj Pablo .
45016023	Chalnipaxto juẍta Gayo ta cheyil heba , yul yatut juẍta ti' ayon̈an̈ . Ha' bey ti' xin chicocutxbapaxo cobahan̈ yin̈ culto yeb sunil macta ayxaco yul isk'ab Comam Jesucristo . Chalnipaxto naj juẍta Erasto ta cheyil heba , naj juẍta ti' tesorero naj yul con̈ob ti' . Chalnipaxto juẍta Cuarto ta cheyil heba .
45016024	Yak'abayo Comam Jesucristo isc'ulch'anil isc'ul teyiban̈ . ¡ Hacojab tu' !
45016025	K'anweco ismay Comam Dios , Comam chu quexislin̈ban haca' yalni Tzoti' c'ul yet colbanile walic'ojan yin̈ Comam Jesucristo . Hune' cuybanile ti' ewantic'a yehi yettaxtic'a maẍto chiwatx'i yul sat yiban̈k'inal ti' yu Comam Dios .
45016026	Yaja' wal tinan̈ xin xayak' Comam ohtan̈elaxoj yu tzet tz'ibn̈ebilcano yu ebnaj ischejab Comam yet payat , haca'tic'a yu yalni Comam , Comam ayn̈etic'a yin̈ sunilbal tiempo . Hune' Tzoti' yet colbanile ewantic'a ye ti' , xaak'lax yohtan̈elo sunil anma yun̈e yanayto yul yanma cat isyijeni .
45016027	Yu tzet iswatx'e Comam Jesucristo yuxin alaxojabico ismay Comam Dios yin̈ sunilbal tiempo , Comam hune'n̈ech'an yeb caw ay ishelanil . ¡ Hacojab tu' !
46001001	Hanin Pablo inti'an , awtebilinan wocan ischejabo Comam Jesucristo , yuto hac tu' el yin̈ isc'ul Comam Dios . Ha' hun juẍta S'ostenes chitz'ibn̈ento hune' carta ti' wintajan teyet , hex ayexxaco yul isk'ab Comam yul con̈ob Corinto . Yu Comam Jesucristo yuxin ayexxaco yul isk'ab Comam Dios . Awtebilexpaxo yu heyoc iscon̈obo Comam , yeb sunil mac bayxan̈etu'wal aya chiawten isbi Comam Jesucristo yin̈ , Comam Jahawil yeb yahawilpaxo ebnaj tu' .
46001002	
46001003	Yak'ab Comam Dios yeb Comam Jesucristo isc'ulch'anil isc'ul teyet , yeb ak'anc'ulal yul heyanma .
46001004	Maẍtic'a chinbejan wak'nihan yuch'andiosal tet Comam Dios teyin̈ yu isc'ulch'anil isc'ul xayayo teyiban̈ yu Comam Jesucristo .
46001005	Yu hune'n̈e heye yeb Comam Jesucristo , yuxin xayaco Comam Dios sunil isc'ulch'anil yin̈ heyanma , hehelanil hetzoteli , yeb yitz'atil hewi' .
46001006	Yuxin sunil tzet halbil teyet yin̈ Comam Jesucristo caw lan̈an isyenilo isba teyin̈ .
46001007	Tinan̈ xin machi hunu isc'ulch'anil isc'ul Comam Dios matzet teyin̈ yulbal ayexic'o heyechman istz'ayical bay chul Comam Jesucristo .
46001008	Ha' Comam Dios chiak'ni heyip helin̈ban heba masanto yet chihul islahobal tz'ayic , haxinwal machi istx'ojal chiilcha teyin̈ yet chul Comam Jesucristo Jahawil .
46001009	Sunil tzet chalte Comam Dios masan caw chij isba , ha' xin Comam quexawtenico yul isk'ab Isc'ahol , ha' ton Comam Jesucristo Jahawil .
46001010	Hex wuẍtaj , hex wanab , yin̈ isbi Comam Jesucristo chiwaltojan teyet , hunxan̈ehojab cheyute henabal , mach comono chepohleto heba . Wal xin ayojab ak'anc'ulal texol , hunxan̈ehojab tzet chiec' yin̈ henabal yeb yul heyanma .
46001011	Chiwaltojan hune' ti' teyet , hex wuẍtaj , hex wanab , yuto xawabehan hek'umal tato ay howal texol bey tu' , hac tu' yalni yuninal juẍta Clo'e wetan .
46001012	Tolab ayex cheyal haca' ti' : " Han̈on̈ti'an̈ , yinta juẍta Pablo ayon̈icojan̈ , " yeb ayex cheyalpaxoj : " Yinta juẍta Apolos ayon̈icojan̈ . " Ayexpaxo xin cheyala : " Han̈on̈ti'an̈ yinta juẍta Pedro ayon̈icojan̈ , " quexchi . Tolab ayex cheyalpaxoj : " Han̈on̈ti'an̈ yet Comam Jesucristo jehan̈ , " quexchi .
46001013	¿ Tom pohbilayo Comam Cristo heyalni ? ¿ Tom haninan quinalaxcan̈an yin̈ culus yu hecolchahi ? yeb ¿ tom yin̈ inbihan alaxcan̈ ha' hewi' xin ?
46001014	Wal xin chiwak'an yuch'andios tet Comam Dios yuto machi hunujex ti' wacan̈an ha' hewi' , cachann̈e juẍta Crispo yeb juẍta Gayo ,
46001015	yuxin mach chu heyalni ta yin̈ inbihan alaxcan̈ ha' hewi' .
46001016	Wapaxocan̈an ha' iswi' yuninal juẍta Est'efanas , matxa hunuxa mac ahna ha' iswi' wuhan .
46001017	Mach chejbilojinan wanican̈an ha' iswi' anma yu Comam Cristo , walxinto ha' inchejbanilan ha' walnic'ojan Tzoti' yet colbanile . Yaja' machi bay quintzotelan yin̈ nimeta tzoti' teyet yun̈e heyanico heyanma yin̈ , wal xin han̈e iscamical Comam Jesucristo yin̈ culus , ha' walic'ojan .
46001018	Hune' cuybanile yin̈ iscamical Comam Jesucristo yin̈ te' culus , sucal ye yul sat anma chic'aytoj . Wal yul cosat han̈on̈ xacon̈colcha xin , hune' cuybanile yet colbanile ti' yip Comam Dios yehi .
46001019	Haca' yalni yul Yum Comam Dios : Chintan̈tzelojan ishelanil anma ay ishelanil sat yiban̈k'inal ti' , cat intan̈tzenpaxilojan isnabal anma ay yitz'atil iswi' , ẍiayoj .
46001020	¿ Tzet xin tan̈cano ebnaj ay ishelanil yeb ebnaj cuywawom , yeb ebnaj caw helan istzotel yin̈ hune' yul sat yiban̈k'inal ti' ? Wal xin xaismeltzoco Comam ishelanil anma tu' yin̈ sucal .
46001021	Yu ishelanil Comam Dios yuxin el yin̈ isc'ul tato maẍtaj yu ishelanil yul sat yiban̈k'inal ti' , yuxin chiohtan̈elaxilo Comam , wal xin el yin̈ isc'ul Comam ta yu Istzoti' chijalic'ojan̈ , ha' chicolni anma chianayto yul yanma , waxan̈ca ay mac chalni tato sucalil ye hune' Tzoti' ti' .
46001022	Anma Israel , ha' c'aybalc'ule choche anma yila' , wal ebnaj griego xin , ha' ishelanil anma choche ebnaj yabe' .
46001023	Yaja' wal han̈on̈ti'an̈ ha' Comam Cristo alaxcan̈ yin̈ culus , ha' chijalic'ojan̈ . Yul sat anma Israel caw tx'oj hune' tu' , walpaxo yul sat anma mach Israelo xin sucal yehi .
46001024	Wal han̈on̈ awtebilon̈xa yu Comam Dios ti' xin , waxan̈ca Israel maca mach Israeloj johtaj tato yip yeb ishelanil Comam Dios ayco yin̈ Comam Jesucristo .
46001025	Huntek'an sucal ye yin̈ Comam Dios yalni anma , ha' ec'bal yelapno sata ishelanil anma . Haxa huntek'an machi yip yin̈ Comam Dios yalni anma xin , ha' caw ec'bal yip sata yip anma .
46001026	Hex wuẍtaj , hex wanab , chimheyil texol hex awtebilhexxa yu Comam Dios tato caw haywan̈exch'an ay hehelanil haca' ishelanil anma . Haywan̈exch'anpaxo yahaw hex , haca' ebnaj iswi'ehal con̈ob , yeb haywan̈exch'anpaxo hex yic'al anma aycano yelapnoj heyehi .
46001027	Yuxin ha' mac machi nich'ano tzet yohta yul sat anma , ha' issic'can̈ Comam Dios yuninaloj yun̈e yel istx'ixobal mac caw ay ishelanil . Issic'nipaxocan̈ Comam mac machi yelapnoj yun̈e yel istx'ixobal mac caw ay yelapno yehi .
46001028	Issic'can̈ Comam anma yahbil yeb anma machi yelapno yul sat yiban̈k'inal ti' yun̈e matxa yelapno chielcanico mac caw ay yelapno chabe .
46001029	Hac tu' xin machi mac chu yalni isba can̈yehal yul sat Comam Dios .
46001030	Ha' Comam con̈hunbancano yin̈ Comam Jesucristo , yak'nipaxo Comam ishelanil Comam Cristo cohelaniloj . Yu Comam Jesucristo yuxin chon̈can c'ulal yul sat Comam Dios , yeb yetxa Comam jehi , yupaxo Comam Cristo tu' yuxin colbilon̈xa .
46001031	Hac tu' chu yijni isba tzet tz'ibn̈ebilcano yul Yum Comam Dios bay chala : " Tato ay hunu mac choche yik'a'can̈ isba , ha'ojab Comam Cristo chican̈ , " ẍiayoj .
46002001	Hex wuẍtaj , hex wanab , yet quinbeyan walnojan Istzoti' Comam Dios yin̈ Comam Jesucristo texol , maẍtaj ishelanil yul sat yiban̈k'inal ti' yeb huntek'an nimeta tzoti' caw nanxa yoc walan teyet .
46002002	Yet wec'an texol tu' machi hunuxa tzet ye tu' woche wala'an teyet han̈c'an̈e cuybanile yin̈ iscamical Comam Jesucristo yin̈ te' culus .
46002003	Yet wec'an texol tu' quinnanonan , inluylunpaxocan̈an yu xiwquilal .
46002004	Hayet walnihan Istzoti' Comam Dios teyet , mach quexinmontehan yu ishelanil yul sat yiban̈k'inal ti' , walxinto ha' Comam Esp'iritu Santo yeb yip Comam Dios , ha' anayto yul heyanma .
46002005	Hac tu' xin maẍtaj yu ishelanil ebnaj winaj yuxin heyayto yul heyanma yin̈ Comam Dios , walxinto yu yip Comam .
46002006	Yaja' wal tet ebnaj ayxaco yul isk'ab Comam Dios , ebnaj ayxa isnabal yin̈ yet Comam , chon̈tzotelan̈ yin̈ hune' helanilehal tet ebnaj , yaja' maẍtaj helanilehal yet yul sat yiban̈k'inal ti' . Machcatajpaxo ishelanil ebnaj jahaw sat tx'otx'al ti' , yuto ebnaj tu' chitan̈ilo ebnaj .
46002007	Hune' chiwalti'an , ha' ton hune' ishelanil Comam Dios ewan yehi , yun̈e caw c'ul chon̈elcanico yu isc'ulch'anil isc'ul Comam . Hune' ti' nabiltic'a yu Comam yet yalan̈to maẍto chiwatx'i hune' yul sat yiban̈k'inal ti' .
46002008	Hune' ti' maẍtic'a txumcha yu ebnaj yahaw con̈ob yul sat yiban̈k'inal ti' , yuto ta istxum ebnaj machim yacan̈ ebnaj Comam yin̈ culus , Comam caw aycano yelapno yehi .
46002009	Wal xin tz'ibn̈ebilcano yul Yum Comam Dios haca' ti' : Ay huntek'an tzet watx'ebilxa yu Comam Dios tet mac chiochen Comam . Hune' tu' maẍto hunu mac xailni , yeb xaabeni , maẍtopaxo mac xaec' isnabal yin̈ , ẍiayoj .
46002010	Huntek'an tzet ye tu' ti' xayak' Comam johtan̈elo yu Yesp'iritu , ha' Yesp'iritu Comam tu' ohtan̈e sunil , yohtapaxo huntek'an tzet ye tu' yet Comam Dios ya'ta cotxumni .
46002011	Haca' hunu mac tinan̈ , mach yohtajo tzet ayayto yul yanma hunuxa yet anmahil , wal xin cachann̈e yanma hune' mac tu' ohtan̈e . Hac tu' ye Comam Dios , han̈c'an̈e Yesp'iritu Comam ohtan̈e tzet nabil yu .
46002012	Walon̈ ti' xin maẍtaj yesp'iritu yul sat yiban̈k'inal ti' chabil ju , to ha' hune' Esp'iritu chitit yin̈ Comam Dios . Hac tu' xin chu cotxumni huntek'an isc'ulal chak' Comam jet .
46002013	Maẍtaj tzoti' johtajan̈ yu cohelanilan̈ chijalan̈ , machoj , walxinto ha' Tzoti' chak' Comam Esp'iritu jetan̈ ha' chijalan̈ . Hac tu' xin chu jalnilojan̈ yin̈ haban huntek'an yet Comam Esp'iritu Santo tet anma ayxaco Yesp'iritu Comam Dios yin̈ .
46002014	Ha' mac maẍto Yesp'iritu Comam Dios yin̈ , mach chischah yabe' huntek'an tzet ye tu' yet Comam Esp'iritu Santo , yuto sucal ye yul sat , mach chitxumchapaxo yu , yuto huntek'an ti' han̈c'an̈e Comam Esp'iritu Santo chiak'ni cotxumuloj .
46002015	Wal mac ayco Yesp'iritu Comam Dios yin̈ xin , haban istxumni sunil ej tzet ye tu' , ta c'ul maca machoj . Yaja' wal comon anma xin , mach chik'oji istxumni tzet ye mac ayco Yesp'iritu Comam yin̈ .
46002016	Yuto chal yul Yum Comam Dios haca' ti' : ¿ Mac hunu chu isnanilo yin̈ tzet chiec' yin̈ isnabal Comam Dios ? Yeb xin ¿ mac hunu chiak'ni istz'ajanbal isc'ul Comam ? ẍiayoj . Wal han̈on̈ ti' xin , ha' Comam Esp'iritu Santo chiak'ni johtan̈elo isnabal Comam Jesucristo .
46003001	Hex wuẍtaj , hex wanab , hayet quinec'an texol , mach quintzotelan teyet haca' tet mac caw yijem tet Comam Esp'iritu Santo . Wal xin quintzotelan teyet haca' tet anma yet yul sat yiban̈k'inal ti' , yeb haca' mac uninto yin̈ yet Comam Dios .
46003002	Yuxin yet incuywahan texol caw comonn̈e yu intzotelan teyet , yuto haca'to ye niẍte unin chito txutxwi , maẍto chu yak'lax itah tet , hac tu' heyehi . Hac to tu' heyepaxo tinan̈ ,
46003003	yuto haca' istxumni anma yet yul sat yiban̈k'inal ti' , hac to tu' hetxumni , yuto chichiwaco hec'ul teyin̈ hununex , ay howal texol yeb pohlebahil . Chal yelapno tu' to ha' tzet chal heyanma ha' cheyije . Chebeybaln̈enpaxo haca' tzet chiswatx'e anma maẍto ayoco yul isk'ab Comam .
46003004	Yuto texol hex ti' ayex cheyala : " Han̈on̈ti'an̈ yinta juẍta Pablo ayon̈icojan̈ . " Ayex cheyalpaxoj : " Han̈on̈ti'an̈ yinta juẍta Apolos ayon̈icojan̈ , " quexchi . Yet cheyalni haca' tu' to haca'to anma yet yul sat yiban̈k'inal ti' , hac tu' hetxumni .
46003005	¿ Tzet yelapno wehan hanin Pablo inti'an ? yeb ¿ tzet yelapno ye juẍta Apolos tu' ? Wal xin ischejabn̈e Comam Dios jehan̈ , chejbilon̈icojan̈ texol yu Comam yun̈e heyanico heyanma yin̈ Comam Jesucristo . Ha' munil yacanico Comam yul cok'aban̈ hununon̈an̈ ha' chicowatx'ehan̈ .
46003006	Yet wec'an texol haca'tan̈e haninan intz'uncanayojan hunu te te' texol . Haxa yet yec' naj Apolos texol xin haca'tan̈e ha' naj ec' hayenoj . Yaja' yin̈ caw yeli , ha' Comam Dios chiak'ni ch'ibo hune' tz'unub tu' .
46003007	Yuxin ha' naj chitz'unni yeb naj chihayeni machi yelapno ebnaj , cachann̈e Comam Dios caw aycano yelapno yehi yuto ha' Comam chiak'ni ch'ibo hune' tz'unub tu' .
46003008	Yuxin naj chitz'unni hunu tzet ye tu' yeb naj chihayeni lahan ismunil ebnaj , chischah ebnaj ispaj selel ismunil tu' tet Comam Dios hatatic'a hanta munil chiswatx'e hunun ebnaj .
46003009	Han̈on̈ti'an̈ jet munlawomal cobahan̈ yin̈ ismunil Comam Dios , wal hex ti' xin haca' istz'unub Comam Dios heyehi . Lahanexpaxo haca' hunu n̈a lan̈an iswatx'encan̈ Comam Dios .
46003010	Haxa haninti'an xin , lahaninan haca' hunu naj ijbalom yin̈ watx'e n̈a yu isc'ulal Comam Dios . Hacojtam haninan wayojan isxe'al hune' n̈a tu' , nanxa hune' naj xin chianican̈ isloc'al . Yaja' hunun mac chimunla yin̈ hune' n̈a tu' yilal cam chil yin̈ tzet chu ismunlahi .
46003011	Wal xin machi hunuxa mac chu yanayo hunuxa isxe'al n̈a yiban̈ hune' ayxayo tu' , yuto ha' hune' ayxayo tu' ha' ton Comam Jesucristo .
46003012	Yiban̈ hune' xe'al n̈a tu' xin , ay mac chianico ch'en oro , maca ch'en plata , maca ch'en ch'en caw c'ulch'an jilni isxialoj . Aypaxo mac chianico te te' , maca te' ch'im , maca xaj wale' yichoj .
46003013	Yaja' yet islahobal tz'ayic yet chiilax tzet chielico anma , cat yilwelax comunil hununon̈ xol k'a k'a' , yun̈e yillaxi ta c'ul maca mach c'ulo tzet chicowatx'e .
46003014	Yuxin ha' mac caw c'ul ismunil iswatx'e , lahan yeb hunu n̈a machi tz'ato yu k'a k'a' . Ha' mac haca' tu' chischah ispaj selel ismunil .
46003015	Yaja' wal mac mach c'ulo ismunil chiswatx'e , chitz'ato ismunil tu' xol k'a k'a' , chic'aywa hune' mac tu' yin̈ ismunil . Waxan̈ca xin chicolchahi , yaja' haca'xan̈e iscollaxilti hunu anma xol k'a k'a' , hac tu' chu iscolchahi .
46003016	¿ Tom mach heyohtajo xin tato yatut Comam Dios heyehi yeb ayco Comam Esp'iritu Santo teyin̈ ?
46003017	Yuxin mac chitan̈tzenilo hune' yatut Comam tu' , chistan̈tzelo Comam , yuto han̈c'an̈e Comam ay yet hune' n̈a tu' . Hune' yatut Comam Dios chiwalti'an , ha' ton ex hex ti' .
46003018	Mach cheyute heba sucal , tato ay hunu mac texol caw helan yin̈ tzet ay yul sat yiban̈k'inal ti' chabe , yuteojab isba haca' hunu mac matzet yohtaj haxinwal caw helan chielcanicoj .
46003019	Yuto ha' ishelanil anma yul sat yiban̈k'inal ti' , caw matzet chalilo yul sat Comam Dios . Hac tu' yalni Istzoti' Comam bay chal haca' ti' : " Ha' mac caw ay ishelanil yalni , yin̈tic'a ishelanil tu' chitzabchati yu Comam , " ẍiayoj .
46003020	Chalnipaxoj : " Yohta Comam Dios tato matzet chal yelapno yitz'atil iswi' anma caw helan yalni , " ẍiayoj .
46003021	Yuxin mach chub helolo'n̈en heba yu tzujanex yinta hunu maca , yuto sunil ak'bilxa teyet yu Comam Dios .
46003022	Haca' hanin Pablo inti'an yeb juẍta Apolos , yeb juẍta Pedro , ha' Comam Dios con̈anicojan̈ chejabo texol , haca'ojtam heyet jehan̈ . Haca'paxo yul sat yiban̈k'inal ti' , yeb k'inale , yeb camical , yeb tzet ay tinan̈ , yeb tzettaj chitohuli , heyet ye sunil tu' .
46003023	Haxa hex ti' xin , yet Comam Cristo heyehi , Comam Cristo tu' xin yet Comam Dios yehi .
46004001	Caw c'ul tato mach jin̈ojan̈ cheyaco heyanma , yuto ischejabn̈e Comam Jesucristo jehan̈ . Ak'bil cochejbanilan̈ jak'nihan̈ ohtan̈elaxo huntek'an tzet ewan ye yu Comam Dios .
46004002	Yuxin ha' mac bay chiak'lax hunu chejbanile yilal yijem chute isba .
46004003	Wal inti'an xin , machi wocan yin̈ ta chexoc heyila' yin̈ tzet chinwatx'ehan , maca hunuxa mac chioc ilnoj . Haquintu'an mach chinocan wila'an yin̈ tzet chinwatx'ehan .
46004004	Walca xin machi hunu istx'ojal chinwatx'ehan , yaja' maẍtaj yu hune' tu' yuxin chiwalan tato c'ulinxahan , walxinto han̈c'an̈e Comam Dios Yahawil chu yalni yin̈ tzet chinwatx'ehan .
46004005	Yuxin mach chexoc heyala' tinan̈ yin̈ tzet heye hununex . Wal xin echmawe yul Comam Dios Jahawil , cat isyenilo Comam yin̈ caw haban tzet ewan yehi , cat yak'ni Comam ohtan̈elaxolo tzet ayayto yul yanma hunun anma . Chak'ni Comam istzalabal coc'ul hatatic'a hanta tzet chicowatx'e .
46004006	Hex wuẍtaj , hex wanab , chiwalan huntek'an ti' yu isc'ulalo teyin̈ . Ilweto inbeybalan , yeb isbeybal juẍta Apolos , yuto chijaco cobahan̈ yecheloj yun̈e hebeybaln̈en cobeybalan̈ . Ha' huntek'an tzet chicowatx'eti'an̈ , ha' chioc yecheloj yun̈e mach chexpalc'on yiban̈ tzet tz'ibn̈ebilcanoj . Yebpaxo yun̈e mach chelolo'n̈e heba heyanico iswinajil hunuxa maca , cat heyintan̈encanilto hunuxa maca .
46004007	Mach chu cololo'n̈en coba walca c'ulon̈ sata hunuxa maca , yuto sunil tzet chisje cowatx'eni ha' Comam Dios chiak'ni jet . Yuxin mach chu jinican̈ coba yu huntek'an tu' , to ha' Comam chiak'ni jet .
46004008	Walex hex ti' , cochn̈e caw k'alomexxa , yuto sunil tzet cheyoche ay teyet . Caw xin haca'xapaxo rey heye heyalni , matxa tzet chon̈ocan̈ heyu . Yaja' tzettam sak'al ta reyex , wal tu' ayon̈micojan̈ teyintaj .
46004009	Chintxuman haninti'an tato han̈on̈ ischejabon̈ Comam Dios ti'an̈ , con̈yacojan̈ Comam yin̈ sat anma haca' hunu mac caw islahobalxa yehi , haca' hunu mac chipotx'lax yila' anma . Haca' hunu tzet ye tu' ton̈e chimatz'elaxi , hac tu' jehan̈ yul sat anma yul sat yiban̈k'inal ti' , yeb yul sat ebnaj 'angel .
46004010	Hanon̈ti'an̈ chon̈hallaxan̈ sucal yu chijalic'ojan̈ Istzoti' Comam Jesucristo . Walex hex ti' xin caw helanex yin̈ Comam Jesucristo heyalni . Han̈on̈ti'an̈ caw machi jipan̈ , walex xin caw aycano heyip . Caw matzet jelapnojan̈ yul hesat , walex xin caw aycano heyelapnoj .
46004011	Tinan̈ xin yexn̈e jijlenan̈ wahil yeb tajinti'al , yeb man̈xilk'apehal . Chon̈mak'laxpaxojan̈ yu anma , yeb machi jatutan̈ .
46004012	Caw xin chon̈siquihan̈ comunlahan̈ , yuto yin̈ cok'aban̈ caw coc'ulan̈ . Hayet chon̈bahlaxan̈ yu anma ha' isc'ulal Comam chijalan̈ tet . Ay bay chiec'ya' janmahan̈ yu anma , yaja' chijak' techahojan̈ .
46004013	Caw tx'oj istzotel anma jetan̈ , wal han̈on̈an̈ xin caw ak'anc'ulal chu cotzotelan̈ tet . Hactic'apax tu' tinan̈ , haca' isk'alemal yeb isyahbenal tzet ay yul sat yiban̈k'inal , hac tu' jehan̈ yul sat anma .
46004014	Maẍtaj yu quexwak'ni tx'ixwojan yuxin chintz'ibn̈etojan huntek'an ti' teyet . Walxinto yu wak'nihan hecuybanil , haca'ojtam caw wuninalan heyehi yuto caw xahan ayex wuhan .
46004015	Waxan̈ca ay lahon̈ebo mil mac chexcuyni yin̈ Istzoti' Comam Jesucristo , yaja' haca'tan̈e hune'n̈e hemam . Haninti'an haca' hemam wehan , yuto haninan babel walan Tzoti' yet colbanile teyet , hac tu' xin yu hechahni Comam Jesucristo yul heyanma .
46004016	Yuxin caw chiwalan teyet beybaln̈ewe haca' inbeybalan .
46004017	Tinan̈ xin chinchejtojan juẍta Timoteo texol . Ha' naj ti' , haca' inc'aholan ye naj , caw xahan ay naj wuhan yeb caw yijem naj tet Comam Dios Jahawil . Ha' naj chinaniti inbeybalan teyet yin̈ Comam Jesucristo , haca'tic'a chu incuywahan xol anma ayxaco yul isk'ab Comam Dios yul hunun con̈ob bay chinec'an .
46004018	Ay mac texol tu' caw chican̈ isba , ham yalni tato matxa chinapnihan quexwila'an .
46004019	Wal xin ta ẍi Comam ayxatic'aco yin̈ inc'ulan intohan quexwilnojan yin̈ an̈e . Hato tu' chiwilan tato caw yeli helan huntek'an ebnaj lolo' tu' , maca ton̈e chitzotel ebnaj xin .
46004020	Yuto maẍtaj yu tzet chijala chiixtan̈wiloj tato ayon̈xa yul isk'ab Comam Dios , walxinto yu chisyelo yip Comam jin̈ .
46004021	Wal tinan̈ xin , ¿ tzet cheyoche chinto wuban texol ? ¿ Tom cheyoche chintohan quexinhate'an yu hetx'ojal ? mato ¿ cheyoche ta c'ulch'an chiwute inc'ulan teyin̈ ?
46005001	Xahul isk'umal wetan tato ay hune' naj texol tu' yik'can̈ iscab mi' , hune' mule tu' caw nanxa islowi . Xol anma mach ohtan̈e Comam Dios , machi bay chijabe yuni haca' tu' .
46005002	Yaja' wal hex ti' xin , caw can̈heye cheyabe , estam chioc nino bisc'ulal yin̈ hec'ul yu hune' tu' . Naj uten hune' istx'ojal tu' caw yilal heyinilo naj texol .
46005003	Wal haninti'an waxan̈ca machijinan texol , yaj haca'ojtam ayinicojan texol . Yuxin yin̈ isbi Comam Jesucristo chiwalan yin̈ tzet chielico naj .
46005004	Yet checutxban heba hewatx'en hune' tu' , haca'ojtam ayinicojan texol yu yip Comam Jesucristo .
46005005	Wal hune' naj yaco ismul tu' awecanto naj yul isk'ab naj matzwalil yun̈e isc'aytzelaxilo isnimanil naj , cat iscolchacano yanma naj yet chihul Comam Jesucristo .
46005006	Hex ti' mach c'uloj ta cheyican̈ heba yu hune' istx'ojal iswatx'e naj tu' texol . ¿ Tom mach cheyohtajo xin tato hanic'n̈e yan̈al ixim pan chioc xol ixim harina , caw xin sunil ixim chisipc'a yu ?
46005007	Wal xin bejwecano sunil istx'ojal chexetantoj . Hac tu' xin lahanxa chexelico haca' ixim pan lan̈anto iswatx'i , machi yan̈al aycoj , chiwahlax yin̈ k'in̈ Pascua . Haquexojab tu' yul sat Comam Dios , yuto ha' Comam yaco isba xahanbalil iscam yu comul , haca' chu ispotx'ni ebnaj Israel no' me' isxahanbalo yin̈ k'in̈ Pascua .
46005008	Yuxin conabaweti iscamical Comam Jesucristo yin̈ istoholal yeb isyelal ; wal xin sunil istx'ojal yeb mule lahan haca' yan̈al pan .
46005009	Yin̈ hune' incartahan watojan teyet waltojan tato mach chu hehunban heba yeb mac chito ixli maca chito winajli .
46005010	Yaja' machi waltojan tato matxa chehunba heba yeb anma mach ohtan̈eho Comam Dios , machoj , yuto ha' anma tu' chito ixli maca chiwinajli , maca chito yocheco tzet ay yet anmahil , chielk'awi , chito ay jahno sata tioẍ . K'inalo tato ha' anma tu' chiwalan , caw yilalmi chexel yul sat yiban̈k'inal ti' , chal tu' .
46005011	Wal xin ha' huntek'an anma chiwaltojan teyet ti' ha' ton mac chihalni ta ayxaco yul isk'ab Comam , yaja' xin chito ixli maca chito winajli yeb chito yocheco tzet ay yul isk'ab hunu yet anmahil , yeb chito ay jahno sata tioẍ , yeb chito bahwahi yeb chito uq'ui , yeb chito elk'awi . Huntek'an mac haca' tu' mach chu hehunban heba yebi , nitam heyay tz'on̈no wa'o yebi .
46005012	Haninti'an mach chu walnihan yin̈ tzet chielico anma maẍto ayoco yul isk'ab Comam Dios , wal xin cachann̈e Comam chu yalni tzet chielicoj . Yaja' walex ayexxaco yul isk'ab Comam , chu heyilni yin̈ tzet chielico hunu mac texol . Yuxin hune' naj issay ismul tu' iwelo naj texol .
46005013	
46006001	Hayet ay howal texol , ¿ tzet yin̈ yuxin ha' tet ebnaj alcal yul sat yiban̈k'inal ti' chextohi yu iswatx'enayo ebnaj hune' howal tu' ? ¿ Tzet yin̈ xin maẍtaj tet yuninal Comam Dios chextohi ?
46006002	¿ Tom mach heyohtajo xin tato han̈on̈ ayon̈xaco yul isk'ab Comam ti' , han̈on̈ chon̈oc jila' yin̈ tzet chielico anma ay yul sat yiban̈k'inal ti' ? Yuxin tato chon̈oc jila' yin̈ tzet chielico anma yet bak'in , ¿ ha' tom xin niẍte howal ch'ah texol , mach chu hewatx'enayoj ?
46006003	¿ Tom xin maẍto heyohtajopaxoj tato han̈on̈ ti' chon̈oc jila'paxo yin̈ tzet chielico ebnaj 'angel yet bak'in ? Hajxam tzet ye tu' yul sat yiban̈k'inal ti' , ¿ tom mach chu cowatx'enayo heyalni ?
46006004	Yuxin yet ay howal ch'ah texol , ¿ tzet yin̈ xin sata ebnaj machi yoc yin̈ yuninal Comam Dios chexto hewatx'eyoj ?
46006005	Chiwaltojan hune' ti' teyet yun̈e hetx'ixwican̈ . ¿ Tom machi hunu mac texol chu iswatx'enayo howal ch'ah xol ebnaj juẍtaj tu' ?
46006006	Wal xin mach ton̈e cheyak'le howal , to chek'anlepaxo teyin̈ sata ebnaj alcal , ebnaj yul sat yiban̈k'inal ti' .
46006007	Hayet cheyak'ni howal teyin̈ hununex caw tx'oj hune' tu' yul sat Comam Dios . ¿ Tzet yin̈ xin mach cheyak' techahoj tato ay hunu mac chiwatx'en istx'ojal teyin̈ ? ¿ Tzet yin̈ xin mach cheyak' nimanc'ulal tato ay hunu mac chielk'anilo hunu tzet ye tu' teyet ?
46006008	Walxinto hextic'a chewatx'e tzet ye tu' mach c'uloj , cat heyelk'awipaxo yin̈ ebnaj juẍtaj .
46006009	¿ Tom mach heyohtajo xin tato mac chiwatx'en istx'ojal mach chu yoc yul isk'ab Comam Dios ? Wal xin mach cheyak' subchaho heba , yuto mac chiixli yeb mac chiwinajli , yeb mac chisjahba isba sata tioẍ , yeb mac ay yixal cat issayni hunuxa ix , yeb mac ay yichamil cat issayni hunuxa winaj , yeb ebnaj winaj chi-la-uten mule yeb yet winajil , yeb xin mac elk'om , yeb mac pek' melyu , yeb mac uc'um te' , yeb mac hobomcan̈ tzoti' yin̈ yet anmahil , yeb mac chiik'ni ismelyu yin̈ lek'ti'al , mach chu yoc yul isk'ab Comam Dios .
46006010	
46006011	Ayex ti' hac tu' heyeco yet yalan̈tocanoj , yaja' wal tinan̈ sajxa ye heyanma yeb yetxa Comam Dios heyehi . Xaquexoc c'ulal yul sat Comam Dios yu Comam Jesucristo , yeb yu Yesp'iritu Comam Dios .
46006012	Ay mac chihalni , tato chisje cowatx'en sunil tzet chal coc'ul , caw yeli yaja' matxa jeto ye cowatx'en sunil tzet ye tu' . Haninti'an chisje inwatx'enan sunil tzet chal inc'ulal , yaja' mach chiwak'an hamanil tet huntek'an tu' yun̈e mach chioc quinyijba'an yin̈ tzet chala .
46006013	Aypaxo mac chalni haca' ti' : " Ha' tzet chicolo yet coc'ul yehi , ha' coc'ul tu' xin yet tzet chicolo yehi , " ẍi . Yeli hac ton tu' yehi , yaja' tzet chicolo tu' yeb coc'ul tu' chiapni istz'ayical bay chitan̈ilo yu Comam Dios . Wal conimanil xin mach yeto ixloj maca winajlo yehi . Walxinto yetxa Comam Jesucristo Jahawil ye conimanil ti' , yetxapaxo conimanil ye Comam .
46006014	Haca' yu yak'ni itzitzbocan̈ Comam Dios Comam Jesucristo Jahawil xol camom , hac tu' chu con̈yak'ni itzitzbocan̈ Comam yu yip .
46006015	¿ Tom mach heyohtajoj tato hune' conimanil ti' caw yetbixa isba yeb isnimanil Comam Jesucristo ? ¿ Tom xin chu jinito isnimanil Comam tu' cat cohunban yeb isnimanil hunu ix ix tx'oj ye iswi' ? ¡ Machoj !
46006016	¿ Tom mach heyohtajo xin , tato yet chishunban isnimanil hunu naj yeb hunu ix ix tx'oj ye iswi' , hunxan̈e anmahil chucano naj yeb ix ? Yuto chal yul Yum Comam Dios haca' ti' : " Hunxan̈e anmahil chucano iscawan̈il , " ẍiayoj .
46006017	Hayet chijanico coba yul isk'ab Comam Dios hunxan̈e chijucano yeb Comam .
46006018	Wal xin nann̈e heyu , machojab cheyak' hamanil tet ixloj maca winajloj . Tzijxan̈e istx'ojal chaco hunu mac maẍtaj isnimanil chetatoj , yaja' wal mac chiixli maca chiwinajli , caw ha' yin̈ isnimanil chaco ismul .
46006019	¿ Tom mach heyohtajo xin , tato yatutxa Comam Esp'iritu Santo ye henimanil , Comam ak'bil teyet yu Comam Dios yun̈e yeh yul heyanma ? Yuxin matxa heyeto heba hechuquil .
46006020	Wal xin lok'bilexxa yu Comam Dios , yuxin watx'ewe isc'ulal yin̈ henimanil , haxinwal chioc ismay Comam Dios heyu .
46007001	Tinan̈ xin chiwatojan ispaj huntek'an hek'ambebal heyati yul hecarta wetan . C'ul tato mach chik' ebnaj winaj yixal .
46007002	Yaja' yun̈e mach chiayc'ay ebnaj maca ebix ix yin̈ mule , yuxin yilal yik'ni ebnaj yixal , yeb yik'nipaxo ebix ix yichamil .
46007003	Naj ichamile yilal yochen naj yixal , hacpax tu' ix ixale yilal yochen ix yichamil .
46007004	Yuto ix ixale matxa yeto isba ix ischuquil , walxinto yetxa yichamil ix yehi . Hacpax tu' naj ichamile , matxa yeto isba naj ischuquil , to yetxa yixal naj yehi .
46007005	Yuxin mach chu heman̈c'on heyochelen heba hununex , cachan tato lahti'xa ye heyu heman̈c'on heba teyet hununex yin̈ hayebo tz'ayic yu hetxahli tet Comam Dios yin̈ sunil heyanma . Yaja' xin yilal hehunbanpaxo heba hunelxa , yuto c'uxantaxca mach chitecha heyu yin̈ tzet choche henimanil , cat yoc naj matzwalil quexyilwenoj cat heyayc'ayi cat heyanico hemul .
46007006	Huntek'an chiwaltoti'an mach caw chejbanile chucanicoj , wal xin ton̈e chiwaltojan teyet yu heyilni tato chu heyijeni .
46007007	Wal inti'an , ay wala'an sunil mac chican haca' weti'an , yaja' nananta conabal hununon̈ yu Comam Dios . Yuto ay mac mach choche chik' yixal , aypaxo mac mach ch'ec' yu tato mach chik' yixal .
46007008	Chiwalan tet mac maẍto chimohyi , yeb tet ebix camnaxa yichamil , c'ul tato mach chik' yetbi haca' weti'an .
46007009	Yaja' ta ay mac mach chitecha yu ye ischuquil chabe , yilal ismohyi sata ton̈e choche chiec' ixloj maca winajloj .
46007010	Yaja' wal tet mac mohyinaxa xin , chiwak'an huntek'an chejbanile tet , huntek'an chejbanile ti' mach wetojan , to yet Comam Dios yehi . Hex ixale mach chepohle heba yeb heyichamil .
46007011	Yaja' tato ay hunu ix ix chispohle isba yeb yichamil , matxa chu yik'ni ix hunuxa winaj , cachann̈e yeb yichamil ix tu' chisje ishunban isba hunelxa . Hacpax tu' naj ichamile , mach chu ispohni isba naj yeb yixal .
46007012	Wal tet hunmajanxa xin chiwaltojan huntek'an ti' , yaja' mach ischejbanilo Comam Dios , to haninan chiwaltojan : Tato ay hunu naj juẍtaj maẍto chaco isba yixal yul isk'ab Comam Dios , yaja' tato chitzala isc'ul ix isc'atan̈ naj , hune' naj juẍta tu' , mach chu ispohni isba naj yeb ix .
46007013	Yeb xin tato ay hunu ix janab , maẍto chaco isba yichamil yul isk'ab Comam yaja' chitzala isc'ul naj yeb ix , mach chu ispohni isba ix yeb naj .
46007014	Yuto waxan̈ca maẍto ayoco yichamil ix yul isk'ab Comam , yaja' hacojtam yetxa Comam Dios ye naj , yuto hun ye naj yeb hune' ix ix ayxaco yul isk'ab Comam Dios . Hacpax tu' ix maẍto ayoco yul isk'ab Comam , hacojtam yetxa Comam Dios ye ix , yuto hun ye ix yeb hune' naj ayxaco yul isk'ab Comam . K'inalo ta maẍto yeto Comam ye iscawan̈il lahanmi chielico yuninal haca' yuninal anma maẍto ayoco yul isk'ab Comam Dios , walxinto haca'xa yuninal Comam Dios yehi .
46007015	Yaja' ta naj ichamile maca ix ixale maẍto ayoco yul isk'ab Comam tu' , choche ispohle isba yeb yetbi , ispohab isba . Yin̈ haca' tu' chicancano naj juẍtaj maca ix janab tu' yin̈ ak'anc'ulal , yuto choche Comam Dios tato chexec' yin̈ ak'anc'ulal .
46007016	Yuto hach ixale hach ti' maẍto hawohtajoj tato chicolcha hawichamil tu' yu isc'ulal chabeybaln̈e , maca hach ichamile hach ti' maẍto hawohtajoj tato chicolcha hawixal tu' yu isc'ulal chabeybaln̈e , wal xin c'ul ta mach chepohle heba .
46007017	Wal hununon̈ xin , haca'tic'a jehi yet con̈yawten Comam Dios , hac tu' chu coyijen yin̈ tzet xayak' Comam jet . Hac tu' chejbanil wak'an tet macta ayxaco yul isk'ab Comam yul hunun con̈ob .
46007018	Tato ay hunujex ayxaco circuncisi'on yin̈ henimanil yet quexyawten Comam , machojab cheyeba hune' circuncisi'on tu' . Maca tato maẍto circuncisi'on teyin̈ yet quexyawten Comam , matxa yilalo cheyak' circuncidar heba .
46007019	Yuto ha' hune' caw yilal yehi ha' heyijen ischejbanil Comam Dios , machi yoc yin̈ ta ayxaco circuncisi'on teyin̈ maca machoj .
46007020	Haca'ojab heye yet quexyawten Comam Dios yuninaloj , hacojab tu' cheyucanoj .
46007021	Tato ay hunu mac ayicto yalan̈ yip hunu maca yet yawtelax yu Comam , machojab chitac isc'ul yin̈ hune' tu' , yaja' tato ay tzet chu yelti yalan̈ yip hune' mac tu' caw c'ultopaxoj .
46007022	Ha' mac ayicto yalan̈ yip hunu maca yet yawtelax yu Comam , tinan̈ xin yetxa isba ischuquil yin̈ isyijen tzet chal Comam Dios . Hacpax tu' xin mac mach chejabo yehi yet yawtelax yu Comam , tinan̈ xin ischejabxa Comam yehi .
46007023	Wal xin caw ay istohol ak'bilex yu Comam , yuxin mach cheyacto heba yalan̈ yip hunuxa maca .
46007024	Tinan̈ xin , hex wuẍtaj hex wanab , ha' yul sat Comam Dios c'ul cocancano haca'tic'a jehi yet con̈yawten Comam Dios yuninaloj .
46007025	Wal mac maẍto mohyinajoj machi chejbanile yak'cano Comam wetan yin̈ , wal huntek'an chiwaltoti'an xin yul wetan chiwitijan , yaja' yilal caw ay yelapno yul hesat , yuto yu isc'ulal isc'ul Comam Dios win̈an yuxin yak' hune' inmunilti'an yin̈ incuywahan .
46007026	Yul wetan , tato ay hunu naj maẍto yixal , c'ul ta mach chik' naj yixal , yuto huntek'an tiempo bay ayon̈ tinan̈ caw ya'taxa .
46007027	Ha' mac ayxa yixal , machojab chispoh isba yeb yixal . Ha' mac maẍto yixal , c'ul ta mach chisay yixal .
46007028	Tato ayex chexmohyi , mach muleho hune' tu' ; taca hunu ix k'opo chimohyi xin , mach tx'ojopaxo hune' tu' . Yaja' wal mac chimohyi caw ay isya'tajil chila . Ay wala'an mach chak'le huntek'an isya'tajil tu' .
46007029	Hex wuẍtaj , hex wanab , ha' chalilo huntek'an chiwaltoti'an to hanic'xan̈e tiempo ayon̈ic'oj , yuxin hex ay heyixal , machojabn̈etaj yin̈ heyixal cheyaco henabal , wal xin yilal heyak'ni hamanil yin̈ yet Comam .
46007030	Haxa mac bisc'ulal ye xin , haca'ojtam ayco yin̈ tzalahilal , haxa mac ayco yin̈ tzalahilal xin , haca'ojtam ayco yin̈ bisc'ulal . Ha' mac chilok'ni hunu tzet ye tu' haca'ojtam mach yeto tzet chislok' tu' .
46007031	Haxa mac chiocnico tzet ay yul sat yiban̈k'inal ti' yu , haca'ojtam mach lan̈an yocheni yuto hune' yul sat yiban̈k'inal ti' chitan̈iloj .
46007032	Ay wala'an matzet cheyaco yin̈ hec'ul . Yet maẍto chik' yixal hunu naj tzeh , yin̈n̈e yet Comam ayco yanma naj , han̈e tzet chal Comam ha' chisyije naj .
46007033	Wal hunu naj ayxa yixal xin , haxa yin̈ tzet ye tu' ay yul sat yiban̈k'inal ti' ha' chaco yin̈ isc'ul , yeb yu iswatx'en naj yin̈ tzet choche isc'ul yixal , hac tu' xin cabxa chielico isnabal naj .
46007034	Hacpax tu' ebix k'opo maẍto chimohyi yeb ebix maẍtic'a yichamil , ha' yin̈ yet Comam bay ayco yanma ebix yeb sunil isnabal . Wal ebix ay yichamil xin , ha' tzet ay yul sat yiban̈k'inal ti' , yeb tzet choche yichamil , ha' ayco yin̈ isc'ul ebix iswatx'eni .
46007035	Chiwalan huntek'an ti' , yaja' maẍtaj yu quexincachnihan , to yu isc'ulalo teyin̈ , yeb yu hebeybaln̈en haca' choche Comam Dios , cat hemunla yin̈ ismunil Comam yin̈ sunil heyanma .
46007036	Ta ay hunu naj juẍta choche chimohyi yeb hunu ix janab yuto istiempohalxa yik'ni yixal , chisje ismohyi , mach tx'ojo hune' tu' .
46007037	Yaja' xin ta ay hunu mac mach chisje isc'ul chik' yixal , chi-xin-ist'in̈baco yin̈ yanma yec' yu ischuquil , k'ac'ul ta mach chimohyi .
46007038	Yuxin ta chimohyi hune' mac tu' , c'ul , yaja' ta mach chimohyi xin , ec'bal c'ultopaxoj .
46007039	Yet itzitzto yichamil hunu ix ix , aytocto ix yalan̈ ischejbanil yichamil . Yaja' ta chicam naj xin caw yetxa isba ix ischuquil , xaisje ismohyi ix yeb mac bay chal isc'ul , yaja' tan̈e yeb hunu mac ayxaco yul isk'ab Comam .
46007040	Yaja' wal intxumnihan , ec'balto sak'al yet ix ta mach chik' yichamil ix . Hac tu' chiwute walnihan yuto ha' hun Comam Esp'iritu Santo ayco wetbiojan , ha' chak'ni wala'an .
46008001	Wal tinan̈ xin , chiwaltojan teyet yin̈ huntek'an itah chihaltelax tet ej tioẍ . Caw yel haca' yallaxi . " Caw ay cohelanil cosunil , " ẍi . Yaja' cohelanil tu' ay ismay jinican̈ coba yu . Wal ta xahan chijil coba hununon̈ , chon̈ch'ib yin̈ yet Comam haca' tu' .
46008002	Tato ay hunu mac caw ay isnabal chute istxumni , maẍto isnabal hune' mac tu' yin̈ haca' caw yelapno yehi .
46008003	Wal mac ayco yanma yin̈ Comam Dios , caw ohtabil yu Comam .
46008004	Wal yin̈ islolax huntek'an itah chiak'lax yin̈ xahanbalil tet ej tioẍ , caw matzet chaliloj yuto huntek'an tioẍ tu' caw johtaj tato caw matzet chal yelapno yul sat yiban̈k'inal ti' , yuto hune'n̈ech'an Comam Dios .
46008005	Yaja' waxan̈ca xin ay mac chihalni ta ay tx'i'al dios satcan̈ , yeb yul sat yiban̈k'inal ti' ta hac tu' tx'i'al dios , yeb tx'i'al yahaw yul sat ebnaj .
46008006	Yaja' wal han̈on̈ ti' , hune'n̈ech'an coDiosal , ha' ton Comam Dios mame . Ha' Comam tu' yichebanil sunil tzet ye tu' , yetpaxo Comam je han̈on̈ ti' . Hune'n̈ech'anpaxo Jahawil , ha' ton Comam Jesucristo . Yu Comam tu' , yuxin ay sunil tzet ye tu' , yeb yu Comam yuxin ayon̈ .
46008007	Yaja' mach sunilo ebnaj juẍta chinachalo hune' ti' yu . Yuto ay ebnaj chi-tic'a-yiyo isba tet tioẍ yet yalan̈tocanoj , yuxin yet chisc'uxni ebnaj no' chibe haltebilxa yin̈ xahanbalil tet tioẍ tu' , chito cabcon isc'ul , chistxumni ebnaj ta ch'etaxto ebnaj yu .
46008008	Yaja' maẍtaj yu tzet chicolo yuxin chon̈can c'ulal yul sat Comam Dios , maẍtaj yu chicolo huntek'an itah tu' yuxin chon̈c'ulbiloj , maca yu mach chicolo yuxin chon̈can tx'ojal .
46008009	Caw cheyil heba , tajca yu chisje heloni yuxin cheyak' ayc'ayo hunu mac maẍto yip yin̈ yet Comam .
46008010	Tajca yu heyohtaxa ta mach txahulo heloni huntek'an itah tu' , yuxin chexay tz'on̈no wa'o yul yatut tioẍ , yaja' ta ay ebnaj juẍta chexilni yin̈ haca' tu' , mach ismunil hex cawex cheyijba ebnaj isloni huntek'an itah haltebil tet tioẍ tu' .
46008011	Ta hac tu' cheyute , cheyak' ayc'ayo hunu mac maẍto yip yin̈ yet Comam , wal xin ha' yin̈ hune' mac tu' campaxo Comam Jes'us .
46008012	Yuxin tato heyu yuxin chietaxto isnabal hunu heyuẍta maẍto yip yin̈ Comam , cheyaco hemul yin̈ haca' tu' yul sat Comam Jesucristo .
46008013	Yuxin ta yun̈e inc'uxnihan no' chibe yuxin chiwak' ayc'ayojan hunu wuẍtajan , k'ac'ul tom mach chinc'uxan no' chibe tu' , haxinwal machi hunu mac chaco ismul wuhan .
46009001	Yin̈ caw yeli haninti'an ischejab Comam Jesucristo wehan yuto wilpaxojan Comam , yuxin lahan welapnojan haca' ebnaj ischejab Comam . Hex ti' xin ayexxaco yul isk'ab Comam Jesucristo , yaja' yu inmunilan texol .
46009002	Waxan̈ca ay mac chalni tato mach ischejabo Comam Jesucristo wehan , yaja' wal hex ti' xin caw heyohtaj tato ischejab Comam wehan , yuto yu inmunilan texol yuxin ayexxaco yul isk'ab Comam . Ha' chalniloj tato caw yeli ischejab Comam wehan .
46009003	Hac ti' chu inpajtzenan tet ebnaj chitzotel win̈an .
46009004	Haninti'an ay wocan yin̈ inchahnihan tzet chinlohan yin̈ inmunilan texol .
46009005	K'inalo ta ay hunu ix janab chioc wixalojan tinan̈ , ¿ tom mach chu winic'ojan ix wintajan haca' chu naj Pedro yeb huntek'anxa ebnaj ischejab Comam Jesucristo , yeb ebnaj yuẍta Comam ?
46009006	¿ Tom haninxan̈ehan yeb naj Bernab'e mach chiak'lax tzet chiocnico juhan̈ yet chon̈munlahan̈ yin̈ Istzoti' Comam Dios ?
46009007	Haca' ebnaj soldado tinan̈ , ¿ tom yin̈ ebnaj ayco tzet chiocnico yu ? Haca'paxo hunu naj chitz'unni te' uva , ¿ tom mach chislo naj hunu sat te' xin ? Haca'paxo hunu naj tan̈em wacax , ¿ tom mach chuc' naj yal yim no' ?
46009008	Tajca chetxumu tato haninn̈ehan chiwalan hune' ti' , wal xin hac tu' yalnipaxo yin̈ isley naj Mois'es .
46009009	Yin̈ ley tu' tz'ibn̈ebilcano haca' ti' : " Mach cheyaco tz'ispa yin̈ isti' no' wacax yet chixan̈wi trigo no' , " ẍiayoj . Yaja' maẍtaj no' wacax ayco yin̈ isc'ul Comam yet yalni hune' tu' .
46009010	Wal xin han̈on̈ ayon̈ico yin̈ isc'ul Comam yet yalni hune' tu' . Yuxin haca' naj t'ocom tx'otx' yeb naj chixan̈nilti ixim trigo , ha' ismunil ebnaj tu' ayco yipo yanma , yuto yin̈ ismunil ebnaj tu' chiel tzet chislo .
46009011	Han̈on̈ti'an̈ cotz'unan̈ Istzoti' Comam Dios texol , yuxin mach tx'ojoj ta cheyak' hanic' tzet chiocnico juhan̈ .
46009012	Ta ha' hunmajanxa ebnaj chiec' texol cheyak' tzet chiocnico yu , hajon̈xaman̈ ay yilal cochahni jetan̈ . Yaja' xin machi hunelo cok'anan̈ teyet , caw ton̈e jijlenan̈ yun̈e mach chioc lin̈no jalnic'ojan̈ Istzoti' Comam Jesucristo .
46009013	Hex ti' heyohtaj tato ebnaj chimunla yul yatut Comam Dios , ha' tzet chihaltelax tet Comam yul yatut tu' , ha' chiak'ni ec'o yu ebnaj . Ha' chal yelapno tu' , to naj sacerdote chianico xahanbal tet Comam Dios , ay yoc naj yin̈ tzet lan̈an yalten tu' .
46009014	Hac ton tu' ye ebnaj chimunla yin̈ yalnic'o Tzoti' yet colbanile , halbilcano yu Comam Dios tato yilal yak'lax tzet chiocnico yu ebnaj yin̈ hune' munil bay chimunlaco tu' .
46009015	Wal haninti'an xin , machi hunelo ink'anan teyet yin̈ tzet ocnico wuhan waxan̈ca xin caw yilal inchahnihan . Yaja' maẍtaj yu heyak'ni yuxin chintz'ibn̈etojan hune' carta ti' teyet , wal xin ay hune' intzalahilalan yuto machi hunu tzet ye tu' ink'anan teyet . K'ac'ulmi chincaman satapax ink'annihan hunu tzet ye tu' teyet .
46009016	Haninti'an mach chinlolo'n̈e inbahan yu chiwalic'ojan Tzoti' yet colbanile tet anma , yuto chejbilinan walnic'ojan . Caw c'anch'aninan ta mach chiwalan Tzoti' yet colbanile .
46009017	K'inalo ta yul wetan chiwitijan wec'an walnoc'ojan , caw yilalmi inchahnipaxojan intoholan . Wal xin chiwalic'ojan yuto ha' Comam Dios ak'n̈e hune' inmunilti'an .
46009018	Wal xin , ha' hune' ispaj yet chinec'an walnoc'ojan Tzoti' yet colbanile ha' ton tzalahilal . Machi intoholan chink'anan , waxan̈ca yet ay ink'annihan intoholan yin̈ inmuniltu'an yu yec' wuhan .
46009019	Mach ayinicojan yalan̈ yip hunu maca , yaja' xawaco inbahan haca' chejab tet sunil anma , yun̈e caw tx'i'al anma chioccano yul isk'ab Comam wuhan .
46009020	Yet chinec'an xol ebnaj wet con̈ob Israelan , haca' isbeybal ebnaj tu' hac tu' chiwute inbeybalan , yun̈e yoc haywan̈o ebnaj yul isk'ab Comam , cat yelcanti ebnaj yalan̈ ley , yuxin haca'tan̈e chiwacto inbahan yalan̈ isley naj Mois'es . Yaja' yin̈ caw isyelal mach ayinoctojan yalan̈ ley tu' .
46009021	Hacpax tu' yet chinec'an xol anma mach Israeloj , anma mach ayocto yalan̈ isley naj Mois'es , haca' isbeybal ebnaj tu' hac tu' chiwutepaxo inbahan , yun̈e yoc haywan̈o ebnaj yul isk'ab Comam . Yaja' yin̈ caw isyelal yalan̈ ischejbanil Comam Dios ayinictojan , yuto yijeminan yin̈ ischejbanil Comam Jesucristo .
46009022	Haxa yet ayinicojan xol ebnaj maẍto bin yip yin̈ yet Comam xin , haca'tan̈e hunu mac machi yip , hac tu' chiwute inbahan , yun̈e caw yik'ni yip yanma ebnaj yin̈ Comam . Wal xin wute inbahan haca' anma tu' , yun̈e ischahnicano iscolbanil haywan̈o anma tu' .
46009023	Yu cuybanile yet colbanile , yuxin hac tu' wute inbahan , yun̈e ha' huninan chinchahan isc'ulal yu .
46009024	Haca' yin̈ hunu an̈e tinan̈ , tx'i'al mac chak' an̈e , yaja' hune'n̈e mac chiik'wahi . Tinan̈ xin , haca' chu ebnaj ch'ak'ni an̈e tu' , hacojab tu' cheyute heba yin̈ yet Comam , haxinwal chechah ispaj selel .
46009025	Sunil ebnaj chak' an̈e , yet chiscuyni isba ebnaj caw cam chil ebnaj ta machi hunu tzet ye tu' chietanto isnimanil ebnaj yun̈e yik'ni ebnaj ismatan yet chiyak'ni ebnaj an̈e . Yaja' hune' matan chik' ebnaj tu' pet chietaxtoj , wal hune' matan chijik' han̈on̈ ti' yin̈ ismunil Comam , machi bak'in chietaxtoj .
46009026	Haca' naj chak' an̈e tu' chak' yanma naj yapni bay chiak'lax ismatan , hac tu' wehan haninti'an . Haca'paxo ebnaj chialaxico yak'leno howal haquintu'an , mach nabn̈eho chielto ink'aban . Wal xin yin̈ caw sunil wanmahan chinmunlahan yin̈ ismunil Comam Dios .
46009027	Caw chincachan innimanilan , chiwanicojan isyijeno yin̈ tzet chiwochehan , yuto c'uxantaxca lahwi wawtenan anma yul isk'ab Comam Dios , haxa taxca chielicoj matxa chinchahan ispaj selel tzet tzumbebil wuti'an .
46010001	Hex wuẍtaj hex wanab , chiwochehan mach chenahuln̈eto yin̈ tzet yak'le ebnaj jichmam yet yijbalaxic'o ebnaj yu naj Mois'es yet payat . Sunil ebnaj belwi yalan̈ hune' moyan , yeb xin sunil ebnaj ec'paxto yictabal ha' Mar Rojo .
46010002	Haca'tan̈e ahcano ha' iswi' anma ishunicanico ebnaj yinta naj Mois'es yu hune' moyan tu' , yeb yet yec'to ebnaj yictabal ha' mar tu' , haca'tan̈e ahcano ha' iswi' ebnaj .
46010003	Islonipaxo ebnaj huntek'an tzet chilolax yati Comam Dios yul satcan̈ .
46010004	Yebpaxo xin sunil ebnaj uc'ni ha ha' yak' Comam Dios elti yin̈ isc'ul hune' ch'en ch'en . Ha' hune' ch'en ch'en tu' yechel Comam Jesucristo ye ch'en , ha' hun Comam tzujan yinta ebnaj jichmam yin̈ isbel .
46010005	Waxan̈ca yak' Comam Dios huntek'an tu' tet ebnaj , yaja' ay ebnaj mach isyije yin̈ tzet yal Comam Dios , yuxin caw tx'i'al ebnaj cami , iscancano pac'no isnimanil ebnaj sat tx'otx' desierto yin̈ isbel tu' .
46010006	Sunil huntek'an yu ebnaj tu' cocuybanil yucanoj yun̈e matxa chijocheco istx'ojal haca' yu ebnaj .
46010007	Mach cheyiyo heba tetej tioẍ haca' yu tx'i'al ebnaj tu' , haca' yecano istzoti'al ebnaj yul Yum Comam Dios haca' ti' : " Ay tz'on̈no ebnaj , yoc ebnaj wa'oj yeb uc'uj . Lahwi tu' xin yah bulna ebnaj , yoc ebnaj can̈alwoj , yak'ni ebnaj tzet chal isc'ul , " ẍiayoj .
46010008	Machojab chexixli haca' yu tx'i'al ebnaj tu' . Yu hune' tu' yuxin tan̈ilo veintitr'es mil ebnaj yin̈ hune' tz'ayic .
46010009	Machojabpaxo xin cheyaco Comam Jesucristo yin̈ ilwebal , haca' yu anma tu' . Yu hune' tu' yuxin caw tx'i'al mac chilax yu no' laba , iscamiloj .
46010010	Machojab chexbuchwa yin̈ Comam Dios haca' yu anma tu' . Yu hune' tu' yuxin tx'i'al mac cam yu naj 'angel ak'om camo anma .
46010011	Sunil huntek'an tzet yu ebnaj jichmam tu' , cuybanile yecano jin̈ tinan̈ , tz'ibn̈ebilpaxcanayoj yun̈e johtan̈eni ta mach chu cowatx'en istx'ojal , han̈on̈ ayon̈xaco yin̈ islahobal tz'ayic ti' .
46010012	Yuxin ha' mac caw c'ul yeco chabe , yilal caw cam chil isba haxinwal mach chiayc'ayi .
46010013	Tzijxan̈e ilwebal chi-la-ay jiban̈ , lahan haca' ilwebal chiay yiban̈ sunil anma . Yaja' chicawxi coc'ul yin̈ Comam Dios tato mach chischayo Comam hunu ilwebal jiban̈ mach chitecha ju . Wal xin , hayet chiapni ilwebal jin̈ , ha' Comam chiyeni jet tzet chu cocolcha tet ilwebal tu' , hac tu' xin chu istecha ju .
46010014	Tinan̈ xin hex wuẍtaj hex wanab , hex xahan ay wuhan , mach cheyiyo heba tet ej tioẍ .
46010015	Chiwaltojan huntek'an ti' teyet yuto caw helanexxa , chisje heyoc heyilnoj ta c'ul huntek'an chiwaltoti'an .
46010016	Yet chijec'tzen santa cena chijak'ni yuch'andiosal yin̈ tzet ayayto yul ch'en vaso cat juc'ni , ha' chiyeniloj tato hunxan̈e je yeb Comam Jesucristo yu ischiq'uil . Haxa yet chicok'axponayo ixim pan cat cowahni ixim , ha' ch'ak'ni conaba' tato hunxan̈e chon̈elcanico yin̈ Comam Jesucristo .
46010017	Waxan̈ca caw tx'i'alon̈ , yaja' hune'n̈e ha' ixim pan chicowah cosunil , ha' chiyeniloj tato hunxan̈e nimanile je cosunil .
46010018	Naweti yin̈ con̈ob Israel , hayet chisc'uxni ebnaj no' chibe chiak'lax yin̈ xahanbalil tet Comam Dios , hunxan̈e chucano ebnaj yin̈ Comam .
46010019	Yaj mach lan̈ano walnihan tato ay yip tioẍ , yeb ta ay tzet chal yelapno no' chibe chihaltelax tet .
46010020	Ha' chalilo hune' chiwalti'an , to hayet chak'ni ebnaj mach Israelo isxahanbal , maẍtaj tet Comam Dios chalte ebnaj isxahanbal tu' , walxinto ha' tet ebnaj ischejab naj matzwalil chalte ebnaj isxahanbal . Ha' hune' ti' machojab cheyaco heba yetbiho ebnaj ischejab naj matzwalil .
46010021	Mach chu juc'ni tzet ay yul isvaso Comam Dios cat juc'nipaxo tzet ay yul isvaso ebnaj ischejab naj matzwalil . Mach chu jocpaxo tz'on̈no wa'o sat ismeẍa Comam Dios , chilahwi tu' cat jocpaxo tz'on̈no wa'o sat ismeẍa ebnaj ischejab naj matzwalil .
46010022	Wal xin machojab chicowatx'e huntek'an tu' , haxinwal mach chijak'tij ishowal Comam jin̈ yuto mach ec'balo jip yiban̈ Comam .
46010023	Ay mac chihalni : " Chisje cowatx'en sunil tzet chal janma , " ẍi . Caw yeli , yaja' han̈on̈ ti' matxa jeto ay cowatx'en huntek'an tu' . Chu cowatx'en sunil tzet chal coc'ul , yaja' mach sunilo chicolwa jin̈ con̈yak'ni ch'ibo yin̈ yet Comam Dios .
46010024	Machojabn̈etaj isc'ulal jet chicosayic'oj , wal xin caw yilal janico conabal yin̈ isc'ulalo yin̈ jet anmahil .
46010025	Sunil no' chibe chitxon̈lax yul txon̈bal chibe chu hec'uxni no' , mach yilalo chek'ambe tzet ye no' haxinwal mach chicabcon heyanma hec'uxni no' .
46010026	Yuto hune' yul yiban̈k'inal ti' , yeb sunil tzet ayayo sat , yet Comam Dios yehi .
46010027	Tato chexawtelax wa'o yu hunu mac maẍto ayoco yul isk'ab Comam , chu hetohi . Ta chisje hec'ul , chu hec'uxni no' chibe chialaxayo yin̈ hesat . Mach chek'ambe tzet ye no' haxinwal mach chicabconcan̈ heyanma yet chec'uxni no' .
46010028	Yaja' ta ay mac chalni haca' ti' : " No' chibe ti' xaak'lax no' yin̈ xahanbalil tet tioẍ , " ta ẍi , mach chec'ux no' , yu isc'ulalo yin̈ hune' mac chalni tu' .
46010029	Chiwaltojan huntek'an ti' yun̈e mach chietaxto isnabal hune' mac maẍto yip isnabal tu' , maẍtaj yu henabal hex ti' . Yaja' ayexmi chetxum haca' ti' : " ¿ Tzet yin̈ yuxin chincach inbahan inc'uxnihan no' chibe chiak'lax yin̈ xahanbalil tu' yu anma chinanon isc'ul isc'uxni no' ?
46010030	Ta chiwak'an yuch'andiosal yin̈ no' chibe chinc'uxtu'an , matxa mac chu yoc buchwal yin̈ hune' tu' , " quexchimi .
46010031	Wal xin chiwalan teyet , ta ay hunu tzet ye tu' chelo yeb cheyuc'u , maca hunuxa tzet ye tu' cheyu , ha'ojab ismay Comam Dios cheyaco yin̈ tzet chewatx'e tu' .
46010032	Wal xin machojab cheyetato isnabal ebnaj Israel maca ebnaj mach Israeloj , maca macta ayxaco yul isk'ab Comam Jesucristo yu tzet chewatx'e .
46010033	Haca' haninti'an , caw chiwak' wanmahan inwatx'enan isc'ulal sata anma , maẍtaj isc'ulal wetan chinsayic'ojan , to isc'ulal yet anma , yun̈e istzujcha apno iscolbanil anma yu .
46011001	Ocan̈we tzujno yin̈ inbeybalti'an , haca' chiwute inbeybaln̈ehan isbeybal Comam Jesucristo .
46011002	Hex wuẍtaj hex wanab , caw chintzalahan teyin̈ , yuto yin̈ sunil tzet chewatx'e chinhenatijan , yebpaxo caw ayexico heyijen huntek'an cuybanile wak'an teyet .
46011003	Chiwochehan cheyohtan̈eloj ta Comam Jesucristo , ha' caw ayco iswi'ehalo ebnaj winaj . Haxa naj ichamile xin , iswi'ehal yeco naj yin̈ yixal , haca'paxo Comam Dios iswi'ehal yeco Comam yin̈ Comam Jesucristo .
46011004	Tato chaco ebnaj winaj yen̈el iswi' yet chitxahli ebnaj , maca yet chalni ebnaj tzoti' chitit tet Comam Dios , yin̈ haca' tu' chiyilo ebnaj ispixan Comam Jesucristo , Comam ayco iswi'ehalo yin̈ ebnaj .
46011005	Haca'paxo ebix ix , ta ay hunu ix mach chahto yen̈el iswi' yet chitxahli , maca yet chalni tzoti' chitit tet Comam Dios , yin̈ haca' tu' , ha'tic'a ix chiinilo ispixan yichamil , naj ayco iswi'ehalo yin̈ ix . Lahan chalilo haca'tan̈e xayak' elo ix xil iswi' .
46011006	Yuxin ta ay hunu ebix ix , mach chahto yen̈el iswi' , c'ulmi yak'ni ebix elo xil iswi' , yaja' ta tx'ixobal hune' tu' chabe ebix xin , yak'abahto ebix yen̈el iswi' .
46011007	Wal han̈on̈ winajon̈ ti' xin , mach c'uloj ta chijahto yen̈el cowi' , yuto yechel Comam Dios jehi yeb han̈on̈ chicoyelo yip Comam Dios . Haxa ebix ix xin , ha' ebix chiyenilo yip ebnaj winaj .
46011008	Yuto yet iswatx'en Comam Dios naj winaj , mach yin̈o ix ix el naj yu Comam . Walxinto ha' ix ix tu' yin̈ naj winaj elna ix yu Comam .
46011009	Maẍtaj yu ix ix yuxin iswatx'e Comam Dios naj winaj , walxinto yu naj winaj yuxin iswatx'e Comam ix ix .
46011010	Yu hune' tu' , yuxin yilal yanahto ebix ix yen̈el iswi' yu isyenilo ebix tato ayicto ebix yalan̈ ischejbanil yichamil , yuto t'an̈anico ebnaj 'angel jin̈ .
46011011	Yaja' walxa yin̈ Comam Dios , machim naj winaj ta machi ix ix , machimpaxo ix ix ta machi naj winaj .
46011012	Caw yeli , yin̈ naj babel winaj elna ix babel ix . Walxa tinan̈ xin , yin̈xa ix ix chipitzc'a naj winaj . Yaja' sunil tu' yu Comam Dios yuxin hac tu' yehi .
46011013	Yuxin txumwej ta c'ul istxahli hunu ix ix yet machi yen̈el iswi' ix chahtoj .
46011014	Caw johtaj tato caw tx'ixobal yak'ni ch'ibo ebnaj winaj xil iswi' .
46011015	Yaja' wal ebix ix xin , caw istzan ebix yak'ni ch'ibo xil iswi' , yuto xil iswi' ebix tu' haca' yen̈el iswi' ebix yecoj .
46011016	Tato ay mac chioc tzotelo yiban̈ilo hune' ti' , yohtan̈eojabiloj tato han̈on̈ti'an̈ yeb sunil mac ayxaco yul isk'ab Comam Dios yul hunun con̈ob , mach chichahlax txahlo hunu ix ix ta machi yen̈el iswi' ix chahtoj .
46011017	Yin̈ huntek'an chiwaltojan teyet ti' , mach chintzalahan teyin̈ , yuto hayet checutxbanico heba , caw machi nino isc'ulal chechah , wal xin caw ton̈e cheyetato heba .
46011018	Yin̈ babelal chiwaltojan teyet ta xawabehan ta hayet checutxban heba yin̈ culto tolab chepohle heba , yaja' yet chintxumnihan etzan̈em caw yel hune' tu' .
46011019	Yaja' etza caw yilal chepohle heba , yun̈e yixtan̈wiloj mac caw yel chala ayxaco yul isk'ab Comam Dios .
46011020	Wal xin yet checutxban heba , matxa taj santa cena cheyec'tze ,
46011021	yuto yet chiapni yorahil hewa'i nanantaxan̈e hebabico heloni tzet chelo , yuxin ayex mach chinoh hec'ul , ayexpaxo xin chexuq'uicanocan̈ .
46011022	¿ Tom machi heyatut bay chexwa' xin ? ¿ Tzet yin̈ xin cheyilo ispixan mac ayxaco yul isk'ab Comam Dios , cat heyanicanico yin̈ tx'ixwilal mac matzet aya ? ¿ Chimquintzalahan yin̈ hune' hebeybal tu' heyalni ? Wal xin caw mach chu intzalahan yin̈ .
46011023	Hune' cuybanil chiwapaxtojan teyet ti' , ha' tet Comam Jesucristo Jahawil chabilcano wuhan . Ha' yin̈ hune' ak'bal yet yalaxico Comam yul isk'ab camical , yican̈ Comam ixim pan ,
46011024	lahwi yak'ni Comam yuch'andiosal yin̈ ixim , isk'axponayo ixim , yalni Comam : " Chahwej cat hewahni , hune' ti' yechel innimanilan chiwak'an yin̈ camical yu hecolchahi . Hunta el yet cheyec'tzen hune' ti' chinhenanitijan , " ẍicano Comam .
46011025	Lahwi tu' yinipaxocan̈ Comam ch'en vaso , yalni Comam : " Hune' ayayto yul vaso ti' yechel inchiq'uilan chimaltoj , ha' xin chit'in̈bancano hune' ac' trato chak' Comam Dios . Hunta el yet cheyuc'ni hune' ti' chinhenatijan , " ẍi Comam .
46011026	Yuxin yet chicowahni ixim pan tu' , yeb yet chijuc'ni tzet ayayto yul hune' vaso tu' , ha' iscamical Comam Jesucristo chicoyeloj masanto yet chul Comam hunelxa .
46011027	Yuxin ta ay hunu mac matzet chal yelapno ixim pan tu' yul sat yet chiswahni , yeb yet chuc'ni tzet ayayto yul vaso tu' , chaco ismul yin̈ isnimanil Comam Jesucristo , yeb yin̈ ischiq'uil Comam .
46011028	Yuxin hayet yalan̈to maẍto chewah hune' pan tu' yeb heyuc'ni tzet ayayto yul hune' vaso tu' , caw yilal hetxumni yin̈ tzet heyeco hununex .
46011029	Yuto ta chewah hune' pan tu' yeb ta cheyuc' hune' ayayto yul vaso tu' , machi xin c'ulo heyecoj , yeb xin mach chena ta haca' isnimanil Comam yehi , yin̈ hac tu' chiay isya'tajil teyiban̈ yu Comam Dios .
46011030	Yu hune' tu' , yuxin ay mac ya'ay texol , aypaxo mac tz'ontan̈e , yebpaxo xin ay mac xacami .
46011031	Wal xin ta chicotxum coba yin̈ tzet jeco hununon̈ , machim chiay isya'tajil jiban̈ yu Comam Dios .
46011032	Yaja' ta mach chicotxum yin̈ tzet jeco yul sat Comam , chayo Comam isya'tajil jiban̈ , yaja' yun̈e mach chon̈to yin̈ isya'tajil xol huntek'an anma c'aynatoj .
46011033	Yuxin hex wuẍtaj hex wanab , yet checutxban heba hechahni santa cena tu' , yilal cheyechmale heba hewahni .
46011034	Yaja' ta ay hunu mac caw xan̈ohchahi chisje iswa'cano bey yatut , haxinwal mach chayo Comam isya'tajil teyiban̈ yin̈ huntek'an tzet mach toholo chewatx'e tu' . Wal yin̈ huntek'anxa xin , yetto chinapnihan texol cat quexinwatx'enicojan yin̈ .
46012001	Hex wuẍtaj hex wanab , chiwochehan cheyohtan̈elo yin̈ huntek'an comunil chiak'lax jet hununon̈ yu Comam Esp'iritu Santo .
46012002	Caw heyohtaj ta yet maẍto chexoc yul isk'ab Comam Dios , caw tzujanexto yinta huntek'an tioẍ mach chitzoteli .
46012003	Wal tinan̈ xin , chiwak'an heyohtan̈eloj tato ha' mac chalni haca' ti' : " Yak'abti ishowal Comam Dios yiban̈ naj Jes'us , " ta ẍi . Ha' mac chalni haca' tu' , maẍtaj Comam Esp'iritu Santo chiak'ni yala' . Yaja' wal mac chalni haca' ti' xin : " Comam Jes'us ha' wahawilan , " ta ẍi . Hune' mac tu' ha' Comam Esp'iritu Santo chiak'ni yala' .
46012004	Han̈on̈ ti' nananta comunil hununon̈ yin̈ Comam , yaja' hune' mac chiak'ni jet , ha' ton Comam Esp'iritu Santo .
46012005	Caw nananta comunil hununon̈ , yaja' hune'n̈e mac bay chon̈munla cosunil , ha' ton Comam Jesucristo .
46012006	Nananta tzet chicowatx'e hununon̈ , yaja' hune'n̈e Comam Dios chiak'ni huntek'an tu' jub .
46012007	Chisyelo Comam Esp'iritu Santo tato ayco yul janma hununon̈ chak'ni Comam isc'ulal jet , yu isc'ulalo yin̈ ebnaj juẍtaj yeb ebix janab .
46012008	Yu yip Comam Esp'iritu Santo yuxin ay ebnaj juẍta caw ay ishelanil istzoteli , aypaxo mac caw ay isnabal iscuywahi , yaja' yutic'apaxo Comam Esp'iritu .
46012009	Yu Comam Esp'iritu Santo tu' , yuxinto ay ebnaj caw chicawxi isc'ul yin̈ Comam Dios , aypaxo ebnaj chiak'lax yip yu Comam Esp'iritu Santo yak'ni cawxo macta ya'ay .
46012010	Ay ebnaj chiak'lax yip isyeni c'aybalc'ule , aypaxo ebnaj chiak'lax ishelanil yalnic'o tzoti' chitit tet Comam Dios . Aypaxo ebnaj xin chiak'lax ishelanil yohtan̈eniloj tato ha' Comam Esp'iritu Santo ayco yetbiho hunu maca , maca tato yesp'iritu naj matzwalil ayco yetbihoj . Ay ebnaj chak'paxo Comam Esp'iritu Santo ishelanil yalni nan abxubal , aypaxo xin ebnaj chak' Comam Esp'iritu Santo ishelanil istxumnilo huntek'an nan abxubale tu' .
46012011	Sunil huntek'an ti' ha'tic'a Comam Esp'iritu Santo chiak'ni cowatx'e' hununon̈ , hatatic'a tzet choche Comam yak'a jet . Caw xin hunch'ann̈e Comam Esp'iritu .
46012012	Haca' conimanil ti' , waxan̈ca caw tx'i'al yik'ni isba , yaja' hune'n̈e nimanilehal yehi . Hac tu' ye Comam Jesucristo .
46012013	Hactic'apax tu' je han̈on̈ ti' , waxan̈ca Israel hon̈ , maca mach Israelo hon̈ , waxan̈ca chejabon̈ , maca jet coba cochuquil , hune'n̈e Comam Esp'iritu Santo con̈hunbani , yuxin hune'xan̈e nimanilehal je yin̈ Comam Jesucristo . Ha'tic'a xin Comam Esp'iritu ak'lax yul janma hununon̈ .
46012014	Haca' ye conimanil tinan̈ , caw tx'i'al yik'ni isba , yaja' hune'n̈e nimanilehal .
46012015	K'inalo ta chu istzotel joj cat yalni : " Haninti'an mank'abehojan , yuxin machi wocan yin̈ hune' nimanile ti' , " ta ẍi . Waxan̈ca chal haca' tu' , yaja' yetbin̈etic'a isba yeb conimanil ti' .
46012016	Maca ta chal cotxiquin haca' ti' : " Wal haninti'an manbak'satehojan , yuxin mach chiwocan yin̈ hune' nimanile ti' , " ta ẍi . Waxan̈ca chal haca' tu' , yaj caw yetbin̈etic'a isba yeb hune' conimanil ti' .
46012017	Ta bak'sate sunil conimanil ti' , machim chu jabeni , yeb tato sunil conimanil ti' txiquinn̈e , machim chu coxuk'xen sam hunu tzet ye tu' .
46012018	Wal xin ha' Comam Dios watx'en̈e hunun yetbi conimanil ti' , yanico Comam bay chal isc'ul .
46012019	K'inaloj tato lahanxan̈etic'a hunun yetbi conimanil matxam chu jalni baytet conimanil , chal tu' .
46012020	Yin̈ caw isyelal , waxan̈ca tx'i'al yik'ni isba , yaja' hune'n̈e nimanilehal yehi .
46012021	Isbak' cosat mach chu yalni tet cok'ab haca' ti' : " Matzet chachocnico wuhan , " mach ẍioj . Hacpax tu' cowi' , mach chu yalni tet joj : " Matzet chachocnico wuhan , " mach ẍioj .
46012022	Ay huntek'an yetbi conimanil ti' cochn̈e caw machi ismunil chijabe , yaja' ha' caw ec'na ch'ocnico ju .
46012023	Aypaxo yetbi conimanil ti' , cochan matzet chal yelapnoj , yaja' ha' ec'bal chicoya'iln̈e . Haxa huntek'an yetbi conimanil mach c'ulch'ano jalni , ha' chijebatoj , hac tu' xin chu coyeniloj tato caw ay yelapno yehi .
46012024	Wal huntek'an yetbi conimanil c'ulch'an yillaxi mach yilalo chijaco yen̈el . Hac tu' yu iswatx'encano Comam Dios conimanil ti' , yun̈e ha' huntek'an yetbi conimanil machi yelapno tu' , ha' caw ay yelapnoj .
46012025	Yuxinto mach chu iscajlencan̈ isba ej yetbi conimanil , hayet to lahann̈e chisya'iln̈en isba hunun .
46012026	Ta ay hunu yetbi conimanil ti' chilahwi , sunil conimanil chiaben isya'il . Taca ay hunu yetbi conimanil chitzantelaxi , sunil conimanil chitzalahi .
46012027	Yuxin haca' isnimanil Comam Jesucristo je cosunil , hununon̈ ti' xin yetbixa isnimanil Comam tu' jehi .
46012028	Yuxin coxol han̈on̈ ayon̈xaco yul isk'ab Comam , ay comunil chak' Comam : babel ay mac ischejab Comam Dios yehi , iscab ay mac chalni tzoti' chitit tet Comam Dios , yin̈ yox ay mac cuywawom , aypaxo mac chak' Comam Dios ishelanil isyeni ej c'aybalc'ule , aypaxo mac chiak'lax ishelanil yak'ni cawxo macta ya'ay , aypaxo mac chiak'lax ishelanil iscolwahi , aypaxo mac chi'ijbali , yeb xin ay mac chu yalni nan abxubal .
46012029	Yuxin mach sunilo mac ischejab Comam , mach sunilopaxo mac chihalni tzoti' chitit tet Comam Dios , mach sunilopaxo mac chicuywahi , yeb mach sunilo mac chu isyeni ej c'aybalc'ule .
46012030	Mach sunilopaxo mac chiak'lax ishelanil yak'ni cawxo anma ya'ay , mach sunilo mac chihalni nan abxubal , yeb xin mach sunilo mac chitxumnilo yin̈ tzet chal yelapno nan abxubal tu' .
46012031	Yuxin hex ti' , aweco yin̈ hec'ul hesayni huntek'an munil ec'balcano isc'ulal chak' Comam texol . Yaja' ayto hune'xa tzet caw ec'bal c'ul cowatx'eni , ha' bay chintzotelan yiban̈ilo teyet .
46013001	Waxan̈ca caw helanon̈ jalni yabxubal anma yul sat yiban̈k'inal ti' , maca yabxubal ebnaj 'angel , yaja' ta mach xahano chijil jet anmahil , lahanon̈n̈e haca' hunu ch'en campana ton̈e chik'an̈i , yeb ch'en ch'en pak'an yehi ton̈e chitz'in̈xi .
46013002	Waxan̈ca chijal tzoti' chitit tet Comam Dios , waxan̈ca xin chicotxum huntek'an tzet ye tu' ewan ye yu Comam , waxan̈ca johta sunil tzet ay yul sat yiban̈k'inal ti' , yeb waxan̈ca chu cohec'nilo hunu witz yul yehobal yu ayco janma yin̈ Comam , yaja' ta mach xahano chijil jet anmahil , yin̈ haca' tu' machi yelapno jehi .
46013003	Waxan̈ca xin chijitxk'ato tzet ayon̈ yin̈ anma meba' , waxan̈ca xin chijak' tz'ajoto conimanil xol k'a k'a' , yaja' ta mach xahano chijil jet anmahil , nabn̈e hune' tu' .
46013004	Wal xin ta yeli xahan chijil jet anmahil , ay conimanc'ulal yin̈ , chicoyelo isc'ulch'anil coc'ul tet , yeb mach chichiwa coc'ul yin̈ , yeb mach chicololo'n̈e coba , yeb mach chijican̈ coba .
46013005	Machi xin chijilo istx'ixobal hunu jet anmahil , machn̈etaj jet chijaco yin̈ coc'ul , mach chitit cohowal , wal xin chiconahuln̈eto istx'ojal chiswatx'e jin̈ .
46013006	Mach chon̈tzala yin̈ istx'ojal chiswatx'e hunu jet anmahil , walxinto ha' yin̈ isc'ulal chiswatx'e yin̈ chon̈tzalahi .
46013007	Yet xahan chijil jet anmahil tu' chijak' janma istecha sunil tzet chiswatx'e jin̈ , chicawxi coc'ul yin̈ tzet chala , ay conimanc'ulal jechmani , niman chijute coc'ul yin̈ .
46013008	Ha' hune' coxahann̈en coba tu' mach bak'inal chitan̈i , wal jalni tzoti' chitit tet Comam Dios chiapni istiempohal bay matxa chihallaxi . Chiapnipaxo istiempohal bay matxa chihallaxpaxo nan abxubal , yeb matxa yilalo ay cohelanil .
46013009	Yuto cohelanil yeb jalni tzoti' chitit tet Comam Dios maẍto tz'ajanoj ,
46013010	yuxin huntek'an tu' chilahwi ismunil yet chihul huntek'an tz'ajan yehi .
46013011	Yet nich'an intohan haca' istzotel niẍte unin , hac tu' intzotelan . Haca' istxumnipaxo niẍte unin , hac tu' intxumnipaxojan , haca'paxo isnabal niẍte unin , hac tu' innabalan . Wal tinan̈ xin icham anma inxahan , xawacanojan tzet ye tu' yet niẍte unin .
46013012	Tinan̈ maẍto chon̈k'oji cotxumnilo tzet ye tu' haca' caw yehi . Wal xin haca'tan̈e jilni cosat yul hunu ch'en espejo k'ejmutz'mun̈e , hac tu' je tinan̈ . Yaja' chiapni istz'ayical bay chijil yin̈ caw haban , haca' con̈yohtan̈en Comam Dios .
46013013	Ay oxeb tzet ye tu' ti' mach chitan̈iloj , ha' ton janayto yul janma yin̈ Comam Dios , yeb iscawxi coc'ul yin̈ Comam , yebpaxo coxahann̈en jet anmahil . Yaja' hune' caw ec'bal yelapnoj xol oxeb ti' , ha' ton coxahann̈en jet anmahil .
46014001	Machojab chebej hexahann̈en heyet anmahil , cat xin heyak'ni heyanma hesayni huntek'an munil chak' Comam Esp'iritu Santo teyet . Yaja' ha' hune' caw c'ul , ha' heyalni tzoti' chitit tet Comam Dios .
46014002	Ha' mac chitzotel yin̈ nan abxubal , ha' tet Comam Dios chitzoteli , maẍtaj tet anma , yu machi mac chitxumni yin̈ tzet chala . Yu Comam Esp'iritu Santo yuxin chal tzoti' machi mac ohtan̈e .
46014003	Wal mac chalni tzoti' chitit tet Comam Dios xin , chich'ib ebnaj juẍtaj yeb ebix janab yin̈ yet Comam yu , cat yiptzelax yu , cat yak'nipaxo yak'lobal yanma .
46014004	Ha' mac chitzotel yin̈ nan abxubal , han̈c'an̈e hune' mac tu' chich'ib yin̈ yet Comam , yaja' wal mac chihalni tzoti' chitit tet Comam Dios , chak' ch'ibo mac ayxaco yul isk'ab Comam chiaben tzet chala .
46014005	Wochebalan tato hesunil cheyal nan abxubal , yaja' ha' hune' ec'bal chiwochehan to cheyalic'o tzoti' chitit tet Comam Dios . Yuto ec'bal c'ul jalni tzoti' chitit tet Comam Dios sata jalni hunuxa nan abxubal , cachann̈e ta ay mac chalnilo tzet chal yelapno hune' nan abxubale tu' , ta hac tu' xin chich'ib macta ayxaco yul isk'ab Comam Dios yu .
46014006	Yuxin hex wuẍtaj hex wanab , k'inalo tato chinapnihan quexwila'an cat intzotelan yin̈ nan abxubal teyet , machmi tzet cheyik' yin̈ . Yaja' ta hunu tzet chak' Comam Dios johtan̈e , ha' chiwalan , maca helanile , maca ta chiwalan tzoti' chitit tet Comam Dios , maca hunuxa cuybanile ; wal tu' chitxumchalo heyu .
46014007	K'inalo hunu te' su' maca hunu te' arpa , machim chicotxum tzet sonal chi'alaxico yin̈ te' ta mach watx'ebilo yul isnuk' te' .
46014008	Yeb xin ta ay hunu howal cat yok'tzelax ch'en trompeta yu iscutxico ebnaj soldado , yaja' ta mach habano yok' ch'en , machim chiscutxbaco isba ebnaj isto yin̈ howal .
46014009	Caw xin hacon̈mi tu' , ta mach habano tzet chijala yet chon̈tzoteli , ¿ tzettaxca chu istxumlaxilo tzet chijal tu' ? Caw nabn̈em chon̈tzotel yin̈ haca' tu' .
46014010	Yul sat yiban̈k'inal ti' , caw tx'i'al abxubal , yaja' hunun abxubal tu' ay tzet chaliloj .
46014011	Yaja' ta mach wohtajojan yabxubal hunu mac chitzotel wetan , nan con̈obalinan yul sat hune' mac chitzotel tu' , nanpaxo con̈obal naj yul insatan .
46014012	Caw wohtajan tato hex ti' caw cheyoche huntek'an munil chak' Comam Esp'iritu Santo teyet , yaja' ha' huntek'an ch'ak'ni ch'ibo mac ayxaco yul isk'ab Comam Dios , ha' bay wal helahnicoj .
46014013	Yuxin tato ay mac chitzotel yin̈ nan abxubal , caw yilal isk'anni ishelanil tet Comam Dios yun̈e chu yalnilo yin̈ tzet chal yelapnoj .
46014014	Ta chintxahlihan yin̈ nan abxubal , yin̈ caw yeli han̈e wanmahan chitxahli , wal innabalan xin , mach chitxumcha yu yin̈ tzet chiwaltu'an .
46014015	Yuxin ¿ tzet wal juten coba ? Wal xin machn̈eojabtaj janma chitxahli , caw yilal cotxahlipaxo yeb conabal . Yebpaxo yet chon̈bitni , machn̈eojabtaj janma chibitni , wal xin caw yilal cobitni yeb conabal .
46014016	Ta ay hunujex cheyak' tzalaho hec'ul yin̈ Comam Dios yin̈ hunu nan abxubal , han̈e heyanma chitzalahi , wal mac chiaben tzet cheyal tu' xin , mach chu yalni : " Hacojab tu' " yuto mach chitxumcha yu tzet cheyala .
46014017	Yin̈ caw yeli lan̈an heyak'ni tzalaho heyanma yin̈ Comam Dios , yaja' mac chiaben tu' , mach chik' yip yanma heyu .
46014018	Haninti'an chiwak'an yuch'andiosal tet Comam Dios yuto ec'balto chiwalan nan abxubal tesataj .
46014019	Yaja' yet chicocutxban coba yin̈ culto , wochebalan waxan̈ca howebn̈e tzoti' chiwalan , yaja' tan̈e chik' anma cuybanile yin̈ , sata walnihan lahon̈eb mil tzoti' yin̈ abxubal mach chitxumcha heyu .
46014020	Hex wuẍtaj hex wanab , machojab haca' istxumni niẍte unin , machojab haco tu' hetxumni . Wal xin haca'ojab istxumni icham anma hacojab tu' hetxumni , yaja' wal yin̈ istx'ojal , haca'ojab istxumni niẍte unin maẍto isnabal yin̈ istx'ojal , hacojab tu' cheyute heba .
46014021	Tz'ibn̈ebilcano yul Yum Comam Dios bay chala : Chintzotelan tet hune' con̈ob tu' yin̈ nan abxubal , yeb anma nan con̈obal chihalni intzoti'an , yaja' maẍtic'a chabeto anma tzet chiwalan , ẍi Comam , ẍiayoj .
46014022	Yuxin huntek'an nan abxubale tu' yechel ye tet anma maẍto chaco isba yul isk'ab Comam Dios , maẍtaj tet anma ayxaco yul isk'ab Comam . Wal tzoti' chihallax chitit tet Comam Dios xin , yechel ye tet anma ayxaco yul isk'ab Comam .
46014023	K'inalo checutxba heba cat heyichico hesunil tzotelo yin̈ nan abxubal , cat yoc apno hunu comon anma maca hunu mac maẍto ayoco yul isk'ab Comam , maca hunu mac mach ohtan̈e hune' tu' , chimistxum hune' mac tu' ta matxa tz'ajano ye yul hewi' .
46014024	Wal ta hesunil lan̈an heyalni tzoti' chitit tet Comam Dios xin , yet chioc apno hunu mac maẍto ayoco yul isk'ab Comam , maca hunu mac mach yohtajo tzet cheyu tu' , wal tu' chimistxum isba hune' mac mulum tu' , cat isnani isba yu huntek'an tzet cheyal tu' .
46014025	Hac tu' xin chu yelcano yen̈el tzet c'uwan yul yanma hune' mac tu' , cat yay jahnoj , cat yinayo isba tet Comam Dios , hac tu' xin chu yohtan̈en hune' mac tu' ta caw yeli ayco Comam Dios heyetbioj .
46014026	Yuxin hex wuẍtaj hex wanab , hayet checutxban heba yin̈ culto ayex chisje hebitni , ayexpaxo xin chisje hecuywa yin̈ Istzoti' Comam Dios , maca heyalni tzet chak' Comam Dios heyohtan̈eloj . Ayexpaxo xin chu hetzotel yin̈ nan abxubal , ayex xin chu heyalni yin̈ tzet chal yelapno huntek'an abxubal tu' . Aweco huntek'an tu' yin̈ ismunil , yaja' yun̈e yik'ni yip heyanma yin̈ Comam .
46014027	Yet chextzotel yul nan abxubal , cawan̈ , maca oxwan̈n̈e mac chitzoteli , yaja' yin̈ hununtajil , ayojab mac xin chalnilo yin̈ tzet chal yelapno huntek'an abxubal cheyal tu' .
46014028	Taca machi mac chitxumnilo yin̈ tzet chal yelapno xin , c'ulmi ta mach cheyala , wal xin ischuquilojab heyanma chitzotel tet Comam Dios .
46014029	Hacpax tu' xin yet chihallax tzoti' chitit tet Comam Dios , cawan̈ maca oxwan̈n̈e mac chitzoteli , wal ebnaj juẍta xin ton̈ehojab ch'oc tucno yaben yin̈ tzet caw yehi .
46014030	Yaja' ta ay hunu tzet chak' Comam Dios yohtan̈elo hunu mac tz'on̈anayo texol tu' , hune' mac lan̈an istzotel tu' xin yilal istucban istzoteli , cat istzotel hune'xa mac tu' .
46014031	Hesunil chu heyalni tzoti' chitit tet Comam Dios , yaja' yin̈ hununtajil yun̈e ay cuybanil cheyik' yin̈ , cat yanico yip heyanma .
46014032	Ha' mac chalni tzoti' chitit tet Comam Dios , chisje iscachni isba yet ay mac lan̈an istzoteli ,
46014033	yuto mach choche Comam Dios tato toxan̈e chon̈wejchahi yet chicocutxban coba , wal xin hununtajil cotzotel yin̈ ak'anc'ulal . Haca'tic'a ye ischejbanil anma ayxaco yul isk'ab Comam Dios ay yul hunun con̈ob ,
46014034	ebix janab , mach chu yoc ebix tzotelo texol yet checutxban heba yin̈ culto , yuto mach ak'bil ischejbanil ebix istzoteli . Wal xin caw yijemojab chute isba ebix haca' yalni isley naj Mois'es yu Comam Dios .
46014035	Tato ay hunu tzet ye tu' choche ebix yohtan̈eloj , isk'ambehab ebix tet yichamil bey yatut , yuto mach c'uloj tato chitzotel ebix yet cutxanexicoj .
46014036	Tajca chetxumu tato teyet babel ak'lax Istzoti' Comam Dios , yeb tato hexn̈e chabilxa heyu .
46014037	Tato ay hunu mac ischejab Comam Dios ye chabe , maca ta iptzebil yu Comam Esp'iritu Santo , yilal istxumni tato huntek'an cuybanile chintz'ibn̈etoti'an , ischejbanil Comam Dios yehi .
46014038	Yaja' tato machi yelapno huntek'an cuybanile ti' yul sat , machojabpaxo xin yelapno hune' mac tu' yul hesat .
46014039	Yuxin tinan̈ hex wuẍtaj hex wanab , ochewe heyala' tzoti' chitit tet Comam Dios , yaja' mach checach yallaxpaxo nan abxubal .
46014040	Yaja' caw haca'ojab yehi , hac tu' chewatx'e yeb xin yin̈ istxolal .
46015001	Tinan̈ xin , hex wuẍtaj hex wanab , chiwochehan chenati Tzoti' yet colbanile halbilcano teyet wuhan , hune' chabilxa heyu bay lin̈anex tinan̈ .
46015002	Yuto yu hune' Tzoti' yet colbanile tu' , yuxin colbilexxa , yaj tato mach lin̈anojex yin̈ , chal yelapnoj tato mach heyayto yul heyanma yin̈ caw isyelal .
46015003	Ha' huntek'an cuybanile caw yilal yehi , ha' wak'an teyet , huntek'an chabilcano wuhan . Quexincuynihan tato cam Comam Jes'us yu comul , haca' yalni yul Yum Comam Dios .
46015004	Lahwi tu' ismujlax Comam , yaja' yin̈ yox tz'ayic yitzitzbican̈ xol camom , haca'tic'a yalni yul Yum Comam Dios .
46015005	Isyeni isba Comam tet naj Pedro , isyenipaxo isba tet ebnaj ischejab .
46015006	Lahwi tu' xin , isyenipaxo isba Comam tet ec'bal howeb ciento ebnaj juẍtaj . Tx'i'al xin ebnaj aytoc'o tinan̈ , ay xin ebnaj xacami .
46015007	Isyenipaxo isba Comam tet naj Jacobo , lahwi tu' xin isyenipaxo isba Comam tet ebnaj ischejab .
46015008	Haxa yin̈ istzujanilxa xin isyeni isba Comam wetan , yaja' haca' hunu nich'an unin pitzc'ana yalan̈to maẍto istiempohalo ispitzc'ahi , hac tu' wehan .
46015009	Yuxin caw matzet welapnojan xol ebnaj ischejab Comam chiwabehan , yuxin mach intzanojan yallax ischejab Comam Jesucristo win̈an , yuto wak' ec'ojan ya' yanma macta ayxaco yul isk'ab Comam Dios yet yalan̈tocanoj .
46015010	Yu isc'ulch'anil isc'ul Comam Dios , yuxin ayinicojan yin̈ hune' munil ti' , yaja' mach nabn̈eho hune' isc'ulch'anil isc'ul Comam yak' wettu'an yuto ec'balto chinmunlahan sata ebnaj ischejab Comam . Yaja' maẍtaj yu wipan , walxinto ha' isc'ulch'anil Comam chicolwa win̈an .
46015011	Yaja' mach chiyoc yin̈ mac chihalnic'o cuybanile ti' , ta haninan maca ebnaj ischejab Comam , ha' hune' caw yilal to ha' jalnic'ojan̈ cuybanile tu' , hune' chabilxa yul heyanma .
46015012	Han̈on̈ti'an̈ quexcocuyan̈ yin̈ yet yitzitzbican̈ Comam Jesucristo , yaja' ¿ tzet yin̈ xin ayex cheyala tato mach chiitzitzbican̈ camom ?
46015013	Ta mach chiitzitzbican̈ anma camnaxa , machim itzitzbican̈ Comam Jesucristo .
46015014	Ta mach itzitzbican̈ Comam Jesucristo machim tzet chal yelapno cuybanile jak'an̈ teyet , naban̈em chijaco janma yin̈ Comam .
46015015	Ta hac tu' lek'ti'on̈mi yin̈ Comam Dios , yuto chijala tato ha' Comam Dios ak'ni itzitzbocan̈ Comam Jesucristo . Machim yak' itzitzbocan̈ Comam Dios Comam Jesucristo tato yeli mach chiitzitzbican̈ camom .
46015016	Tato yeli mach chiitzitzbican̈ anma camnaxa , machmi itzitzbican̈ Comam Jesucristo .
46015017	Ta mach itzitzbican̈ Comam tu' xol camom , nabn̈em chijaco janma yin̈ Comam Dios , ayon̈tomico yin̈ comul .
46015018	Hacmipax tu' ebnaj chabilxa Comam Jesucristo yu yet iscami , c'aynamicanto ebnaj yin̈ huneln̈e .
46015019	Ta iscawxobal coc'ul yin̈ Comam Jesucristo yuln̈e sat yiban̈k'inal ti' yehi , maẍtic'am nich'ano isc'ulal jet yin̈ haca' tu' .
46015020	Wal xin , yin̈ caw yeli itzitzbican̈ Comam Jesucristo xol camom , haca' babel sat tz'unub chak'a , hac tu' yu isbabi yitzitzbican̈ cosataj .
46015021	Yu hune' naj , yuxin hul camical yiban̈ anma yul sat yiban̈k'inal ti' , yaja' yu hune'xa naj xin , yuxin chiitzitzbican̈ anma yin̈ camical .
46015022	Haca'tic'a chu iscamto anma yu ismul naj Ad'an , hactic'apax tu' chu yulcan̈ isc'ul anma yu Comam Jesucristo .
46015023	Yuxin yin̈ istxolal aycoj , ha' Comam Jesucristo ha' babel itzitzbican̈ , haxa yet chul Comam yet iscayel cat yitzitzbican̈ macta yetxa Comam .
46015024	Lahwi tu' xin , cat yul islahobal tz'ayic bay chik'oji Comam yin̈ ebnaj can̈yehi yeb ebnaj ayco yahawilo con̈ob , yeb ischejab naj matzwalil chiec' xol jak'ek' yeb yul yiban̈k'inal ti' , catto yanico Comam sunil tzet ay yul isk'ab tet Comam Dios Mame .
46015025	Yaja' yet maẍto chaco Comam Jesucristo sunil ti' yul isk'ab Comam Dios ch'oc Comam Yahawiloj masanto yet chioc sunil mac ayco ishowal yin̈ Comam yalan̈ yoj .
46015026	Haxa hune' islahobal bay chik'oji Comam xin , ha' ton yin̈ naj camical ayco ishowal yin̈ Comam .
46015027	Tz'ibn̈ebilcanoj tato sunil tzet ye tu' chacto Comam Dios yalan̈ yoj Comam Jesucristo , yaja' wal Comam Dios mach chiocto yalan̈ yoj Comam Jesucristo , yuto ha' Comam Dios chianico sunil yalan̈ yoj Comam Cristo .
46015028	Yet chioccanto sunil yalan̈ yip Comam Jesucristo tu' xin , ha' caw Comam tu' chacto isba yalan̈ ischejbanil Ismam an̈eco sunil tzet ye tu' yul isk'ab , hac tu' xin haxan̈e Comam Dios Yahaw chucanico yin̈ sunil tzet ye tu' .
46015029	Yebpaxo hunxa , haca' anma chiah ha' iswi' selelo anma camnaxa , yaja' ta mach chulcan̈ isc'ul camom , ¿ tzet yin̈ xin chiah ha' iswi' anma selelo anma camnaxa tu' ?
46015030	Ta machi itzitzbican̈ camom , ¿ tzet yin̈ xin chijak' janmahan̈ han̈on̈ ischejab Comam Dios on̈ti'an̈ jijlenan̈ isya'tajil chul jiban̈an̈ hunun tz'ayic ?
46015031	Hex wuẍtaj hex wanab , haninti'an caw hunun tz'ayic inhinni inbahan incaman . Hune' ti' caw yeli haca' hune' tzalahilal chiwabehan teyin̈ , yuto ayexxaco yul isk'ab Comam Jesucristo .
46015032	Haninti'an caw ec'ya' wanmahan bey Efeso haca'tan̈e wak'lenan howal yeb ej no' howla nok' . ¿ Tzet xin chiwik'an yin̈ hune' tu' tato mach chiitzitzbican̈ camom ? Ta hac tu' , ha'mi ye yu anma chihalni haca' ti' : " ¡ Wa'ojon̈we yin̈ caw c'ul , jak'awe tzet choche janma , yuto camomon̈xataxca yet hecal ! " ẍi .
46015033	Hex wuẍtaj hex wanab , mach cheyak' subchaho heba , cajxam yallaxi : " Ta chijetbin̈e coba yeb anma tx'oj isbeybal , niẍtejaln̈e cocuynito cowatx'en istx'ojal tu' , " ẍi .
46015034	Nachaojabilo heyu yin̈ istx'ojal bay ayexicoj yeb matxa cheyaco hemul , yuto ayex maẍto heyohtajo Comam Dios . Chiwalan hune' ti' yun̈e hetx'ixwican̈ .
46015035	Aymi mac chik'amben haca' ti' : " ¿ Tzettaxca chu yitzitzbican̈ anma camnaxa ? yeb ¿ tzettaxca jilni isnimanil yet chiitzitzbican̈ ? " ẍi .
46015036	Ha' mac chalni haca' tu' caw suc . K'inalo ta chicotz'un hunu ixim hin̈at , caw yilal isk'ato hune' hin̈at tu' , haca'tan̈e chicam chijila , haxa yanma ixim xin chiahiloj .
46015037	Maẍtaj awalxa yehi chicotz'unni , walxinto ha' ixim hin̈at tu' chicotz'unu , maca ixim hin̈at trigo maca hunuxa nan hin̈atil .
46015038	Haxa Comam Dios xin chiak'ni aholo ixim hin̈at tu' haca' choche isc'ul , hatatic'a tzet hin̈atil chicotz'unu ha' xin chiahiloj .
46015039	Yuxin mach sunilo nimanile lahan , wal xin nantic'a isnimanil anma , nanpaxo isnimanil no nok' can̈eb yoj , nanpaxo isnimanil no' ch'ic , nanpaxo isnimanil no' cay .
46015040	Hacpax tu' xin , ay nimanile yet satcan̈ yehi , aypaxo nimanilehal yet sat tx'otx'al ti' . Yaja' xin nananta jilni isc'ulch'anil isnimanil tzettaj ye tu' ay satcan̈ , yeb xin nan jilni isc'ulch'anil isnimanil tzettaj ye tu' ay sat tx'o tx'otx' ti' .
46015041	Hacpax tu' tz'ayic , mach lahano isk'ak'al yeb ixahaw , mach lahanpaxo yeb tx'umel , hacpax tu' ej tx'umel mach lahano isk'ak'al hunun .
46015042	Hac tu' chu yitzitzbican̈ anma camom . Hune' nimanile chimujlaxi chietaxtoj , yaja' nanxa nimanile chu ispitzc'acan̈ , matxa xin chietaxtoj .
46015043	Chimujlax hune' nimanile ayco istx'ojal yin̈ , wal yet chiitzitzbican̈ xin , c'ulch'anxa jilni . Chimujlax hune' nimanile machi yip , haxa yet chiitzitzbican̈ caw ayxa yip .
46015044	Chimujlax hune' nimanile yet yul sat yiban̈k'inal ti' , haxa yet chiitzitzbican̈ xin , yetxa esp'iritu yehi . Ay nimanile yet yul sat yiban̈k'inal ti' , aypaxo nimanile yet esp'iritu .
46015045	Chal yul Yum Comam Dios haca' ti' : " Ha' naj Ad'an , naj babel winaj , anma yu iswatx'elax naj , ak'bil isk'inal naj , " ẍiayoj . Haxa naj iscab Ad'an , yet satcan̈ ye naj , ha' naj chiak'ni k'inale mach istan̈bal .
46015046	Wal xin babel hul tzet ye tu' yet yul sat yiban̈k'inal ti' , tzujan tu' xin , yul tzet ye tu' yet esp'iritu .
46015047	Naj babel winaj , yin̈ tx'o tx'otx' watx'elax naj , yuxin yet tx'o tx'otx' ye naj . Wal naj iscab Ad'an yet satcan̈ ye naj .
46015048	Ha' nimanile yet yul sat yiban̈k'inal ti' , lahan haca' isnimanil naj watx'ebil yin̈ tx'o tx'otx' , wal nimanile yet satcan̈ xin , lahan haca' isnimanil naj tit yul satcan̈ .
46015049	Yulbal yet ayon̈ yul sat yiban̈k'inal ti' , lahan conimanil yeb naj babel winaj watx'ebil yin̈ tx'o tx'otx' , wal yet bak'in xin , lahan chielico conimanil haca' naj yet satcan̈il yehi .
46015050	Hex wuẍtaj hex wanab , chiwalan teyet tato hune' conimanil ti' , mach chu yapni isc'atan̈ Comam Dios , yuto chibe yeb baj ; huntek'an chietaxto ti' , mach chu yapni bay mach chietaxto tzet ye tu' .
46015051	Chiwochehan cheyohtan̈elo hune' tzet ye tu' ewan yehi : Mach cosunilo chon̈cami , yaja' xin cosunil chihellax conimanil ,
46015052	yuto yin̈ caw lembil , haca'n̈e ismutz'la cosat , yet chiok' ch'en islahobal trompeta cat yitzitzbican̈ macta ayxaco yul isk'ab Comam xacami , matxa xin bak'inal chicami . Walon̈ itzitzon̈ ti' yet chiyuni hune' tu' chihellax conimanil .
46015053	Yuto hune' conimanil chietaxto ti' , chihellax yin̈ hune' nimanile mach chietaxtoj . Hune' conimanil chicamto ti' chihellaxi , ha' hune' satcan̈il chi'ak'lax seleloj hune' matxa bak'in chitan̈iloj .
46015054	Hune' conimanil chietaxto ti' chiheli cat yoc yin̈ hune' nimanile machi etaxtoj . Chihellax conimanil chicamto ti' yin̈ hune' nimanile mach chicami . Hac tu' chu yijni isba tzet tz'ibn̈ebilcano yul Yum Comam Dios bay chala : Chic'aytzelaxilo naj camical , ay hune' mac chik'oji yin̈ naj yin̈ huneln̈e .
46015055	Yuxin hach camical ¿ baytu'wal ay hahelanil ? ¿ Baytu'wal ay hawip hapotx'wahi ? ẍiayoj .
46015056	Ha' mule chon̈yak' camoj , wal isley Comam Dios xin ip yanico isya'tajil jiban̈ .
46015057	¡ Yaja' yuch'andios tet Comam Dios , yuto xacon̈k'oji yin̈ naj camical , yaj yu Comam Jesucristo !
46015058	Yuxin hex wuẍtaj hex wanab , hex xahan ay wuhan , lin̈bawe heba , mach chexpax teyintaj . Hunun tz'ayicojab hex yin̈ yet Comam , munlahan̈we yin̈ ismunil Comam Dios sunilbal tiempo , yuto johtaj tato mach nabn̈eho chon̈munla yin̈ ismunil Comam Jesucristo Jahawil .
46016001	Wal ch'en heyofrenda chicutxi texol , ch'en chialaxto tet mac ayxaco yul isk'ab Comam Dios , checutxbawe ch'en haca' yu walnihan tet ebnaj juẍta ay yul ismajul Galacia .
46016002	Hunun domingo yin̈ semana , yilal hepohnilo hanic'o ch'en melyu cheyik' yin̈ hemunil hununex , hatatic'a hanta chicolwa Comam teyin̈ , cat hec'ubantoj , haxinwal yet chinapnihan matxa yilalo ch'ah ch'en texol .
46016003	Hato yet chinapnihan texol cat wanitojan mac saybilxa heyu , cat yinito ebnaj hunu carta yeb ch'en hecolwal tu' tet ebnaj juẍtaj ay bey Jerusal'en .
46016004	Yaja' ta han-caw-inan chintohan xin , yilaltic'a chitopaxo ebnaj wintajan .
46016005	Hayet chintohan yin̈ inbeltu'an yilal wec'an bey Macedonia , lahwi tu' xin cat wapnihan quexwilnojan bey Corinto tu' .
46016006	Etzan̈em chincanan hanic'o tiempohal tec'atan̈ , maca xin ha' bey tu' ayinic'ojan chiec' n̈abil ; ta hac tu' hexxa chexcolwa win̈an yin̈ inbelan yet chinelan texol .
46016007	Mach chiwochehan tato yin̈ an̈e chinec'an quexwila'an , wal xin chiwochehan chincanan hanic'o tiempohal texol , ta hac tu' chiel yin̈ isc'ul Comam Dios .
46016008	Yaja' xin yilalto incanan bey Efeso ti' masanto yet chiec' k'in̈ pentecost'es .
46016009	Yuto caw chalte isba munil yin̈ ismunil Comam Dios chiwilan , yuxin chincanan waxan̈ca xin caw ay mac ayco ishowal win̈an .
46016010	Ta chiapni naj Timoteo tec'atan̈ xahan cheyil naj , haxinwal chitzala isc'ul naj texol , yuto chimunlapaxo naj yin̈ ismunil Comam Dios haca' inti'an .
46016011	Tajca mach chicam hec'ul yin̈ naj , wal xin colwahan̈we yin̈ naj haxinwal chislah naj isbel yin̈ tzalahilal cat yul naj coc'atan̈an̈ , yuto chijechmahan̈ naj yeb ebnaj juẍtaj .
46016012	Wal naj juẍta Apolos , walan tet naj tato chito naj yinta ebnaj to quexilnoj , yaja' machisjeto naj . Yettojab hunelxa chito naj yet ay ishamanil naj .
46016013	Hex wuẍtaj , hex wanab , caw majwahan̈wej , lin̈bawe heba yin̈ hune' bay ayxaco heyanma , caw mach chexxiwi , ak'we yip heyanma .
46016014	Sunilojab tzet chewatx'e , ayojab isc'ulch'anil hec'ul yin̈ .
46016015	Hex wuẍtaj hex wanab , caw heyohtaj tato naj juẍta Est'efanas yeb yuninal ha' babel yaco isba yul isk'ab Comam Dios bey yul ismajul Acaya tu' . Caw xin huneln̈e yeco yanma naj iscolwa yin̈ mac ayxaco yul isk'ab Comam .
46016016	Chiwochehan ta cheyije tet naj Est'efanas yeb yuninal tu' , yeb tet sunil macta chicolwahi yeb chimunla yin̈ ismunil Comam .
46016017	Caw chintzalahan yuto hul naj Est'efanas yeb naj Fortunato yebpaxo naj Acaico bey ti' , yuto yet chiwilnihan yin̈ ebnaj haca'ojtam hex chiwilicojan teyin̈ .
46016018	Yin̈ caw yeli ebnaj ti' yak' tzalaho ebnaj inc'ulan , haca' yu yak'ni tzalaho ebnaj hec'ul . Ebnaj juẍta haca' ebnaj ti' , ayojab yelapno ebnaj yul hesat .
46016019	Ebnaj juẍta ayxaco yul isk'ab Comam Dios yul hunu con̈ob yul ismajul Asia ti' , chalto ebnaj ta cheyil heba . Hacpax tu' naj juẍta Aquila yeb ix janab Priscila yeb ebnaj juẍta chiscutxba isba yul yatut naj , chalpaxtoj ta cheyil heba .
46016020	Hacpax tu' ebnaj juẍta ay bey ti' chalpaxto ebnaj ta cheyil heba . Yeb xin k'ambewepaxo teyet yin̈ tzalahilal hanic' heye hununex .
46016021	Hanin Pablo inti'an han-caw-inan chintz'ibn̈ehan yul carta ti' ta cheyil heba .
46016022	Ta ay hunu mac mach chiochen Comam Jesucristo , tijab isya'tajil yiban̈ . Yin̈ sunil wanmahan chiwalnihan tet Comam : ¡ Mam Jesucristo Jahawilan̈ , hulan̈ ! quinchiyan .
46016023	Yak'abayo Comam Jesucristo isc'ulch'anil isc'ul teyiban̈ .
46016024	Caw chitzala wanmahan teyin̈ hesunil , hex ayexxaco yul isk'ab Comam Jesucristo . ¡ Hacojab tu' !
47001001	Hanin Pablo inti'an , ischejab Comam Jesucristo wehan , yuto hac tu' el yin̈ isc'ul Comam Dios . Haninan yeb naj juẍta Timoteo chicotz'ibn̈etojan̈ hune' carta ti' teyet , hex ayexxaco yul isk'ab Comam Dios yul con̈ob Corinto , yeb tet macta ayxaco yul isk'ab Comam yul ismajul Acaya .
47001002	Yak'abayo Comam Dios Mame yeb xin Comam Jesucristo Jahawil isc'ulch'anil isc'ul teyiban̈ , yeb xin ak'anc'ulal yul heyanma .
47001003	Jala'we tzoti' c'ul yin̈ Comam Dios , Ismam Comam Jesucristo , Comam Dios chitz'ay isc'ul jin̈ yeb chiak'ni yak'lobal janma .
47001004	Haca'ojab yak'ni Comam yak'lobal janma yin̈ ej isya'tajil chul jiban̈ , hacojab tu' chu jak'ni yak'lobal yanma macta chiak'len isya'tajil yu isc'ulch'anil Comam yak' jet .
47001005	Yuto haca'tic'a chu islahnico jak'len nimeta isya'tajil yin̈ Comam Cristo , hactic'apax tu' chu islahnico Comam yak'ni yak'lobal janma .
47001006	Ta chiec'ya' janmahan̈ yaj yu hechahnipaxo yak'lobal heyanma yeb yun̈e hecolchahi . Ta chak' Comam Dios yak'lobal janmahan̈ yun̈e hechahnipaxo yak'lobal heyanma hex ti' , hac tu' xin ay heyip heyak'ni techaho isya'tajil chul teyiban̈ haca' huntek'an isya'tajil chijak'leti'an̈ .
47001007	Chicawxi coc'ulan̈ yin̈ Comam Dios yuto chicolwa teyin̈ heyak'ni techaho isya'tajil ayayo teyiban̈ , yuto johtajan̈ tato lan̈an heyak'len isya'tajil haca' jak'lehan̈ , hac tu' chu hechahnipaxo yak'lobal heyanma chitit tet Comam Dios .
47001008	Wuẍtaj , wanab , chijak'an̈ heyohtan̈eloj hanta isya'tajil jak'lehan̈ yul ismajul Asia . Ha' jalnihan̈ mach chitecha huntek'an isya'tajil tu' juhan̈ , yuxin matxam chon̈colchahan̈ jalnihan̈ .
47001009	Ha' jalnihan̈ to ha' bey tu' caw con̈caman̈ . Ha' huntek'an isya'tajil tu' ha' ak'ni cotxumu'an̈ tato mach chu iscawxi coc'ulan̈ jin̈an̈ , walxinto caw yin̈n̈e Comam Dios bay wal iscawxi coc'ul , Comam chiak'ni itzitzbocan̈ anma camom .
47001010	Wal xin ha' Comam con̈colnihan̈ yul isk'ab camical bay etza con̈caman̈ , chi-xin-cawxi coc'ulan̈ yin̈ Comam ta chicolwapaxo jin̈an̈ yin̈ isya'tajil chul cosatati'an̈ .
47001011	Ta chexcolwa hetxahli jin̈an̈ , yeb xin ta tx'i'al mac chitxahlipaxo jin̈an̈ , tx'i'altic'apaxo mac chiak'ni yuch'andiosal tet Comam yin̈ isc'ulal chiyak' Comam jet .
47001012	Ay hune' tzet chiak'ni tzalaho coc'ulan̈ yuto janmahan̈ chalni tato c'ul cobeybalan̈ yin̈ sat sunil anma . Hacpax tu' yet jec'an̈ texol c'ul cobeybalan̈ , yaja' maẍtaj yu istz'ajanil coc'ulan̈ yuxinto c'ul chijute cobahan̈ , machoj , walxinto ha' isc'ulch'anil isc'ul Comam Dios chicolwa jin̈an̈ .
47001013	Yet chicotz'ibn̈entojan̈ cocartahan̈ teyet , han̈ech'an huntek'an chisje heyilni yeb huntek'an haban hetxumni , ha' chijayojan̈ .
47001014	Ha' huntek'an lan̈an yichi hetxumni tu' wochebalan ta chetxumilo yin̈ caw c'ul , haxinwal yet chul Comam Jesucristo chextzala jin̈an̈ , cat cotzalapaxojan̈ teyin̈ .
47001015	Ha' huntek'an tu' ayco iscawxobalo inc'ulan , yuxin oc yin̈ innabalan tato babel chinec'an quexwila'an , haxinwal cayel chexwilan yin̈ inbelan yu hechahni isc'ulal Comam Dios .
47001016	Yuto yet chintohan yul ismajul Macedonia walnihan cat xin wec'an quexwilnojan babel , haxa yet chinmeltzohan xin cat wec'paxojan quexwilnojan hunelxa , hexxa xin chexcolwa win̈an yet chintohan bey tx'otx' Judea walnihan .
47001017	Yet intxumnihan hune' ti' , ¿ tom mach sunilo wanmahan walnihan heyalni ? Tajca chetxumu ta chinetlihan teyin̈ haca' chute comon anma , yuto ta chiwalan ta chintohan quexwila'an , tzujan tu' xin mach chintopaxcan̈an , wal xin mach haco tu' intxumnihan .
47001018	Caw chil Comam Dios tato maẍto hunelo chiwalan teyet haca' ti' : " Ho' , c'ultic'a , " quinchiyan , lan̈antotic'a xin cat walnihan " machoj . "
47001019	Comam Jesucristo , Isc'ahol Comam Dios ha' walic'ojan texol , yeb naj juẍta Silvano , yeb naj juẍta Timoteo . Ha' Comam tu' machi bay yal Comam " c'ultic'a , " tzujan tu' yalnipaxo Comam " machoj , " yuto ha' Comam Cristo han̈c'an̈e isyelal ec' Comam yala'c'oj .
47001020	Wal xin ha' yin̈ Comam Jesucristo chijcano isba sunil tzet haltebilcano yu Comam Dios , yuxin yet chijanico ismay Comam Dios chijalni : " hacojab tu' " con̈chi .
47001021	Ha' xin Comam Dios con̈sic'nicaniloj , con̈yanico yin̈ ist'in̈anil , jetbin̈encano coba yeb Comam Jesucristo .
47001022	Ha' Comam Dios anico Comam Esp'iritu Santo yul janma , ha' xin chiyeniloj tato yeton̈xa Comam . Comam Esp'iritu Santo lahan haca' hunu sello , ha' chiyeniloj ta chicochah sunil huntek'an tzet xayalte Comam jet .
47001023	Caw yohta Comam Dios tato maẍto chintocojan bey Corinto tu' tec'atan̈ haca' nabil wuhan , yun̈e machi wak' tacojan hec'ul .
47001024	Matolo yu yahaw chiwute inbahan yin̈ tzet chu heyanico heyanma yin̈ Comam Dios , machoj , yuto xaheyayto yul heyanma yin̈ Comam yuxin lin̈anex yin̈ Comam . Walxinto chijochehan̈ chon̈colwahan̈ teyin̈ , cat hechahni yak'bil tzalahilal yul heyanma .
47002001	Yuxin xaintxumilojan tato mach chintohan ilwal teyin̈ hunelxa , yun̈e machi cam chiwacojan bisc'ulal texol hununex .
47002002	Yuto ta chintohan wak'a'cojan bisc'ulal teyin̈ , ¿ mactaxca xin chu yak'ni tzalaho wanmahan ? Wal xin mach chisje inc'ulan wak'acojan bisc'ulal texol , yuto caw hex cheyak' tzalahilal yul wanmahan .
47002003	Yuxin watojan incartahan teyet yun̈e mach cheyak' bisc'ulal wabe'an yet chinapnihan bay ayex tu' . Ha' heyet to tzalahilal cheyak' wabe'an . Wal xin t'in̈anxa wehan ta hesunil chextzalapaxoj , haca' hune' tzalahilal ayco yin̈ wanmati'an .
47002004	Hayet wanitojan hune' incartatu'an teyet , caw wik' bisc'ulalan , caw quinok'an heyu , yaj maẍtaj yu yoc bisc'ulal teyin̈ yuxin intz'ibn̈etojan hune' carta tu' , walxinto yun̈e heyilni tato xahan ayex wuhan .
47002005	Ay hune' mac anico bisc'ulal , yaja' maẍn̈etajinan wabehan hune' bisc'ulal tu' , to hex heyabepaxo nich'an . " Nich'an " quinchiyan yuto mach chisje inc'ulan tato chich'ib isya'tajil naj tu' yiban̈ .
47002006	Ha' texol tu' etza hesunil heyaco isya'tajil yiban̈ naj , yaja' c'uxanxa isya'tajil heyaco yiban̈ naj tu' .
47002007	Haxa tinan̈ xin , ak'we nimanc'ulal yin̈ naj , iptzewe naj haxinwal matxa chislahico bisc'ulal yin̈ naj .
47002008	Yuxin chiwalpaxtojan teyet ta chexahann̈e naj haca'tic'a yet yalan̈tocanoj .
47002009	Yu hune' tu' , yuxin intz'ibn̈etojan hune' incartatu'an teyet yun̈e wilnihan ta yijemex yin̈ tzet chiwalan teyet .
47002010	Ha' mac cheyak' nimanc'ulal yin̈ yu hunu istx'ojal chiswatx'e , chiwak'paxo nimanc'ulalan yin̈ , waxan̈ca mach wetojan yaco ismul , yaja' heyu yuxin chiwak'an nimanc'ulal , yu isc'ulalo teyin̈ sata Comam Jesucristo .
47002011	Hac tu' chijute haxinwal mach chik'oji naj matzwalil jin̈ , yuto johtaxa tzet chu yoc naj etlo jin̈ .
47002012	Hayet wapnihan bey con̈ob Troas yu walnic'ojan Tzoti' c'ul yet colbanile yin̈ Comam Jesucristo , caw yak' isba munil wetan yin̈ yet Comam .
47002013	Yaj oc hanic' bisc'ulal yin̈ wanmahan , yuto machi ilcha juẍta Tito wuhan bey tu' , yuxin quintak'licanojan tet ebnaj juẍtaj ay bey tu' , intohan yul ismajul Macedonia .
47002014	Jak'a' yuch'andiosal tet Comam Dios yuto yu Comam Jesucristo yuxin sunilbal tiempo chon̈k'oji . Han̈on̈ xin chon̈isk'an Comam yu jak'ni ohtan̈elaxo Istzoti' tet anma . Ha' hune' Tzoti' tu' caw sunil bay chipujnatoj , haca' yec' isxuk'al sam hunu tzet ye tu' caw xuk' sam .
47002015	Han̈on̈ ti' haca' isxuk'al sam pom chiyeni isc'ulal Comam Cristo yin̈ sat Comam Dios , hac tu' jehi yet chon̈ec' jalno Istzoti' Comam tet anma chicolchahi yeb xin tet anma chic'aytoj .
47002016	Ha' mac chic'aytoj yahbeta sam hune' Tzoti' c'ul yet colbanile yul sat yuto ayco yin̈ camical , walpaxo mac chicolcha xin , caw xuk' sam chabe yuto chischah isk'inal tet Comam . ¿ Mactaxca xin chik'oji iswatx'en hune' munil ti' ?
47002017	Yuto han̈on̈ti'an̈ maẍtaj yu jik'nihan̈ melyu yuxin chon̈ec'an̈ jala'c'ojan̈ Istzoti' Comam Dios haca' chute huntek'anxa ebnaj soman ye isnabal . Wal xin caw haca'tic'a caw ye yul sat Comam Dios , hac tu' chu jalnic'ojan̈ , yuto ha' Comam ak'n̈e hune' comunilti'an̈ , yeb hunxan̈e jehan̈ yin̈ Comam Jesucristo .
47003001	Yet chijalnihan̈ huntek'an ti' teyet , ¿ chimhetxumu tato lan̈an jalni cobahan̈ c'ulal ? Wal xin ¿ tom chicoyehan̈ carta chon̈abenicojan̈ yul hek'ab ? maca ¿ chicok'anan̈ carta chexabenico yul cok'aban̈ haca' chute huntek'anxa ebnaj ? ¡ Machoj !
47003002	Wal xin hexn̈ech'an cocartahan̈ , ha' xin chiocnico juhan̈ . Hune' carta chexabenico tu' tz'ibn̈ebil yin̈ janmahan̈ , hune' carta tu' sunil mac ohtan̈e yeb sunil mac chi'ilni .
47003003	Caw xin ixtan̈ yehi , yuto hex ti' haca' hunu carta tz'ibn̈ebil yu Comam Cristo hac tu' heyehi , han̈on̈ti'an̈ xin chijic'ojan̈ hune' carta tu' . Hune' carta tu' maẍtaj yu tinta tz'ibn̈ebil , to yu Yesp'iritu Comam Dios itzitz . Machipaxotaj yin̈o ch'en ch'en tz'ibn̈ebilicoj , wal xin yin̈ heyanma tz'ibn̈ebilxacoj .
47003004	Yu Comam Cristo yuxin chicawxi coc'ul sata Comam Dios tato hac tu' ye huntek'an tu' .
47003005	Hayet chijalnihan̈ hune' ti' mach lan̈ano jalnihan̈ tato chisje cowatx'enan̈ hunu tzet ye tu' yul jetan̈ cochuquilan̈ , wal xin sunil tzet chisje cowatx'enan̈ , yaj yu Comam Dios chicolwa jin̈an̈ .
47003006	Ha' Comam ak'ni jipan̈ jocan̈ chejabo yin̈ hune' ac' trato , maẍtaj yin̈ hune' ley tz'ibn̈ebilcanoj . Hune' iscab trato ti' chij isba yu Yesp'iritu Comam Dios . Hune' isley naj Mois'es tz'ibn̈ebilcano tu' chon̈yito yin̈ camical , wal Yesp'iritu Comam Dios chak' cok'inal mach istan̈bal .
47003007	Hune' isley naj Mois'es tz'ibn̈ebilcanico yin̈ ch'en ch'en , caw ay isk'ak'al yip isjepla yet yuli , yuxin matxa yu isk'oji ismujlico ebnaj Israel yin̈ naj Mois'es yu istzejtzoni , yaja' yec'baniln̈e yehi . Yuxin ta ha' hune' ley chon̈ak'ni camoj caw xiwquilta yu yak'lax tet anma ,
47003008	¡ hajxampaxo xin hune' iscab trato chij isba yu Comam Esp'iritu Santo , ec'balto isc'ulch'anil chu yak'lax istzoti'al !
47003009	Ha' chal yelapno hune' chiwalti'an to ta caw ay ismay yu yak'lax istzoti'al hune' ley chon̈anico yin̈ camical , hajxam xin jaben isc'ulch'anil istzoti'al tzet chon̈anico c'ulal sata Comam Dios .
47003010	Yuto waxan̈ca caw ay yelapno hune' isley naj Mois'es yet yalan̈to tu' , yaja' wal tinan̈ matxa yelapno ye yul sat hune'xa ti' , yuto caw ec'bal isc'ulch'anil .
47003011	Ta caw niman yelapno ye hune' ley txann̈e istiempohal tu' , hajxam xin hune' trato maẍtic'a istan̈bal , to caw ec'naxa isc'ulch'anil .
47003012	Ayco hune' ti' yipo janmahan̈ , yuxin yin̈ sunil janmahan̈ chijalnic'ojan̈ .
47003013	Mach chijutehan̈ haca' yute naj Mois'es , yuto yaco naj hune' k'ap k'ap yen̈elo sat yun̈e mach chil ebnaj Israel istan̈ilo ismujli hune' isk'ak'al yip Comam ayico yin̈ sat naj tu' .
47003014	Yaja' mach istxum ebnaj tato chitan̈ilo isk'ak'al hune' tu' , yebpaxo xin tinan̈ yet chilni ebnaj Istzoti' Comam Dios bay ayayo hune' babel trato , haca' totic'a ayco hune' k'ap k'ap tu' yen̈elo isnabal ebnaj . Ha' xin mach chiak'ni istxumulo ebnaj tzet chala , yuto maẍto chiak'lax yohtan̈elo ebnaj tato yet yul Comam Cristo istan̈canilo babel trato tu' .
47003015	Yuxin hayet chiyilni ebnaj isley naj Mois'es tinan̈ haca'tan̈e aytoco k'ap k'ap yen̈elo isnabal ebnaj .
47003016	Yaja' yet chanico isba anma yul isk'ab Comam Cristo Jahawil , chiilaxilo hune' yen̈el isnabal haca' k'ap k'ap tu' .
47003017	Yuto ha' Comam Cristo Jahawil , Esp'iritu ye Comam , yuxin yet ayxaco Yesp'iritu Comam jin̈ habanxa cotxumni tzet chal Yum Comam Dios , matxa ayon̈octo yalan̈ yip hune' babel trato .
47003018	Yuxin matxa hune' haca' ismaj sate tu' yin̈ cosat cosunil . Wal tinan̈ xin lahanon̈xa haca' hunu ch'en espejo bay chi'illax isk'ak'al yip Comam , yuto ha' jin̈ chi'ilchalo isc'ulal Comam Cristo Jahawil . Yuxin lan̈an isch'ib conabal haca' isnabal Comam , yeb xin lan̈an istz'ajnalo isc'ulch'anil Comam jin̈ . Hune' ti' chij isba jin̈ yu yip Comam Esp'iritu .
47004001	Mach chicabcon coc'ulan̈ yuto yu isc'ulch'anil isc'ul Comam Dios yuxin yaco Comam hune' munil ti' yul cok'aban̈ .
47004002	Wal tinan̈ sunil tzet caw tx'ixobal chiswatx'e anma yin̈ ewantajil yahbilxacano juhan̈ , machi mac chijak' subchahojan̈ , mach chicosoman̈ Istzoti' Comam Dios yeb comon tzoti' . Wal xin han̈e isyelal chijalan̈ sata anma yeb sata Comam Dios , hac tu' chu coyenilojan̈ tato hune' comunilti'an̈ ayco yin̈ istoholal .
47004003	Hayet chon̈ec'an̈ jalnoc'ojan̈ Tzoti' c'ul yet colbanile , ay mac ti' mach chitxumchalo yu , ha' ton huntek'an mac tu' chic'aytoj .
47004004	Yaja' yu mach chayto yul yanma yin̈ Istzoti' Comam ; yuxin ha' naj yahawil yin̈ hune' yul sat yiban̈k'inal ti' , ha' naj machi ak'ni yohtan̈elo anma yun̈e mach chu yilni istzejla isk'ak'al hune' Tzoti' yet colbanile , yet Comam Cristo caw aycano yip , Comam yechel Comam Dios .
47004005	Maẍtajon̈an̈ chijalic'o cobahan̈ , walxinto ha' Comam Jesucristo chijalic'ojan̈ ta ha' Comam Jahawil . Wal han̈on̈an̈ xajaco cobahan̈ hechejaboj yuto chitzala janmahan̈ yin̈ Comam .
47004006	Ha'tic'a Comam Dios chejni ta chitzejla sajilk'inal xol k'ejholo , hapaxo Comam ak'ni sajilk'inal yul janma yun̈e johtan̈enilo isk'ak'al yip Comam Dios , hune' chitzejla yin̈ sat Comam Jesucristo .
47004007	Haca' hunu k'alomal ayayto yul hunu tx'otx' xi , hac tu' ye Istzoti' Comam Dios yin̈ conimanil , yun̈e isyenilo isba ta ha' Istzoti' Comam caw aycano yip ; yin̈ Comam Dios chitita , mach jetojan̈ yehi .
47004008	Yuxin waxan̈ca hoybilon̈an̈ yu isya'tajil , yaja' mach chon̈ayc'ayan̈ yul isk'ab . Ay tzet ye tu' chijaco yin̈ coc'ulan̈ , yaja' mach chicabcon coc'ulan̈ yu .
47004009	Chon̈cajlaxan̈ , yaja' mach bejbilon̈canojan̈ , chon̈mak'laxcan̈an̈ , yaja' mach mak'bilo cotan̈ilojan̈ yin̈ huneln̈e .
47004010	Bajxan̈etu'wal chon̈tohan̈ ayon̈n̈etic'acojan̈ yul isk'ab camical , haca' yak'le Comam Jesucristo , hac tu' chu isyenilo isba jin̈an̈ yin̈ tzettaj yak'le Comam .
47004011	Han̈on̈ti'an̈ waxan̈ca itzitzon̈an̈ , yaja' ayon̈n̈etic'acojan̈ yul isk'ab camical sunilbal tiempo yu chon̈munlahan̈ yin̈ ismunil Comam Cristo . Hac tu' chu isyenilo isba tzettaj yak'le Comam yin̈ hune' conimanilan̈ cambehal ye ti' .
47004012	Yuxin han̈on̈ti'an̈ ayon̈n̈etic'acojan̈ yul isk'ab camical yun̈e hechahnicano hek'inal tet Comam .
47004013	Chal yul Yum Comam Dios haca' ti' : " Xawaytojan yul wanmahan yuxin quintzotelan , " ẍi . Hac tu' jepaxojan̈ han̈on̈ti'an̈ xajaytojan̈ yul janmahan̈ yin̈ Comam Dios , yuxin chon̈tzotelan̈ .
47004014	Han̈on̈ti'an̈ johtajan̈ ta ha' Comam Dios ak'ni itzitzbocan̈ Comam Jesucristo Jahawil , ha'tic'a Comam xin chon̈ak'ni itzitzbocan̈ yuto yeton̈xa Comam Jesucristo , hunxa xin chu con̈yinito Comam isc'atan̈ .
47004015	Caw chijak'lehan̈ huntek'an isya'tajil ti' yu isc'ulalo teyin̈ , yeb yun̈e tx'i'al mac chichahni isc'ulch'anil isc'ul Comam Dios , haxinwal tx'i'al mac chiak'nipaxo yuch'andiosal tet Comam , hac tu' chu yoc ismay Comam .
47004016	Yu hune' tu' , yuxin mach chicabcon coc'ulan̈ waxan̈ca lan̈an ispax yip conimanilan̈ , yaja' wal janmahan̈ xin hunun tz'ayic yoc yin̈ yac'tohal .
47004017	Sunilal isya'tajil chijilan̈ yul sat yiban̈k'inal ti' , yin̈ an̈e chiec'toj yuto chiapni istiempohal bay chilahwi , yaja' wal isc'ulch'anil chak' Comam jet xin ec'bal niman yelapnoj , yeb xin mach istan̈bal .
47004018	Han̈on̈ti'an̈ , maẍtaj yin̈ huntek'an tzet ye tu' chijilico yin̈ bay chijaco conabalan̈ . Wal xin yin̈ huntek'an tzet ye tu' mach chijilico yin̈ ha' bay ayco conabalan̈ , yuto sunil huntek'an chijilico yin̈ , yin̈ an̈e chitan̈iloj . Wal huntek'an mach chijilico yin̈ ayn̈etic'a yin̈ sunilbal tiempo .
47005001	Hune' conimanil ti' , lahan haca' hune' nich'an leẍpat chietaxtoj . Yaja' johtaj ta ay hune' nimanile caw c'ul watx'ebil yu Comam Dios yul satcan̈ , mach anmaho watx'en̈e , yeb xin machi bak'inal chitan̈iloj .
47005002	Yuxin hayet ayon̈toc'o yin̈ conimanil ti' caw ch'ah coc'ul , jochebal chiak'laxna hune' conimanil yet satcan̈ tu' .
47005003	Ha' hune' tu' chioc xilo cok'ap , yun̈e mach t'ilanojon̈ yet chon̈apni .
47005004	Hayet ayon̈toc'o yin̈ conimanil ti' caw chiah coc'ul chijak'len isya'tajil , ay jala' mach chon̈can t'ilnoj , mach chijoche ta ton̈e chiilaxilo hune' conimanil ti' , walxinto chijoche ta chiak'lax hunxa conimanil ac' , hac tu' xin chitan̈ilo hune' conimanil cambehal ye ti' , cat cochahni hune' cok'inal mach istan̈bal .
47005005	Yu hune' ti' yuxin con̈iswatx'e Comam Dios , yak'nipaxo Comam , Comam Esp'iritu Santo jet yu yak'ni johtan̈elo yin̈ caw ist'in̈anil tato chicochah hune' tu' .
47005006	Yuxin caw sunilbal tiempo chijaco hune' tu' yipo janma , johtaj tato yet ayon̈toco yin̈ hune' conimanil ti' machijon̈ isc'atan̈ Comam Dios yul satcan̈ .
47005007	Tinan̈ maẍto chijil hune' tu' , yaja' yulbal istiempohal ayon̈ yin̈ hune' conimanil ti' chijayto yul janma ta hac tu' yehi .
47005008	Yuxin caw ayco Comam Dios yipo janma , jochebal chicobejcano hune' conimanil ti' cat japni isc'atan̈ Comam .
47005009	Yuxin waxan̈ca ayon̈ic'ojan̈ yeb conimanilti'an̈ , maca haxa isc'atan̈ Comam bey satcan̈ , ha' tzet choche Comam Dios ha' ayco yin̈ coc'ulan̈ cowatx'enan̈ yun̈e istzala Comam jin̈an̈ .
47005010	Caw cosunil chon̈oc sata Comam Jesucristo yul iscapil yun̈e cochahni ispaj yin̈ tzettaj chicowatx'e hununon̈ yet ayon̈ic'o yul sat yiban̈k'inal ti' , ta c'ul maca istx'ojal cowatx'e .
47005011	Walon̈ti'an̈ , ha' tet Comam Dios Jahawil bay chon̈xiwan̈ , yuxin ayco yin̈ coc'ulan̈ jalnihan̈ tet anma ta chaco isba yul isk'ab Comam Dios . Caw ohtabil cobeybalan̈ yu Comam , haquexpax tu' hantam sak'al ta heyohtapaxo cobeybalan̈ .
47005012	Mach lan̈ano jalnihan̈ tato caw c'ulon̈an̈ yul hesat . Wal xin jochebalan̈ tato chextzala jin̈an̈ yeb yun̈e c'ul hecolni heba hepajtzen tet ebnaj yin̈n̈e anma nime winaj chaco yanma , maẍtaj isc'ulal ayayto yul yanma anma bay chit'an̈xico ebnaj .
47005013	Walon̈ti'an̈ , waxan̈ca chon̈hallaxan̈ locohal , yaja' yu comunlahan̈ yin̈ yet Comam Dios , yaja' ta man̈locohojan̈ cheyila yaj yu isc'ulalo teyin̈ .
47005014	Wal xin sunil tzet chicowatx'ehan̈ , ha' isc'ulch'anil isc'ul Comam Jesucristo , ha' chiak'ni juban̈ , yuto johtajan̈ tato ay hune' mac cam coselelo cosunil , yuxin camnajon̈xa yin̈ cobeybal yet yalan̈tocanoj .
47005015	Ju cosunil yuxin cam Comam Jesucristo yuxin han̈on̈ itzitzon̈ ti' , matxahojab chon̈ec' yin̈ haca' tzet chal janma . Wal xin haca'ojab tzet chal isc'ul Comam Dios , hacojab tu' chicobeybaln̈e ; yuto cam Comam , lahwi tu' yitzitzbipaxocan̈ yu yak'ni isc'ulal jet .
47005016	Yuxin han̈on̈ti'an̈ matxa chon̈ocan̈ ak'oc'ule yin̈ ebnaj juẍtaj , haca' chute anma yet yul sat yiban̈k'inal ti' . Waxan̈ca yet yalan̈to hac tu' jute cobahan̈ , con̈ocan̈ ak'oc'ule yin̈ Comam Cristo , yaja' wal tinan̈ xin , matxa haco tu' conanihan̈ yin̈ Comam .
47005017	Yuxin ha' mac chaco isba yul isk'ab Comam Jesucristo , ac' anmaxa ch'elicoj . Ha' tzet iswatx'e yet yalan̈tocanoj chitan̈caniloj , haxa tzet chiswatx'e tinan̈ xin ac'toxa .
47005018	Sunil huntek'an chiwalti'an , ha' Comam Dios chiwatx'eni . Han̈ech'an yu Comam Jesucristo yuxin ayon̈ico yin̈ ak'anc'ulal yeb Comam Dios . Ha' ak'n̈e comunilan̈ jalnic'ojan̈ tzet chu yoc anma yin̈ ak'anc'ulal yeb Comam Dios .
47005019	Ha' chal yelapno hune' tu' to yu Comam Jesucristo yuxin chioc anma yin̈ ak'anc'ulal yeb Comam Dios , matxa xin chisnati Comam ismul . Ha' Comam ak'n̈ecano hune' munil ti' yul cok'aban̈ jalnic'ojan̈ yin̈ tzet chu yoc anma yin̈ ak'anc'ulal yeb Comam Dios .
47005020	Yuxin han̈on̈ti'an̈ ischejab Comam Cristo jehan̈ yuxin hacojtam ha' Comam Dios chiay sat teyet , yuxin yin̈ isbi Comam Jesucristo chijalan̈ teyet ta chexoc yin̈ ak'anc'ulal yeb Comam Dios .
47005021	Machi nino istx'ojal Comam Jesucristo , yaja' yiban̈ Comam alaxcanto ismul sunil anma yu Comam Dios . Yuxin hayet chijanico coba yul isk'ab Comam Jesucristo chon̈oc c'ulal yul sat Comam Dios .
47006001	Han̈on̈ti'an̈ chon̈colwahan̈ comunlahan̈ yin̈ ismunil Comam Dios , yuxin chi-elto-jawan̈ teyin̈ ta mach cheyintan̈ecanilto isc'ulch'anil isc'ul Comam Dios .
47006002	Chal Comam Dios yul Yum haca' ti' : Yin̈ istiempohal quinhawawtehan tawin̈ , wabetojan tzet hawala ; yin̈ istz'ayical hawoche hacolbanil quincolwahan tawin̈ , ẍiayoj . Yuxin tinan̈ istiempohalxa heyawten Comam teyin̈ , yeb xin istz'ayicalxa hechahni hecolbanil .
47006003	Han̈on̈ti'an̈ caw c'ul chijute cobeybalan̈ yun̈e machi mac chijak' lectahojan̈ , yuto mach chisje coc'ulan̈ tato ay mac chihalni isk'umal hune' comunilti'an̈ .
47006004	Wal xin caw chicoyehan̈ yin̈ tzet chicowatx'ehan̈ ta caw yeli ischejab Comam Dios jehan̈ , yuxin chijak' janmahan̈ jijlenan̈ isya'tajil chihul jiban̈an̈ , yeb man̈tzetal , yebpaxo yec'ya' janmahan̈ .
47006005	Ay bay caw con̈mak'laxan̈ , ay bay xin con̈alaxicojan̈ preso , yeb xin ay bay ah wejna anma jin̈an̈ , ay bay xin caw con̈ec'ya'an̈ comunlahan̈ , aypaxo bay xin el cowayan̈an̈ , ay bay jijlepaxojan̈ wahil .
47006006	Chicoyenipaxilojan̈ tato ischejab Comam Dios jehan̈ yu isc'ulal chicowatx'ehan̈ , johtaxahan̈ baytet ist'in̈anil , yuxin chijak' nimanc'ulalan̈ yin̈ anma , c'ulch'an chijutepaxo coc'ulan̈ yuto ayco Comam Esp'iritu Santo yul janmahan̈ , cat cotzalapaxojan̈ yin̈ jet anmahil .
47006007	Chicoyepaxilojan̈ tato ischejab Comam Dios jehan̈ yuto ha' cuybanile caw yel chijalan̈ , yeb yu ayco yip Comam Dios jin̈an̈ . Haca' hunu naj soldado chiscol isba yu ismunlabal cat yak'nipaxo naj howal yu ismunlabal tu' ; hacon̈tu'an̈ yuto ha' istoholal chijalic'ojan̈ .
47006008	Ay bay niman jelapnojan̈ yul sat anma , aypaxo bay xin chiilaxilo copixanan̈ . Ay bay c'ul istzotel anma jin̈an̈ , ay bay xin tx'oj istzotel anma jin̈an̈ . Ay bay chon̈hallaxan̈ lek'ti'al , waxan̈ca xin ha' isyelal chijalan̈ .
47006009	Ay bay challaxi tato mach con̈yohtajojan̈ anma , waxan̈ca xin caw ohtabilon̈an̈ yu . Camomon̈xahan̈ yalni anma , yaja' itzitzon̈an̈ , chi'alaxpaxayo isya'tajil jiban̈an̈ , yaja' mach chon̈caman̈ .
47006010	Haca'tan̈e bisc'ulal jehan̈ , yaja' wal xin tzalahilaln̈etic'a jehan̈ yin̈ sunilbal tiempo . Waxan̈ca caw meba'on̈an̈ , yaja' tzetc'a mac k'alom yul sat Comam Dios juhan̈ . Waxan̈ca machi nich'ano tzet ayon̈an̈ , yaja' yul sat Comam Dios tz'ajan yeco sunil yul cok'aban̈ .
47006011	Hex wuẍtaj , hex wanab , hex ayex bey Corinto , caw chijaltojan̈ isyelal teyet yeb sunil tzet ay yin̈ janmahan̈ .
47006012	Caw machi hunu tzet ye tu' chijebahan̈ teyet , wal hex ti' xin ay huntek'an tzet ye tu' ewan ye jetan̈ heyu .
47006013	Haca' yay sat hunu naj mame tet isc'ahol , hac tu' yay insatan teyet , chink'annihan tato ha' caw isyelal ha' cheyal wetan , haca' chu walnitojan tzet ay yul wanmahan teyet .
47006014	Mach chu heyetbin̈en heba yeb anma maẍto chichahni Comam yul yanma , yuto ¿ tom chu yetbin̈en isba isc'ulal yeb istx'ojal ? Yeb xin ¿ tom chu yetbin̈en isba sajilk'inal yeb k'ejholo ? ¡ Wal xin mach chuhi !
47006015	Yeb ¿ tom chu islahban isnabal Comam Jesucristo yeb naj matzwalil ? Yeb xin han̈on̈ xacochah Comam Jesucristo yul janma , ¿ tom chu colahban conabal yeb mac maẍto chichahni Comam yul yanma ? ¡ Mach chuhi !
47006016	¿ Tom ay yocbalto tioẍ yul yatut Comam Dios ? ¡ Machoj ! Yuto han̈on̈ ti' yatut Comam Dios itzitz jehi , haca' yalni yul Yum Comam Dios bay chala : Haninti'an chinehayojan xol ebnaj cat xin wec'an yeb ebnaj , haninan xin chinocan isdiosaloj , cat yoc ebnaj incon̈obojan , ẍi Comam .
47006017	Yu hune' tu' , yuxin yalpaxo Comam : Elan̈we xol ebnaj , pohilo heba yin̈ ebnaj . Mach chetzab huntek'an tzet ye tu' machiswalil , hac tu' xin chexinchahan inc'atan̈an .
47006018	Chinocan hemamoj , cat heyoc inc'aholojan yeb xin incutz'inojan , ẍi Comam Dios Jahawil , Comam chisje iswatx'en sunil tzet ye tu' , ẍiayoj .
47007001	Yuxin hex wuẍtaj hex wanab , hex xahan ay wuhan , ha' ton huntek'an xawalan teyet yaltecano Comam jet , yuxin yilal copohnilo coba xol sunil tzet ye tu' chietanto conimanil yeb janma . Xiwojon̈we tet Comam Dios , jak'acanico coba yin̈ huneln̈e yin̈ tzet choche Comam .
47007002	¡ Aweyto yul heyanma yin̈ tzet chijalan̈ ! Caw machi hunujex bay cowatx'ehan̈ huno istx'ojal . Machi hunujex etaxnato henabal juhan̈ . Machipaxo hunujex quexjak' subchahojan̈ .
47007003	Maẍtaj yu istac hec'ul yuxin chiwaltojan huntek'an ti' teyet , wal xin haca'tic'a walnihan teyet yet yalan̈tocanoj , caw ayexic'o yin̈ wanmahan . Yuxin waxan̈ca itzitzinan maca lan̈anxa incaman hune'n̈etic'a ha' yeco wanmahan teyin̈ .
47007004	Caw yin̈ sunil wanmahan chintzotelan teyet yeb xin caw chintzalahan teyin̈ , waxan̈ca lan̈an wilnihan isya'tajil bey ti' , yaj caw chik' yip wanmahan , yeb caw chioccano hune' niman tzalahilal yin̈ wanmahan chiwabehan .
47007005	Yettaxtic'a julan̈ bey ismajul Macedonia ti' , maẍtic'a nino ak'anc'ulal chijilan̈ . Bajxan̈etu'wal chon̈ec'an̈ ha' isya'tajil chichahlo juhan̈ ; ha' yichelax howal jin̈an̈ ha' chu anma ; ha' istacbal coc'ulan̈ ha' ch'ak'laxi .
47007006	Yaj Comam Dios chiiptzen anma bisc'ulal yehi , ha' Comam ak'ni yak'lobal coc'ulan̈ yet yul naj Tito bey ti' .
47007007	Yaja' maẍn̈etaj yu hul naj yuxin chitzala coc'ulan̈ , walxinto yu jabehan̈ ta heyak' yak'lobal isc'ul naj yet isbeyc'o naj texol , yeb yu cheyoche con̈heyila'an̈ . Yalnipaxo naj ta caw bisc'ulal heyehi yin̈ tzet yu texol , yebpaxo ta ayinicojan yin̈ hec'ul . Hayet wabenan huntek'an tu' caw yik'cano yip tzalahilal yul wanmahan .
47007008	Caw tac inc'ulan yet wabenan ta oc bisc'ulal teyin̈ hayeb tz'ayic yet heyaben tzet yal te' carta watojan teyet , yaja' wal tinan̈ xin matxa chiwik' bisc'ulalan yin̈ hune' tu' .
47007009	Waxan̈ca heyik' bisc'ulal yaj chintzalahan yin̈ yuto hebisc'ulal tu' ha' ak'ni hetxumulo henani heba haca' choche Comam Dios . Machi xin nich'ano tzet etanto henabal yin̈ tzet yal te' carta tu' .
47007010	Tato chijik' bisc'ulal haca' choche Comam Dios , hune' bisc'ulal tu' chiak'ni cotxumuloj ta yilal conani coba cat xin cocolchacanoj . Ta hac tu' ye chal tu' machojab chitac coc'ul yu bisc'ulal . Ay hune'xa bisc'ulal yet yul sat yiban̈k'inal ti' , hune' bisc'ulal tu' chon̈yito yin̈ camical mach istan̈bal .
47007011	Yaja' hex ti' , xaheyik' bisc'ulal haca' choche Comam Dios , caw xin tx'i'alxa isc'ulal chak' teyet , yuto ha' anico yin̈ heyanma hewatx'enayo hune' isya'tajil yu texol tu' , hac tu' yu hecolni heba . Istit hehowal , ischiwacan̈ hec'ul yu hune' tzet yu texol tu' , yuxin caw tx'i'al el heyoche ta ayinic'ojan texol . Yaja' xin heyayo isya'tajil yiban̈ naj yaco ismul tu' , hac tu' yu heyeniloj ta maẍtaj hunex yin̈ hune' ismul naj iswatx'e tu' .
47007012	Yuxin hune' carta intz'ibn̈etojan tu' maẍn̈etaj yu naj oc ismul yuxin intz'ibn̈etojan , maẍn̈etajpaxo yu naj bay oc ismul naj tu' , walxinto yun̈e isyenilo isba yul sat Comam Dios ta caw ayon̈icojan̈ yipo hec'ul .
47007013	Sunil huntek'an tu' anico yip janmahan̈ , maẍn̈etaj yu huntek'an tu' , wal xin caw con̈tzalacan̈an̈ yet yalni naj Tito jetan̈ ta caw sak'al yu hechahni naj yeb ta caw yak' tzalaho isc'ul naj texol .
47007014	Isyelal walan , yet walnihan tet naj Tito tato caw c'ulex . Heyohtaj tato ist'in̈aniln̈etic'a chiwalan , yebpaxo xin mach lek'ti'alo elico yin̈ tzet walan tet naj teyin̈ .
47007015	Yuxin ha' tinan̈ , caw ec'na xahan chexyil naj , yuto chitit yul isc'ul naj tato caw yijem heyute heba yet isbeyc'o naj texol , yeb xin caw xahan heyil naj yet ay naj tec'atan̈ .
47007016	¡ Caw chintzalahan teyin̈ yuto ayexico yipo wanmahan !
47008001	Tinan̈ xin hex wuẍtaj hex wanab , chijaltojan̈ teyet yin̈ tzet yu isyeni isba isc'ulch'anil isc'ul Comam Dios yin̈ hunun majan ebnaj juẍtaj ay yul ismajul Macedonia ti' .
47008002	Waxan̈ca caw ay ilwebal chihul yiban̈ ebnaj , yaja' caw chitzala yanma ebnaj , yeb xin waxan̈ca caw meba' ebnaj , yaja' caw chipalc'on ebnaj yak'ni yofrenda , haca'tan̈e caw k'alom ebnaj .
47008003	Haninti'an chiwak' inbahan walnihan ta caw yin̈ sunil yanma ebnaj ch'ak' ebnaj yofrenda , hatatic'a hanta ay yul isk'ab ebnaj , ay bay ti' xin chipalc'on yak'ni ebnaj .
47008004	Caw oc ebnaj yala' jetan̈ tato chicochahan̈ yofrenda ebnaj , yuto choche ebnaj chicolwa ebnaj yin̈ ebnaj juẍta ay bey Jerusal'en .
47008005	Caw ec'balcano yak' ebnaj yiban̈ haca' conanihan̈ . Yuto yin̈ babelal ishin isba ebnaj yin̈ ismunil Comam Dios Jahawil , lahwi tu' xin yanipaxico isba ebnaj yijemal jetan̈ haca' choche Comam .
47008006	Yuxin xajalan̈ tet naj Tito ta chito naj ilwal teyin̈ , cat ischahni naj hecolwal cheyak' yu isc'ulch'anil hec'ul , yuto ha' naj ichico ischahni hecolwal yet babelal .
47008007	Haca'ojab ispalc'on iscawxi hec'ul yin̈ Comam Dios yeb hehelanil hetzoteli , yeb yitz'atil hewi' , yeb yin̈ sunil heyanma chewatx'en hunu tzet ye tu' , yeb con̈hexahann̈enpaxojan̈ ; hacojab tu' ispalc'on heyak'ni heyofrenda tet Comam Dios .
47008008	Mach chejbanile hune' chiwalti'an , wal xin ton̈e chiwochehan chiwalan teyet yin̈ isc'ulch'anil isc'ul huntek'anxa ebnaj juẍtaj . Haquexpax tu' yet cheyak'ni heyofrenda chohtan̈elo ebnaj bay chiak'lax hune' heyofrenda tu' ta xahan cheyil ebnaj .
47008009	Han̈on̈ ti' johtaj ta Comam Jesucristo caw c'ulch'ancano isc'ul . Caw tzetc'a isk'alomal Comam ay bey satcan̈ , yaja' yute isba Comam meba'il yuto caw xahan ayon̈ yu yun̈e joc k'alomal yul sat Comam Dios .
47008010	Chiwaltojan teyet tzet chiec' yin̈ innabalan yin̈ heyofrenda , yuto yettax hunbi hex babel quexichico heyak'ni heyofrenda , caw xin yin̈ sunil heyanma heyak'a .
47008011	Wal tinan̈ xin mach chebej heyak'ni heyofrenda tu' . Wal xin ak'we yin̈ sunil heyanma haca'ojab yu heyichenicoj , hacojab tu' xin cheyute tinan̈ , hatatic'a tzet ayex .
47008012	Yuto ta yin̈ sunil janma chijak' jofrenda , caw chitzala Comam Dios jin̈ , hatatic'a tzet ay yul cok'ab . Wal xin mach chisk'an Comam hunu tzet ye tu' jet ta machi yul cok'ab .
47008013	Mach chiwochehan ta chexcan yin̈ man̈tzetal yu heyak'ni hecolwal .
47008014	Yaja' chiwochehan tato lahanojab tzet ayon̈ cosunil . Yuxin tinan̈ , hex ay tzet ay yul hek'ab colwahan̈we yin̈ ebnaj matzet aya , haxinwal haxa yet matzet ayex haxa ebnaj chicolwa teyin̈ . Ta hac tu' lahan chicocolle coba .
47008015	Haca' yalni yul Yum Comam Dios , bay chala : " Ha' mac tzetc'a yet isc'utxbacan̈ , mach palc'oncan̈ yul isk'ab . Haxa mac hanic'n̈e yet iscutxbacan̈ xin , c'uxann̈e ec' yu , " ẍiayoj .
47008016	Chiwak'an yuch'andiosal tet Comam Dios , yuto ha' Comam anico yul yanma naj Tito quexyanico yin̈ isc'ul , haca'tic'a heyeco yin̈ inc'ulan .
47008017	Yuxin hayet walnihan tet naj tato chito naj ilwal teyin̈ , caw yin̈ an̈e istak'we naj istohi yuto ayco yin̈ isc'ul naj isto quexyilnoj .
47008018	Ay xin hune' naj juẍta ti' chijatojan̈ yetbiho naj Tito . Ha' hune' naj ti' caw c'ul istzotel ebnaj juẍtaj yul huntek'anxa con̈ob yin̈ naj , yuto caw c'ul ismunil naj yin̈ yalnic'o Tzoti' c'ul yet colbanile yin̈ Comam Jesucristo .
47008019	Ha' naj xin saybil yu ebnaj juẍtaj yu yoc naj jetbiojan̈ , cat iscolwa naj jin̈an̈ iscutxbancan̈ ch'en yofrenda ebnaj juẍtaj . Hac tu' xin chi'ilchalo isc'ulch'anil isc'ul Comam Dios jin̈ , cat yilchapaxilo isc'ulch'anil hec'ul .
47008020	Hac tu' chijutehan̈ yun̈e machi hunu mac chihobnican̈ lek'ti'al jin̈an̈ yin̈ ch'en colwal caw ay yelapno chicocutxbacan̈tu'an̈ .
47008021	Yuxin chijaco yin̈ coc'ulan̈ ta c'ul chijute cobahan̈ yin̈ hune' munil ti' ; maẍn̈etaj sata Comam Dios , walxinto c'ul chijutepaxo cobahan̈ sata anma .
47008022	Ay xin hune'xa naj juẍta chijatojan̈ yinta ebnaj ti' , hune' naj juẍta ti' tx'i'alxa el chijilan̈ tato caw chitzala naj iscolwahi bajxan̈etic'a yin̈ tzet ye tu' . Yuxin tinan̈ caw ec'balto chitzala naj yuto ayexico yipo yanma naj .
47008023	Ta ay mac chik'amben teyet tzet ye naj Tito ti' , cheyala ta wetbi inbahan yeb naj , yuxin chinchejtojan naj yu iscolwa naj teyin̈ . Yeb xin ta ay mac chik'ambenpaxo yin̈ ebnaj cawan̈ , cheyala tato chejbilto ebnaj yu ebnaj juẍtaj ay yul huntek'anxa con̈ob ay bey ti' . Ebnaj ti' caw chisyelo ebnaj isc'ulch'anil Comam Cristo yu tzet chiswatx'e ebnaj .
47008024	Caw chiwochehan tato c'ul chu hechahni ebnaj , haxinwal chil huntek'anxa ebnaj juẍtaj tato yeli c'ulex , haca' yu walnitojan teyin̈ .
47009001	Wal yin̈ ch'en colwal cheyak' tet macta ayxaco yul isk'ab Comam Jesucristo ay bey Judea , mach yilalo chintz'ibn̈etojan teyet .
47009002	Yuto wohtajan tato caw yin̈ sunil heyanma chexcolwahi , caw chitzala inc'ulan chiwalnihan tet ebnaj juẍta ay bey Macedonia ti' tato caw c'ulch'an hec'ul . Xawalan tato hex ayexxaco yul isk'ab Comam bey yul ismajul Acaya hunbitax quexichico heyak'ni heyofrenda . Hayet yaben ebnaj ay bey Macedonia hune' tu' , caw tx'i'al ebnaj oc yin̈ isc'ul yak'ni yofrenda .
47009003	Tinan̈ xin chinchejtojan ebnaj juẍtaj ti' bay ayex tu' , haxinwal chexyiptze ebnaj hecutxbancan̈ ch'en colwal tu' . Hac tu' xin mach nabn̈eho walan yin̈ isc'ulch'anil hec'ul .
47009004	Yuto c'uxantaxca ay ebnaj ah Macedonia ti' tzujan wintajan yet chinapnihan quexwilnojan , tx'ixobalmi ta maẍto ch'en heyofrenda tu' cutxan heyu , yuto caw sunil janmahan̈ chijalnihan̈ tato caw c'ulch'an hec'ul .
47009005	Yuxin chinnahan tato caw yilal isbabito ebnaj juẍta ti' tec'atan̈ yun̈e iscolwa ebnaj teyin̈ hecutxbancan̈ heyofrenda , ch'en tak'ebilxa heyu heyak'ni . Ha' xin heyofrenda chicutxi tu' , ha' chalniloj ta caw c'ulch'an hec'ul , machi xin lan̈bilojex heyak'ni .
47009006	¿ Tom mach cheyohtajo hune' ti' xin ? : Ha' mac hanic'n̈e yawal chacoj , hanic'n̈etic'apaxo isn̈al chishatx'paxocan̈ . Walpaxo mac niman yawal chacoj caw niman isn̈al chishatx'can̈ .
47009007	Jak'a'we jofrenda hununon̈ , hatatic'a hanta chicotxum jak'ni , machojab yin̈o bisc'ulal chijak'a , machojabpaxo xin yin̈ lan̈bilal , yuto Comam Dios caw chitzala Comam yin̈ mac caw yin̈ tzalahilal chak' yofrenda .
47009008	Yuto ay yip Comam yak'ni sunil isyaxil teyet , hac tu' xin machi hunu tzet ye tu' ti' matzet teyet ; wal xin chipalc'on yul hek'ab yun̈e hecolwa yin̈ tzet ye tu' c'ul .
47009009	Chal yul Yum Comam Dios haca' ti' : Sak'al yet mac chiak'ni tzet ye tu' tet anma meba' , yu hune' isc'ulch'anil isc'ul tu' , yuxin mach chito nahul hune' mac tu' yu Comam Dios , ẍiayoj .
47009010	Comam Dios chiak'ni ixim hin̈at chitzunlaxi , yebpaxo sunil tzet chilolaxi . Ha' xin Comam chiak'nipaxo teyet tzet cheyak' yin̈ heyofrenda tet Comam . Haca'tic'a hunu tzet ye tu' chetz'uncanoj , chanayo Comam isyaxilal yiban̈ , hac tu' xin ye hune' isc'ulch'anil hec'ul tu' caw tzetc'axa chielcanicoj .
47009011	Hac tu' xin caw tx'i'al tzet chijechab yun̈e caw tx'i'al tzet cheyak'paxoj , hac tu' xin tzetc'a ebnaj juẍta chiak'ni yuch'andiosal tet Comam Dios yet chischahni ebnaj hune' heyofrenda chijitojan̈ bay ay ebnaj tu' .
47009012	Huntek'an colwal cheyak' ti' maẍn̈etaj chicolwa yin̈ tzet ye tu' matzet yul isk'ab ebnaj , wal xin chiiptzelipaxo yin̈ ebnaj yak'ni yuch'andiosal tet Comam Dios .
47009013	Chahnipaxico ebnaj ismay Comam , yuto cheyeloj tato yijemex yin̈ Tzoti' c'ul yet colbanile yin̈ Comam Cristo , yebpaxo chexcolwa yin̈ tx'i'al ebnaj juẍtaj .
47009014	Ebnaj juẍta chichahni hecolwal tu' , chitxahli ebnaj teyin̈ , cat quexisxahann̈en ebnaj yuto hex chexyak'baln̈e Comam Dios yin̈ heyenilo huntek'an isc'ulal isc'ul Comam .
47009015	Jak'a'we yuch'andiosal tet Comam Dios yu hune' comatan , ( ha' ton Comam Jesucristo ) ak'bil yu Comam . Caw xin mach chon̈k'oji cotxumni hanta isc'ulch'anil isc'ul Comam .
47010001	Hanin Pablo inti'an yet chink'annihan hunu tzet ye tu' teyet haca' isc'ulch'anil isc'ul Comam Cristo hac tu' chu ink'annihan . Tolab chihallaxic'oj tato yet ayinan texol caw echo inxiwan , wal yet machijinan texol xin , tolab caw can̈ chiwute inbahan yalbanil .
47010002	Yaja' chiwaltojan teyet ta hayet chinapnihan bey tu' machojab cheyak'tij inhowalan yin̈ ebnaj chalni tato lahan chijute cobahan̈ haca' comon anma , yuto haninti'an caw hinaninan intzotelan yin̈ hune' tu' yeb ebnaj .
47010003	Wal xin caw yeli anma on̈an̈ , yaj mach haca'o chu yak'ni anma howal , mach haco tu' jak'ni howalan̈ .
47010004	Maẍtaj tzet ye tu' yet yul sat yiban̈k'inal ti' chijak'baln̈e yet chijak'ni howal , walxinto ha' yip Comam Dios ha' chik'oji istan̈tzenilo sunil tzet ye tu' caw ay yip .
47010005	Chik'ojipaxo yip Comam yin̈ sunil lolo'al mach chichahni ohtan̈elaxo Comam Dios . Haxa comon nabale xin chijacanico sunil tu' yul isk'ab Comam Jesucristo , hac tu' xin yijem chute isba .
47010006	Hayet caw c'ul hexxa heyijeni , chijayojan̈ isya'tajil yiban̈ mac mach chisje isc'ul isyije' .
47010007	Hex ti' , han̈ech'an tzet cheyil yu isbak' hesat ha'n̈e chexoc hetxumu' . Ta t'in̈anxa heyehi tato yet hexxa Comam Cristo , yilal heyohtan̈eniloj tato yetpaxo Comam Cristo jehan̈ .
47010008	Waxan̈ca chiwican̈ hanic' inbahan yin̈ hune' inmunilti'an , yaja' mach chintx'ixwihan , yuto ha' Comam Dios ak'n̈e hune' inmunilti'an yun̈e helin̈ban heba yin̈ Comam , maẍtaj yu quexwetantojan .
47010009	Yuxin mach chisje inc'ulan ta chetxumu ta yu quexinxibtenan yuxin hac ti' chiwute walnitojan yul incartati'an , wal xin machoj .
47010010	Yuto ay mac chalni haca' ti' : " Ha' iscarta naj caw how istzoteli , yeb xin caw ya' chilowi , yaja' haxa yet ayc'o naj coxol xin machi yip tzet chiyal naj yeb xin matzet chal yelapnoj , " ẍi ebnaj .
47010011	Ha' mac hac tu' yalni , yilal yohtan̈eni tato haca'tic'a intzotelan yul incartati'an , hac tu' chu intzotelpaxojan yet ayinan texol .
47010012	Wal xin mach chu colahban cobahan̈ yeb mac chislolo'n̈e isba . Ha' huntek'an ebnaj tu' chischahco ebnaj sucal yin̈ yu ch'oc ebnaj yila' hanta ishelanil hunun ebnaj .
47010013	Han̈on̈ti'an̈ mach chon̈palc'onan̈ jinican̈ cobahan̈ bay yebilcano jetan̈ , yuto ha' Comam Dios an̈ecanico yechel bay cachan comunlahan̈ . Hac tu' xin el yin̈ isc'ul Comam yuxin con̈apnihan̈ texol bey con̈ob Corinto tu' .
47010014	K'inalo tato maẍtic'a hunelo con̈apnihan̈ tec'atan̈ , machim chon̈munlahan̈ texol tinan̈ . Wal xin han̈on̈an̈ con̈apnihan̈ babel texol , jalnihan̈ Tzoti' c'ul yet colbanile yin̈ Comam Cristo teyet .
47010015	Mach chijal cobahan̈ winajil yu ismunil hunuxa anma , yeb xin mach lan̈an copalc'onan̈ comunlahan̈ yiban̈ bay yebilon̈canojan̈ yu Comam . Wal xin caw chito jochehan̈ chon̈munlahan̈ yun̈e isch'ib comuniltu'an̈ bay cachan comunlahan̈ yu Comam Dios , yun̈e cam heyanico heyanma yin̈ Comam .
47010016	Chijochepaxojan̈ chon̈hitztojan̈ jalnojan̈ Tzoti' yet colbanile yul huntek'anxa con̈ob nahat yehilo yin̈ hecon̈ob tu' . Yaja' xin mach chijochehan̈ chon̈munlahan̈ bay xaichico hunmajanxa ebnaj ismunlahi , yuto machi jochehan̈ cololo'n̈e cobahan̈ yin̈ ismunil hunuxa maca .
47010017	Ta ay hunu mac choche yik'a'can̈ isba , yik'abcan̈ isba yaj yin̈ tzet chiswatx'e Comam Dios , machojabtaj yin̈ tzet chiswatx'e .
47010018	Yuto maẍtaj anma chiyal isba c'ulal yul yet ischuquil ha' c'ul , machoj , walxinto ha' mac chal Comam c'ulal , ha' ton c'ul .
47011001	Hantam sak'al tato chitecha huntek'an tzet chiwaltoti'an heyu , hacojtam mach innabalan , yuxin hac tu' intzotelan , yaja' yilal heyak'ni techahoj .
47011002	Caw tz'e' chiwute inbahan teyin̈ yuto xahan ayex wuhan haca' isxahanil chexyil Comam Dios , yuto xawak' tratohan yeb Comam Cristo tato chexwacojan yul isk'ab , haca' hunu ix k'opo maẍto chiyik'le hunu winaj .
47011003	Yaja' chinxiwan yuto haca'taxca yu yak'ni subchaho no' laba ix Eva yu iscan̈il yehi , hactaxca tu' chu heyak'lax subchahoj , cat heyinilo heyanma yin̈ Comam Jesucristo , yeb xin matxataxca toholo cheyute heba haca' choche Comam .
47011004	Hex ti' caw niman cheyute hec'ul heyaben tzet chal ebnaj chiec' halnoc'o huntek'anxa nan cuybanile yin̈ Comam Jesucristo , mach haca'o yu jalnihan̈ teyet . Lan̈an hechahnipaxo hune' nan esp'iritu , maẍtaj haca' hune' chabilxa heyu . Lan̈an hechahnipaxo hune' nan cuybanile , maẍtaj haca' Tzoti' c'ul yet colbanile hechah yet jec'an̈ jalnoc'ojan̈ teyet .
47011005	Ha' huntek'an ebnaj chal isba ischejabo Comam Jesucristo bay tzujanex tu' , mach ec'balo yelapno ebnaj insatajan .
47011006	Waxan̈ca mach c'ulo intzotelan , yaja' ha' tzet wohtajan caw niman yelapnoj . Sunil tzet quinec'an inwatx'ehan texol ha' chalniloj tato caw ay inhelanilan .
47011007	Hayet wec'an walnoc'ojan Tzoti' c'ul yet colbanile texol machi nich'ano tzet ink'anilojan teyet . ¿ Tom waco inmulan yin̈ haca' tu' ? Wal xin wiyo inbahan yun̈e heyinican̈ heba .
47011008	Hayet inmunlahan texol yet wec'an walnoc'ojan Tzoti' c'ul yet colbanile , ha' huntek'anxa ebnaj juẍta nan con̈obal , ha' ebnaj colwa win̈an yun̈e yec' wuhan texol .
47011009	Hayet wec'an texol , ay tiempo ay tzet ye tu' ti' caw ocnico wuhan , yaja' machi hunujex bay ink'anan nich'ano tzet ye tu' . Wal xin ha' ebnaj juẍtaj ay bey Macedonia apni inc'atan̈an , ha' ebnaj ak'ni tzet ocnico wuhan . Caw machi hunujex bay ink'anan hunu tzet ye tu' , hactic'apax tu' chiwute inbahan tinan̈ .
47011010	Ha' isyelal Comam Jesucristo ayco win̈an , yuxin chiwalan tato matzet ink'anan yet wec'an texol hex wuẍta ay yul ismajul Acaya ; ha' hune' tu' ayco istzalabalo inc'ulan . Hune' tzalahilal tu' machi mac chiinilo wetan .
47011011	¿ Tom mach ayoco wanmahan teyin̈ yuxin hac tu' walnihan ? ¡ Machoj ! Wal xin yohta Comam Dios tato caw ayco wanmahan teyin̈ .
47011012	Yaja' hune'n̈etic'a ha' chiwutehan texol haca' yet yalan̈tocanoj . Chiwutehan haca' tu' yun̈e mach chiwak'an yub ebnaj chihalni tato lahan comunilan̈ yebi , cat yinican̈ isba ebnaj .
47011013	Ha' ebnaj tu' ton̈e chisbalico isba ebnaj ischejabo Comam Jesucristo . Chak'ni subchaho ebnaj anma yin̈ tzet chala , chutenico isba ebnaj ischejabo Comam Jesucristo .
47011014	Yaja' hune' chiswatx'e ebnaj tu' mach chic'ay coc'ul jilni yuto hac tu' chute naj matzwalil ; chuteco isba naj c'ulal haca' ebnaj 'angel .
47011015	Yuxin mach chic'ay coc'ul ta chutepaxo isba ebnaj tu' haca' mac chicuyni istoholal , yuto ischejab naj matzwalil ye ebnaj . Yaja' chischah ebnaj tu' isya'tajil haca'tic'a istx'ojal chiswatx'e .
47011016	Wal tinan̈ xin chiwalpaxtojan teyet hunelxa , mach locohojinan , yaja' ta ayex chetxumu tato locohinan xin , chahwe heyabe' tzet chiwalti'an . Haca' hunu mac mach chistxumu yin̈ tzet chala , hac tu' chu winican̈ inbahan nich'anoxa , haca' huntek'an ebnaj chican̈ isba ischuquil .
47011017	Ha' huntek'an chiwaltojan teyet ti' , maẍtaj Comam Dios chiak'ni wala'tojan . Haca'ojtam mach chintxuman yet chiwalnitojan teyet , yuto ton̈e chiwican̈ inbahan chiwalnitojan hune' ti' .
47011018	Tzetc'a ebnaj chican̈ isba yin̈ tzet chiswatx'e , haquintu'an chiwican̈ hanic'o inbahan haca' chute ebnaj tu' .
47011019	Caw helanex heyalni , yaja' cheyak' techaho tzet chal ebnaj mach c'ulo tzet chiswatx'e teyin̈ .
47011020	Ay ebnaj chexlan̈ni yu heyak'ni cheja' heba tet , cat yinicanic'o ebnaj sunil tzet ayex . Caw yahawilxa chute isba ebnaj teyin̈ , chexyak'nipaxo subchaho ebnaj . Chexisyahni ebnaj , chiocpaxo yin̈ isnabal ebnaj ispak'nilto hesat . Wal hex ti' xin cheyak' techaho sunil tzet chexyute ebnaj tu' .
47011021	Wal xin chintx'ixwihan walnitojan teyet yuto han̈on̈ti'an̈ caw tz'on jute cobahan̈ texol , mach haca' yute isba ebnaj tu' teyin̈ . Yaja' ta chican̈ isba ebnaj tu' , haquinpaxtu'an chiwipaxocan̈ inbahan . Hayet chiwalnihan hune' ti' , haca'tan̈e mach tz'ajano yul inwi'an chiwalnihan .
47011022	Ebnaj tu' Hebreo ebnaj , haquinpaxtu'an Hebreo inan ; Israel ebnaj , haquinpaxtu'an , Israel inan ; yin̈ naj Abraham titna ebnaj , haquinpaxtu'an , yin̈ naj Abraham tu' titnajinpaxojan .
47011023	Ischejab Comam Cristo ye ebnaj yalni , walinan xin ec'balto ischejab Comam wehan sata ebnaj . Hayet chiwalnitojan huntek'an ti' teyet haca'ojtam mach chintxuman yin̈ tzet chiwalan . Wal haninti'an caw ec'balxa chinmunlahan sata ebnaj , tx'i'alxa el chinalaxictojan yul preso sata ebnaj . Ec'balxapaxo el chinmak'laxan sata ebnaj , tx'i'alxa el xin chielico incaman .
47011024	Howel quinismak'an ebnaj wet Israelan , treinta y nueve tz'um wijan yu ebnaj hunta el .
47011025	Oxel xin alaxayto te' c'ax win̈an , hunel xin quink'ojlaxcan̈an . Yet wec'an yin̈ inbelan , oxel to te' barco yich hayet ayinicojan yul te' . Ay hunel ti' xin , hune' tz'ayic yeb hune' ak'bal ayinicojan yiban̈ ha ha' yuto tocano te' barco yich ha' .
47011026	Mach isbi hayel quinec'an yin̈ inbelan . Ay bay quinelicojan quinyijnitojan ha ha' , ay bay quinelicojan incaman yu ebnaj elk'om , yeb yul isk'ab wet con̈oban , yebpaxo yul isk'ab anma nan con̈obal . Aypaxo bay quinelicojan incaman yulaj con̈ob yeb yulaj beh , yeb yiban̈ ha' mar , yeb xin caw quinelicojan incaman yul isk'ab ebnaj ton̈e chisbalico isba juẍtajoj .
47011027	Ay bay caw quinsiquihan inmunlahan , wak'lenan isya'tajil . Tx'i'al el mach quinwayan , ay bay wijlehan n̈ohchahilal , yeb tajinti'al . Tx'i'al el mach quinwa'han . Ay bay xin wetapaxo inc'ulan yu chew , yeb tx'i'al el quincancanojan man̈ xilk'apehal .
47011028	Mach han̈c'an̈eho huntek'an isya'tajil tu' wak'lenan , wal xin ayn̈etic'aco yin̈ inc'ulan yin̈ ebnaj juẍtaj ay yul hunun con̈ob .
47011029	Yuto ta ay hunu mac maẍto chiyik' yip yin̈ yet Comam caw chiwik' bisc'ulalan yin̈ , haca'tan̈e maẍto chiwik'paxo wipan chute innanihan . Ta ay ebnaj chietaxto isnabal yu hunuxa maca , caw chitac inc'ulan .
47011030	Ta caw yilal chiwican̈ inbahan , chimwican̈ inbahan yin̈ huntek'an lan̈an walniti'an , yuto ha' huntek'an ti' chiyeniloj tato machi bin wipan .
47011031	Ha' Comam Dios , Ismam Comam Jesucristo , ha' ay yet yalaxico ismay yin̈ sunilbal tiempo , caw yohta Comam tato caw yel chiwalan .
47011032	Yet hunel , yet ayinic'ojan yul con̈ob Damasco , ischejni naj gobernador chimunla yinta naj rey Aretas tato chioc ismajomal isti' hunun ispultahil ch'en c'ub hoyanico yin̈ con̈ob tu' yun̈e intzablaxayojan .
47011033	Yaja' quinalaxaytojan yul hune' motx yu huntek'an ebnaj juẍtaj , walaxiltijan yul isventanahil ch'en c'ub tu' . Hac tu' yu incolchahan yul isk'ab naj gobernador tu' .
47012001	Matzet chiwik'an yin̈ winican̈ inbahan , yaja' yilaltic'a walnihan huntek'an yak' Comam Dios wila'an , yeb tzet yelax wetan yu Comam .
47012002	Ay hune' naj ohtabil wuhan , caw ayco yanma naj yin̈ Comam Cristo . Can̈lan̈ebxa habil tinan̈ yilaxto naj satcan̈ bay ay Comam Dios . Yaja' mach wohtajojan ta beyc'o naj yeb isnimanil maca han̈c'an̈e yanma naj , han̈ech'an Comam yohtaj .
47012003	Caw wohtajan tato ilaxto hune' naj tu' , yaja' ha' hune' mach wohtajojan ta ilaxto naj yeb isnimanil maca machoj , han̈ech'an Comam Dios yohtaj .
47012004	Ha' hune' wohtajan to ilaxto naj bey para'iso . Bey tu' yabe naj huntek'an tzoti' machi mac ohtan̈e , yeb xin machi mac chisje yalnic'oj .
47012005	Ha' hune' naj tu' chisje winican̈an , wal inti'an xin ha' yin̈ huntek'an isya'tajil chiwilan , ha' bay chiwican̈ inbahan .
47012006	K'inalo tato chiwochehan chiwican̈ inbahan chitic'am isje yuto ha' isyelal chiwalan , mach sucojinan yin̈ haca' tu' . Yaja' mach chiwican̈ inbahan yuto chiwochehan tato machi hunu mac chinani ta caw ec'bal welapnojan yiban̈ tzet chil anma win̈an , yeb xin tzet chiyabe anma walnihan .
47012007	Yaja' yun̈e machi oc lolo'al win̈an yu huntek'an tzet c'ulch'an yelax wila'tu'an , yuxin ak'lax hune' isya'tajil wetan yu naj matzwalil , haca' hunu te' tx'ix alaxico yin̈ innimanilan , hac tu' yu yak'lax hune' isya'tajil ti' win̈an .
47012008	Oxelxa chink'anan tet Comam Dios ta chilo Comam hune' isya'tajil ti' win̈an .
47012009	Yaja' tak'wi Comam wetan haca' ti' : " Ak' tzalaho hac'ul yin̈ isc'ulch'anil inc'ulan xawak'an tawet , yaj yu inhelanilan chitecha hawu . Han̈c'an̈e hune' tu' xin chiocnico hawu yuto caw ec'na caw c'ul isyenilo isba wipan yin̈ isya'tajil , " ẍi Comam . Hac tu' xin caw chintzalahan yin̈ isya'tajil chihul wiban̈an , yuto chisyelo isba yip Comam Cristo win̈an .
47012010	Yuxin caw chintzalahan yin̈ ej isya'tajil chihul wiban̈an , yuxin waxan̈ca chibuchwa anma win̈an , yeb waxan̈ca matzet ayinan , yeb waxan̈ca chincajlaxan , yeb waxan̈ca chihul isya'tajil wiban̈an , yaj yu chinmunlahan yin̈ yet Comam Jesucristo . Yaj caw chitzala wanmahan yuto hayet machi caw wipan chiwabehan , caw chiwik'canocan̈ wipan , yaja' yu Comam .
47012011	Haca' hunu mac mach c'ulo ye yul iswi' , hac tu' wute inbahan wanicojan inwinajilan , yaja' hex ay hemul win̈an yuto hex wal heyanico inwinajilan , yuto mach ec'balo ebnaj chisbalico isba ischejabo Comam Jesucristo tu' insatajan , ha' ebnaj cheyabeto tzet chala . Waxan̈ca mach chiyelapno wehan , yaja' mach chu ispalc'on ebnaj wiban̈an .
47012012	Hayet wec'an texol caw niman wute inc'ulan teyin̈ . Inyehan c'aybalc'ule yeb yechel yip Comam Dios texol ; ha' xin chalniloj tato caw yeli ischejab Comam Jesucristo wehan .
47012013	Hune'xan̈e tzet mach lahano quexwutehan haca' huntek'anxa ebnaj juẍtaj ay yul hunun con̈ob , yuto mach ink'anan yin̈ tzet ocnico wuhan , yuxin ak'we nimanc'ulal yin̈ hune' inmultu'an .
47012014	Tinan̈ xin toxa chintohan quexwila'an yin̈ yet yoxel , yaja' matzet chink'anpaxojan teyet yin̈ tzet chu yec' wuhan bey tu' . Yuto maẍtaj yin̈ tzet ayex bay ayco wanmahan , walxinto hex ayexico yin̈ inc'ulan . Yuto haca' hunu naj mame tinan̈ yilal yak'ni naj tzet chiocnico yu yuninal , maẍtaj yuninal naj tu' chiak'ni tzet chiocnico yu .
47012015	Haninti'an , hinaninan inc'aytzenilojan sunil tzet ayinan yeb innimanilti'an yu isc'ulalo teyin̈ . Yaja' chiwilan , hayet ec'balto chiwaco wanmahan teyin̈ , walex xin ip heyinilo heyanma win̈an .
47012016	Yaja' waxan̈ca ay ebnaj yohtaj ta machi hunelo ti' waco inbahan heyijatzo yin̈ tzet chiocnico wuhan , yaja' chal ebnaj tato yu inhelanilan yin̈ istx'ojal yuxin quexwak' subchahojan ink'annihan tzet ye tu' teyet .
47012017	¿ Tom quexwak' subchahojan yu ebnaj juẍtaj watojan yu isto quexyilnoj ?
47012018	Ink'anan tet naj Tito tato chito naj quexyila' yeb hunxa naj juẍta to yinta naj . ¿ Tom quexyak' subchaho naj Tito tu' ? ¡ Machoj ! Wal xin haca' innabalan yeb isc'ulch'anil inc'ulan , hac tu' yute isba naj texol .
47012019	Hex wuẍtaj hex wanab , hex xahan ay juhan̈ , ham hetxumni tato lan̈an cocolni cobahan̈ yin̈ hesat yet chijalnihan̈ huntek'an ti' , ¡ machoj ! Wal xin yet Comam Cristo jehan̈ yuxin chon̈tzotelan̈ yin̈ ist'in̈anil sata Comam yun̈e hech'ib yin̈ yet Comam Dios .
47012020	Chinxiwan c'uxantaxca mach lan̈ano hewatx'en haca' chiwochehan yet chinapnihan ilwal teyin̈ , yebpaxo ta mach chischah hewi' yin̈ tzet chinwatx'ehan . Chinxiwpaxojan wapnihan c'uxantaxca aytoco howal texol , maca ta chi-to-chiwa hec'ul teyin̈ hununex , maca ta ayco chichonc'ulal texol , maca ta ayex lan̈an heyinican̈ heba , maca ayex cheyal tx'oj tzoti' yin̈ hunu ebnaj juẍtaj , maca tato ayex halo k'umal cheyu , maca ta ayex chelolo'n̈e heba , maca ta ayex lan̈an hewatx'en tzet ye tu' mach toholoj .
47012021	Yet chinapnihan quexwila'an hunelxa , c'uxantaxca chintx'ixwican̈an sata Comam Dios , cat wocan ok'o teyin̈ , hex maẍtic'a chebejcano heyanico hemul , heyixli maca hewinajli , yeb huntek'an istx'ojal k'aynajextic'a hewatx'eni .
47013001	Wal xin yin̈xa yoxel chintohan quexwila'an . Hayet chinapnitu'an tzijxan̈e tzet mulehal chioc lahti' yin̈ , yaja' yilal yin̈ sat cawan̈ maca oxwan̈o testigo chicowatx'e .
47013002	Hayet inbeycanic'ojan quexwilnojan yin̈ iscayel ay huntek'an tzet intak'ecanojan teyet , yaja' chiwalpaxtojan hunelxa , waxan̈ca machijinan texol bey tu' yet chiwalnihan hune' ti' tet mac xayaco ismul yet yalan̈to tu' , yeb xin teyet hesunil . Hayet chinapnihan quexwilnotu'an xin mach chiwak' nimanc'ulalan teyin̈ .
47013003	Hac tu' chu heyohtan̈eliloj tato ha' Comam Cristo chiak'ni wipan intzotelan . Comam Cristo mach tz'ono yak'ni Comam texol , walxinto caw chisyelo yip Comam texol .
47013004	Haca' hunu mac machi yip , hac tu' yu yalaxcan̈ Comam Jesucristo yin̈ te' culus , yaja' itzitz Comam tinan̈ yu yip Comam Dios . Hac tu' xin jehan̈ han̈on̈ti'an̈ , tz'on chijute cobahan̈ , yu hunxa jehan̈ yeb Comam , yaja' yu yip Comam yuxin itzitzon̈an̈ yeb yu comunlahan̈ texol .
47013005	Txumwelo hununex tato caw yeli ayco heyanma yin̈ Comam Jesucristo . Txumwepaxiloj tato lan̈an hech'ib yin̈ yet Comam , mato ton̈e chebalico heba yuninalo Comam Dios .
47013006	Yaja' chijochehan̈ ta cheyohtan̈eloj tato c'ul con̈elicojan̈ yet con̈heyilwenan̈ , hac tu' chu isyenilo isba tato yetxa Comam Jesucristo jehan̈ .
47013007	Caw chintxahlihan teyin̈ tet Comam Dios yun̈e hewatx'en isc'ulal , maẍtaj yu cocanan̈ c'ulal yul hesat , machoj , waxan̈ca xin mach c'ulo con̈elicojan̈ yet con̈heyilwenan̈ haca' yallaxi .
47013008	Yuto mach chisje cowatx'enan̈ istx'ojal yin̈ hune' cuybanile caw yel chal ti' , wal xin ha' jetan̈ caw ayon̈icojan̈ colwal yin̈ .
47013009	Yuxin chon̈tzalahan̈ yet machi jipan̈ , walex xin caw ay heyip , yuxin caw chicolahicojan̈ cotxahlihan̈ teyin̈ , yun̈e caw tz'ajan chexelcanico yin̈ yet Comam .
47013010	Chiwatojan hune' incartati'an teyet yalan̈to maẍto chintohan quexwila'an , haxinwal hayet chinapnitu'an mach yilalo chincachwahan teyin̈ yu wipan ak'bil yu Comam . Mach yuho quexwetanan yuxin ak'bil wiptu'an , walxinto yun̈e hech'ib yin̈ yet Comam .
47013011	Wal tinan̈ hex wuẍtaj hex wanab , ayojabico tzalahilal yul heyanma . Caw watx'eweco henabal yin̈ ist'in̈anil yin̈ sunilbal tiempo . Iptzewe heba hununex yin̈ yet Comam . Hunxan̈ehojab henabal . Ayojab ak'anc'ulal texol . Ha'ojab Comam caw xahan ayon̈ yu yeb chiak'ni ak'anc'ulal yul janma chioc heyetbihoj .
47013012	K'ambewej hanic' heye hununex , ha' xin chiyeniloj tato xahan cheyil heba .
47013013	Chi-xin-isk'ambeto ebnaj juẍtaj ay bey ti' hanic' heye bey tu' .
47013014	Ha'ojab Comam Jesucristo chiak'ni isc'ulch'anil isc'ul teyet , yeb xin chexxahann̈e Comam Dios , yeb ha'ojab Comam Esp'iritu Santo chioc heyetbihoj .
48001001	Hanin Pablo inti'an , ischejab Comam Jesucristo wehan . Mach anmaho chejn̈einan yeb ak'n̈e hune' inmunilti'an , to ha' Comam Jesucristo yeb xin Comam Dios Mame , Comam ak'ni itzitzbocan̈ Comam Jesucristo xol camom .
48001002	Ha' hun ebnaj juẍta ayc'o inc'atan̈an chitz'ibn̈ento hune' carta ti' wintajan teyet hex ayexxaco yul isk'ab Comam yul ismajul tx'otx' Galacia .
48001003	Yak'ab Comam Dios Mame yeb Comam Jesucristo isc'ulch'anil isc'ul yeb ak'anc'ulal teyet .
48001004	Yaco isba Comam Jesucristo yin̈ camical yu comul , yun̈e con̈iscolni tet istx'ojal hune' yul sat yiban̈k'inal ti' , yuto hac tu' yoche isc'ul Comam Dios Mame .
48001005	Jala'we tzoti' c'ul yin̈ Comam yin̈ sunilbal tiempo . ¡ Hacojab tu' !
48001006	Caw chic'ay inc'ulan yuto pet heyilo heba yin̈ Comam Dios , Comam quexawten yu isc'ulch'anil isc'ul Comam Jesucristo , heyoc tzujno yinta hune'xa cuybanile nan chu yalni yin̈ tzet chu cocolchahi .
48001007	Wal xin , matolo ay hunoxa cuybanile bay chon̈colchahi , machoj , walxinto ay mac chiak'ni etanoto henabal , chishelni cuybanile yet colbanile chiyak' Comam Jesucristo .
48001008	Yaja' xin tato ay hunuxa mac chi'ak'ni hunoxa nan cuybanilehal teyet yin̈ tzet chu cocolchahi , mach lahano yeb hune' ak'bilcano teyet juan̈ , caw yak'abayo Comam Dios ishowal yiban̈ , waxan̈ca han̈on̈an̈ , maca hunu naj 'angel ay yul satcan̈ .
48001009	Wal xin xatic'a walan hune' ti' teyet , yaj chiwalpaxojan hunelxa , tato ay hunu mac chiec' halno hunuxa nan cuybanile texol yin̈ tzet chu cocolchahi , mach lahano xin yeb hune' chabilxa heyu , ayojab istz'acti' Comam Dios yiban̈ hune' mac lek'ti' tu' .
48001010	Yet chiwalnitojan hune' ti' , mach chiwocan yin̈ tato chitzala anma win̈an maca mach xin , walxinto ha' istzala Comam Dios win̈an ha' chinsayan , yuto ta ha' istzala anma win̈an ha' chinsayan , mach ischejabo Comam Jesucristo wehan yin̈ haca' tu' .
48001011	Hex wuẍtaj hex wanab , chiwak'canojan heyohtan̈eloj tato hune' cuybanile yet colbanile chiwalic'ojan , mach anmaho ay yet .
48001012	Mach anmaho ak'n̈e wetan , yeb xin mach yin̈o hunu anma cuybililo wuhan , wal xin ha' Comam Jesucristo ak'n̈e wohtan̈elojan .
48001013	Hex ti' , heyabemi yallaxi tato yet yalan̈tocanoj , yet ayintocojan yin̈ isreligi'on ebnaj wet con̈ob Israelan , caw ec'ya' macta ayxaco yul isk'ab Comam Dios wuhan . Caw xin wak'lenan intan̈tzenilojan .
48001014	Yin̈ isreligi'on ebnaj wet con̈obtu'an , haninan caw ec'na ayincan̈an yiban̈ sunil ebnaj wet ch'iboman , yuto caw ec'na chinyijehan sunil tzet iswatx'e ebnaj jichmam .
48001015	Yaj xin , ha' sak'alil isc'ul Comam Dios quinsic'nilojan yet yalan̈to maẍto chinpitzc'ahan , quinyawtenicojan Comam munlaho yin̈ ismunil . Haxa yet yapni istiempohal haca'tic'a chal isc'ul Comam , yak'ni Comam isc'ahol wohtan̈elojan yun̈e walnic'ojan Tzoti' yet colbanile xol anma mach Israeloj . Yet hunel tu' xin , machi hunu mac tet quinbeyan ink'ambe'an .
48001016	
48001017	Mach quinbeypaxic'ojan bey yul con̈ob Jerusal'en ink'ambe'an tet ebnaj ischejab Comam Jes'us babel ocna insatajan . Wal xin caw yin̈ an̈e quintohan yul ismajul tx'otx' Arabia , lahwi tu' xin inpaxtijan yul ismajul tx'otx' Damasco .
48001018	Yet lahwi oxeb habil xin , intohan wilnojan naj Pedro yul con̈ob Jerusal'en ; holan̈eb tz'ayic ayinan isc'atan̈ naj bey tu' .
48001019	Yet hunel tu' , machi hunuxa ebnaj ischejab Comam Jes'us wilan yin̈ , cachann̈ech'an naj Jacobo , naj yuẍta Comam Jes'us .
48001020	Yin̈ sat Comam Dios chiwalan teyet tato caw yel tzet chintz'ibn̈etojan teyet ti' .
48001021	Lahwi tu' xin , intohan yulaj ismajul tx'otx' Siria yeb yul ismajul tx'otx' Cilicia .
48001022	Wal ebnaj juẍta ay yul hunun con̈ob yul ismajul Judea tu' , maẍto ohtabilojinan yu ebnaj .
48001023	Isk'umalixto chiyabe ebnaj haca' ti' : " Hune' naj caw chicajwa jin̈ yet yalan̈tocanoj , tinan̈ chiec' naj yala'c'o cuybanile yin̈ tzet chu janayto yul janma yin̈ Comam Dios , hune' yoche isc'ul naj istan̈tzeloj , " ẍi ebnaj .
48001024	Yu hune' tu' yuxinto caw chitzala isc'ul ebnaj yin̈ Comam Dios wuhan .
48002001	Yin̈xa iscan̈lahon̈eb habil intohan bey Jerusal'en yeb juẍta Bernab'e , yebpaxo juẍta Tito .
48002002	Quinbeyc'ojan , yuto Comam Dios halni wetan tato chintohan . Hayet ayinan bey Jerusal'en tu' , cocutxbanayo cobahan̈ yeb ebnaj chiijbali xol ebnaj juẍtaj , walnihan tet ebnaj yin̈ cuybanile yet colbanile chiwalic'ojan xol anma mach Israeloj . Walan hune' ti' tet ebnaj yun̈e isnanilo ebnaj tato t'in̈an wehicojan , yeb xin ta mach nabn̈eho chinmunlahan .
48002003	Ha' hun juẍta Tito tzujan jintajan̈ waxan̈ca griego yic'al naj , yaja' machi hunu mac ischilba yalni tato masan chiyak' circuncidar isba naj .
48002004	Waxan̈ca xin ay huntek'an ebnaj ton̈e chal isba yuninalo Comam Dios , oc ebnaj coxolan̈ yun̈e yoc ebnaj yilno hune' cocolbanil yin̈ Comam Jesucristo ; yuto yoche ebnaj chon̈meltzohan̈ hunelxa yalan̈ isya'tajil isley naj Mois'es .
48002005	Yaj xin , caw maẍtic'a nino jabetojan̈ tzet yal ebnaj yuto caw chijochehan̈ ta ayn̈etic'aco isyelal hune' Tzoti' c'ul yet colbanile ti' teyin̈ .
48002006	Yet walnihan sunil cuybanile tu' , caw machi hunuxa ac' ak'laxcano incuyu'an yu ebnaj ijbalom tu' . Ha' tzet ye ebnaj yet yalan̈tocanoj , caw machi wocan yin̈ , yuto yul sat Comam Dios caw lahanon̈n̈e cosunil .
48002007	Machi hunuxa nan cuybanile ahti yul isti' ebnaj , wal xin caw istxum ebnaj tato ha' Comam Dios ak'n̈e hune' inmunilti'an yin̈ walnic'ojan Istzoti' Comam Dios xol anma mach Israeloj , haca' yu yalaxico naj Pedro munlaho xol wet con̈ob Israelan .
48002008	Ha'tic'a Comam Dios ak'n̈e ishelanil naj Pedro yoc cuywal xol anma Israel , ha'tic'apaxo Comam ak'n̈e inhelanilan wocan cuywal xol anma mach Israeloj .
48002009	Yuxin juẍta Jacobo , yeb juẍta Pedro , yeb xin juẍta Juan , ayco ijbalo yin̈ ebnaj ayxaco yul isk'ab Comam , caw txumchalo yu ebnaj tato Comam Dios ak'n̈e hune' inmunilti'an yin̈ weltojan walnoc'ojan Istzoti' Comam Dios xol anma mach Israeloj . Ha' hune' ti' yeniloj tato con̈ischahan̈ ebnaj yetbihoj . Yak'ni ebnaj isk'ab wetan yeb xin tet juẍta Bernab'e , caw xin chitzala isc'ul ebnaj ta chon̈munlahan̈ xol anma mach Israeloj , walpaxo ebnaj xin xol anma Israel cancano ebnaj munil .
48002010	Cachan hune' ti' yal ebnaj jetan̈ , tato yilal conanitijan̈ ebnaj meba' , hune' tu' nabiltic'a wuhan inwatx'enan .
48002011	Yet yapni juẍta Pedro yul con̈ob Antioqu'ia , incachan juẍta yin̈ sat sunil ebnaj juẍtaj , yuto maẍtaj istoholal chiswatx'e juẍta tu' .
48002012	Yuto yet yalan̈to maẍto chiapni huntek'an ebnaj chejbil yu juẍta Jacobo , juẍta Pedro tu' chiwa' xol ebnaj ayxaco yul isk'ab Comam Dios mach Israeloj . Haxa yet yapni ebnaj tu' xin , niẍtejal ishitzilo naj , ispohnilo isba naj xol ebnaj mach Israelo tu' yu xiwcan̈ naj tet ebnaj chalni ta yilal yak'lax circuncidar ebnaj mach Israeloj .
48002013	Aypaxo xin ebnaj juẍta Israel oc tzujno yinta tzet isbeybaln̈e juẍta Pedro tu' , hacpax tu' juẍta Bernab'e isbeybaln̈epaxo naj hune' sucal tu' .
48002014	Yuxin hayet wilnihan tato mach chisyije ebnaj haca' yalni Tzoti' yet colbanile , walnihan tet juẍta Pedro yin̈ sat sunil ebnaj cutxanico tu' : " Wal hach ti' Israel hach , yaja' chachec' haca' anma mach Israeloj , yaja' tinan̈ xin ¿ tzet yin̈ yuxinto chawal tet ebnaj mach Israeloj tato yilal chic'o ebnaj isbeybal anma Israel ? " quinchiyan tet juẍta tu' .
48002015	Wal han̈on̈ Israel jic'al ti' , mach yic'alo huntek'anxa nan con̈obal chihallax mulumal jehi .
48002016	Yaj xin johtaj tato machi hunu mac chican c'ulal yul sat Comam Dios yu isley naj Mois'es , wal xin chican anma c'ulal , yaja' cachann̈e yu yanico yanma yin̈ Comam Jesucristo . Hacon̈ tu' han̈on̈ ti' xajayto yul janma yin̈ Comam Jesucristo yuxin xacon̈can c'ulal yul sat Comam Dios , maẍtaj yu coyijen tzet chal ley . Wal xin caw machi hunu mac chican c'ulal yul sat Comam Dios yu isyijen tzet chal isley naj Mois'es .
48002017	Tato chicosay joc c'ulal yul sat Comam Dios yu yip Comam Jesucristo , chal yelapnoj ta mulumon̈ haca' anma mach Israeloj . Yaja' ¿ tom ha' Comam Jesucristo chon̈anico mulumal ? ¡ Machoj !
48002018	K'inalo tato chinmeltzohan wintajan , lahwi tu' cat wocan inwatx'enpaxojan sunil tzet bejbilcano wuhan yet payxa , han-caw-inan chiwaco inmulan yin̈ haca' tu' .
48002019	Wal haninti'an camnajinxalojan yin̈ ley . Ha' hune' ley tu' quinak'ni camojan yun̈e caw witzitzbilojan yin̈ Comam Dios .
48002020	Wal tinan̈ , ha' yul sat Comam Dios , t'un̈aninxacan̈an yin̈ te' culus , yuxin matxatajinan itzitzinan tinan̈ , haxa Comam Jesucristo itzitz win̈an . Ha' tzet chinwatx'ehan tinan̈ xin cachann̈e wanico wanmahan yin̈ Isc'ahol Comam Dios , ha' chiwuhan . Caw isyelo Comam ta xahan ayinan yu , yuto yak' camo isba win̈an .
48002021	Mach chicoyah isc'ulch'anil isc'ul Comam Dios . Wal xin ta yu coyijen ley yuxin chon̈can c'ulal yul sat Comam Dios , caw nabn̈em cam Comam Jesucristo chal tu' .
48003001	Hex ah Galacia hex ti' , caw suquex . ¿ Mac ak'ni etanoto henabal yuxin mach cheyije cuybanile caw yeli ? Han̈on̈ti'an̈ xajalan̈ teyet yin̈ iscamical Comam Jesucristo yin̈ te' culus haca'ojtam caw heyil iscam Comam .
48003002	Tinan̈ xin , han̈c'an̈e hune' ti' chink'ambehan teyet : ¿ Tom hechah Yesp'iritu Comam Dios yu heyijen isley naj Mois'es , mato yu heyayto hune' cuybanile yet colbanile yul heyanma ?
48003003	¿ Tom caw huneln̈e machi hewi' ? Hayet heyoc yul isk'ab Comam Dios , ha' Comam Esp'iritu Santo ha' oc heyetbihoj . Haxa tinan̈ xin ¿ tom cheyoche chetz'ajba hecolbanil yu tzet chewatx'e cheyute heyalni ?
48003004	Caw tzetc'a isya'tajil heyil yu ayexxaco yul isk'ab Comam Jesucristo , yaja' etza caw nabn̈e . Hantam sak'al ta mach nabn̈eho heyil isya'tajil tu' .
48003005	Yak' Comam Dios Comam Esp'iritu Santo jet , isyenipaxo c'aybalc'ule coxol . Yaja' ¿ tzet yu cheyabeco ti' ? Mach yuho coyijen isley naj Mois'es ; walxinto yu janico janma yin̈ Tzoti' c'ul yet colbanile ak'bil jet .
48003006	Haca' icham Abraham , yayto icham yul yanma yin̈ Comam Dios , yuxinto oc icham c'ulal yul sat Comam .
48003007	Yuxin tinan̈ yilal heyohtan̈encanilo mac yeli titna yin̈ yuninal icham Abraham , to han̈c'an̈e mac chayto yul yanma yin̈ Comam Dios .
48003008	Yet payat tiempo tu' , tz'ibn̈ebilcanayo yul Yum Comam Dios tato ebnaj mach Israeloj chican ebnaj c'ulal yul sat Comam Dios yuto chayto ebnaj yul yanma yin̈ Comam . Yuxinto halbilcano hune' tzoti' ti' tet icham Abraham , bay chala : " Hawu yuxinto caw sunil anma yulajla con̈ob bay chiwak'an isc'ulal inc'ulan , " ẍiayoj .
48003009	Yuxin macn̈etic'a chichahnayto Istzoti' Comam yul yanma , ha' hun chichahni isc'ulch'anil isc'ul Comam yinta icham Abraham , yuto ha' icham babel chahnayto yul yanma yin̈ Comam .
48003010	Sunil huntek'an anma ayco yanma yin̈ isley naj Mois'es , chitit ishowal Comam Dios yin̈ , haca' yalni yul Yum Comam bay chala : " Chitit ishowal Comam Dios yiban̈ huntek'an anma mach chik'oji isyijen sunil ley tz'ibn̈ebilcanayo yul Yum Comam , " ẍiayoj .
48003011	Yuxinto haban cotxumni tato machi huno anma chicancano c'ulal yul sat Comam Dios yu isyijen tzet chal ley , yuto chal yul Yum Comam haca' ti' : " Ha' mac xacan c'ulal yul sat Comam Dios , yin̈n̈e Comam ayco yanma , yuxin ay isk'inal mach istan̈bal , " ẍiayoj .
48003012	Wal isley naj Mois'es tu' , matzet chala tato yilal cochahnayto yul janma yin̈ cat cochahni cok'inal mach istan̈bal . To ha' coyijeni ha' chischilba yalni jet , yuto chal yul Yum Comam haca' ti' : " Macn̈etic'a chiyijen sunil tzet chal ley , ay isk'inal , " ẍiayoj .
48003013	Yaja' xin Comam Jesucristo coln̈ehon̈ilo yalan̈ isya'tajil hune' ley tu' , yanico isba Comam yalan̈ isya'tajil coseleloj . Yuxinto chal yul Yum Comam Dios : " Caw tz'acti'n̈ebil mac chiah locno yin̈ hunu te' culus , " ẍiayoj .
48003014	Hac tu' xin yak'le Comam Jesucristo yun̈e sunil anma mach Israeloj chichahnipaxo isc'ulal isc'ul Comam , hune' haltebil tet icham Abraham . Hac tu' xin cosunil chicochah Yesp'iritu Comam Dios yu chijayto yul janma yin̈ Comam Jesucristo , hune' haltebilcano yu Comam .
48003015	Hex wuẍtaj , hex wanab , chiwacojan hune' yechel ti' teyet . Haca' yet ay hunu mac chiwatx'en huno istrato , chaco isbi yin̈ yumal hune' trato tu' , hac tu' xin caw t'in̈an chucanoj . Caw matxa hunuxa mac chiyu yetantoj , yeb xin machi hunu mac chiyu yanipaxico yak'bil .
48003016	Hac tu' yu iswatx'encano Comam Dios hune' istrato tet jichmam Abraham yeb tet isc'ahol . Mach chal yul Yum Comam Dios haca' ti' : " Tet sunil hac'ahol , " mach ẍioj . Wal xin caw mach tx'i'alo yute yalni , ha' yute yallaxcano tet icham Abraham tu' tato hune'n̈e , chalni haca' ti' : " Hac'ahol , " ẍicanoj . Hune' tu' yin̈ Comam Jesucristo chitzoteli .
48003017	Ha' chal yelapno hune' chiwalti'an , to iswatx'e Comam Dios istrato yeb icham Abraham , caw xin t'in̈an yutecano Comam . Cuatro ciento treinta habilxa iswatx'encano Comam hune' istrato tu' yul isley naj Mois'es , yuxin caw mach chu istan̈tzenilo isley naj Mois'es tu' tzet haltebilcano yu Comam , yeb xin mach chu yinilo yip .
48003018	Yaj tato yu coyijen ley , yuxinto yak' Comam Dios hune' haltebil jet , caw machim chiyu jalni tato matanil ye hune' tu' . Wal xin haltebil tet icham Abraham yu Comam yin̈ yak'nicano ismatanoj .
48003019	Yuxin ¿ tzet chiocnico isley naj Mois'es chal tu' ? Wal xin caw tzujanxa ak'lax hune' ley tu' yun̈e isyeniloj tato mach yijemo anma . Ak'lax hune' ley tu' masanto yet ispitzc'a hune' mac titna yin̈ yuninal icham Abraham , hune' mac ay yet ischahni tzet haltebil yu Comam Dios . Hune' ley tu' , 'angel ebnaj ak'n̈e tet naj Mois'es yun̈e yalnilto naj tet con̈ob Israel .
48003020	Yaja' matxa yilalo ay hunuxa mac chioc xolbal , yuto hune'xan̈e mac yak'cano istrato , ha' ton Comam Dios .
48003021	¿ Tom xin caw chicajwa isley naj Mois'es yin̈ tzet haltebilcano yu Comam Dios chal tu' ? ¡ Machoj ! K'inalo tato chik'oji ley tu' yak'ni cok'inal , ¿ chimyu joc c'ulal yul sat Comam Dios yu coyijen tzet chal ley ? Wal xin machoj .
48003022	Chal yul Yum Comam Dios haca' ti' : " Caw sunil mac ayicto yalan̈ mule , yuxin macta chiyaco yanma yin̈ tzet chal Comam Jesucristo chischah tzet haltebil yu Comam Dios , " ẍiayoj .
48003023	Yet yalan̈to maẍto chihul hune' mac bay wal janico janma , caw yalan̈ yip ley ayon̈ictoj , yet ayon̈ico jechman isyelax mac bay chijaco janma .
48003024	Yuxin ha' hune' ley tu' jilomaln̈e yehi , haca' chu yilni hunu naj chejab hunu nich'an unin , hac tu' con̈isbeytzenti ley tu' isc'atan̈ Comam Jesucristo , yun̈e janico janma yin̈ Comam , cat xin joccano c'ulal yul sat Comam Dios .
48003025	Yaj xin xajaco janma yin̈ Comam tinan̈ , yuxin matxa ayon̈oco yul isk'ab hune' ley chi-tic'a-con̈ijbani .
48003026	Yu xaheyaco heyanma yin̈ Comam Jesucristo , yuxinto yuninalxa Comam Dios heye tinan̈ .
48003027	Hayet yahcano ha' hewi' hehunicanico yin̈ Comam Jesucristo , haxa Comam ayco haca' xilk'apehal teyin̈ .
48003028	Caw xin machi yoc yin̈ tato Israel maca mach Israeloj . Caw matxa yoc yin̈ ta winaj maca ix , yuto caw hunxan̈e je yin̈ Comam Jesucristo .
48003029	Yuxin tato ayon̈xaco yul isk'ab Comam Jesucristo , caw haca' yuninal icham Abraham jehi , ha' hunon̈ chicochah tzet haltebilcano yu Comam Dios tet icham Abraham tu' .
48004001	Ay hunxa yechel chiwalan teyet . K'inalo hunu nich'an unin chischah ismajul tet ismam , caw yahawil chuco yin̈ tzet ay ismam tu' , yaj xin yet nich'anto caw maẍto yip yin̈ tzet chiak'lax ismajulo tu' , to haca' to chejab yehi .
48004002	Yet nich'anto ay mac chitan̈eni , yeb xin ilbiltopaxo hune' ismajul tu' masanto yet ch'apni istiempohal bay halbilcano yu ismam , cat yoccano yahawo yin̈ ismajul tu' .
48004003	Caw xin hac tu' je han̈on̈ ti' ; yet yalan̈tocanoj ayon̈ayo yalan̈ yip sunil tzet chal anma .
48004004	Haxa yet yijni isba yapni istiempohal xin , yaniti Comam Dios Isc'ahol , pitzc'ana yin̈ hune' ix ix yalan̈ yip isley naj Mois'es .
48004005	Hul Comam yun̈e con̈yinilo yalan̈ ley , yeb yun̈e con̈ischahni Comam Dios yuninaloj .
48004006	Yun̈e isyenilo Comam tato caw yuninalxa Comam jehi , yuxin yati Comam Yesp'iritu Isc'ahol yul janma . Yu Yesp'iritu Comam tu' yuxinto chijal tet Comam Dios yin̈ sunil janma haca' ti' : " Mam , " con̈chi , yin̈ caw sunil coc'ul .
48004007	Wal tinan̈ xin , matxa chejabo jehi , to caw yuninalxa Comam jehi . Yu hune' tu' xin , caw el yin̈ isc'ul Comam Dios yak'ni hune' comatan , yaj yu Comam Jesucristo , Isc'ahol Comam tu' .
48004008	Yet yalan̈to tu' yet maẍto cheyohtan̈elo Comam Dios , caw chejab heyehico tet huntek'an chal anma diosalil . Wal xin , caw mach dioso huntek'an tu' .
48004009	Tinan̈ xin , heyohtaxa Comam Dios sic'lebil , chiwalpaxojan teyet tato caw ohtabilexxapaxo yu Comam . ¿ Tzet yin̈ yuxinto chexmeltzopaxto yin̈ huntek'anxa nan cuybanilehal caw mach t'in̈ano yehicoj , cat heyocpaxo ischejabo hunelxa ?
48004010	Walex hex ti' , cheyije k'in̈ chiec'tzelax yin̈ isbi tz'ayic , yeb yin̈ isbi ixahaw , yeb yet chishelni isba tiempo , yeb k'in̈ chiec'tzelax yin̈ hunun habil .
48004011	¡ Caw chioc yin̈ inc'ulan yet chinnanitijan , wak'a tato caw nabn̈e quinmunlahan texol !
48004012	Hex wuẍtaj , hex wanab , caw chiwalan teyet , lahanojab cheyute henabal haca' innabalan , yuto yet wec'an texol wute innabalan haca' hex . Wal xin matolo yu ay hunu istx'ojal heyute win̈an yuxin hac tu' walnitojan teyet , machoj .
48004013	Wal xin caw heyohtaxa ta hayet babelal , yet walnic'ojan cuybanile yet colbanile teyet caw ya'ayinan yu hune' yabil .
48004014	Ha' hune' yabil tu' , caw ilwebal teyin̈ , yaja' mach quinhehinc'uln̈ehan , mach xin quinheman̈c'otojan yu hune' yabil tu' . Wal xin caw haca' hunu ischejab Comam Dios satcan̈ , hac tu' yu quinhechahnihan , yeb haca' caw Comam Jesucristo .
48004015	¿ Tzet yin̈ yuxin matxa hune' tzalahilal tu' yul heyanma tinan̈ ? Chiwalan hune' isc'ulal ti' teyin̈ , hex ti' caw heyoche heyilti isbak' hesat heyak'ni wetan yu isc'ulch'anil hec'ul win̈an .
48004016	Wal tinan̈ xin , ¿ tom ayco inhowalan teyin̈ yet chiwalnitojan isyelal ti' teyet ?
48004017	Ha' huntek'an anma chexmonten tu' , caw ayco yanma ebnaj teyin̈ , yaja' xin caw mach c'ulo nabil teyin̈ yu ebnaj . Ton̈e choche ebnaj quexyik'alo coxolan̈ yun̈e heyanico heyanma yin̈ ebnaj .
48004018	Caw c'ul janico anma yin̈ coc'ul , yaja' tan̈e c'ul chiconaco yin̈ , yeb tato istoholal nabil ju . Aytam sak'al ta hac tu' chinheyutehan yin̈ sunilbal tiempo , maẍn̈etaj yet ayinan tec'atan̈ chinheyanicojan yin̈ hec'ul .
48004019	Hex ti' caw haca' wuninalan heyehi , lan̈an yec'ya' wanmahan hunelxa heyu , haca' hunu ix ix chiaben isya'il yet chiwatx'i isc'ul . Yaj mach chisbej wabenan hune' isya'tajil ti' masanto chiwatx'icanico Comam Jesucristo teyin̈ .
48004020	Majal ayinan texol tinan̈ yun̈e insaynihan hunuxa tzet chiyu intzotelan teyet . Wal xin caw c'aynajilo inc'ulan teyin̈ .
48004021	Maquex chexmeltzopaxto heyijen tzet chal isley naj Mois'es heyalni , halwe wetan : ¿ Tom caw maẍto bay cheyabe tzet chal hune' ley tu' ?
48004022	Chal yul Yum Comam Dios tato ay cawan̈ isc'ahol icham Abraham ; hune' naj yeb ix Agar , ix chejab ; hune'xa naj xin yeb ix Sara , ix caw yixal icham Abraham tu' ; ix Sara tu' mach chejabo ix .
48004023	Naj Ismael , yunin ix Agar , mach c'aybalo c'ule yu ispitzc'a naj . Wal naj Isaac , yunin ix Sara , c'aybalc'ule yu ispitzc'a naj yu Comam Dios , yuto caw ixnamxa ix yet ispitzc'a naj , yun̈e yijni isba tzet haltebilcano yu Comam Dios yin̈ naj .
48004024	Ha' cawan̈ ebix tu' , yechel cabeb istrato Comam Dios ye ebix . Ix Agar , ix meba' yehi , yechel hune' trato iswatx'e Comam Dios bey iswi' witz Sina'i , yuxinto sunil macta ayco yin̈ hune' trato tu' , haca' ta pitzc'ana yu yoc chejaboj .
48004025	Ix Agar tu' , yechel istrato Comam Dios yak' tet naj Mois'es bey witz Sina'i yul ismajul Arabia , yechelpaxo con̈ob Jerusal'en ye ix . Anma ay yul con̈ob Jerusal'en tu' , ayco yalan̈ ley ak'bil bey iswi' witz Sina'i .
48004026	Wal hune'xa istrato Comam Dios xin , yechel ix Sara yixal icham Abraham yehi , yuto mach chejabo ye ix yalan̈ ley . Yaja' wal hune' Jerusal'en ay yul satcan̈ , mach ayoco yalan̈ chejbanile , han̈on̈ ti' xin yuninal jehi .
48004027	Yuto chal yul Yum Comam Dios : Hach ix machi hawunin , yeb maẍtic'a chil yin̈ hunu yunin , tzalahan̈ . Awan̈ yin̈ tzalahilal hach maẍtic'a hawohtajo isya'tajil ispitzc'a niẍte unin , yuto ha' ix ix hinbilcanoj caw tx'i'alto yunin ix sata ix ay yichamil , ẍiayoj .
48004028	Hex wuẍtaj , hex wanab , hex ti' haca' naj Isaac heyehi , uninale halbilcano yu Comam Dios ta chipitzc'ahi .
48004029	Yet payxa tu' naj mach c'aybalc'ule yu ispitzc'ahi , caw caj yil naj naj pitzc'a yu yip Comam Esp'iritu Santo . Haca' yu iscajlax naj Isaac yu naj Ismael , hac tu' xin yepaxo tinan̈ .
48004030	Yaja' ¿ tzet ẍi yul Yum Comam Dios ? Wal xin chal haca' ti' : " Tzumbeto ix chejab yeb yunin , yuto naj yunin ix tu' , caw mach chu yak'ni cabo isba naj yin̈ tzettaj chischah naj yunin ix mach chejaboj , " ẍiayoj .
48004031	Yuxin , hex wuẍtaj , hex wanab , wal han̈on̈ ti' mach yuninalo ix chejab jehi , to yuninal ix mach chejaboj .
48005001	Comam Jesucristo coln̈ehon̈ilo yalan̈ yip isley naj Mois'es , yuxin colbilon̈xa . Yuxin tinan̈ lin̈bawe heba yin̈ hecolbanil tu' , caw matxa chexmeltzo heyak'acto heba yalan̈ ley tu' hunelxa .
48005002	Wal hanin Pablo inti'an , caw chiwalcanojan teyet tato cheyije hechahni hune' circuncisi'on , caw matzet chal yelapno Comam Jesucristo teyin̈ .
48005003	Caw chiwalpaxcanojan teyet , macxan̈etic'a chiyijen ischahni hune' circuncisi'on tu' , caw yilal isyijenpaxo sunil tzet chal isley naj Mois'es .
48005004	Maquex chesayilo heyoc c'ulal yul sat Comam Dios yu heyijen tzet chal ley , xaheheq'uilo heba yin̈ Comam Cristo yeb yin̈ isc'ulch'anil isc'ul Comam Dios .
48005005	Wal han̈on̈ ti' , yu Yesp'iritu Comam Dios ayco jin̈ , yuxinto caw chijaco yin̈ janma tato chon̈oc c'ulal yul sat Comam Dios , yu chijaco janma yin̈ Comam .
48005006	Yuto han̈on̈ ayon̈xaco yul isk'ab Comam Jesucristo , caw matxa tzet chaliloj ta ayco maca mach ayco hune' circuncisi'on jin̈ , wal xin ha' hune' caw yilal ha' ton janayto yul janma yin̈ Comam , hac tu' xin caw xahan chijil jet anmahil .
48005007	Hex ti' , caw t'in̈anxatic'a heyehicoj . ¿ Mac oc ak'oc'ule teyet yuxinto matxa cheyije sunil cuybanile caw tohol yehicoj ?
48005008	Ha' hune' montebal oc teyet tu' , mach yeto Comam Dios yehi .
48005009	Naweti hune' chihallax haca' ti' : " Caw hanic'n̈ech'an yan̈al ixim pan chiak'ni sipc'aho sunil ixim harina , " ẍi .
48005010	Haninti'an chicawxi inc'ulan yin̈ Comam Dios tato mach nano chiyu hetxumnilo sunil cuybanile chiwaltoti'an . Wal mac chioc ak'oc'ule teyet yin̈ heyetanto heba tu' xin , caw chiay isya'tajil yiban̈ yu Comam Dios , mach chiyoc yin̈ macxan̈etic'a anmahil .
48005011	Hex wuẍtaj , hex wanab , ta ha' jak'ni circuncidar coba chinec'an wala'c'ojan , caw machim chitit ishowal ebnaj Israel win̈an . Caw matxam xin yelapno chucano iscamical Comam Jesucristo wuhan , hac tu' xin matxam chioc ebnaj iscaja' isba yin̈ . Wal xin ha' hune' cuybanile yin̈ iscamical Comam ha' chiak'ni chiwaho isc'ul ebnaj win̈an .
48005012	¡ Ha' ebnaj ch'ec' ak'oc'ule ta cheyak' circuncidar heba , k'a'c'ulmi ta wiyom ishosnilo ebnaj yetbi isnimanil tu' yin̈ huneln̈e !
48005013	Hex wuẍtaj , hex wanab , caw awtebilex yu hecollaxcanoj , yaja' maẍtaj yu hewatx'en sunil ismachiswalilal choche isc'ul henimanil . Ha' wal heyuten heba to cheyak'le cheja' heba teyet hununex , yun̈e heyeniloj tato caw xahan cheyil heba .
48005014	Wal xin sunil tzet chal ley hunxan̈ech'an chejbanilehal chucanoj , chalni haca' ti' : " Xahan chawil hawet anmahil , haca' haya'iln̈en haba , " ẍiayoj .
48005015	Caw nann̈e heyu , yuto ta chexoc hechile heba cat hec'utxlenayto heba , hex cawex cheyetato heba yin̈ haca' tu' .
48005016	Chiwalan teyet hex wuẍtaj , hex wanab , beybaln̈ewe haca' tzet choche Comam Esp'iritu . Mach cheyak' yub istx'ojal choche henimanil .
48005017	Sunil istx'ojal choche conimanil iswatx'e' , chicajwa yin̈ tzet choche Comam Esp'iritu Santo , hacpax tu' Comam Esp'iritu chicajwa yin̈ istx'ojal choche conimanil iswatx'e' . Yuxin chiscajle isba Comam Esp'iritu Santo yeb sunil istx'ojal choche conimanil iswatx'e' . Chiscajle isba hunun , yuxinto mach chu hewatx'en tzet choche hec'ul .
48005018	Yaj tato ha' Comam Esp'iritu Santo chexijbani , caw matxa ayexocto yalan̈ yip ley tu' .
48005019	Caw ixtan̈ ye sunil istx'ojal chi-to-iswatx'e anma tzujan yinta tzet choche isnimanil ; chiixli , chiwinajli , chiswatx'en tzettaj tx'ixobal , chisk'aytzenico istx'ojal jin̈ .
48005020	Chiay jahno sata tioẍ , chiscunn̈e yet anmahil , caw chichiwa isc'ul yin̈ yet anmahil , howaln̈etic'a chu , ton̈etic'a chichichon isc'ul , chaco ishowal yin̈ yet anmahil . Tx'ojn̈etic'a chu istxumni , chaco pohlebahil cat isbosnilo isba .
48005021	Mach choche yila' tzet ay yet anmahil , chismak'camo yet anmahil , uc'um te' , istzann̈etic'a yanico isba xol huntek'an k'in̈ machiswalil , yeb pek' chute isba . Caw xin aytopaxo huntek'an lahan yeb huntek'an ti' chito iswatx'e . Caw xa-tic'a-walan teyet yet yalan̈tocanoj , mac chiuten huntek'an ti' , mach chiapni isc'atan̈ Comam Dios .
48005022	Wal sunil tzet chak' Comam Esp'iritu Santo cowatx'e' ; ha' coxahann̈en coba , tzalahilal , ak'anc'ulal , nimanc'ulal , huncuentan̈e coc'ul , isc'ulch'anil coc'ul , yeb xin janayto yul janma yin̈ Comam .
48005023	Jinayo coba , cocachni coba yin̈ istx'ojal . Ha' huntek'an ti' machi ley chu iscachwa yin̈ .
48005024	Yuxinto sunil mac ayxaco yul isk'ab Comam Jesucristo , caw xa'isbejcano beybale ik'biltic'a yu , yeb tzet choche yanma , yeb sunil istx'ojal choche isnimanil , huntek'an tu' xaelcano yu iscamical Comam yin̈ culus .
48005025	Wal xin yu ayxaco Comam Esp'iritu Santo jin̈ , yuxin caw ec'ojon̈we haca' choche isc'ul Comam .
48005026	Mach lolo'o chijute coba , mach chon̈buchwa jin̈ hununon̈ , yeb xin machojab chichiwa coc'ul jin̈ .
48006001	Hex wuẍtaj , hex wanab , tato cheyila ta ay huno ebnaj juẍta chiayc'ay yin̈ hunu mule , haxa hex yijomex tet Comam Esp'iritu Santo , colwahan̈we yin̈ heyinican̈ . Yaj chewchotan̈e chu hetzotel tet , caw nann̈e heyu , c'uxantaxca heyalaxpaxico yin̈ hunu ilwebal .
48006002	Wal xin colwahan̈we teyin̈ yin̈ ej isya'tajil chul teyiban̈ , hac tu' xin chu heyijen isley Comam Jesucristo .
48006003	Tato ay mac chihalni ta caw ay yelapno yehi , yaja' xin machi nino yelapnoj , caw ha'tic'a chak' subchaho isba ischuquil .
48006004	Yuxin yilal jilni yin̈ tzet chicobeybaln̈e hununon̈ , ta c'ul tzet chicobeybaln̈e tu' jak'a' tzalaho coc'ul , machojab tzet chalico coc'ul yin̈ hunuxa maca .
48006005	Wal xin caw nananta jalni tet Comam yin̈ tzet chicowatx'e hununon̈ .
48006006	Ha' mac chichahni cuybanile yin̈ Istzoti' Comam Dios , yak'ab hanic'o tzet ay yul isk'ab tet mac chicuyni tu' .
48006007	Mach cheyak' subchaho heba , yuto machi hunu mac chu yetlico yin̈ Comam Dios . Ha' tzet chicotz'unu , ha' chicohatx'paxoj .
48006008	Tato ha' istx'ojal tzet choche janma chicowatx'e , ha'tic'a camical chicochah ispajoj . Wal tato ha' tzet chal Comam Esp'iritu Santo chicowatx'e , ha' k'inal mach istan̈bal chicochah tet Comam Esp'iritu .
48006009	Yuxin caw machojab chon̈siquilo cowatx'en sunil isc'ulal , yuto ta mach chon̈pax jintaj caw chi-tic'a-cochah ispaj sunil isc'ulal chicowatx'e .
48006010	Yuxin cowatx'ewe isc'ulal yin̈ jet anmahil hatatic'a hanta chon̈k'oji , yaj ec'balto yilal cocolwa yin̈ macta ayxaco yul isk'ab Comam Dios .
48006011	¡ Ilwec'anabi , han-caw-inan chintz'ibn̈etojan ichamta tz'ib ti' teyet !
48006012	Ebnaj chischilba yalni teyet tato caw yilal heyak'ni circuncidar heba , to yun̈e yoccano ebnaj c'ulal yul sat anma yuxin chal ebnaj , yeb yun̈e mach chiak'lax ec'oya' yanma ebnaj yinta ebnaj chihalnic'o iscamical Comam Jesucristo .
48006013	Ebnaj chichahni circuncisi'on tu' , caw maẍtic'a chik'oji ebnaj isyijen tzet chal ley , yaja' chischilba ebnaj yalni teyet tato yilal heyak'ni circuncidar heba , yun̈e yoc iswinajil ebnaj yet cheyijen yechel circuncisi'on yin̈ henimanil .
48006014	Walinan xin , caw matxa hunuxa baytet yin̈ wal wanico inwinajilan , cachann̈ech'an yin̈ iscamical Comam Jesucristo yin̈ te' culus . Yuxin caw camominxahan yin̈ sunil ismachiswalilal yul sat yiban̈k'inal ti' . Haxa hune' sat yiban̈k'inal ti' , camnaxapaxilo win̈an yu iscamical Comam Cristo .
48006015	Caw matxa tzet chal yelapnoj ta chahbilxa circuncisi'on ju maca machoj , ha' hune' caw aycano yip to pitzc'anajon̈xa yin̈ iscayelal yin̈ Comam Jesucristo .
48006016	Yak'ab Comam Dios ak'anc'ulal , yeb xin tz'ayojab isc'ul Comam yin̈ sunil mac tzujan yinta hune' cuybanile ti' , ha' ton huntek'an mac tu' caw Israel , iscon̈ob Comam Dios yin̈ caw isyelal .
48006017	Wal yin̈ tiempo chito insatati'an xin , matxa chiwochehan chinetalaxan , yuto ayxaco islut'al innimanilan yu anma . Ha' xin chiyeniloj tato caw ischejab Comam Jesucristo wehan .
48006018	Hex wuẍtaj , hex wanab , yak'abayo Comam Jesucristo isc'ulch'anil isc'ul teyiban̈ hesunil . ¡ Hacojab tu' !
49001001	Hanin , Pablo inti'an , ischejab Comam Jesucristo wehan , yuto hac tu' el yin̈ isc'ul Comam Dios . Chintz'ibn̈etojan hune' hum ti' teyet , hex ayexxaco yul isk'ab Comam Dios bey yul con̈ob Efeso , hex xahechah Comam Dios yin̈ heyanma .
49001002	Yak'abayo Comam Dios Mame yeb xin Comam Jesucristo isc'ulch'anil isc'ul yeb ak'anc'ulal texol .
49001003	Jala'we tzoti' c'ul tet Comam Dios , Ismam Comam Jesucristo Jahawil , yuto caw tx'i'al isc'ulal isc'ul Comam xayak' jet , huntek'an isc'ulal chiyak' tet janma chitit yul satcan̈ yuto hunxa je yeb Comam Jesucristo .
49001004	Yet yalan̈tocanoj yet maẍto chiwatx'i hune' yul sat yiban̈k'inal ti' , yoc yin̈ isnabal Comam Dios con̈iscolnicano yu Comam Jesucristo , joccano yeto Comam Dios yeb matxa nino comul yul sat .
49001005	Caw chon̈yoche Comam Dios yuxinto caw yettax payat con̈issic'nicanilo yu Comam Jesucristo , yun̈e joccano yuninalo Comam ; haca'tic'a caw el yin̈ isc'ul Comam Dios .
49001006	Yu hune' tu' yuxinto chijaco ismay Comam Dios yu issak'alil isc'ulch'anil isc'ul . Xayak' Comam isc'ulal isc'ul jet yu Isc'ahol caw xahan ay yu .
49001007	Yu isc'ulch'anil isc'ul Comam Dios yuxin ay cocolbanil , yu ischiq'uil Isc'ahol malto yin̈ te' culus yak'nicano tan̈o sunil comul .
49001008	Caw isyelo Comam isc'ulal isc'ul jet yuto yak'cano Comam cohelanil , yak'nipaxo Comam conabal .
49001009	Caw yak' Comam johtan̈elo yin̈ tzet nabil yu , hune' ewantic'a yehi . Hune' isc'ulal tu' caw nabilxatic'a yu Comam iswatx'en yin̈ Comam Jesucristo .
49001010	Hune' nabiltic'a yu Comam Dios tu' , t'in̈an yijni isba yin̈ istz'ayical bay halbilcanoj yu Comam , tato chishunbaco Comam sunil tzet ay yul satcan̈ , yeb sunil tzet ay yul sat yiban̈k'inal ti' , cat iscancano yalan̈ yip Comam Jesucristo .
49001011	Yuxinto caw yalan̈to con̈issic'lencano Comam Dios , yun̈e cochahni comajul yinta Comam Jesucristo , haca'tic'a nabil yu Comam Dios . Ha' Comam Dios tu' , ha' caw chiak'ni yija' isba yin̈ej tzet caw chi-tic'a-yal isc'ul .
49001012	Hac tu' xin yute Comam yun̈e han̈on̈ babel cochayto Comam Jesucristo yul janma chicoyelo ishelanil yip Comam Dios .
49001013	Yebpaxo hex ti' , yet heyaben isyelal cuybanile yet colbanile heyanayto yul heyanma yin̈ Comam Jesucristo . Hac tu' yu hehunicanico yin̈ Comam , yak'lax Comam Esp'iritu Santo yin̈ heyanma , Comam haltebilcanoj . Ha' xin caw chiyeniloj tato hex ti' yetxa Comam Dios heyehi .
49001014	Yu Comam Esp'iritu Santo ayxaco jin̈ yuxin johtaj tato caw yeli chak' Comam Dios comatan . Yet chijni isba yak'ni Comam Dios iscolbanil sunil anma yetxatic'a yehi yu yalaxic'o ismay Comam yu ishelanil .
49001015	Abebilxa wuhan tato caw ayco heyanma yin̈ Comam Jesucristo Jahawil , yeb ta caw xahan cheyil sunil macta yetxa Comam Dios yehi .
49001016	Yuxin mach chinsiquilojan wak'nihan yuch'andiosal tet Comam teyin̈ yet chintxahlihan .
49001017	Caw chink'anan tet Comam Jesucristo Jahawil , yeb xin tet Comam Dios Mame , Comam caw ay ismay , tato chak' Comam hehelanil yu Comam Esp'iritu Santo yun̈e hetxumni tzet chak' Comam heyohtan̈eloj , haxinwal cheyohtan̈elo Comam yin̈ caw c'ul .
49001018	Caw chink'anan tet Comam Dios tato chiyak' hajlo Comam henabal , yun̈e heyohtan̈enilo hune' iscawxobal coc'ul bay awtebilon̈ , cat hetxumnilo hune' comatan chak' Comam jet , han̈on̈ ayon̈xaco yuninalo Comam .
49001019	Chink'anpaxojan tet Comam tato caw cheyohtan̈eloj ta machi isbi hanta yip Comam chimunlaco jin̈ , han̈on̈ ayon̈xaco yul isk'ab Comam , yeb xin machi bay cachancan apno yip tu' . Hune' yip Comam Dios tu' caw isyelo yin̈ sic'lebil .
49001020	Yet yak'ni itzitzbocan̈ Comam Dios Comam Jesucristo xol anma camom , yanipaxcanico Comam Comam Jesucristo tu' yin̈ iswatx'k'ab yul satcan̈ .
49001021	Yocpaxo Comam Jes'us tu' yahawilo yiban̈ sunil mac ay yip , mac yahawil , mac ijbalom , yeb yiban̈ mac yijebil tzet chala . Maẍn̈etaj yiban̈ mac ay yul hune' tiempohal ti' , to yiban̈paxo sunil yahawil yin̈ hune'xa tiempohal chihul cosataj .
49001022	Caw sunil tzettaj ye tu' yacanico Comam Dios yalan̈ yip Comam Jesucristo . Ha' Comam Dios anicanico Comam Jesucristo iswi'ehalo yin̈ sunil anma ayxaco yul isk'ab .
49001023	Ha' yuninal Comam Dios , haca' isnimanil Comam Jesucristo yehi , yuxin cosunil istz'ajanil Comam ayco jin̈ . Ha' Comam xin chiak'ni tz'ajnaho sunil tzettaj ye tu' .
49002001	Wal xin , hex mach Israelo hex ti' , yak'cano Comam Dios hek'inal yu yip Comam Jesucristo , yuto yet yalan̈tocanoj camnajextic'a yu hemul yeb yu istx'ojal chewatx'e .
49002002	Yuto han̈c'an̈e yinta istx'ojal tzet ayayo yul sat yiban̈k'inal ti' bay tzujanex ; heyijen tzet chal isc'ul yesp'iritu naj chimunla xol jak'ek' , hune' chianico yip anma chiman̈c'on tzet chal Comam Dios .
49002003	Hacon̈paxtu'an̈ , han̈on̈ Israel on̈ti'an̈ , caw hac tu' jute cobahan̈ yet payxa . Tzujanon̈an̈ yinta tzet choche conimanilan̈ , chicoyijenan̈ tzet chal conimanilti'an̈ , coyijenpaxojan̈ tzet chal conabalan̈ . Caw mulum yu cotiticojan̈ , yuxin ha' hunon̈an̈ ayon̈tic'actojan̈ yalan̈ isya'tajil chati Comam Dios , haca' anma mach ohtan̈eho Comam .
49002004	Yaj wal Comam xin , caw hantacano chitz'ay isc'ul Comam jin̈ , yeb caw xahan ayon̈ yu .
49002005	Yu isc'ulch'anil isc'ul Comam , yuxinto cochahcano hune' cocolbanil , hun xin yu yak'nicano Comam cok'inal yeb Comam Jesucristo yet ayon̈toco yul isk'ab camical yu sunil comul .
49002006	Caw hun yu jitzitzbican̈ yinta Comam Jesucristo yu Comam Dios , hunpaxo yu con̈istz'on̈ban Comam Dios yeb Comam Jesucristo bey yul satcan̈ .
49002007	Yun̈e isyenilo Comam yin̈ hune' tiempohal chul cosataj tato caw xahan ayon̈ yu , yeb ta caw hanta isc'ulch'anil isc'ul Comam jin̈ yu Comam Jesucristo .
49002008	Yuto yu isc'ulal isc'ul Comam Dios , yuxin colbilon̈ yu jaco janma yin̈ Comam . Maẍtajon̈ jichecan̈ hune' ti' , to ha' Comam san̈e jet .
49002009	Maẍtaj yu isc'ulal chicowatx'e yuxinto chon̈colchahi , machoj , yuto ta hac tu' chimjal coba c'ulal .
49002010	Wal xin ha' Comam Dios con̈watx'eni , con̈yanico yin̈ Comam Jesucristo yun̈e cowatx'en sunil isc'ulal . Yuto hac tu' el yin̈ isc'ul Comam yet yalan̈tocanoj .
49002011	Wal tinan̈ xin , nawetij ta hayet yalan̈tocanoj hex mach Israelo hex ti' chexhallax man̈circuncisi'onal yu ebnaj Israel . Ebnaj tu' chal isba ebnaj circuncisi'onal , yuto ayxaco hune' yechel circuncisi'on yin̈ isnimanil ebnaj .
49002012	Wal yet payxa tu' caw machijexico yul isk'ab Comam Jesucristo ; machi heyoc yin̈ con̈ob Israel , yeb yin̈ hune' trato ak'bilcano yu Comam Dios , yeb yin̈ tzet haltebilcano yu Comam . Yuxinto machi baytet yin̈ chicawxi hec'ul , machipaxo hediosal yul sat yiban̈k'inal ti' .
49002013	Yet payxa tu' , nahat heyehilo yin̈ Comam Dios , wal tinan̈ xin ayexxaco yul isk'ab Comam Jesucristo , yuxinto caw hitznajexico isc'atan̈ Comam Dios yu iscamical Comam Jesucristo .
49002014	Ha' iscamical Comam ak'nicano ak'anc'ulal coxol han̈on̈ Israel on̈ti'an̈ yeb hex mach Israelo hex ti' ; hunxan̈e con̈obal jucanoj . Istan̈tzencanilo Comam hune' cajlebahil haca' peyab yeco coxol , han̈on̈ Israel on̈ti'an̈ yeb hex mach Israelo hex ti' .
49002015	Yet iscam Comam Jesucristo istan̈tzencanilo hune' isley naj Mois'es ik'n̈e chejbanile yeb yin̈ tzet chu isyijelaxi . Iswatx'encanayo Comam hune' ac' con̈ob yin̈ cabeb con̈ob tu' , hunxan̈e xin yucanayo yin̈ Comam , hac tu' yu yanicanico Comam ak'anc'ulal xol .
49002016	Yu iscamical Comam Jesucristo yin̈ te' culus yuxinto yak'cano tan̈o Comam hune' howal ayco coxol , con̈yanico Comam yin̈ ak'anc'ulal yeb Comam Dios , hunxan̈e nimanilehal con̈yutecanayoj .
49002017	Comam Jesucristo hul ak'no Tzoti' c'ul yet ak'anc'ulal teyet , hex caw nahattic'a heyehilo yin̈ Comam Dios , yeb xin jetan̈ han̈on̈ cawiltic'a jecojan̈ yin̈ Comam .
49002018	Yuton Comam Jesucristo , yuxin han̈on̈ Israel on̈ti'an̈ yeb hex mach Israelo hex ti' , xayu cohitzico isc'atan̈ Comam Dios Mame , hune'n̈e xin Comam Esp'iritu Santo chon̈hitznicoj .
49002019	Yuxin hex ti' , caw matxa nan con̈obalojex tinan̈ , matxa ton̈e chexec' c'olohi , ayxa heyoc yin̈ iscon̈ob Comam Dios , ayexxapaxico istz'ajo yuninal Comam .
49002020	Hex ti' lahanex haca' hunu te' n̈a watx'ebilcan̈ yiban̈ xe'al . Haxa han̈on̈an̈ ischejab Comam Jesucristo jeti'an̈ xin yeb ebnaj chihalni tzoti' chitit tet Comam Dios , haca' xe' hune' n̈a tu' jehan̈ . Haxa Comam Jesucristo xin haca' ch'en ch'en caw niman yelapno ayayto xe'o istxiquin te' n̈a , hac tu' ye Comam .
49002021	Haca' hunu n̈a lan̈an islatz'laxcan̈ isloc'al , caw xin c'ulch'an ischahlen isba islatz'banil masan chijcano isba iswatx'icanoj , hac tu' je yin̈ Comam Jesucristo , yatutxa Comam jehi . Caw yeton̈xa yu hunxa je yebi .
49002022	Ha' tinan̈ hunxan̈e jehi yu xaquexoc yatuto Comam Dios yun̈e yehic'o Comam Dios yul heyanma yu Comam Esp'iritu Santo .
49003001	Yuton hune' tu' , yuxin chintxahlihan teyin̈ . Hanin Pablo inti'an , caw preso wehan yu ismunil Comam Jesucristo , yu isc'ulalo teyin̈ , hex mach Israelo hex ti' .
49003002	Wal xin heyohtaxa tato yu isc'ulal isc'ul Comam Dios , yuxin yak' hune' inmunilti'an yin̈ walnihan Istzoti' Comam texol hex mach Israelo hex ti' , yun̈e hewatx'ico yin̈ isc'ulal .
49003003	Caw isye Comam tzet nabil yu wetan , yak'ni wohtan̈elojan hune' ewantic'a ye yet payat . Ha' xin tz'ibn̈ebilxa nich'an teyet wuhan yul hune' hum ti' .
49003004	Yet cheyilni xin cat istxumchalo heyu tato wohtajan tzet ewantic'a ye yin̈ Comam Jesucristo .
49003005	Ha' hune' tzet ewantic'a ye tu' , maẍtic'a ak'lax yohtan̈elo anma yet payat tu' , yaja' tinan̈ xin xayak' Comam Dios johtan̈elojan̈ yu Yesp'iritu , han̈on̈ sic'bilon̈ilojan̈ ischejabo Comam Jes'us , yeb huntek'anxa ebnaj ischejab Comam chihalni tzoti' chitit tet Comam Dios .
49003006	Hune' ewantic'a ye tu' chala tato yu hune' cuybanile yet colbanile hex hunex mach Israelo hex ti' , chechah hune' hematan chicochahan̈ han̈on̈ Israel on̈ti'an̈ . Hac tu' xin hunxa je yin̈ Comam , caw ay heyocpaxo yin̈ hune' haltebilcano jetan̈ yu Comam Dios yin̈ Comam Jesucristo .
49003007	Yu isc'ulch'anil isc'ul Comam Dios , yuxin yak' inmunilan walnic'ojan Tzoti' c'ul yet colbanile xol anma yu yip Comam caw munlaco win̈an .
49003008	Haninan xin islahobal wecanojan xol anma ayxaco yul isk'ab Comam Dios , yaj xin yak' Comam isc'ulch'anil isc'ul wetan , yuxinto chinec'an wala'c'ojan teyet , hex mach Israelo hex ti' , tato hantan̈ecano isc'ulal isc'ul Comam Jesucristo chak'cano jet .
49003009	Comam Dios watx'en̈e sunil sat yiban̈k'inal ti' , ha' ak'n̈e hune' inmunilti'an yun̈e wak'nihan heyohtan̈elo yin̈ tzet chiyu yijni isba tzet nabil yu Comam , hune' ewantic'a ye yet yalan̈tocanoj .
49003010	Yuxin tinan̈ , ha' yuninal Comam Dios chiak'ni ohtan̈elo sunilal ishelanil Comam tet ebnaj yahawil yeb ebnaj ijbalom ay yul satcan̈ .
49003011	Yaj yijcano isba hune' ti' yin̈ Comam Jesucristo haca'tic'a nabil yu Comam Dios yettaxtic'a maẍto chiwatx'i yul sat yiban̈k'inal ti' .
49003012	Yu hunxa je yeb Comam Jesucristo , yuxinto xayu cohitzico isc'atan̈ Comam Dios yin̈ sunil coc'ul , yuto xajayto yul janma yin̈ Comam .
49003013	Caw chiwalan teyet machojab chicabconcan̈ hec'ul yin̈ hune' bay lan̈an yec'ya' wanmati'an , to yu isc'ulalo teyin̈ , yuxin hac tu' chiwak'lehan . Wal xin ha' caw chianico heyip .
49003014	Yuton hune' ti' , yuxinto caw chinay jahnojan yin̈ sat Comam Dios , Comam Ismam Comam Jesucristo Jahawil .
49003015	Ha' Comam Dios caw Mame , ha' chiyeni isbeybal ebnaj mame yul sat yiban̈k'inal ti' yeb yul satcan̈ .
49003016	Chink'anan tet Comam Dios ta yu hanta issak'alil isc'ul , chak' yip heyanma yin̈ Comam yu Comam Esp'iritu Santo ,
49003017	cat yehic'o Comam Jesucristo yul heyanma yu heyanico heyanma yin̈ , yun̈e isch'ib hexahann̈en Comam , haxinwal haca' isnahatil yehayto xe' hunu te te' yul tx'otx' , hac tu' hexahann̈en heba .
49003018	Hac tu' xin chu istxumchalo heyu , yeb xin sunil anma yetxa Comam yehi , tato mach isbi hantacano issak'alil isc'ul Comam Jesucristo .
49003019	Chink'anpaxojan tato cheyohtan̈elo isc'ulch'anil isc'ul Comam tu' . Hune' isc'ulch'anil isc'ul Comam Jesucristo tu' caw ec'bal yiban̈ tzet chijohtan̈eloj . Hac tu' xin caw tz'ajan chucanico isc'ulal Comam Dios teyin̈ .
49003020	Bitn̈elaxojab isbi Comam yuto caw ec'balto chiyu iswatx'en yiban̈ niẍte tzet chicok'an tet , yeb tzet chicotxumu . Hac tu' chute Comam yu ishelanil xayak' jet .
49003021	Bitn̈elaxojab isbi Comam Dios yin̈ sunilbal tiempo yu sunil anma ayxaco yul isk'ab Comam Jesucristo . ¡ Hacojab tu' !
49004001	Yuton Comam Jesucristo yuxinto preso wehan . Caw chiwaltojan teyet : c'ul cheyute heba ink'ana'an haca' caw yehi , yuto caw awtebilexxa yu Comam Dios .
49004002	Chewojab cheyute heba , c'ulch'anojab cheyute hec'ul . Xahanojab cheyil heba , niman cheyute hec'ul teyin̈ hununex , ayojab henimanc'ulal .
49004003	Hunxan̈ehojab cheyute heba yu yip Comam Esp'iritu Santo , yuto ha' Comam quexhunbancanoj , yanicanico ak'anc'ulal texol .
49004004	Hunxan̈e nimanile je tinan̈ , yeb xin hunn̈epaxo Esp'iritu ak'bil jet cosunil . Hune'n̈e tzet ayco yipo janma hune' bay awtebilon̈ yu Comam .
49004005	Hune'n̈e Comam Dios Jahawil , hune'n̈e mac bay ayco janma ; hune'n̈epaxo mac yin̈ bay ah ha' cowi' .
49004006	Caw hune'n̈ech'an Comam Dios , ha' Mame yeco jin̈ cosunil . Ha' caw yahawil yeco jin̈ , ha' chimunlaco jin̈ , ha' ayco jin̈ cosunil .
49004007	Wal xin , caw nananta comunil cochah yu Comam Jesucristo , haca'tic'a tzet yoche isc'ul Comam yak' jet .
49004008	Yuxin chal yul Yum Comam Dios : Yet isto Comam yul satcan̈ , tx'i'al ebnaj presowom yito Comam yintaj . Yak'nipaxcano Comam isc'ulal tet anma , ẍiayoj .
49004009	¿ Tzet chalilo hune' yet isto Comam tu' ? Chaliloj tato babel beyayto Comam yul tx'otx' .
49004010	Ha' Comam beyayto yul tx'otx' , ha' Comam topaxo yul satcan̈ bay caw nahat yecanocan̈ yun̈e isnohilo sunil bayejtu'wal yu yip .
49004011	Ha' xin Comam anico ismunil hunun mac yul isk'ab , yuxin ay ebnaj ayco ischejabo Comam Jesucristo , ay ebnaj xin chihalni tzoti' chitit tet Comam Dios . Aypaxo ebnaj chihalnic'o cuybanile yet colbanile , ay ebnaj xin chiijbali yin̈ macta ayxaco yul isk'ab Comam Dios , aypaxo xin ebnaj cuywawom yin̈ tzet choche isc'ul Comam .
49004012	Hac ton ti' xin yu con̈iswatx'encanico yin̈ ismunil yun̈e isch'ib isnimanil Comam Jesucristo . Hune' isnimanil Comam tu' han̈on̈toni .
49004013	Yuxinto hunlahanxan̈e iscawxi coc'ul yin̈ Comam , yeb xin caw johtan̈elo Isc'ahol Comam Dios , hac tu' xin chiyu yik'ni yip conabal , cat istzujcha apno cotxumni haca' isnabal Comam Jesucristo .
49004014	Hac tu' xin matxa lahanojon̈ yeb niẍte unin , caw yin̈ an̈e chishel isnabal . Matxa comono ch'ijato conabal yin̈ hunuxa nan cuybanile , yuto ay anma ti' caw helan yak'ni subchaho anma yin̈ hunuxa nan cuybanile , haca' chiyu yinito jak'ek' hunu tzet ye tu' bayejtu'walil .
49004015	Walxinto ha' isyelal wal jalni , yaja' yin̈ isc'ulch'anil coc'ul . Hac tu' xin chu coch'ib yin̈ yet Comam Jesucristo , haxinwal lahanxan̈e chon̈elico yin̈ Comam , yuto ha' Comam caw iswi'ehal yeco jin̈ , yuto han̈on̈ ti' isnimanil Comam jehi .
49004016	Han̈on̈ con̈ isnimanil Comam ti' xin , caw hunxa je yu Comam . K'inalo haca' conimanil ti' , caw yetbin̈e isba sunil yu cotx'an̈al , caw xin c'ul yecano iswatx'ebanil hunun majan . Hac ton tu' xin je yu Comam Jesucristo , ha' Comam chon̈ak'ni ch'ibo yin̈ sunil , cat colahnico coxahann̈en coba .
49004017	Caw xin chiwalan yeb chink'anan teyet yin̈ isbi Comam Jes'us : caw matxa chexec' haca' anma mach ohtan̈eho Comam Dios . Huntek'an anma tu' , han̈c'an̈e istx'ojal chiec' yin̈ isnabal , ha' chiswatx'e .
49004018	Caw xin k'ejholo yecanilo isnabal huntek'an anma tu' . Caw mach chu ischahni hune' ac' beybale chak' Comam Dios yuto mach yohtajo tzettaj isc'ulal chiswatx'e Comam , yuto cawcano yanma .
49004019	Yuto lut'bicanilo yanma ebnaj , yuxin yacanico isba yul isk'ab istx'ojal , matxatic'a xin yanma ebnaj iswatx'en sunil ismachiswalilal .
49004020	Wal hex ti' xin , mach haco tu' yu hecuywi yin̈ yet Comam Jesucristo .
49004021	Wal xin caw heyabe tzet hallax yin̈ Comam Jesucristo , hechahnicano hecuybanil caw yel yin̈ Comam .
49004022	Caw bejwecano hune' hebeybal ik'biltic'a heyu yet yalan̈tocanoj , hune' k'aytzen̈exico yin̈ istx'ojal cheyoche .
49004023	Yilal hehelnicano heyanma yeb henabal ,
49004024	cat heyoc heyik'no hune' ac' beybale watx'ebil haca' choche Comam Dios , yun̈e heyec' yin̈ istoholal yeb yin̈ isyelal .
49004025	Yuxin tinan̈ , caw matxaojab cheyaco lek'ti'al , han̈eojab isyelal cheyal teyet hununex , yuto caw hune'xan̈ech'an nimanile je cosunil .
49004026	Tato ay bay cheyak' chiwaho hec'ul , machojab cheyaco hemul . Machojab xin cheyaco hehowal tu' yin̈ hec'ul yin̈ sunilbal tz'ayic .
49004027	Machojab cheyak' yub naj matzwalil .
49004028	Mac k'aynatic'a yelk'awi , isbejabcano yelk'awi cat yoc munil . Ha' xin wal ay ismunil bay chicawxi isc'ul , cat iscolwapaxo yin̈ anma meba' caw machi nich'ano tzet aya .
49004029	Machojab cheyal yajla abix , to ha' tzoti' caw c'ul yoqui ha' cheyala haxinwal chiswatx'eco isnabal mac chiabeni , cat xin yak'ni isc'ulal tet mac chi'aben tzet cheyal tu' .
49004030	Caw mach cheyaco bisc'ulal yin̈ Comam Esp'iritu Santo ayxaco teyin̈ yu Comam Dios . Ha' hune' tu' ak'bil teyet yu Comam yun̈e yoc yecheloj ta yetexxa Comam masanta yet chiapni istz'ayical bay chitz'ajna cocolbanil yu Comam .
49004031	Bejwecano ischiwa hec'ul , yeb istit hehowal , yeb hecajtzacan̈ , yeb hepohli yin̈ heyet anmahil . Bejwepaxo hebahwahi yeb sunil tzettaj istx'ojal chewatx'e .
49004032	Wal xin c'ulch'anojab cheyute hec'ul , tz'ayojab hec'ul teyin̈ hununex . Cheyak'nipaxo nimanc'ulal teyin̈ hununex , haca' yu yak'ni nimanc'ulal Comam Dios yin̈ hemul yu Comam Jesucristo .
49005001	Han̈on̈ yuninalxa Comam Dios je ti' , caw xahan ayon̈ yu Comam , yuxin ec'ojon̈we haca' isbeybal Comam .
49005002	Xahann̈ewe heba hunun tz'ayic haca' yu con̈isxahann̈en Comam Jesucristo ; yak'ni camo isba Comam jin̈ , haca' hunu xahanbal caw xuk' chiak'lax tet Comam Dios .
49005003	Caw yeton̈xa Comam Dios , yuxin matxa jeto ay jalni tzoti' yet ixloj , yeb tzettaj chisyah Comam Dios , machojab xin chijocheto k'alomal .
49005004	Mach chu heyalni tzoti' caw tx'ixobal yoqui , yeb suc tzoti' , yeb xin maxil caw machiswalil jabeni ; yuto huntek'an tzoti' tu' , caw matxa jeto ay jalni . Ha' jet to jala' tzoti' c'ul yin̈ Comam Dios .
49005005	Caw heyohtaxa ta sunil mac chito ixli , maca chiwinajli , yeb anma chiwatx'en tzettaj chisyah Comam Dios , mach chiapni isc'atan̈ Comam Jesucristo yeb isc'atan̈ Comam Dios . Yebpaxo anma chito ochenico k'alomal lahan yeb anma chiay jahno tet tioẍ , ha' anma tu' mach chiapni isc'atan̈ Comam .
49005006	Machojab mac chexak'ni subchaho yu tzoti' caw sucal yehi . Yuton sunil huntek'an machiswalil tu' , yuxinto chitit ishowal Comam Dios yiban̈ anma mach chiyijen tzet chala .
49005007	Yuxin caw chiwalcanojan teyet , mach chexoc xol huntek'an anma tu' .
49005008	Yet yalan̈tocanoj ayextoco xol k'ejholo , yaja' wal tinan̈ xin hunxa heye yin̈ Comam Jesucristo Jahawil , wal xin caw ayexxaco xol issajilk'inal . Yuxin ec'an̈we yin̈ isc'ulal yuto ayexxaco xol issajilk'inal .
49005009	Wal xin , yu ayexxaco xol issajilk'inal ti' , caw c'ulch'anojab cheyute heyanma . Toholojab sunil tzet chewatx'e , yeb sunilojab tzet cheyala yelojabi .
49005010	Caw chelahweco hewatx'en baytet choche isc'ul Comam Dios .
49005011	Mach cheyato heba xol huntek'an tzet chiswatx'e anma xolto k'ejholo ayco yanma , yuto ha' huntek'an tzet chiswatx'e anma tu' , caw machi nich'ano isc'ulal . Wal xin halwe tet cat heyenilo tet ta machi nich'ano c'ulu tzet chiswatx'e tu' .
49005012	Caw tx'ixobal jalni yin̈ tzet chiswatx'e huntek'an anma tu' yin̈ ewantajil .
49005013	Yuxin yet chi'el yen̈el huntek'an tu' yu issajilk'inal , caw haban chucanoj . Ha' issajilk'inal chianico sunil tzet ye tu' yin̈ haban .
49005014	Yuxin chihallax haca' ti' : Ilo hawayan̈ hach wayan̈to chawu . Ahan̈wano xol camom , cat xin yak'ni Comam Jesucristo issajilk'inal tawet , ẍi .
49005015	Yuxin caw nann̈e heyu yin̈ tzet chi-la-hewatx'e . Mach chexec' yin̈ sucal , wal xin tz'ajanojab cheyute hec'ul .
49005016	Caw mach nabn̈eojab chielto tiempo teyiban̈ , yuto yin̈ hune' tiempo ti' caw hantan̈e tzet chon̈inito yin̈ istx'ojal .
49005017	Machojabtaj issucal cheyu , ak'we heyip hetxumnilo baytet caw choche isc'ul Comam Dios Jahawil chewatx'e .
49005018	Mach cheyuc' te' uq'ue yu chexyito te' yin̈ sunil istx'ojal . Ha' wal heyuten heba ha'ojab Comam Esp'iritu Santo nohnayto yul heyanma .
49005019	Halwe Salmo teyet hununex , yebej himno , yeb bit chitit yul heyanma , cat hebitn̈en isbi Comam Dios , cat heyalni c'ulla tzoti' yin̈ Comam yin̈ sunil heyanma .
49005020	Ak'we yuch'andiosal tet Comam Dios Mame yin̈ sunil tzettaj ye tu' , yin̈ isbi Comam Jesucristo .
49005021	Yijem cheyute heba teyet hununex , hac tu' chu heyeniloj tato chexxiw tet Comam Dios .
49005022	Hex ixale , caw yijewe tzet chal heyichamil teyet , haca'tic'a chiyu heyijen tzet chal Comam Dios Jahawil .
49005023	Yuto naj ichamile iswi'ehal yehico naj yin̈ yixal , haca'tic'a yehico Comam Jesucristo iswi'ehalo yin̈ sunil anma ayxaco yul isk'ab ; ha' Comam xin Iscolomal yuto caw haca' isnimanil Comam yehi .
49005024	Haca'ojab isyijemal anma ayxaco yul isk'ab Comam Jesucristo , hacojab tu' chute isba ebix ixale isyijen yin̈ sunil tzet chal yichamil .
49005025	Hex ichamile , xahan cheyil heyixal , haca' isxahanil chiyil Comam Jesucristo anma ayxaco yul isk'ab , yak'nipaxo camo isba Comam yin̈ .
49005026	Hac tu' yute isba Comam , yak' camo isba yun̈e joc yeto Comam Dios ; con̈issajn̈encano yin̈ comul haca' con̈istx'ah yu ha ha' ,
49005027	yun̈e yapni yuninal tu' sataj yin̈ caw c'ulch'ancanoj , caw matxa nino istz'ilal , machipaxo nino istx'ojal maca hunuxa ismachiswalilal . Wal xin caw yetxa Comam yehi , yeb tz'ajan lahanxa yehi .
49005028	Haca'tic'a isxahanil chil naj ichamile isnimanil , hacojab tu' isxahanil chil naj yixal . Yuxin ha' mac xahan chil yixal , caw xahan chilpaxo isba chal tu' .
49005029	Caw machi hunu mac ti' chiyahni isnimanil , wal xin chislotze isba cat isya'iln̈en isba , haca' chiyu isya'iln̈en Comam Jesucristo macta ayxaco yul isk'ab ,
49005030	yuto isnimanil Comam yehi ; han̈on̈ ti' yetbixa isnimanil Comam jehi .
49005031	Yuto chal Istzoti' Comam Dios haca' ti' : " Yuxin caw yilal chacano naj winaj ismam ismi' , cat xin ishunban isba naj yeb yixal , hac tu' xin caw hunxan̈e anmahil chucano iscawan̈il , " ẍi yul Yum Comam Dios .
49005032	Hune' ti' niman yelapnoj , yaja' ha' hune' chiwalan ha' ton yin̈ tzet ye Comam Jesucristo yeb mac ayxaco yul isk'ab .
49005033	Yaja' hex ichamile hex ti' , xahanojab cheyil heyixal haca' isxahanil ay henimanil heyu . Haquexpax tu' hex ixale hex ti' , yijewe tzet chal heyichamil .
49006001	Hex uninale , caw yijemojab cheyute heba tet hemam hemi' yuto ayexxaco yul isk'ab Comam Dios , caw c'ul hune' tu' .
49006002	Hune' babel chejbanile ak'bilcano yu Comam Dios ik'bil haltebanil yu , chal haca' ti' : " Ayojab yelapno ye hemam hemi' yul hesat ,
49006003	haxinwal tzalahilaln̈etic'a heyehi , yebpaxo xin chexnahatli yul sat yiban̈k'inal ti' , " ẍiayoj .
49006004	Walpaxo hex mame mi'e hex ti' , caw mach cheyak'tij ishowal heyuninal , ha' heyet to caw c'ul chu hecuyni yeb hecachni , haxinwal chixiw tet Comam Dios .
49006005	Wal hex c'amte' hex xin , yijemojab cheyute heba tet hepatr'on yul sat yiban̈k'inal ti' . Ayojab yelapno ebnaj yul hesat , xiwan̈we tet ebnaj . Sunilojab heyanma chexmunlahi , haca'ojtam tet Comam Jesucristo cheyije .
49006006	Wal xin machojabn̈etaj yet chexyilni ebnaj hepatr'on tu' cat hemunlahi yun̈e istzalaco ebnaj teyin̈ , machoj , wal xin munlahan̈we yin̈ sunil heyanma haca' choche Comam Dios , haca'ojtam tet Comam Jesucristo lan̈an heyijeni .
49006007	Caw sunilojab heyanma chexmunlahi , haca'ojtam ismunil Comam lan̈an hewatx'eni , maẍtaj ismunil anma .
49006008	Heyohtaxa xin , waxan̈ca c'amte' on̈ , maca jet coba cochuquil , caw haca'tic'a isc'ulal chihulic'o jub yul sat yiban̈k'inal ti' , hacpax tu' xin ispaj chicochah tet Comam Dios .
49006009	Haxa hex yahaw munil hex xin , hactic'apax tu' cheyutepaxo heba yin̈ ebnaj hec'amte' . Caw mach howo cheyute heba yin̈ ebnaj , yuto caw lahan heyehico yalan̈ yip Comam Dios Jahawil ay satcan̈ . Wal xin caw machi hunu mac ec'bal yelapno ye yiban̈ hunuxa mac yul sat Comam .
49006010	Wal tinan̈ hex wuẍtaj , hex wanab , yik'ab yip heyanma yin̈ Comam Jesucristo yuto caw aycano ishelanil yip Comam .
49006011	Chahwe tzet chak' Comam Dios teyet , haca' huntek'an chiocnico yu ebnaj soldado ak'om howal , yun̈e chu hepahni sunil islek'ti'al naj matzwalil chak' teyet .
49006012	Maẍtaj yeb anma chijak' howal , wal xin lan̈an jak'ni howal yin̈ yesp'iritu naj matzwalil chiec' satcan̈ xol jak'ek' . Huntek'an esp'iritu tu' caw ay yip yeb chon̈ischej cowatx'en istx'ojal , yeb yahaw yeco yin̈ istx'ojal ay yul sat yiban̈k'inal ti' .
49006013	Yuxin chahwe huntek'an yip Comam Dios chak' teyet , haxinwal yet chak'ni howal naj matzwalil teyin̈ chexk'oji yin̈ naj . Lahwi hechahni tzet chak' Comam teyet tu' caw lin̈anojabn̈etic'a hex .
49006014	Yuxin lin̈bawe heba , c'awxeweco isyelal yul heyanma , haca' chu iscawxenico naj soldado issincho yin̈ yictaj , yeb xin heyec' yin̈ istoholal , haca' chu yanico naj soldado huntek'an xilk'ape naba ch'en yin̈ istxam isc'ul yu iscolwa yin̈ .
49006015	Haca'ojab yanico naj soldado isxan̈ab yin̈ yoj yu isto yin̈ howal , hacojab tu' chu hecawxen heba heto heyalnoc'o colbanile yet ak'anc'ulal .
49006016	Haca' yanico naj soldado hune' ch'en ch'en petan yehi yin̈ isnuk' isk'ab yun̈e ispahni ch'en lanza yet ayco howal , hacojab tu' heyanico heyanma yin̈ Comam , yun̈e chu hepahni huntek'an isya'tajil chati naj matzwalil teyin̈ .
49006017	Haca' yahnato naj soldado hune' ch'en ch'en c'owi'e yin̈ iswi' yun̈e mach chik'axpon bala yin̈ iswi' , hac tu' xin chu hecolni heba yu hune' hecolbanil ak'bilxa yu Comam . Haca'tic'a yik'ni naj soldado yespada yet chito naj yin̈ howal , hacojab tu' heyik'ni Istzoti' Comam Dios chak' Comam Esp'iritu Santo jet .
49006018	Caw machojab chebej hetxahli tet Comam Dios , ayojabexn̈etic'aco hek'anni tet Comam tzettaj isc'ulal choche Comam Esp'iritu Santo . Caw nanojabn̈etic'a heyu , machojab chexpax teyintaj . Txahlan̈we yin̈ sunil mac ayxaco yul isk'ab Comam Dios .
49006019	Txahlan̈wepaxo win̈an , haxinwal yet chintzotelan chak' Comam Dios inhelanilan yeb xin wipan yun̈e walnilojan tzet yelapno ye Tzoti' c'ul yet colbanile xayak' Comam Dios johtan̈eloj .
49006020	Comam Dios an̈eintijan yun̈e walnic'ojan hune' cuybanile bay chi'ilcha colbanile , yuxin preso wehan . Chiwalan teyet tato caw chextxahli win̈an , haxinwal ay wipan walnihan hune' colbanile ti' xol anma .
49006021	Ha' naj juẍta T'iquico , naj caw yijem iscolwa yin̈ ismunil Comam Jesucristo , ha' naj chiinapno tzoti' teyet yin̈ tzet caw wehicojan , yeb xin tzet lan̈an wunihan bey ti' .
49006022	Chiwatojan naj quexyila' , ha' naj chihalni teyet hanic' jehan̈ , haxinwal chak' naj yak'lobal heyanma .
49006023	Yak'ab Comam Dios yeb Comam Jesucristo ak'anc'ulal texol , yeb hexahann̈en heba hununex , yeb xin yak'bil yip heyanma .
49006024	Yak'abayo Comam isc'ulal isc'ul yiban̈ sunil macta chiochen Comam Jesucristo Jahawil yin̈ sunilbal tiempo . ¡ Hacojab tu' !
50001001	Hanin Pablo inti'an yeb juẍta Timoteo , ischejab Comam Jesucristo jehan̈ . Chicotz'ibn̈etojan hune' carta ti' teyet hex yetexxa Comam Dios yeb ayexxaco yul isk'ab Comam Jesucristo ay bey con̈ob Filipos , yeb tet ebnaj anciano yeb tet ebnaj di'acono .
50001002	Yak'ab Comam Dios Mame yeb xin Comam Jesucristo isc'ulch'anil isc'ul yeb xin ak'anc'ulal teyet .
50001003	Hunta el chextit yul inc'ulan , caw chiwak'an yuch'andiosal tet Comam Dios teyin̈ .
50001004	Yet chintxahlihan tet Comam Dios , caw chitzalacano inc'ulan ink'annihan isc'ulal isc'ul Comam teyiban̈ hununex .
50001005	Yuto ha' hunexpaxo chexcolwa hepujbanic'o Tzoti' yet colbanile jintajan̈ , yettaxtic'a heyanico heba yul isk'ab Comam Jesucristo masanta tinan̈ .
50001006	Caw t'in̈an wehicojan tato haca' yu yichenico Comam Dios ismunil teyin̈ , hac tu' chu islahnico quexiswatx'enico yin̈ isc'ulal masanto yet chihul Comam Jesucristo hunelxa .
50001007	Caw yilaltic'a innanihan haca' ti' teyin̈ hesunil , yuto caw xahan ayex wuhan , yeb xin ha' hunex chexcolwa win̈an yin̈ hune' munil ak'bil wetti'an yu Comam , hac tu' xin ha' hunex chechah isc'ulch'anil isc'ul Comam . Chexcolwa win̈an waxan̈ca ayinictojan yul preso maca yet chinocan sata ebnaj yahawil yu incolnihan hune' tzoti' yet colbanile ti' cat walnihan ta caw yeli .
50001008	Caw yohta Comam Dios ta caw xahan ayex wuhan hesunil , hacojtam Comam Jesucristo chexxahann̈eni .
50001009	Caw chink'anpaxojan tet Comam Dios yin̈ intxahan tato caw ec'na xahan cheyil heba hununex yeb ta caw chiyak' Comam hehelanil yeb henabal .
50001010	Yun̈e heyohtan̈en hesaynilo baytet caw c'ul , hac tu' xin caw c'uln̈etic'a tzet chebeybaln̈e , haxinwal machi istx'ojal chiilchalo teyin̈ yet chihul Comam Jesucristo .
50001011	Yeb xin sunil isc'ulal chitit yin̈ Comam Jesucristo ayexico hebeybaln̈eni yun̈e isbina Comam yeb yu yocpaxo ismay Comam .
50001012	Hex wuẍtaj , hex wanab , chiwochehan cheyohtan̈eloj tato huntek'an isya'tajil chiwilti'an chicolwa yin̈ ispujbalaxic'o Tzoti' yet colbanile .
50001013	Caw sunil mac ay yul palacio yeb sunil anma ohtan̈eni ta ayinicojan preso isyayil ischejab Comam Jesucristo wehan .
50001014	Hayet yillaxi ta preso wehan , caw tzetc'a ebnaj juẍta yihti yanma ispujbanilto Tzoti' yet colbanile . Caw matxa chixiw ebnaj yalnic'oj yuto caw yaco ebnaj Comam Dios Jahawil yipo yanma .
50001015	Walca xin yin̈ caw yeli , ay mac chihalni Istzoti' Comam yu chichiwa isc'ul win̈an , cat xin ispalc'on wiban̈an chiyute isnani . Aypaxo xin ebnaj juẍta ti' c'ul tzet nabil yu yuxinto chiyalic'oj .
50001016	Ay mac chihalnic'o Istzoti' Comam Jesucristo yu ay tzet chiyochecoj , mach caw yelo isc'ul chiyalnic'oj , yuto choche yak'aco yak'bil isya'tajil wiban̈an yulbal ayinictijan yul preso ti' . Aypaxo mac xin chalic'o yin̈ sunil yanma , caw xin yohtaj tato ayinicojan preso ti' yu incolnihan Tzoti' yet colbanile yacano Comam Jesucristo coxol .
50001017	
50001018	Yaja' machi wocan yin̈ ta c'ul nabil yu ebnaj maca mach xin , tan̈e chihallaxic'o Istzoti' Comam Jesucristo ; wal xin caw chintzalahan yu chihallaxic'o Istzoti' Comam . Yaj xin caw ec'balto chintzalahan ,
50001019	yuto wohtajan tato sunil ti' chicolwa quiniscolnihan , yuto chextxahli win̈an yeb yu iscolwal Yesp'iritu Comam Jesucristo win̈an .
50001020	Yaja' ha' hune' chiwochehan yeb ayco yin̈ wanmahan , tato mach chincanan yin̈ tx'ixwilal , walxinto ha' intzotelan yin̈ sunil wanmahan haca'tic'a yet yalan̈tocanoj . Waxan̈ca itzitzinan maca chincaman chiwochehan ta chiillax isc'ulal Comam Jesucristo win̈an .
50001021	Yuto yulbal yet itzitzinan , han̈c'an̈e ismunil Comam Cristo ayco yin̈ wanmahan inwatx'enan ; taca chincaman xin ec'bal caw c'ul chinelicojan .
50001022	Yuxin tato yet itzitzinan yin̈ inchibehalti'an , chiyu inmunlahan ninoxa yin̈ ismunil Comam Jesucristo , yuxin caw mach wohtajojan baytet wal insaynilojan xol cabeb ti' ; yuto ay wala'an tato chincamnahan , cat intohan isc'atan̈ Comam Jesucristo , yuto ec'na c'ul hune' tu' .
50001023	
50001024	Yaja' xin , caw yilal itzitzinan hanic'oxa yul sat yiban̈k'inal ti' yu inmunlahan texol .
50001025	Caw xin t'in̈an wehan yin̈ ti' , tato chi-to-quinheayojan texol yu incolwahan teyin̈ hech'ibi , yeb yun̈e cam heyaben tzalahilal , yu xaheyayto yul heyanma yin̈ Comam .
50001026	Hayet chinapnihan tec'atan̈ hunelxa , cheyak' tzalaho hec'ul yin̈ Comam Jesucristo .
50001027	Hachcachann̈e chiwaltojan teyet tato cheyaco yin̈ hec'ul hebeybaln̈en haca' cuybanile aycano jet yu Comam Jesucristo . Hac tu' xin waxan̈ca chintohan quexintucle'an maca machoj , chiwochehan wabehan hek'umal hesunil tato caw tohol heyehicoj , yeb xin tato caw hun chiyu hemunlahi , yebpaxo xin lahan helahnico hesunil heyanico heyanma yin̈ Tzoti' yet colbanile .
50001028	Yeb xin mach chexxiw tet ebnaj caj chexilni . Hac tu' chiyu isyenilo isba tato chic'aycanto ebnaj tu' yin̈ huneln̈e , yebpaxo xin hac tu' chu heyeniloj tato ayxa hecolbanil yu Comam Dios .
50001029	Yuto isc'ulch'anil isc'ul Comam Jesucristo maẍn̈etaj janico janma yin̈ , ha' wal juni , wal xin yilal jak'ni cabo coba jaben isya'tajil yinta Comam .
50001030	Hex ti' , hun lahan heyak'ni heyip helin̈ban heba xol isya'tajil haca' inti'an . Caw xaheyila tato caw wak' wanmahan inlin̈ban inbahan xol isya'tajil texol , tinan̈ xin lan̈an heyabeni tato hune'n̈e ha' wak'ni wanmahan xol isya'tajil .
50002001	Yuxin ta chexyiptze Comam Jesucristo , ta chak' Comam yak'lobal hec'ul yu xahan ayex yu , yeb ta hunxan̈e heye yu Comam Esp'iritu Santo , yeb ta xahan cheyil heyet anmahil , cat istz'aypaxo hec'ul yin̈ ;
50002002	ta hac tu' , ayojab tzalahilal texol , hunlahann̈eojab cheyute hexahann̈en heba . Hunlahann̈eojab cheyute heyanma yeb hunxan̈ehojab tzet chiec' yin̈ henabal ; hac tu' xin caw chititcano tzalahilal yul wanmahan heyu .
50002003	Mach chisje ta nime winaj cheyute heba cat helolo'n̈en heba yet chewatx'en hunu tzet ye tu' , wal xin chewla winaj cheyute heba . Ec'balojab yelapno ebnaj juẍta teyiban̈ cheyabe .
50002004	Machojabn̈etaj isc'ulal teyin̈ chesayic'oj , wal xin yilal henanipaxti ebnaj juẍtaj .
50002005	Lahanojab cheyute henabal haca' isnabal Comam Jesucristo .
50002006	Waxan̈ca Dios ye Comam Jesucristo , yaj matzet yal isc'ul Comam yin̈ yehobal .
50002007	Wal xin isbejcano Comam sunil tzet yet Comam yehi , yanico isba Comam chejaboj yet ispitzc'a yul sat yiban̈k'inal ti' .
50002008	Anma yu yulic'o Comam coxol , yinayo isba , caw xin yijem yutepaxo isba Comam masanta yin̈ iscamical , waxan̈ca caw tx'ixobal hune' camical yin̈ te' culus tu' .
50002009	Yuxin caw ak'laxcano yip , yilaxcan̈ yu Comam Dios , yanico Comam hune' isbi Comam Jesucristo tu' ec'bal yelapno yiban̈ sunil bihe .
50002010	Yuxin hayet chihallax isbi Comam Jesucristo caw chiay jahno sunil mac ay yul satcan̈ , yeb mac ay yul sat yiban̈k'inal ti' , yebpaxo mac ayayto yalan̈ tx'otx' .
50002011	Cat xin yalni yu isti' tato ha' Comam Jesucristo , ha' caw Yahawil yecanicoj , hac tu' xin chu yoc ismay Comam Dios Mame .
50002012	Yuxinto hex wuẍtaj hex wanab , hex caw xahan ay wuti'an , yet ayinan texol caw yijem cheyute heba , hacojab tu' xin yet machijinan texol caw ec'nahojab yijem cheyute heba . Aweco yin̈ heyanma hexiw tet Comam cat helin̈ban heba yin̈ hecolbanil .
50002013	Wal xin , ha' Comam chiak'ni oco yin̈ heyanma tzettaj isc'ulal wal heyuni , cat xin iscolwapaxo teyin̈ yun̈e yijni isba haca' choche isc'ul .
50002014	Watx'ewe sunil yaj mach chexak'wi c'ule , machica xin tzet cheyalpaxoj yet chewatx'eni .
50002015	Hac tu' xin , machi mule yeb istx'ojal chiilchalo teyin̈ yu anma , walxinto caw yuninal Comam Dios cheyute heba . Ec'an̈we yin̈ isc'ulal xol anma machiswalil yeb caw tx'ojcanoj . Wal xin caw chextzejla xol anma haca' istzejla tx'umel xol k'ejholo , yuto hex cheyalic'o Istzoti' Comam Dios chiak'ni k'inale tet anma . Hac tu' xin yet chul Comam Jesucristo caw chiwabehan tzalahilal teyin̈ , yuto caw wohtajan tato mach nabn̈eho quinec'an texol , yeb xin mach nabn̈eho quinmunlahan texol .
50002016	
50002017	Waxan̈ca xin caw chiwaco innimanilti'an xahanbalil , yun̈e istz'ajnacano xahanbal cheyak' tet Comam Dios yu heyanma yin̈ Comam , caw chintzalahan cat inpohniltojan hune' tzalahilal ti' texol .
50002018	Tzalahan̈wepaxo hex ti' , ak'we tzalaho hec'ul yin̈ hune' bay chintzalacoti'an .
50002019	Tato caw chi'el yin̈ isc'ul Comam Jesucristo Jahawil chito naj Timoteo quexistucle' yet hecal cabe ti' haca' chiwochehan , yun̈e yilni naj hanic' heyehicoj cat yiniti naj tzoti' wetan . Hac tu' chu istzalacan̈ inc'ulan yet chiwabehan hanic' heyehi .
50002020	Yuto han̈c'an̈e naj Timoteo ti' , lahan istxumni haca' inti'an , yeb xin chaco yin̈ isc'ul iswatx'en isc'ulal teyin̈ .
50002021	Yaj wal huntek'anxa ebnaj xin , ha' tzet choche isc'ul ebnaj chissaya , maẍtaj tzet choche Comam Jesucristo .
50002022	Walex hex ti' , heyohtaxa hanta isc'ulal chiyute isba naj Timoteo ti' , yeb xin ta caw chicolwapaxo naj wintajan yin̈ jalnic'ojan̈ Istzoti' Comam Jesucristo . Haca' iscolwa hunu naj c'ahole yin̈ ismam , hac tu' iscolwa naj win̈an .
50002023	Yuxin toxan̈e chiwechmahan tzet chinelicojan yin̈ hune' isya'tajil ayayo wiban̈ti'an , cat wanitojan naj quexistuclenoj .
50002024	Yaj xin chicawxi inc'ulan yin̈ Comam Dios tato chintopaxojan quexwila'an yin̈ lembil .
50002025	Chiec'paxo yin̈ innabalan tato caw yilal wanipaxtojan naj Epafrodito quexyila' . Naj juẍta ti' , caw chicolwa naj wintajan yin̈ ismunil Comam Jesucristo , yeb ha' hun naj chiak'len isya'tajil wintajan . Naj juẍta ti' , hex heyati naj colwal win̈an .
50002026	Wal xin caw choche naj isto quexyila' hesunil , caw xin ayco yin̈ isc'ul naj teyin̈ yuto heyabeloj tato ya'biay naj .
50002027	Wal tu' , caw yeli ay hune' yabil oc yin̈ naj , hanic'xan̈e mach cam naj yu . Yaj xin caw ok' isc'ul Comam Dios yin̈ naj iscawxican̈ naj . Yaj caw maẍn̈etaj yin̈ naj ok' yanma Comam , caw tz'aypaxo isc'ul Comam win̈an , yun̈e matxa cam chislahico bisc'ulal win̈an yu naj .
50002028	Yuxin matxa chiec'ayo yet inchejnitojan naj tec'atan̈ , haxinwal chextzalacan̈ yet cheyilni yapni naj hunelxa . Yu hetzalahilal yin̈ naj chipax hanic' inbisc'ulalan .
50002029	Chahwe naj yin̈ tzalahilal yuto caw heyuẍta naj yin̈ Comam Jesucristo . Caw xahanojab cheyil mac haca' naj ti' .
50002030	Yuto yu ismunil Comam Jesucristo , yuxin etza cam naj . Caw ishin isba naj iscam win̈an heseleloj , yuto caw nahat ayexilo win̈an .
50003001	Wal tinan̈ hex wuẍtaj , hex wanab , tzalahan̈we yin̈ Comam Jesucristo Jahawil . Haninti'an , mach tx'ojo chiwabehan intz'ibn̈entojan tzettaj ye tu' xa-tic'a-intz'ibn̈etojan teyet , wal xin caw ch'ocnico heyu .
50003002	Caw nann̈e heyu tet ebnaj caw lahlonn̈etic'a yec' haca' metx tx'i' , han̈c'an̈etic'a ismachiswalilal chiswatx'e , cat yalni ta caw yilal chioc hune' circuncisi'on yin̈ conimanil .
50003003	Han̈on̈ ti' , yin̈ caw yeli circuncidadoxa je yul sat Comam Dios , yuto chijiyo coba tet Comam Dios yu yip Comam Esp'iritu Santo . Chon̈tzalahi yuto yetxa Comam Jesucristo jehi , maẍtaj yin̈ej yechel choc yin̈ conimanil bay chicawxi coc'ul .
50003004	Haninti'an wal wanico wanmahan yin̈ huntek'an chileyal ebnaj tu' , yuto caw tz'ajan inwatx'ehan sunil tzet chal isley naj Mois'es .
50003005	Yuto waxajebixto tz'ayic inpitzc'ahan wak'lax circuncidaran . Caw Israel wichmaman , yin̈ yuninal naj Benjam'in titnajinan , Hebreo inan , caw Hebreo inmaman yeb inmi'an , fariseo inpaxojan yin̈ walnic'ojan cuybanile yin̈ isley naj Mois'es .
50003006	Caw ayco wanmahan yin̈ cuybanile tu' , yuxin quinocan incaja'an macta ayxaco yul isk'ab Comam Jesucristo , caw xin inyijenan ley tu' , caw machi hunu mac chu yalni ta mach tz'ajano yu inyijenan .
50003007	Yaja' sunil huntek'an aycano yelapno ye yul insatan yet yalan̈tocano tu' , tinan̈ matxa tzet chalilo yul insatan , yaj yu Comam Jesucristo .
50003008	Yin̈ caw isyelal , sunil huntek'an tu' , caw matzet chiocnico wuhan tinan̈ ; ha' hune' caw aycano yelapno yehi , ha' yin̈ caw wohtan̈enilojan Comam Jesucristo Jahawil . Sunil huntek'an bejbilcano wutu'an xin caw haca'xa k'alem ye yul insatan , yu inchahnihan hune' inmajulan yinta Comam Jesucristo ,
50003009	hac tu' xin hunxan̈e chiwucanojan yeb Comam . Tinan̈ xin , c'ulinan yul sat Comam Dios , yuto waco wanmahan yin̈ Comam Jesucristo , mach yuho inyijenan tzet chal isley naj Mois'es . Cachann̈e yu janico janma yin̈ Comam Jesucristo chon̈oc c'ulal yul sat Comam Dios .
50003010	Hac tu' xin chiwohtan̈ehan Comam Jesucristo , cat wabenan yip Comam Dios yin̈ wanmahan , hune' yip Comam pitzc'ancan̈ Comam Jesucristo xol camom . Yeb yu wak'lenan isya'tajil haca' yak'le Comam , yeb incaman haca' yu iscam Comam .
50003011	Chicawxipaxo inc'ulal ta chinitzitzbican̈an xol camom .
50003012	Caw mach lan̈ano walnihan tato caw xatzujcha sunil huntek'an ti' wuhan maca caw tohol inxahan , wal xin caw lahbilico wuhan intohan insatajan . Ayco yin̈ wanmahan intzujnayojan huntek'an nabil win̈an yu Comam Jesucristo yet quinistzujnayojan babel .
50003013	Hex wuẍtaj , hex wanab , mach lan̈ano walnihan tato xatzujcha apno huntek'an tu' wuhan , yaja' ha' hune' chiwutehan tinan̈ caw matxa chinnatijan huntek'an inwatx'ehan yet yalan̈tocanoj ; chiwak'ni wanmahan intzujnayojan huntek'an ayco insatajan .
50003014	Hac tu' xin chu istzujcha apno wuhan , cat yak'lax hune' matan wetan , hune' bay awtebilon̈ yu Comam Dios , yuto hunxa je yeb Comam Jesucristo .
50003015	Yuxin sunilon̈ ayxa yip janma yin̈ Comam , yilal cotxumni haca' tu' , yaja' ta ay hunujex nan chu hetxumniloj , ha' Comam Dios chiyenopaxilo teyet .
50003016	Yaja' ha' hune' caw yilal , ec'ojon̈we yin̈ huntek'an tzet xatzujcha apno ju .
50003017	Hex wuẍtaj , hex wanab , ilweto hewatx'en haca' inbeybalan yeb isbeybal macta chibelwi haca'tic'a yu coyenicanojan̈ teyet .
50003018	Ay hune' tzet ti' tx'i'al elxa chiwalan teyet . Tinan̈ xin caw chinok'an chiwalnipaxtojan teyet tato caw tzetc'a ebnaj ayco ishowal yin̈ cuybanile yin̈ iscamical Comam Jesucristo yin̈ te' culus .
50003019	Huntek'an ebnaj tu' xin yilal yaben isya'tajil , cat istan̈tzelaxcaniloj , yuto han̈c'an̈e istx'ojal choche isc'ul iswatx'e' , ha' ton xin caw aycanico isdiosalo ebnaj . Caw xin chitzala ebnaj iswatx'en tzettaj caw tx'ixobal ; caw xin han̈c'an̈e tzettaj ye tu' ay yul sat yiban̈k'inal ti' ayco yin̈ isnabal .
50003020	Wal han̈on̈ ti' xin yetxa satcan̈ jehi . Lan̈an jechman yayilo Cocolomal yul satcan̈ , ha' ton Comam Jesucristo Jahawil .
50003021	Ha' Comam chihelni hune' conimanil machi yip ti' , haca' xin isc'ulch'anil isnimanil hac tu' chon̈elicoj . Yu ishelanil Comam yuxin chishel conimanil , ha' ton hune' ishelanil tu' chimunla yiban̈ sunil tzet ay yul sat yiban̈k'inal ti' .
50004001	Yuxin hex wuẍtaj hex wanab , caw xahan ayex wuhan . Caw ay wala'an chiwilicojan teyin̈ tinan̈ , caw istzalabal wanmahan heyehi , yeb xin ispajpaxo inmunilan heyehi . Caw chelahweco xin , toholojab cheyute hebeybal yin̈ Comam Jesucristo .
50004002	Chiwaltojan tet janab Evodia yeb xin janab S'intique tato caw yilal yoc ebix yin̈ ak'anc'ulal , yuto caw isnohxa isba ebix yin̈ Comam Jesucristo .
50004003	Yebpaxo xin , hach wuẍta wet munlawomal caw yijem , chink'anan tawet chaẍcolwa yin̈ ebix janab ti' , haxinwal chioc ebix yin̈ ak'anc'ulal , yuto caw colwa ebix win̈an yalnic'o Tzoti' c'ul yet colbanile xol anma ; yebpaxo juẍta Clemente caw colwa wintajan , yeb huntek'anxa ebnaj juẍtaj . Ebnaj tu' tz'ibn̈ebilxayo isbi ebnaj yul te' hum bay ayayo isbi macta ayxa isk'inal mach istan̈bal yin̈ Comam Jesucristo .
50004004	Tzalahan̈we yin̈ Comam Jesucristo Jahawil sunilbal tiempo . Chiwalnipaxojan hunelxa , ¡ tzalahan̈wej !
50004005	Caw c'ulch'anojab hec'ul yul sat sunil anma . Hanic'xan̈e tiempohal cat yul Comam .
50004006	Machojab tzet caw cheyaco yin̈ hec'ul . Halwe sunil tzet cheyoche tet Comam Dios yin̈ hetxah , k'anwe tet Comam cat xin heyak'nipaxo yuch'andiosal tet Comam .
50004007	Hac tu' xin chiyu yak'ni Comam Dios ak'anc'ulal teyet . Hune' ak'anc'ulal tu' , caw ec'bal sata hanta tzet chiyu istxumchalo yu anma . Hune' ak'anc'ulal tu' , ha' chic'uban heyanma yeb xin tzet chiec' yin̈ henabal , yuto caw hunxa heye yeb Comam Jesucristo .
50004008	Tinan̈ xin , hex wuẍtaj hex wanab , aweco henabal yin̈ sunil tzet caw t'in̈an yehi , yin̈ sunil tzet ay yelapno yul cosat , yin̈ sunil tzet caw tohol , yin̈ tzet mach isquistalil , yeb yin̈ sunil tzet caw yeli , yeb yin̈ sunil tzet chijoche jabe' , yebpaxo yin̈ sunil tzet caw c'ul yul sat Comam Dios , yeb huntek'an caw istzan yallax c'ulla tzoti' yin̈ ; ha' yin̈ huntek'an tu' cheyaco henabal .
50004009	Yijewe huntek'an cuybanile yeb chejbanile wak'an teyet , yeb huntek'an tzet heyabe walnihan , yeb tzet heyil inwatx'enan . Ta chewatx'e haca' tu' , chioc Comam Dios heyetbihoj , chiyak'nipaxo Comam ak'anc'ulal teyet .
50004010	Wal tinan̈ xin , caw chintzalahan yin̈ Comam Jesucristo Jahawil , yuto quinhenatijan heyaniti hecolwal wetan . Mach lan̈ano walnihan ta xaquinhenahuln̈etojan , ¡ machoj ! Wal xin ayinn̈etic'acojan yin̈ henabal , yaj ton̈e ton yumi machi yu hecolwa win̈an .
50004011	Wal xin , maẍtaj yu caw matzet ayinan yuxin chiwaltojan hune' ti' teyet , machoj ; wal xin k'aynajinxahan wak'ni tzalaho wanmahan yin̈ tzet ay yul ink'aban .
50004012	Wohtajan wijlenan isya'tajil , ay tiempo machi nich'ano tzet ayinan . Aypaxo tiempo caw c'ul chiec' wila'an , wohtajan wijlenan wahil , aypaxo tiempo nohnan̈etic'a inc'ulan , aypaxo tiempo ay inmelyuhan yeb ay tiempo machipaxo inmelyuhan , yaja' k'aynajinxatic'ahan yin̈ sunil .
50004013	Sunil chisje wuhan , yuto ha' Comam Jesucristo chicolwa win̈an .
50004014	Yaja' hex ti' , caw c'ul tzet chewatx'e yuto xaheyati hecolwal wetan yet ayinicojan yin̈ hune' isya'tajil ti' .
50004015	Yet welan yul ismajul Macedonia , yet wichenicojan walnic'ojan Tzoti' c'ul yet colbanile yul huntek'anxa nan con̈obal , han̈c'an̈e hex ay yul isk'ab Comam bey yul con̈ob Filipos quexcolwa win̈an . Ha' ton tu' heyak' ispajo wetan , yuto hechah colbanile yu inmunilan texol . Wal hunmajanxa ebnaj ayxaco yul isk'ab Comam yul huntek'anxa con̈ob bey tu' , matzet yak'a .
50004016	Yebpaxo yet ayinan bey con̈ob Tesal'onica , cayel oxel heyato hecolwabal wetan , yu yoc yin̈ tzet chiocnico wuhan .
50004017	Maẍn̈etaj inchahnihan hecolwabal ayco yin̈ innabalan , wal xin caw chintzalahan yuto ec'balto chiak'lax ispaj selel teyet yu Comam Dios .
50004018	Yuxin caw nimanxa tzet chinchahan teyet , caw xapalc'oni . Sunil tzet heyati wetan yinta naj Epafrodito , c'uxanxa . Caw c'ul hune' tu' yul sat Comam Dios , yuto haca' isxuk'al sam hunu xahanbal chijak' tet Comam , hac tu' issak'alil hune' hecolwabal tu' .
50004019	Ha' Comam Dios xin chiak'ni sunil tzet matzet yul hek'ab , haca'tic'a isc'ulch'anil isk'alomal ay yin̈ Comam Jesucristo .
50004020	Ayojab yelapno isbi Comam Dios Mame yin̈ sunilbal tiempo . Ha' ton Comam , Mame jin̈ cosunil . ¡ Hacojab tu' !
50004021	Chiwaltojan teyet cheyil heba yin̈ hecawil hesunil yetexxa Comam Dios bey tu' , hex hunxan̈e heye yin̈ Comam Jesucristo . Chalpaxto ebnaj juẍtaj ay inc'atan̈an ta cheyil heba yin̈ hecawil .
50004022	Chalpaxto sunil mac yetxa Comam bey ti' ta cheyil heba yin̈ hecawil , yebpaxo xin ebnaj juẍta chimunla yinta naj yahaw Roma ti' .
50004023	Yak'abayo Comam Jesucristo isc'ulch'anil isc'ul teyiban̈ hesunil .
51001001	Hanin Pablo inti'an , ischejab Comam Jesucristo wehan . Ha' Comam Dios ak'n̈e hune' inmunilti'an , yuto hac tu' el yin̈ isc'ul . Ha' hun juẍta Timoteo chi-wet-tz'ibn̈entojan hune' carta ti' teyet hex wuẍtaj hex wanab , hex yetexxa Comam Dios yeb caw yijemex tet Comam , hex ay bey yul con̈ob Colosas . Ha'ojab Comam Dios chiak'ni ak'anc'ulal yeb isc'ulch'anil isc'ul teyet hununex .
51001002	
51001003	Hunta el yet chon̈txahlihan̈ teyin̈ caw chijak'an̈ yuch'andiosal tet Comam Dios , Ismam Comam Jesucristo ,
51001004	yuto jabehan̈ isk'umal tato caw ayco heyanma yin̈ Comam Jesucristo , yeb xin tato caw xahan cheyil sunil macta ayxaco yul isk'ab Comam .
51001005	Hac tu' cheyute , yuto ayexico heyechman hune' hematan ay bey yul satcan̈ . Yettax heyaben hune' Tzoti' c'ul yet colbanile caw yel chala , hatax tu' heyichico heyanico hune' tu' yipo heyanma .
51001006	Hune' cuybanile halbilxa heyabe' , caw lan̈an ispujnacan̈ yabelaxilo yul hunun con̈ob yul sat yiban̈k'inal ti' . Caw xin ay isc'ulal chacanoj . Haca'tic'a yu texol yet heyabenilo isc'ulch'anil isc'ul Comam Dios , yeb xin heyohtan̈eloj ta caw yeli .
51001007	Ha' juẍta Epafras quexcuynicano yin̈ huntek'an tu' , caw xahancano ay naj juhan̈ yuto caw jet munlawomal cobahan̈ yeb naj . Caw yijem chiyute isba naj ismunla yin̈ tzet chal Comam Jesucristo texol .
51001008	Ha' naj halni jetan̈ tato caw xahan cheyil heba yu Comam Esp'iritu Santo .
51001009	Yuxin hayet jabenan̈ hek'umal tu' , caw mach chicobejan̈ cotxahlihan̈ teyin̈ . Chicok'annihan̈ tet Comam Dios tato caw chi'ak'lax hehelanil yeb henabal yu Comam Esp'iritu Santo , cat heyohtan̈enilo sunil tzet choche Comam teyin̈ .
51001010	Hac tu' xin chu hebeybaln̈en tzettaj chisbeybaln̈e macta yetxa Comam Dios Jahawil , yeb hewatx'en tzet choche isc'ul , yeb hewatx'en sunilal isc'ulal , yeb xin heyohtan̈enilo Comam yin̈ caw c'ul .
51001011	Caw chon̈txahlihan̈ teyin̈ , haxinwal ha' Comam chak'ni heyip helin̈ban heba yu hune' yip Comam caw aycano yelapnoj , hac tu' xin caw chexk'oji istecha sunil heyu , yeb caw ay henimanc'ulal .
51001012	Yeb xin cheyak' yuch'andiosal tet Comam Dios yin̈ caw tzalahilal , yuto xayak' Comam toholboco conabal yuxin ay joc yin̈ cochahni comajul yinta macta yetxa Comam Dios yehi , ayxaco xol sajilk'inal .
51001013	Ha' Comam coln̈ehon̈ilo yul isk'ab k'ejholo , con̈yanico yul isk'ab Comam Jesucristo , Isc'ahol caw xahan ay yu .
51001014	Ha' Comam tu' xin , coln̈ehon̈ilo yet iscam yin̈ te' culus , yak'nicano tan̈o cotx'ojal yu iscamical tu' .
51001015	Waxan̈ca mach chijilico yin̈ Comam Dios , yaj Comam Jesucristo Isc'ahol Comam Dios tu' yen̈elo Comam jet , yuto caw Diospaxo Comam Jes'us . Ha' Comam babel yeb caw aycano yip yiban̈ sunil tzet watx'ebil yu Comam Dios .
51001016	Yu Comam Jesucristo tu' , iswatx'e Comam Dios sunil tzet ay yul satcan̈ yeb sunil tzet ay yul sat yiban̈k'inal ti' ; sunil tzettaj chijilico yin̈ , yeb sunil tzettaj ye tu' mach chijilico yin̈ . Yu Comam , Isc'ahol Comam Dios xin , iswatx'e Comam Dios sunil mac ayco yahawiloj , yeb sunil mac caw ay yip , yeb sunil mac ayco iswi'ehaloj . Yu Comam Jesucristo yuxin watx'i sunil ti' .
51001017	Ayxatic'a Comam Jesucristo yalan̈to maẍto chiwatx'i sunil yul sat yiban̈k'inal ti' , yin̈ xin Comam tzaban sunil tzettaj ye tu' .
51001018	Iswi'ehal yeco Comam jin̈ cosunil ayon̈xaco yul isk'ab , yuxin isnimanil Comam jehi , ha' Comam yichebanil . Ha' Comam babel itzitzbican̈ xol anma camom , yuxin ec'bal yelapno ye Comam yiban̈ sunil .
51001019	Caw sic'lebil tz'ajan yecanico Comam Dios yin̈ Comam Jesucristo , yuto hac tu' chiyoche isc'ul Comam .
51001020	El yin̈ isc'ul Comam Dios tato yu Comam Jesucristo hunxan̈e chiyucano sunil tzettaj ye tu' yin̈ Comam , sunil tzet ay yul satcan̈ yeb tzet ay yul sat yiban̈k'inal ti' . Yuto cam Comam Jesucristo yin̈ te' culus , yel ischiq'uil Comam , hac tu' xin yu yoccano sunil yin̈ ak'anc'ulal yeb Comam Dios .
51001021	Yet payxa , hex ti' caw nahat heyehilo yin̈ Comam Dios , yu istx'ojal tzet chewatx'e , yuxin chicajtza heyanma yin̈ Comam . Yaj wal tinan̈ xin , ayexxaco yin̈ ak'anc'ulal yeb Comam yu iscamical Comam Jesucristo , yet yak'lax ec'oya' yanma yin̈ te' culus . Hac tu' yute Comam yun̈e hayet cheyeni heba yin̈ sat caw matxa nino hetx'ojal , yeb matxapaxo nich'ano hemul yuto caw yetxa Comam heyehi .
51001022	
51001023	Yaja' caw yilal helin̈ban heba yin̈ caw istoholal yin̈ hune' chabilxayto yul heyanma . Mach chepohilo heba yin̈ tzet ayxaco yipo heyanma yu istzoti'al yet colbanile xaheyabe . Ha' ton hune' istzoti'al yet colbanile tu' chihallaxic'o sunil yul sat yiban̈k'inal ti' , ha' huninan xin chejbilinan walnic'ojan .
51001024	Wal tinan̈ xin , caw chintzalahan yu hanta ch'ec'ya' wanmahan heyu , haca'ojtam lan̈an intz'ajbanan yin̈ innimanilan hantato isya'tajil mach yak'le Comam Jesucristo yin̈ isnimanil . Yak'le Comam Jesucristo isya'tajil ju han̈on̈ ayon̈xaco yul isk'ab ti' , yuxin isnimanilxa Comam je tinan̈ .
51001025	Ha' Comam an̈einicojan munil xol anma ayxaco yul isk'ab , yun̈e hewatx'ico yin̈ isc'ulal , yeb xin yun̈e inpujbanic'ojan Istzoti' Comam Dios yin̈ haca' caw yelapno yehi .
51001026	Ha' ton hune' tzet mach ohtabiloj hune' ewan ye yu Comam Dios yettax maẍto yul sat yiban̈k'inal ti' , yaja' wal tinan̈ xin xayak' Comam johtan̈elo han̈on̈ yeton̈xa ti' .
51001027	Caw el yin̈ isc'ul Comam yak'ni ohtan̈elaxo issak'alil isc'ul , hune' ewantic'a ye teyet hex mach Israeloj . Ha' hune' ewan tu' , ha' ton Comam Jesucristo ayxaco yipo heyanma . Ayco xin yipo coc'ul ta yu Comam Jesucristo yuxin chiapni coc'ulal haca' isc'ulal Comam Dios .
51001028	Yuxin ha' Comam Jesucristo caw chijalic'ojan̈ tet sunil anma cat cocuynihan̈ , cat jalnihan̈ sunil helanile tet . Yuto caw chijochehan̈ tato chitoholbico isnabal hunun anma yin̈ Comam Cristo .
51001029	Yuton hune' ti' , yuxinto caw chiwak' wanmahan incuynicantojan sunil anma yu yip Comam Jesucristo chicolwa win̈an .
51002001	Caw chiwochehan cheyohtan̈eloj tato caw lahbiloco wuhan inmunlahan heyu , yeb yu ebnaj juẍta ay yul con̈ob Laodicea . Yebpaxo yu macta ayxaco yul isk'ab Comam maẍto bay chilico win̈an huneloj .
51002002	Caw chinmunlahan yun̈e yik'ni yip heyanma , yeb yun̈e hunlahanxan̈e hexahann̈en heba hesunil . Chiwochehan caw helan chexelcanico yin̈ yet Comam Dios , yun̈e caw heyohtan̈encanilo mac hune' mach ohtabilo yet yalan̈tocanoj , ha' ton xin Comam Jesucristo .
51002003	Ha' yin̈ Comam Cristo chiilchalo sunilal isc'ulal helanilehal yeb nabale .
51002004	Chiwaltojan huntek'an ti' teyet yun̈e machi mac chexak'ni subchaho yu montebal tzoti' , yuto ay mac ti' caw helan chutecano isba .
51002005	Waxan̈ca machijinan texol , yaja' ayexico yin̈ inc'ulan , haca'ojtam ayinicojan texol . Caw chintzalahan yet chiwabenan tato caw c'ul hebeybaln̈en tzet choche isc'ul Comam , caw cheyapaxico heyanma yin̈ Comam Jesucristo .
51002006	Yuxin haca'tic'a yu hechahni Comam Jesucristo yul heyanma , hac tu' xin cheyutepaxo hebeybaln̈en tzet chal Comam .
51002007	Haca' hunu te te' caw caw yecanayto xe' yul tx'otx' , hac tu' cheyute heba yin̈ Comam Jesucristo , lin̈bawe heba heyanico heyanma yin̈ Comam haca' yu yak'laxcano hecuybanil , cat xin heyak'ni yuch'andiosal tet Comam Dios yin̈ sunilbal tiempo .
51002008	Cheyil heba xin , mach cheyak' subchaho heba tet ebnaj choche quexyak'a' subchahoj , chalni ebnaj helanile yet yul sat yiban̈k'inal ti' , yeb cuybanile maẍtaj yecoj , yuto maẍtaj yin̈ Comam Jesucristo chilo ebnaj huntek'an tu' . Wal xin han̈etic'a iscuywabal yichmam ebnaj chi-la-yala , yeb cuybanile yet yul sat yiban̈k'inal ti' .
51002009	Wal xin caw tz'ajan yecanico isc'ulal Comam Dios yin̈ Comam Jesucristo ,
51002010	yuxin caw tz'ajan yecanayo isc'ulal Comam Dios jiban̈ tinan̈ , yuto hunxa je yeb Comam Jesucristo . Ha' Comam ayco yahawilo yiban̈ huntek'an ayco yahawiloj yeb ay yip , huntek'an mach chijilico yin̈ .
51002011	Yuxin caw ayxaco circuncisi'on teyin̈ tinan̈ , yuto caw hunxa heye yeb Comam Jesucristo . Yaj maẍtaj hune' circuncis'ion chioc yin̈ conimanil chiwalan , wal xin hune' circuncisi'on chitit yin̈ Comam Jesucristo yin̈ con̈iscolni yul isk'ab istx'ojal ayco jin̈ .
51002012	Hayet yahcano ha' hewi' , caw hun yu hemujlax yeb Comam Jesucristo yul sat Comam Dios . Yebpaxo xin hun yu heyitzitzbican̈ yinta Comam , yuto caw heyayto yul heyanma yin̈ Comam Dios ak'n̈i itzitzbican̈ Comam Jesucristo .
51002013	Hayet yalan̈tocanoj , camnajexilo yul sat Comam Dios yu hetx'ojal yeb yu mach circuncidado heyehi . Yaja' tinan̈ , caw hun yu yak'nicano Comam Dios hek'inal yeb Comam Jesucristo . Yuxin yu Comam Jesucristo yuxin yak'cano tan̈o Comam Dios sunilal comul .
51002014	Ay hune' coc'as ayco jiban̈ yet yalan̈tocanoj yuto machi coyije huntek'an ley . Yaja' Comam Dios ak'ni tan̈o hune' coc'as tu' ; yilo Comam jiban̈ yuto pahlaxico Comam yin̈ te' culus yu ch'en lawuẍ .
51002015	Hayet iscam Comam Jesucristo yin̈ culus tu' xin , yak'ni ayc'ayo Comam huntek'an yahawil yeco yu naj matzwalil . Isyenicanilo Comam yin̈ sat anma tato elcano ispixan huntek'an tu' yin̈ huneln̈e . Hac tu' yu isyenilo Comam tato k'oji Comam yin̈ naj matzwalil .
51002016	Yuxin , ta choche ebnaj Israel cheyije isnabal ebnaj haca' yin̈ tzet chilolaxi , yeb yin̈ tzet chic'uxlaxi , yeb yin̈ tz'ayic caw txahul yul sat ebnaj , maca yet chipitzc'a ixahaw , maca yin̈ tz'ayic xewilal ; caw mach chechah heyabe .
51002017	Yuto sunil huntek'an tu' yecheln̈e yin̈ tzet xahul coxol , ha' isyelal yechel tu' , ha' ton Comam Jesucristo .
51002018	Mach cheyak' hamanil hecachlax hechahni hematan chak' Comam Dios , yu heyabento tzet chiyal ebnaj teyet . Chal ebnaj tu' ta caw yijem ebnaj , chiyo isba ebnaj tet ebnaj 'angel , caw comon chaco isba yin̈ tzet ye tu' mach chijilico yin̈ . Caw comonn̈etic'a chisnime winajn̈e isba ebnaj yin̈ tzettaj chiec' yin̈ isnabal .
51002019	Ha' ebnaj tu' mach hune'n̈eho ye ebnaj yeb Comam Jesucristo , Comam iswi'ehal yeco jin̈ . Ha' Comam Cristo chiak'ni jip , chon̈ishunbacano cosunil haca' hunu nimanile tzablebil isba isxijil yu istx'an̈al ; chon̈yak'ni ch'ibo Comam , yuto hac tu' chiel yin̈ isc'ul .
51002020	Walex hex ti' , camnajexxa yinta Comam Jesucristo yul sat Comam Dios , yuxin matxa ayexicto yalan̈ chejbanile yet yul sat yiban̈k'inal ti' . Yaja' ¿ tzet yin̈ yuxinto haca' to anma yet yul sat yiban̈k'inal ti' cheyute heba ? Chebeybaln̈en huntek'an cuybanile chalni haca' ti' :
51002021	" Txahul yocnico hune' ti' heyu , maca xahan heloni huntek'an ti' , maca hetzabni huntek'an ti' , " ẍi .
51002022	Wal xin huntek'an cuybanile tu' yet anman̈e yehi , niẍtejal istan̈iloj yet chiocnico ju .
51002023	Yeli huntek'an cuybanile tu' , cochantan̈e ha' yehi , yuto chala ta chijiyo coba , cat cocachni coba yin̈ej tzet ye tu' , yeb cocachni conimanil yin̈ej tzet ye tu' , yaja' mach chicolwa yin̈ janma yinilo istx'ojal chocheto conimanil .
51003001	Wal tinan̈ , yu xacon̈itzitzbican̈ yeb Comam Jesucristo yul sat Comam Dios , yuxin cosaya'welo cowatx'en tzet ye tu' yet yul satcan̈ yehi , bay tz'on̈an Comam Jesucristo yin̈ iswatx'k'ab Comam Dios yin̈ sunil yip .
51003002	Caw yilal janico conabal yin̈ tzet ay yul satcan̈ , matxahojab chijaco conabal yin̈ tzettaj ye tu' ay yul sat yiban̈k'inal ti' .
51003003	Hayet iscam Comam Jesucristo , han̈-hun-on̈ con̈campaxo yintaj , yuxin coac' k'inal yeb Comam Jesucristo caw c'uwan yu Comam Dios .
51003004	Ha' Comam Jesucristo cok'inal yecoj , yuto yet chul Comam cat julpaxo yintaj . Hac tu' chiyu istz'ajnacanilo coc'ulal haca' isc'ulal Comam .
51003005	Wal tinan̈ xin , awecano sunil beybale yet yul sat yiban̈k'inal ti' , haca' ixloj , maca winajloj , yeb sunil tzettaj caw machiswalil , yeb tzettaj istx'ojal chi-la-heyochecoj . Mach cheyaco heyanma yin̈ k'alomal , yuto hune' tu' chu yoc hediosalo selelo Comam Dios .
51003006	Mac chito watx'en huntek'an tu' , caw chitit ishowal Comam Dios yiban̈ , yuto mach chisyije yin̈ tzet chal Comam .
51003007	Sunil huntek'an ti' hewatx'e yet yalan̈tocanoj , yet ayextoco xol anma chi-la-watx'en huntek'an tu' .
51003008	Yaj wal tinan̈ xin , bejwepaxcano sunil huntek'an ti' ; ischiwa hec'ul , yeb istit hehowal , yeb henanico istx'ojal yin̈ hunuxa heyet anmahil , yeb hebuchwahi , yeb tzoti' tx'oj chielti' yul heti' .
51003009	Caw mach cheyaco lek'ti'al teyet hununex , wal xin caw matxa ayexocto yalan̈ yip hune' icham beybal ik'biltic'a heyu yeb huntek'an istx'ojal chewatx'e yet yalan̈tocanoj .
51003010	Yaja' wal tinan̈ xin , haxa hune' ac' beybale ik'bil heyu , lan̈an istoholbico henabal , yun̈e lahanxa chexelico yeb Comam Dios , Comam con̈watx'eni , cat heyohtan̈enilo Comam yin̈ caw c'ul .
51003011	Wal xin machi yoc yin̈ mac anmahil , waxan̈ca Israel maca machoj , waxan̈ca chabilxa circuncisi'on yin̈ isnimanil maca machoj . Waxan̈ca nan con̈obal , waxan̈ca xin mach cuywomoj , waxan̈ca yet isba ischuquil , maca c'amte' ; caw mach chiyoc huntek'an tu' yin̈ , ha' hune' caw yilal to yeton̈xa Comam Jesucristo cosunil , Comam ec'bal niman yelapnoj , caw xin ayco Comam yul janma .
51003012	Wal xin , caw ochebilex yu Comam Dios , saybilex yu Comam yu heyoc yuninaloj . Caw tz'ayojab hec'ul yin̈ heyet anmahil , caw c'ulch'anojab cheyute hec'ul , chewchotan̈eojab cheyute heba , machojab chexhowbi , ayojab henimanc'ulal .
51003013	Caw nimanojab cheyute hec'ul teyin̈ hununex , ak'we nimanc'ulal teyin̈ . Tato ayex cheyaco hemul teyet , haca'ojab yu yak'ni nimanc'ulal Comam Jesucristo Jahawil yin̈ sunilal comul , hacojab tu' chu heyak'nipaxo nimanc'ulal teyin̈ hununex .
51003014	Ha' hune' caw yilal yehi , xahan cheyil heyet anmahil , yuto ha' hune' coxahann̈en coba , ha' chon̈hunbanayo yin̈ isc'ulal Comam .
51003015	Ha'ojab hune' ak'anc'ulal chiyak' Comam Cristo chiijban heyanma , yuto yu hune' tu' yuxin awtebilex yu Comam Dios , yun̈e hune'xan̈e nimanile cheyucanoj . Ak'we yuch'andiosal tet Comam Dios yin̈ sunilbal tiempo .
51003016	Caw chiwochehan tato caw huneln̈e chucanico Istzoti' Comam Jesucristo yul heyanma . Yin̈ojab caw helanil checuylecanto heba , cat hecachni heba . Bitn̈ewe isbi Comam Dios yu Salmos , himnos yeb bit chipitzc'ati yul heyanma .
51003017	Sunil tzet chewatx'e yeb sunil tzet cheyalpaxoj lahanojab haca' tzet choche Comam Jesucristo . Ak'we yuch'andiosal tet Comam Dios yu Comam Jesucristo .
51003018	Hex ixale , yijewe tzet chal heyichamil , yuto caw ayexxaco yul isk'ab Comam Jesucristo .
51003019	Yebpaxo hex ichamile , xahan cheyil heyixal , mach howo cheyute heba yin̈ ebix .
51003020	Yebpaxo hex uninale , yijewe yin̈ sunil tzet chal hemam hemi' , yuto caw chitzala Comam Dios yin̈ haca' tu' .
51003021	Hex mame mi'e hex ti' , mach cheyak'tij ishowal heyuninal yin̈ isnabn̈ehal , haxinwal machi cabconcan̈ isc'ul .
51003022	Haxa hex camte' hex , yijewe yin̈ sunil tzet chal heyahawil yul sat yiban̈k'inal ti' . Machojabn̈etaj yet t'an̈anico ebnaj teyin̈ sak'al hemunlahi , yun̈e caw c'ul cheyucano yul sat ebnaj . Wal xin sunilojab heyanma chexmunlahi , xiwan̈wej yuto caw chil Comam Jesucristo tzet chewatx'e .
51003023	Sunilojab tzet chewatx'e , yin̈ sunil heyanma chewatx'eni , hacojtam ha' tet Comam bay lan̈an heyijeni , maẍtaj tet anma .
51003024	Caw johtaxa tato chiyak' Comam comatan han̈on̈ yuninalon̈xa ti' , yuto ayon̈ico cowatx'en haca' tzet choche isc'ul Comam Jesucristo , Comam Jahawil .
51003025	Wal mac chiwatx'en istx'ojal xin , chischah ispaj sunil tzet machiswalil chiswatx'e tu' tet Comam Dios . Yuxin tzet chi-la-iswatx'e hunun anma , hac tu' ispaj chiak'lax tet yu Comam Dios .
51004001	Hex yahaw munil caw c'ulojab cheyute heba , yeb watx'ewe istoholal yin̈ hec'amte' . Nawepaxtij tato chextak'wipaxo tet heyahawil ay bey yul satcan̈ .
51004002	Txahlan̈we yin̈ sunilbal tiempo , majwahan̈wej , ak'we yuch'andiosal tet Comam Dios .
51004003	Txahlan̈wepaxo jin̈an̈ haxinwal chisye Comam baytu'wal chijalic'ojan̈ Istzoti' , hune' Tzoti' ewan ye yin̈ Comam Jesucristo . Yu Istzoti' Comam tu' yuxin ayinicojan preso .
51004004	Txahlan̈wepaxoj yun̈e walnic'ojan hune' cuybanile ti' xol anma yin̈ caw haca' yelapno yehi .
51004005	Caw c'ulojab cheyute heba xol mac maẍto ayoco yul isk'ab Comam . Mach nabn̈eho chiec' hetiempo .
51004006	Hayet chextzotel tet anma , ha'ojab tzoti' caw c'ul cheyal tet , huntek'an tzoti' caw chiyoche yabe' , yeb xin tz'ajanojab cheyute hec'ul hetxumnilo ispaj isk'ambebal chiyak' teyet .
51004007	Naj juẍta T'iquico , caw xahan ay naj wuhan , caw yijemcano naj yeb caw chicolwa naj wintajan yin̈ jalnic'ojan̈ Istzoti' Comam Dios . Ha' naj chiinipaxto tzoti' teyet yin̈ hanic' wehicojan bey ti' .
51004008	Yuxin chiwatojan naj ilwal teyin̈ yun̈e yalni naj teyet hanic' jecojan̈ , cat xin quexyiptzenpaxo naj .
51004009	Chitopaxo juẍta On'esimo yetbiho naj , naj ti' caw xahan ay naj juhan̈ , caw yijem naj yin̈ tzet chal Comam Dios , heyet con̈obpaxo naj . Ha' ebnaj xin chihalni teyet tzettaj chiyu bey ti' .
51004010	Naj juẍta Aristarco ayco preso wintajan bey ti' , chiyalpaxto naj ta cheyil heba yin̈ hecawil yeb xin juẍta Marcos , naj yuẍtato isba yeb naj Bernab'e . Xaheyabe isk'umal naj Marcos ti' , tato chiapni naj quexistucle' bey tu' , chahwe naj yin̈ caw c'ul .
51004011	Chalpaxto juẍta Jes'us ta cheyil heba yin̈ hecawil , naj chiyijpaxo Justo . Han̈c'an̈e ebnaj ti' xol ebnaj Israel ayxaco yul isk'ab Comam chicolwa wintajan yin̈ walnic'ojan cuybanile yin̈ tzet chu yoc anma yul isk'ab Comam Jesucristo . Caw xin ayco ebnaj ti' yipo wanmahan .
51004012	Chalpaxto juẍta Epafras ta cheyil heba yin̈ hecawil , naj ischejab Comam Jesucristo , caw heyet con̈obpaxo naj . Ayn̈etic'aco naj istxahli teyin̈ yun̈e caw toholn̈etic'a cheyute heba , yeb xin yun̈e tz'ajan chiyij isba sunil tzet chal isc'ul Comam Dios teyin̈ .
51004013	Testigo inan yin̈ tato ayco yin̈ isc'ul juẍta Epafras teyin̈ yeb yin̈ ebnaj juẍta ay bey yul con̈ob Laodicea , yeb xin ebnaj ay yul con̈ob Hier'apolis .
51004014	Yebpaxo xin juẍta Lucas an̈lom , caw xahan ay juhan̈ , chalpaxtoj ta cheyil heba yin̈ hecawil ; hacpax tu' juẍta Demas , chalpaxtoj ta cheyil heba .
51004015	Halwe tet ebnaj juẍta yeb ebix janab ay bey con̈ob Laodicea ta chil isba . Halwepaxo tet janab Ninfas ta chil isba , yeb xin sunil macta ayxaco yul isk'ab Comam Jesucristo chiscutxba isba bey yatut janab bey tu' .
51004016	Hayet chilahwi heyawten hune' hum ti' tet ebnaj juẍta yeb ebix janab , cat xin heyanito te' illaxo bey con̈ob Laodicea . Hactic'apax tu' xin , cheyilpaxo te' chati ebnaj juẍta bey tu' .
51004017	Halwe hune' ti' tet juẍta Arquipo : " Aco hawanma hayijen hamunil ak'bil tawet yu Comam Jes'us , Jahawil , " quexchi tet naj .
51004018	Hanin Pablo inti'an , han-caw-inan chintz'ibn̈etojan ta cheyil heba yin̈ hecawil . Nawetij tato preso wehan . Yak'abayo Comam Dios issak'alil isc'ul texol bey tu' . ¡ Hacojab tu' !
52001001	Hanin Pablo inti'an , yeb juẍta Silvano yeb juẍta Timoteo , chicotz'ibn̈etojan̈ hune' carta ti' teyet hesunil hex ayexxaco yul isk'ab Comam Dios bey con̈ob Tesal'onica , hex hunxa heye yin̈ Comam Dios Mame , yeb yin̈ Comam Jesucristo . Yak'ab Comam isc'ulch'anil isc'ul yeb ak'anc'ulal teyet .
52001002	Maẍtic'a chicobejan̈ jak'nihan̈ yuch'andiosal tet Comam Dios teyin̈ hesunil , cat quexconanitijan̈ yin̈ cotxahan̈ tet Comam Dios .
52001003	Ayon̈n̈etic'acojan̈ quexconanitijan̈ yin̈ cotxahan̈ tet Comam Dios Mame yu hemunil yin̈ Comam , yu xaheyayto yul heyanma yin̈ yet Comam , cheyijenpaxo yin̈ tzet chal Comam yuto caw ayco heyanma yin̈ Comam . Cheyak'nipaxo techaho sunil isya'tajil chiay teyiban̈ , yuto caw ayco Comam Jesucristo yipo hec'ul .
52001004	Hex wuẍtaj hex wanab , caw ochebilex yu Comam Jesucristo , yeb xin johtaj tato ha' Comam Dios sic'n̈ehexcanoj .
52001005	Yet jalnihan̈ cuybanile yet colbanile teyet , maẍn̈etaj cotzoti'an̈ munlahi , to ha' hun yip Comam Esp'iritu Santo munla teyin̈ , caw xin johtajan̈ tato hune' cuybanile tu' caw yel chalcanoj . Walex hex ti' , heyohtaj tato c'ul jute cobahan̈ texol , cosaynihan̈ baytet isc'ulalo teyin̈ .
52001006	Haxa hex ti' xin quexoc tzujno yin̈ej isc'ulal coyecanojan̈ , yeb xin beybale isyecano Comam Jesucristo , hechahnicano Istzoti' Comam yin̈ caw tzalahilal chiyak' Comam Esp'iritu Santo , waxan̈ca yet hechahni tu' heyil isya'tajil yu anma .
52001007	Hac tu' yu heyenilo isc'ulal yin̈ sat sunil macta ayxaco yul isk'ab Comam ay bey yul ismajul Macedonia yeb ismajul Acaya .
52001008	Yu hune' hebeybal tu' pujnacan̈ yabelaxilo Istzoti' Comam , yaj maẍn̈etaj yul ismajul Macedonia yeb Acaya , wal xin caw sunil yulajla con̈ob ohtan̈elaxiloj tato heyayto yul heyanma yin̈ Comam Dios , yuxin matxa tzet wal jalnihan̈ tet anma yin̈ hune' tu' .
52001009	Ha' caw anma tu' chalni tzet yu cobeyc'ojan̈ texol , yeb xin ta caw c'ul yu con̈hechahnihan̈ , yeb yin̈ tzet yu hebejni hetxahli tet hetioẍ , heyoc heyijen tzet chal Comam Dios itzitz , yeb caw Dios yin̈ caw isyelal .
52001010	Chiyalpaxo anma tu' , tato caw ayco yin̈ heyanma heyechman Isc'ahol Comam Dios chitit yul satcan̈ , ha' ton Comam Jesucristo itzitzbican̈ xol camom yu yip Comam Dios . Ha' xin chon̈colni xol hune' niman isya'tajil chihul yu Comam Dios .
52002001	Hex wuẍtaj hex wanab , caw heyohtaj tato mach naban̈eho con̈beyc'ojan̈ texol .
52002002	Waxan̈ca yet yalan̈to maẍto chexcotuclehan̈ con̈bahlaxan̈ , con̈mak'laxpaxojan̈ bey yul con̈ob Filipos haca' yu heyabeni . Yaj maẍtic'a con̈xiwan̈ yuto Comam Dios colwa jin̈an̈ . Hac tu' yu copujbanic'ojan̈ Tzoti' c'ul yet colbanile texol , waxan̈ca caw howbi anma jin̈an̈ .
52002003	Han̈on̈ti'an̈ , maẍtaj tzoti' mach yelo jalan̈ yet jec'tu'an̈ , maẍtajpaxo istx'ojal nabil juhan̈ yeb mach etalo nan juhan̈ .
52002004	Wal xin Comam Dios sayn̈eon̈icojan̈ , yak'nicano Comam hune' comunilti'an̈ yin̈ jalnic'ojan̈ Tzoti' c'ul yet colbanile . Yuxinto maẍtaj tzet choche isc'ul anma chicosayic'ojan̈ , to ha' tzet choche isc'ul Comam Dios , yuto yohta Comam tzet nabil juhan̈ .
52002005	Hex ti' heyohtaj , yeb xin yohtapaxo Comam Dios tato maẍtic'a hunelo quexcomontehan̈ yu tzoti' c'ulch'an yoqui . Machipaxo tzoti' ak'ni ayo hec'ul jalan̈ yun̈e jinilojan̈ melyu teyin̈ .
52002006	Maẍtaj yu heyanico comayan̈ yuxin chon̈ec'an̈ , maca yu jallaxan̈ nime anmahil yu anma .
52002007	Waxan̈ca xin ay jipan̈ jalnihan̈ teyet tato con̈heyilan̈ yuto ischejab Comam Jesucristo jehan̈ , yaja' xin mach haco tu' jutehan̈ . Ha' jetan̈ to c'ulch'an jute coc'ulan̈ teyin̈ haca' chiyu isya'iln̈en hunu ix mi'e niẍte yunin .
52002008	Caw chexcoya'iln̈ehan̈ , yuxinto maẍn̈etaj Tzoti' c'ul yet colbanile jak'an̈ teyet , wal xin cohin cobahan̈ jak'ni camo cobahan̈ teyin̈ , yuto caw chon̈tzalahan̈ teyin̈ .
52002009	Hex wuẍtaj hex wanab , tijab yul hec'ul hanta con̈siquihan̈ comunlahan̈ , cosaynihan̈ yin̈ tzet chu yec' juhan̈ . Con̈munlahan̈ tz'ayical yeb ak'balil , yun̈e matzet chicok'anan̈ teyet yet jec'an̈ jalnoc'ojan̈ Tzoti' c'ul yet colbanile texol .
52002010	Hex cawex chu heyalni yeb xin testigo Comam Dios yin̈ tato caw c'ul jute cobahan̈ , yeb han̈c'an̈e istoholal cowatx'ehan̈ yet jec'an̈ texol hex ayexxaco yul isk'ab Comam . Machi xin hunu mac chu yalni ta tx'oj cowatx'ehan̈ texol .
52002011	Heyohtapaxoj tato caw quexjiptzehan̈ , jak'nipaxojan̈ yak'lobal hec'ul haca' chu hunu naj mame yin̈ yuninal .
52002012	Jalnipaxojan̈ teyet hununex tato c'ul cheyute heba , yuto ayexxaco yul isk'ab Comam Dios . Ha' Comam awten̈eon̈ic'o yul isk'ab yeb yu cochahni sunil isc'ulch'anil Comam .
52002013	Yu hune' tu' , chijak'an̈ yuch'andiosal tet Comam Dios , yuto yet heyaben Istzoti' Comam jalan̈ teyet , haca' caw Istzoti' Comam yu hechahnicanoj , mach haca'o comon tzoti' chal anma . Yin̈ caw yeli Istzoti' Comam Dios hune' tu' , ha' xin chimunla yul heyanma yettax hechahnicanoj .
52002014	Hex wuẍtaj hex wanab , yet yak'lax ec'oya' heyanma yu heyet con̈ob , caw lahan heyak'le yeb yuninal Comam Dios ay yul ismajul Judea , huntek'an mac yetxa Comam Jesucristo yehi , caw caj illax yu yet con̈ob Israel .
52002015	Ha' ebnaj israelita tu' potx'ni camo Comam Jesucristo , haca'tic'a yu ispotx'ni camo ebnaj ebnaj ischejab Comam Dios ec'lena yettax payat , con̈iscajnipaxojan̈ ebnaj . Caw machi nich'ano isc'ulal ebnaj tu' yul sat Comam Dios , yuto chiscaj ebnaj sunil anma .
52002016	Mach chisje ebnaj ta chijalan̈ Tzoti' yet colbanile tet anma mach Israeloj , hac tu' chiyu yah sutsun ismul ebnaj yiban̈ . Yaja' wal tinan̈ xin xahul isya'tajil yiban̈ huntek'an anma tu' yu Comam Dios .
52002017	Hex wuẍtaj hex wanab , yet jelan̈ texol hanic' tiempohal , caw ayexn̈etic'aco yul janmahan̈ , waxan̈ca xin mach chijilan̈ teyin̈ . Caw xin jacojan̈ yin̈ coc'ulan̈ cotohan̈ quexjilnojan̈ hunelxa .
52002018	¡ Caw jak'lehan̈ cotohan̈ quexjilnojan̈ ! Hanin Pablo inti'an tx'i'al el wochehan intohan quexwila'an , yaja' yayo naj matzwalil isya'tajil yuxin maẍtic'a yu cotohan̈ quexjilnojan̈ .
52002019	¿ Mac yin̈ chicawxi coc'ulan̈ ? ¿ Mac yin̈ chitzala janmahan̈ ? Wal xin hex ton ispaj comunilan̈ chiak'ni tzalahilal . Teyin̈ caw chitit cotzalahilalan̈ yul sat Comam Jesucristo yet chihuli .
52002020	Yin̈ caw yeli hex ti' ayexico cotzalahilalojan̈ , yeb ayexico comayojan̈ chiyute jabenan̈ .
52003001	Caw xin matxa chitecha juhan̈ jabenan̈ tzet heyehicoj , yuxin oc yin̈ conabalan̈ cocancanojan̈ cochuquilan̈ bey yul con̈ob Atenas .
52003002	Janitojan̈ naj juẍta Timoteo quexistucle' , naj ayco ischejabo Comam Dios yin̈ yalnic'o Tzoti' c'ul yet colbanile yin̈ Comam Jesucristo . Jatojan̈ naj quexistucle' yun̈e yanico naj yip heyanma , yeb yun̈e cam hetoholban̈enico heba yin̈ Comam .
52003003	Haxinwal machi hunojex chicabconcan̈ hec'ul yu isya'tajil chihul teyiban̈ . Wal xin heyohtaxa tato yilal yec'ya' janma yu ej isya'tajil chihul jiban̈ .
52003004	Yuxin yet jec'an̈ texol , jalcanojan̈ teyet tato yilal yul isya'tajil jiban̈ , caw xin cheyila tato hac tu' elicoj .
52003005	Caw mach chitecha wuhan wabenan hanic' heyecoj , yuxin inchejtojan naj Timoteo quexistucle' , yun̈e yilni naj hanic' yeco heyanma yin̈ Comam bey tu' . Yuto ayco yin̈ inc'ulan c'uxantaxca quexyak' subchaho naj matzwalil yin̈ej istx'ojal , yuto ta hac tu' nabn̈em con̈munlahan̈ texol chal tu' , yaj machoj .
52003006	Yaja' wal tinan̈ xabeyc'o juẍta Timoteo quexistucle' , ha' naj xin initi tzoti' tato caw hune'n̈etic'a ha' yeco heyanma yin̈ Comam Dios , yebpaxo xin ta caw xahan cheyil heba hununex . Yal naj jetan̈ tato caw chitzala hec'ul jin̈an̈ , chon̈henanitijan̈ yeb xin ta caw cheyoche con̈heyila'an̈ , hac tu' heyepaxico yin̈ coc'ulan̈ , caw chijochehan̈ quexjila'paxojan̈ .
52003007	Wal tinan̈ , hex wuẍtaj hex wanab , walca soman bisc'ulal yeb soman isya'tajil jehan̈ caw ak'lo coc'ulan̈ yet jabenan̈ tato caw hune'n̈e ha' yehico heyanma yin̈ Comam Jesucristo .
52003008	Hayet jabenan̈ tato tohol hebelwi yin̈ yet Comam caw occano janmahan̈ yin̈ tzalahilal .
52003009	Tinan̈ xin mach chitxumcha juhan̈ tzet chu jak'nihan̈ yuch'andiosal tet Comam Dios teyin̈ yu hune' icham tzalahilal chijabehan̈ heyu sata Comam Dios .
52003010	Wal xin , caw hunun tz'ayic yeb hunun ak'bal cok'annihan̈ tet Comam tato chiyak' Comam cohamanilan̈ cotohan̈ quexjilnojan̈ , yun̈e cam hech'ib yin̈ heyanico heyanma yin̈ Comam Dios .
52003011	Ha'ojab Comam Dios Mame yeb Comam Jesucristo , chicolwa jin̈an̈ yun̈e chiyu cotohan̈ quexjilnojan̈ .
52003012	Ha'ojab Comam chexak'ni ch'iboj , yeb yun̈e cam xahan cheyil heba hununex , cat hexahann̈en sunil anma , haca'tic'a isxahanil chexjilan̈ han̈on̈ti'an̈ .
52003013	Chijochepaxojan̈ tato chiyak' Comam yip heyanma , haxinwal toholn̈e chiyu hebelwi . Machojab hemul chiilchati yul sat Comam Dios Mame yet chihul Comam Jesucristo hunelxa yeb sunil macta yetxa Comam yehi .
52004001	Hex wuẍtaj hex wanab , caw haca'tic'a yu hecuywicano jintajan̈ yin̈ tzet chiyu jak'ni tzalaho isc'ul Comam Dios , caw hac tu' cheyute tinan̈ . Yuxin chijaltojan̈ cat cotak'entojan̈ teyet , hacojtam Comam Jesucristo chihalnito teyet tato chelahico heyak'ni tzalaho isc'ul Comam Dios .
52004002	Heyohtaj baytet hecuybanil ak'bil teyet juhan̈ , yu ischejbanil Comam Jesucristo .
52004003	Wal xin choche Comam Dios tato toholn̈etic'a hebeybal yul sat Comam , machojab hunu mac chiixli maca chiwinajli .
52004004	C'ulojab tzet chi'ec' yin̈ henabal , hune'n̈ehojab heyixal , ayojab yelapno ebix yul hesat .
52004005	Machojabtaj tzet choche henimanil chi'ec' yin̈ henabal , haca' chute isba anma mach ohtan̈eho Comam Dios .
52004006	Mach chu heyixn̈en yixal hunuxa heyuẍtaj , yuto ha' mac chiuten huntek'an istx'ojal tu' chiay isya'tajil yiban̈ yu Comam Dios , haca'tic'a yu jalnicanojan̈ teyet yeb haca' yu quexcocachnicanojan̈ .
52004007	Yuto maẍtaj yu cowatx'en istx'ojal yuxinto awtebilon̈ yu Comam Dios , walxinto yu copohnilo coba xol istx'ojal yuxin awtebilon̈ .
52004008	Macn̈etic'a chiyahni huntek'an cuybanile chiwalti'an , maẍtaj hunu anma lan̈an isyahni , walxinto ha' Comam Dios chisyaha , Comam ak'n̈e Comam Esp'iritu Santo jet .
52004009	Wal yin̈ hexahann̈en heba hununex mach yilalo chintz'ibn̈etojan teyet , yuto cuybilexxa yu Comam Dios hexahann̈en heba hununex .
52004010	Wohtajan tato caw xahan cheyil sunil macta ayxaco yul isk'ab Comam ay yul ismajul Macedonia , yaja' chijaltojan̈ teyet tato cam chelahico hexahann̈en heba .
52004011	Chiwaltojan teyet , aweco yin̈ heyanma heye yin̈ ak'anc'ulal , haweco hemunil yin̈ hec'ul . Munlahan̈wej , haca'tic'a jute jalnicanojan̈ teyet .
52004012	Ta cheyije haca' tu' , c'ul istzotel anma maẍto ayoco yul isk'ab Comam teyin̈ , yeb mach ya'tajo chi'ec' heyu .
52004013	Hex wuẍtaj hex wanab , chijochehan̈ tato cheyohtan̈elo tzet chiyak'le anma ayxaco yul isk'ab Comam xalecamtoj , haxinwal mach cheyik' bisc'ulal , haca' anma machi bay chicawxi isc'ul .
52004014	Haca'tic'a janayto yul janma tato cam Comam Jesucristo , yitzitzbipaxocan̈ xol camom hunelxa , hactic'apax tu' janayto yul janma tato macta ayxaco yul isk'ab yet iscami chati Comam Dios yinta Comam Jesucristo yet chul Comam hunelxa .
52004015	Yuxinto chijalan̈ hune' cuybanile yet Comam Jesucristo ti' teyet , tato han̈on̈ itzitzon̈ yet chul Comam hunelxa , mach chon̈babito sata anma xalecamtoj .
52004016	Yuto hayet ch'awi Comam Jes'us yet chak'ni chejbanile , cat yel yaw naj arc'angel , cat yok' istrompeta Comam Dios , cat istit Comam yul satcan̈ ; ha' macta ayxaco yul isk'ab Comam yet iscami ha' chiitzitzbican̈ babel .
52004017	Wal han̈on̈ ayon̈toc'o xin , chon̈ilaxcan̈ yeb anma tu' , cat jah xol moyan cochahno Comam xol jak'ek' . Hac tu' chu japni isc'atan̈ Comam yin̈ huneln̈e .
52004018	Yuxinto iptzewe heba hununex yu hune' cuybanile ti' .
52005001	Wal yin̈ tzet tiempohal yeb tzet orahil chiyu hune' tu' , hex wuẍtaj hex wanab mach yilalo walnitojan teyet .
52005002	Hex ti' heyohtaxa yin̈ tzet chu yul Comam , lahan haca' yet chihul lemna hunu naj elk'om yet ak'balil , yet tona nahul ay anma , hac tu' xin chiyu yul Comam .
52005003	Yuxin hayet chiyalni anma haca' ti' : " Wal tinan̈ ak'anc'ulal xaye sunil , " ẍi . Ha' ton tu' yet chihul lemna c'ayilal yiban̈ anma , haca' yet chiichiti isya'il isc'ul hunu ix ix , hac tu' chiyak'le anma , matxa chiyu iscolni isba .
52005004	Yaj wal hex ti' wuẍtaj wanab , matxa ayexoco xol k'ejholo , yuxin mach tona nahul ayex yet chihul lemna Comam , haca' anma tona nahul aya yet chihul lemna naj elk'om yin̈ .
52005005	Walex ti' , yetxa issajilk'inal heyehi , haca' mac chiec' tz'ayical hac tu' heyehi , yuxin matxa yeto ak'bal yeb k'ejholo heyehi .
52005006	Yuxin machojab ayoco cowayan̈ haca' huntek'an anma tu' . Wal xin majwahojon̈we yin̈ yulbal Comam , helanojab chijute coba .
52005007	Johtaj ta yet ak'balil chiway anma , yebpaxo ak'balil chiuq'ui anma .
52005008	Walon̈paxo han̈on̈ ti' yeton̈xa issajilk'inal , yuxin toholojab chijute conabal . Yilal janico janma yin̈ Comam , yebpaxo xahanojab chijil coba cosunil . Ta hac tu' chijute lahanon̈ haca' ebnaj soldado chiscol isba yu ch'en ch'en pichbilico yin̈ istxam isc'ul . Haca'ojab yehato ch'en c'owi'e yin̈ iswi' ebnaj soldado yu iscolni isba , hacojab tu' iscawxi coc'ul yin̈ cocolbanil .
52005009	Maẍtaj yu yaniti Comam Dios ishowal jiban̈ yuxinto con̈issiq'uiloj , walxinto yu cochahni hune' cocolbanil tet Comam Jesucristo .
52005010	Yuto Comam Jesucristo cam coseleloj , yuxin waxan̈ca itzitzon̈ maca camomon̈xa yet chihul Comam , hunxan̈e chijucano yeb Comam cosunil .
52005011	Yuxin iptzewe heba hununex , cat helin̈ban heba , haca'tic'a lan̈an heyuten tu' .
52005012	Hex wuẍtaj hex wanab , chijaltojan̈ teyet tato yilal heyijen tzet chal ebnaj chimunla texol bey tu' , ebnaj chexijban yin̈ yet Comam , yeb chiak'ni hecuybanil .
52005013	Nimanojab yelapno ebnaj yul hesat , xahanojab cheyil ebnaj , yuto yin̈ yet Comam chimunla ebnaj . Ehan̈we yin̈ ak'anc'ulal , machojab howal texol hununex .
52005014	Hex wuẍtaj hex wanab , chijalpaxtojan̈ teyet tato checach mac mach chisje isc'ul chimunlahi . Iptzewe mac etza chipax yintaj , colwahan̈wepaxo yin̈ mac machi yip yanma yin̈ Comam . Ayojab henimanc'ulal teyin̈ hesunil .
52005015	Cam cheyil heba , tajca chepajtze tet macta chiwatx'en istx'ojal teyin̈ , wal xin ha' heyet aweco yin̈ hec'ul hewatx'en isc'ulal teyin̈ hununex , yaj maẍn̈etaj teyin̈ , to yin̈paxo sunil anma .
52005016	Tzalahilalojabn̈etic'a heye hunun tz'ayic .
52005017	Txahlan̈we tet Comam Dios yin̈ sunilbal tiempo .
52005018	Ak'we yuch'andiosal tet Comam Dios yin̈ sunil , yuto hac tu' choche Comam teyin̈ , yuto ayxaco heyanma yin̈ Comam Jesucristo .
52005019	Mach cheyilo yip Comam Esp'iritu Santo yul heyanma .
52005020	Mach cheyah chejbanile chitit tet Comam Dios chiyal ebnaj ischejab Comam .
52005021	Caw ocan̈we hetxumu' sunil tzet chihallaxi , cat xin hec'ubancano yul heyanma baytet c'ul .
52005022	Pohwelo heba yin̈ sunil istx'ojal .
52005023	Ha'ojab Comam Dios chiak'ni ak'anc'ulal , ha' chexpohnicanilo xol istx'ojal , cat isc'uban heyanma , henabal yeb henimanil , yet chul Comam Jesucristo .
52005024	Comam con̈awteni , caw tohol Comam , masan chiyij isba sunil ti' yu Comam .
52005025	Hex wuẍtaj hex wanab , txahlan̈wepaxo jin̈an̈ han̈on̈ti'an̈ .
52005026	Halwe tet sunil ebnaj juẍtaj yeb ebix janab ta chil isba yin̈ iscawil yin̈ caw tzalahilal , yuto yetxa Comam yehi .
52005027	Ha' Comam ak'n̈e hune' inmunilti'an , yuxin chiwaltojan teyet tato cheyawte hune' te' hum ti' xol sunil ebnaj juẍtaj yeb ebix janab yetxa Comam Dios .
52005028	Ha'ojab Comam Jesucristo chianayo isc'ulch'anil isc'ul texol hesunil . ¡ Hacojab tu' !
53001001	Hanin Pablo inti'an yeb juẍta Silvano yebpaxo juẍta Timoteo chijatojan̈ hune' carta ti' teyet hex ayexxaco yul isk'ab Comam Jesucristo bey yul con̈ob Tesal'onica , hex hunxa heye yin̈ Comam Dios yeb yin̈ Comam Jesucristo .
53001002	Yak'abayo Comam Dios yeb Comam Jesucristo isc'ulch'anil isc'ul yeb ak'anc'ulal texol hesunil .
53001003	Hex wuẍtaj hex wanab , caw yilal chijak'an̈ yuch'andiosal tet Comam Dios teyin̈ , haca' caw yehi yuto hunun tz'ayic isch'ib heyanico heyanma yin̈ Comam Dios , yebpaxo xin caw ec'balto chexahann̈e heba hununex .
53001004	Yuxin caw chitzala janmahan̈ chijalnihan̈ hec'ulal xol hunun majan macta ayxaco yul isk'ab Comam Jesucristo , yuto caw niman hec'ul , cheyanipaxico heyanma yin̈ Comam Dios , waxan̈ca xin caw chextzumbelaxic'oj cat heyetalaxi .
53001005	Ha' ton ti' chihalniloj tato chil Comam yin̈ caw istoholal yin̈ tzet chielico anma , cat yalni Comam teyet tato ay heyoc yin̈ bay chioc Comam yahawiloj , yuto lan̈an heyetan heyanma tinan̈ .
53001006	Wal xin caw ha' istoholal chiswatx'e Comam Dios , yuxin yilal yanayo Comam isya'tajil yiban̈ huntek'an anma chiak'ni ec'oya' heyanma .
53001007	Hex lan̈an heyaben isya'tajil tinan̈ , chexyik'alo Comam Dios xol isya'tajil tu' jintajan̈ yet chitit Comam Jesucristo yul satcan̈ yeb ebnaj 'angel caw aycano yip . Chul Comam xol k'a k'a' yak'a' isya'tajil tet anma mach chisje yohtan̈elo Comam Dios , anma mach chiyoche yabe' istzoti'al colbanile aycano yu Comam Jesucristo .
53001008	
53001009	Chialaxcanto anma tu' yin̈ isya'tajil yin̈ huneln̈e , cat yilaxilo sata Comam Dios , hac tu' xin matxa bak'inal chiyil anma tu' isc'ulal Comam yeb yip Comam .
53001010	Hayet hune' tz'ayical yet chihul Comam tu' , caw niman yelapno ye Comam yul sat macta yetxa Comam yehi , yeb mac xayayto yul yanma yin̈ Comam . Xol mac tu' xin ayexico hex ti' , yuto heyaco heyanma yin̈ hune' tzoti' halbilcano juhan̈ .
53001011	Yuxinto caw chon̈txahlihan̈ teyin̈ , chicok'annihan̈ tet Comam Dios haxinwal caw c'ulex yul sat , ay heyoc yin̈ yawtebal Comam . Chijalnipaxojan̈ ta chak' Comam yip teyet hewatx'en sunil isc'ulal choche hec'ul , yeb yin̈ munil chewatx'e tet Comam , yuto ayco heyanma yin̈ Comam .
53001012	Hac tu' xin chialaxico ismay Comam Jesucristo heyu . Chialaxpaxico hewinajil yu isc'ulal Comam Dios yeb xin Comam Jesucristo .
53002001	Tinan̈ hex wuẍtaj hex wanab , chijaltojan̈ heyabe' tzet chu yul Comam Jesucristo , yeb yet chon̈iscutxbanicoj .
53002002	Chiwaltojan teyet machojab subutajo hexiwcan̈ , yeb henani hunuxa tzet ye tu' ta chihallax teyet tato istiempohalxa yulbal Comam Jesucristo . Waxan̈ca chihallax teyet ta ay tzet illax yin̈ haca' wayique , maca hunuxa tzoti' , maca hunu carta chiapni teyet hacojtam han̈on̈an̈ chijatojan̈ chihalni tato ayxayo istz'ayical yulbal Comam Jesucristo .
53002003	Mach cheyak' subchaho heba , yuto yet yalan̈ato maẍto chihul Comam , ay hune' tiempohal bay tzetc'a mac chipaq'uico yin̈ Comam Dios , cat isyenican̈ isba hune' naj yahawil istx'ojal . Ha' hune' naj tu' yilal yalaxto naj yin̈ isya'tajil xol k'a k'a' .
53002004	Ha' ton hune' naj tu' chiyican̈ isba cat yoc naj howal yin̈ huntek'an chihallax diosal , maca huntek'an bay chiyiyo isba anma . Chanic'to isba naj yul yatut Comam Dios cat yalni naj tato ha' naj caw dioscanoj .
53002005	¿ Tom matxa chitit hune' ti' yul hec'ul xin ? Caw walan teyet yet ayinan texol .
53002006	Yaja' heyohta mac chioc majno sata naj yun̈e mach chihul naj yalan̈to istiempohal bay halbilcano yu Comam Dios .
53002007	Wal xin , chimunla naj yahawil istx'ojal yin̈ ewantajil xol anma tinan̈ , cachanxan̈e xin chechma naj yilaxilo hune' mac mach chichahniti naj , cat yul lemna naj .
53002008	Ha' to tu' xin chisyecan̈ isba naj yahawil istx'ojal tu' , yaja' hayet chihul Comam Jesucristo yeb isk'ak'al yip cat isxuno camo Comam naj yahawil istx'ojal tu' .
53002009	Naj Yahawil Istx'ojal tu' , ha' yip naj matzwalil ayco yin̈ naj . Can̈ chute isba naj , caw ay tzet chi-la-iswatx'e naj , chic'ay isc'ul anma yilni . Chisyenipaxo naj huntek'an c'aybalc'ule yun̈e issubcha anma yu naj .
53002010	Sunil yip ej istx'ojal chimunla yu naj yahawil istx'ojal tu' , yun̈e yak'ni subchaho naj anma cat cam yetanto isba , cat istocano yin̈ isya'tajil . Yuto huntek'an anma tu' matxatic'a choche isc'ul ischab isyelal tzet chal Comam Dios , yuxin mach chischah iscolbanil tet Comam .
53002011	Yu mach chischah anma isyelal Comam Dios , yuxin ton̈e chil Comam chiak'lax somchahoto isnabal cat yanito isba xol huntek'an lek'ti'al tu' .
53002012	Hac tu' chub iscawxico ismul anma tu' yiban̈ yu machi yayto Istzoti' Comam Dios yul yanma , yu ec'na chocheto sunil istx'ojal .
53002013	Hex wuẍtaj hex wanab , caw xahan ayex yu Comam Jesucristo . Yilal jak'nihan̈ yuch'andiosal teyin̈ , yuto yet yalan̈tocanoj quexissic'nilo Comam yun̈e hecolchacano yu Comam Esp'iritu Santo , Comam quexpohnicanilo yeto Comam Dios , yeb yu heyanayto yul heyanma yin̈ isyelal .
53002014	Yu hune' tu' yuxin quexyawte Comam , yu istzoti'al colbanile con̈ec'an̈ jala'c'ojan̈ teyet yuxin ay heyoc yin̈ issak'alil ayco yin̈ Comam Jesucristo .
53002015	Yuxin hex wuẍtaj hex wanab , toholojab cheyute heba yin̈ Comam , mach chec'ayto cuybanile halbilcano teyet juhan̈ yeb cuybanile jatojan̈ teyet yul carta .
53002016	Caw xahan ayon̈ yu Comam Jesucristo , yeb yu Comam Dios Mame , ha' chiak'ni yak'lobal janma yin̈ sunilbal tiempo . Chak'nipaxo hune' isc'ulch'anil jet bay chicawxi coc'ul .
53002017	Ha'ojab Comam Dios chiak'ni yip heyanma cat quexislin̈bani , haxinwal c'ul tzet chewatx'e yul sat Comam yeb tzet cheyala .
53003001	Wal tinan̈ , hex wuẍtaj hex wanab , txahlan̈we jin̈an̈ , haxinwal yin̈ an̈e chiapni Istzoti' Comam Dios sunil baytajtu'wal , yeb yun̈e istzala isc'ul anma ischahnicanoj , haca' yu istzala hec'ul yet heyanico heba yul isk'ab Comam .
53003002	Txahlan̈wepaxo yu con̈iscolnilojan̈ Comam Dios yul isk'ab anma machiswalil yeb tx'oj isnabal , yuto mach sunilo anma chichahnayto Istzoti' Comam Dios yul yanma .
53003003	Wal Comam Dios chij isba sunil tzet chala , ha' Comam chexiptzeni , cat quexiscolni yul isk'ab istx'ojal .
53003004	Chicawxi coc'ulan̈ yin̈ Comam Dios tato ayexico heyijen sunil tzet chijalan̈ teyet , yeb ta caw chelahico heyijeni .
53003005	Ha'ojab Comam Jesucristo chicolwa teyin̈ , haxinwal cheyohtan̈e ta xahan ayex yu Comam Dios , cat xin istecha sunil isya'tajil heyu yu yip Comam Jesucristo .
53003006	Hex wuẍtaj hex wanab , yin̈ isbi Cocolomal Jesucristo chijaltojan̈ hune' chejbanile ti' teyet tato chepohilo heba yin̈ ebnaj juẍta mach chisje isc'ul munlahoj , yeb mach chisyije cuybanile halbilcano teyet juhan̈ .
53003007	Yuto heyohtaxatic'a tzet wal heyuni , haca' yebil teyet juhan̈ . Han̈on̈ti'an̈ yet ayon̈an̈ texol machi hunu tz'ayical ti' mach con̈munlahan̈ .
53003008	Heyohtaj tato mach ton̈eho con̈wa'an̈ texol , wal xin con̈munlahan̈ tz'ayical yeb ak'balil yun̈e matzet chicok'anan̈ teyet .
53003009	Waxan̈ca xin ay jipan̈ cok'annihan̈ tzet chicolohan̈ teyet , yaj con̈munlahan̈ yun̈e coyenicanojan̈ tato hac tu' cheyutepaxoj .
53003010	Yet ayon̈an̈ texol tu' , chijalnihan̈ hune' cuybanile ti' : " Mac mach chisje isc'ul chimunlahi , machojab chiwa'paxoj , " con̈chiyan̈ .
53003011	Yaj xin xajabepaxojan̈ tato ay mac texol tu' ton̈e chieq'ui , mach chimunlahi ; ton̈e chilo istiempo anma .
53003012	Ha' tet huntek'an anma tu' chijaltojan̈ yu yip Comam Jesucristo tato munlahojab yin̈ ak'anc'ulal , haxinwal ha' caw chiik'ni tzet chislo .
53003013	Hex wuẍtaj hex wanab , machojab chexsiquilo hewatx'en isc'ulal .
53003014	Tato ay mac mach chiyijen tzet chijaltojan̈ yul hune' hum ti' , ton̈eojab cheyila maca matxa xin chehunba heba yebi haxinwal chitx'ixwican̈ .
53003015	Yaj xin mach cheyaco hehowal yin̈ , wal xin cuywe yin̈ istoholal , yuto juẍtapaxo yehi .
53003016	Ha'ojab Comam yahawil ak'anc'ulal chiak'ni ak'anc'ulal teyet hesunil yin̈ sunilbal tiempo . Tzalahojab hec'ul , waxan̈ca ay bisc'ulal chiay texol . Ayojabn̈etic'aco Comam heyetbiho hesunil .
53003017	Wal hanin Pablo inti'an , han-caw-inan chintz'ibn̈etojan tato cheyil heba yin̈ hecawil . Inbihan chioc yin̈ hune' hum ti' haca' chu intz'ibn̈entojan sunilej incartahan .
53003018	Ha'ojab Comam Jesucristo chiak'ni isc'ulch'anil teyet hesunil . ¡ Hacojab tu' !
54001001	Hanin Pablo inti'an , ischejab Comam Jesucristo wehan . Ak'bil inmunilan yu Comam Dios Cocolomal , yeb yu Comam Jesucristo , Comam ayco yipo janma .
54001002	Chintz'ibn̈etojan hune' carta ti' tawet hach Timoteo . Inc'aholan hawe yin̈ Comam , yuto wuhan yuxinto hachayto isyelal yul hawanma . Yak'ab Comam Dios Mame yeb Jahawil Jesucristo isc'ulal yeb issak'alil isc'ul yeb xin ak'anc'ulal tawet .
54001003	Yet inbeyan yul ismajul Macedonia , caw ink'anan tawet tato chaẍcancano yul con̈ob Efeso yun̈e hacachni ebnaj chi'ak'ni huntek'an cuybanile maẍtaj yecoj .
54001004	Machojab chischah ebnaj juẍtaj yeb ebix janab yabe' ic'ti' mach istan̈bal yiban̈ilo ebnaj jichmam . Huntek'an tu' , caw comon tzoti' yec'baln̈e tiempo yehi , mach chicolwa jin̈ yin̈ coyijen tzet chal Comam Dios , yeb janico janma yin̈ Comam .
54001005	Ha' tzet yelapno chejbanile chiwaltoti'an , ha' coxahann̈en coba . Hune' coxahann̈en coba chitit yul janma caw saj , yeb machi nich'ano istx'ojal nabil yu .
54001006	Wal xin , ay mac texol tu' xayilo isba yin̈ huntek'an isc'ulal tu' , haxa yin̈ huntek'an issucal bay chaco isnabal .
54001007	Choche ebnaj ch'oc ebnaj cuywawomal yin̈ cuybanile aycano yu naj Mois'es , yaj mach chitxumcha yu ebnaj yin̈ tzet chala , yebpaxo yin̈ tzet chak' ebnaj iscuyu' anma , caw xin chischilba ebnaj yalni .
54001008	Johtaj tato c'ul cuybanile aycano yu naj Mois'es , yaja' ta haca' tzet choche Comam Dios yin̈ , ha' chijic'oj .
54001009	Txumweloj tato mach ak'lax chejbanile yu naj Mois'es yu iscachwa yin̈ anma c'ul chute isba ; walxinto yu iscachwa yin̈ anma man̈c'om yin̈ tzet chal Comam Dios , yeb mach caw yijemoj , yeb huntek'an machi Dios yul sat , caw mulumpaxoj , huntek'an anma machiswalil yanma , huntek'an chiyahni sunil tzet chitit bay ay Comam Dios , huntek'an chipotx'ni ismam maca ismi' , yeb sunil huntek'an anma mak'om .
54001010	Chicachwapaxo yin̈ macta ixlom yeb macta winajlom , yeb huntek'an ebnaj cheta isba yeb yet winajil , yeb mac chi'elk'anto yet anmahil , yeb xin mac lek'ti' , yeb huntek'an ton̈etic'a chawte isbi Comam Dios xol sucal tzoti' chi-la-yala , hac pax tu' xin sunil huntek'an anma chicajni cuybanile caw yel chala .
54001011	Ha' hune' cuybanile caw yel chala , ha' ton Tzoti' c'ul yet colbanile caw sak'alcanoj . Hune' yak'cano Comam Dios wetan yun̈e walnic'ojan xol anma ; caw niman yelapno Comam Dios .
54001012	Chiwak'an yuch'andiosal tet Comam Jesucristo Jahawil , yuto yak' Comam wipan , yu yijeminan chil Comam , yuxinto quinyacojan Comam yin̈ ismunil ,
54001013	waxan̈ca xin walan tzoti' tx'oj yin̈ Comam yet yalan̈tocanoj , yeb caw caj wilan Comam , yeb inbahan Comam . Yaj xin caw tz'ay isc'ul Comam Dios win̈an yuto mach wohtajojan tato machiswalil huntek'an inwatx'e'tu'an , yeb xin maẍto chinchahan Comam Jesucristo yul wanmahan .
54001014	Yak'ni Comam sunil isc'ulch'anil isc'ul wetan , yeb wanaytojan yul wanmahan yin̈ Comam , yak'nipaxo isc'ulch'anil isc'ul wetan haca' hune' chak' Comam tet mac hunxa ye yeb Comam Jesucristo .
54001015	Hune' chiwalti'an caw yelcanoj . Sunil anma yilal yanayto yul yanma tato hulic'o Comam Jesucristo yul sat yiban̈k'inal ti' yun̈e iscolnicanilo sunil anma mulum . Xol sunil huntek'an anma mulum tu' , haninti'an ec'bal mulum inan .
54001016	Yuxin tz'ay isc'ul Comam Dios win̈an . Hac tu' xin , win̈an isyelo Comam Jesucristo sunil isnimanc'ulal chiyak' tet anma mulum . Yuxinto haninan ayinicojan yechelo sunil anma chichahnayto Comam Jesucristo yul yanma yun̈e ischahnicano k'inale mach istan̈bal .
54001017	Yuxin nimanojab yelapno Comam yul cosat , jak'aweco ismay Comam Dios yin̈ sunilbal tiempo . Comam tu' machi bak'inal chicamiloj , yahawn̈etic'a yehico sunilbal tiempo mach chijil yin̈ Comam yu cosat , ha'n̈e caw Dios . ¡ Hacojab tu' !
54001018	Hach Timoteo , inc'aholan yin̈ Comam . Chiwaltojan hune' hachejbanil ti' , tato chawihti hawanma tawin̈ , hapahnito istx'ojal haca' hunu naj soldado mach chixiw yak'ni howal . Hac tu' chawute haba , c'ulojabn̈etic'a hanabal haca' yalni huntek'an ebnaj tawin̈ ; Comam Esp'iritu ak'ni yala' ebnaj . Aypaxo huntek'anxa ebnaj yu mach c'ulo chiec' yin̈ isnabal yuxinto yilo yanma ebnaj yin̈ Comam .
54001019	
54001020	Hac tu' yute isba naj Himeneo yeb naj Alejandro ; yuxin wacojan ebnaj yul isk'ab naj matzwalil yun̈e yilni ebnaj tato mach chu jalni tzoti' tx'oj yin̈ Comam Dios .
54002001	Wal tinan̈ , ha' huntek'an ti' chintak'etojan teyet , tato chek'an tet Comam Dios sunil tzet chi-la-ocnico heyu . Yilal hek'anni tet Comam , cat heyanico sunil tzet cheyoche yul isk'ab Comam , cat heyak'ni yuch'andiosal tet Comam yin̈ sunil anma ay yul sat yiban̈k'inal ti' .
54002002	Yilal cotxahli tet Comam Dios yin̈ ebnaj yahaw con̈ob yeb huntek'anxa ebnaj ayco jahawil , haxinwal mach isya'tajil chihul coxol cat jec' yin̈ ak'anc'ulal ; haxinwal chu janico janma yin̈ Comam Dios cat yec' yin̈ istoholal .
54002003	Huntek'an cotxah tu' caw c'ul , yeb caw sak'al yul sat Comam Dios , Cocolomal .
54002004	Chiyoche Comam Dios tato sunil anma chicolchahi , cat yohtan̈enilo isyelal .
54002005	Yuto hune'n̈ech'an Comam Dios aya , yebpaxo hune'n̈ech'an mac chitzotel jin̈ tet Comam , ha' ton Comam Jesucristo , Comam oc anmahil .
54002006	Yaco isba Comam Jesucristo yul isk'ab camical yun̈e istohlan ismul sunil anma . Hune' ti' isyelo isba yet yapni istiempohal .
54002007	Yuxinto ak'lax inmunilan wocan ischejabo Comam Jesucristo yun̈e inpujbanic'ojan hune' tu' , cat incuynicantojan anma mach Israeloj yin̈ isyelal , yeb yin̈ janico janma yin̈ Comam . Hune' chiwalti'an mach lek'ti'aloj , to caw yeli .
54002008	Yuxinto chiwochehan tato chitxahli ebnaj juẍta ay yul hunun con̈ob . Sajojab yanma ebnaj juẍtaj yet chiyahnican̈ isk'ab yet chitxahli . Machojab chichiwa isc'ul , machojabpaxo ishowal yin̈ hunuxa yet anmahil .
54002009	Wal ebix janab , yak'abico ebix xil isk'ap haca' caw yehi yin̈ istoholal , machojab lek'ti'o chute isba ebix yanico xil isk'ap . Machojab lolo'o chutepaxo isba ebix yanico yelawil , haca' ch'en oro maca ch'en perla , maca xilk'ape caw aycan̈ istohol .
54002010	Machojab haco' tu' chute isba ebix , walxinto ha' isc'ulal ha' chissay ebix iswatx'e' , yuto ayxaco ebix yul isk'ab Comam Dios .
54002011	Ton̈eojab tucan ebix yaben cuybanile , yijemojab xin chute isba ebix .
54002012	Mach chisje inc'ulan tato chicuywa ebix ix xol ebnaj winaj , maca xin chipalc'onpaxo ebix yiban̈ ebnaj . Wal xin ton̈ehojab chishajba istxiquin ebix yin̈ tzet chihallaxi yet ch'ak'lax cuybanile .
54002013	Yuto babel iswatx'e Comam Dios naj Ad'an , tzujanxa iswatx'enpaxo Comam ix Eva .
54002014	Maẍtaj naj Ad'an subcha yu naj matzwalil , walxinto ha' ix Eva , yayc'ay ix yin̈ man̈c'omal tet Comam Dios .
54002015	Yaja' ebix tu' , chicolcha ebix yet chilni ebix yin̈ niẍte yunin , yeb ta chaco yanma ebix yin̈ Comam , yeb ta chisxahann̈e ebix yet anmahil , yeb ta toholn̈etic'a yehico ebix yin̈ isyelal Comam Dios , yeb ta chispohilo isba ebix yin̈ istx'ojal .
54003001	Yin̈ caw yeli , ta ay hunu mac chioc ijbalomal xol yuninal Comam Dios , hune' munil tu' caw sak'alcanoj .
54003002	Yaja' ha' mac chioc ijbalomal tu' , machojab nino istx'ojal sata anma , machojab chissay hunuxa ix . Toholojab chiyute isnabal yeb isbeybal , yilal yak'ni ebnaj bay chiway anma chiec' isc'atan̈ . Helanojab ebnaj iscuywahi , yeb xin ayojab yelapno yul sat anma .
54003003	Machojab uc'um te'oj , machojab ak'om howal , yeb machojab ayco yanma yin̈ ch'en melyu . Wal xin c'ulch'anojab isc'ul yeb xin chewla winaj chute isba .
54003004	Yohtajojab yak'ni cuybanile yul yatut haxinwal yijem chielico yuninal , yeb xin chixiw yuninal tet .
54003005	Yaja' ta mach chu iscuyni naj yuninal yul yatut , maẍtic'am chu yocpaxo naj ilwal yin̈ mac ayxaco yul isk'ab Comam .
54003006	Hune' naj ch'oc ijbalomal xol yuninal Comam Dios tu' , machojabtaj hunu naj tolto chahn̈e Comam Jesucristo yul yanma , yuto ta hac tu' subuta islolo'n̈en isba naj , cat yayc'ay naj yin̈ isya'tajil haca' yu yayc'ay naj matzwalil .
54003007	Wal xin , c'ulojab isbeybal naj ijbalom tu' sata anma maẍto chaco isba yul isk'ab Comam , haxinwal machi mac chi'inilo ispixan naj , yeb mach chiayc'ay naj yul isk'ab naj matzwalil .
54003008	Hacpax tu' ebnaj chioc di'aconohal , ayojab yelapno ebnaj yul sat anma . Machojab nananta tzet chi-la-yala , machojab chiuq'ui ebnaj . Machojab ayoco yanma yin̈ yik'ni ismelyu yu lek'ti'al .
54003009	Yilal yanico yanma ebnaj yin̈ cuybanile ak'bilcano jet yu Comam Dios , hune' cuybanile chabilxayto yul janma , yeb xin sajojabn̈etic'a isnabal ebnaj .
54003010	Babel yilal yillaxi ta mach ismul ebnaj , lahwi tu' xin cat yak'lax ismunil ebnaj yin̈ di'aconohal .
54003011	Hac pax tu' xin ebix janab chioc yin̈ hune' munil ti' , c'ulojab isbeybal ebix yul sat anma . Machojab hobom tzoti' ebix . Nanojabn̈etic'a yu ebix yin̈ tzet chiswatx'e . Yijemojab chiyute isba ebix yin̈ sunil .
54003012	Ebnaj juẍta chioc di'aconohal , machojab hunoxa ix chissay ebnaj , yohtajojab ebnaj iscuywa yul yatut yeb yin̈ sunil yuninal .
54003013	Yin̈ caw yeli ebnaj di'acono c'ul chiyute isba yin̈ ismunil , chioccano iswinajil ebnaj cat yoc yip yanma ebnaj istzotel yin̈ cuybanile yin̈ Comam Jesucristo , hune' xaheyayto yul heyanma .
54003014	Ayco yin̈ inc'ulan intohan cachwilnojan yin̈ lembil , yaja' xin chintz'ibn̈etojan hune' hum ti' tawet ,
54003015	yun̈e ta chiec' tiempo wapnihan , hawohtaxa tzet chawatx'e xol yuninal Comam Dios . Han̈on̈ ti' yatut Comam Dios itzitz jehi , yuto han̈on̈ caw chijalic'o hune' cuybanile yet isyelal ti' , yeb xin han̈on̈ chijaco yip hune' cuybanile ti' yin̈ sat anma .
54003016	Yin̈ caw yeli chiwalcanojan , caw aycano yelapno ye hune' cocuybanil chi'ak'lax ti' , yuxin chiyal haca' ti' : Yaco isba Comam anmahil , yet yulic'o coxol . Haxa Comam Esp'iritu Santo yeniloj tato tohol isnabal . Ilbil Comam yu ebnaj 'angel . Hallaxic'o Istzoti' Comam xol anma nan con̈obal . Ay anma yul sat yiban̈k'inal ti' caw yaco yanma yin̈ Comam . Chahlax Comam yin̈ isc'ulch'anil yul satcan̈ , ẍi .
54004001	Yaj haban yalni Comam Esp'iritu Santo tato yet chihul islahobal tiempo , tx'i'al anma chilo isba yin̈ cuybanile bay ayco yanma , cat isto yinta huntek'an esp'iritu lek'ti'wom chiak'ni subchaho anma , yeb yin̈ cuybanile chitit yin̈ ebnaj ischejab naj matzwalil .
54004002	Chabento anma tzet chal ebnaj lek'ti'wom chal isba c'ulal . Ha' huntek'an ebnaj tu' camnajilo isnabal , matxa chiyabeto tzet chal yanma .
54004003	Huntek'an ebnaj tu' chiscach ebnaj ismohyi anma . Aypaxo huntek'an tzet chilolax ti' chiscach ebnaj islolaxi ; yaja' xin ha' Comam Dios an̈ecano tzet chilolaxi . Han̈on̈ ayon̈xaco yul isk'ab Comam ti' , yu coloni yuxin aycano yu Comam . Hayet chicoloni xin chijak' yuch'andiosal yin̈ tet Comam Dios , yuto johtaxa isyelal .
54004004	Sunil tzet watx'ebil yu Comam Dios caw c'ul , yuxin mach chu jalni ta ay huno tzet ti' machiswalil . Sunil chu coloni , cachann̈e chijak' yuch'andiosal yin̈ tet Comam yet chicoloni .
54004005	Yuto ha' Istzoti' Comam Dios chihalni ta sunil tzet iswatx'e Comam caw c'ulcanoj , yebpaxo cotxah chihalni c'ulal sunil tzet chicolo .
54004006	Tato chacuycanto ebnaj juẍtaj yeb ebix janab yin̈ huntek'an ti' , c'ulach ischejabo Comam Jesucristo chal tu' , lan̈an hach'ib yin̈ caw c'ul yin̈ tzet chu janico janma yin̈ Comam , yeb yin̈ cuybanile caw c'ul chi-tic'a-hayije .
54004007	Wal xin , mach chachah huntek'an yic'ti'al ebnaj jichmam machi nino isc'ulal chak' jet , yuto sucal tzoti'n̈e yehi . Ha'ojab yet Comam Dios chak'aytze haba yin̈ .
54004008	Yin̈ caw yeli yet chicok'aytzen coba jak'ni labanbo conimanil yin̈ hunu sajach chicolwa jin̈ , yaja' ta chicok'aytze coba yin̈ yet Comam Dios , ec'balto c'ul , yuto chak' isc'ulal jet yul sat yiban̈k'inal ti' , yeb yet ayon̈xa yul satcan̈ .
54004009	Ha' hune' chiwalti'an caw yeli , sunil anma yilal yanayto yul yanma .
54004010	Yuxin ch'ahilo coc'ul jak'ni jip comunla yin̈ yet Comam Dios , yuto ha' Comam itzitz ayco yipo janma . Ha' Comam tu' Iscolomal sunil anma , yuxin ha' mac chichahni yul yanma , chicolchahi .
54004011	Huntek'an chiwalti'an , ha' chawak' iscuyu' anma , cat hawalni tet tato chisyije .
54004012	Machojab mac chalni tato matzet hawohtaj yuto tzehachto . Wal xin toholojab chawute haba haxinwal chayelo xol ebnaj juẍtaj tato hac tu' chiyutepaxo isba . C'ulojab hatzoteli , toholojab habeybal , yebpaxo xin xahan chawil hawet anmahil , yeb hayenilo yin̈ tzet chu janayto yul janma yin̈ Comam Dios , cat hapohnilo haba yin̈ istx'ojal haca' yuninal Comam Dios .
54004013	Hayet maẍto chinapnihan , aco yin̈ hac'ul hawilni Istzoti' Comam Dios yabe' ebnaj juẍtaj yeb ebix janab . Chawiptzenpaxo ebnaj yin̈ Istzoti' Comam , cat hacuyni ebnaj yin̈ .
54004014	Caw mach chahinc'uln̈e hune' hahelanil ak'bil tawet yu Comam Dios , hune' hallaxilto yet yanayo isk'ab ebnaj anciano tawiban̈ .
54004015	Aco hawanma yin̈ sunil huntek'an chiwalti'an , haxinwal sunil mac chi'ilni tato hunun tz'ayic hawik'ni hawip yin̈ yet Comam .
54004016	Chawil haba yin̈ tzet chawu yeb xin yin̈ tzet chiyu hacuywahi . Lahico habelwi yin̈ huntek'an ti' . Tato toholn̈etic'a chawute haba yin̈ chaẍcolcha yu , cat iscolcha sunil mac chi'aben tzet chawal tu' .
54005001	Yet chachcachwa yin̈ ebnaj ichamtaxa , mach howo chu hatzotel tet ebnaj , wal xin hak'anc'ulal chaẍtzotel tet ebnaj , haca' chiyu hatzotel tet hamam .
54005002	Hac pax tu' tet ebix janab ixnamtaj , c'ulch'anojab chiyu hatzotel tet ebix , haca' chawute hatzotel tet hami' . Yebpaxo tet ebix k'opotaj , c'ulojab chiyu hatzotel tet ebix hacojtam tet hunu hawanab chaẍtzoteli . Machojab nino istx'ojal nabil hawu .
54005003	Colwahan̈ yin̈ ebix camnaxa yichamil , ebix machi bay chicawxi isc'ul .
54005004	Ta ay ebix hun ix tu' ay yunin , maca yunin yunin , ha' huntek'an tu' yet ay iscolwa yin̈ tzet chiocnico yu ebix . Yuto ebnaj uninale yilal isyijen ebnaj iscolwahi , yeb ispajtzen tet ismam maca ismi' , yuto caw c'ul hune' tu' yul sat Comam Dios , caw chitzala Comam yin̈ .
54005005	Yaj wal hunu ix hunix caw ischuquilxan̈e matxa mac yin̈ chicawxi isc'ul , cachann̈e yin̈ Comam Dios chicawxi isc'ul , yeb xin mach chisbej ix istxahli tet Comam ch'ec' tz'ayic , ch'ec' ak'bal , chu iscolwa ej yuninal Comam Dios yin̈ ix .
54005006	Yaj tato ay huno ix hunix chiec' yin̈ istx'ojal , mach chu iscolwa yuninal Comam yin̈ ix , yuto waxan̈ca itzitz isnimanil ix , yaj wal yul sat Comam Dios camom ix .
54005007	Halpax huntek'an cuybanile ti' tet ebnaj juẍtaj , yeb tet ebix janab , haxinwal machi huno istx'ojal chihallaxico yin̈ sat .
54005008	Ta ay huno juẍtaj mach chicolwa yin̈ mac ayto yu isba yebi , yeb ta hac tu' chutepaxo yul yatut , hune' mac tu' matxa chu yalni isba yuninalo Comam Dios , yeb ec'na machiswalil sata anma maẍto chichahni Istzoti' Comam yul yanma .
54005009	Ha' ix hunix bay wal iscolwa yuninal Comam Dios , ha' ix tz'ajanxa yin̈ sesenta habil yeb xin ta mach issay ix hunuxa winaj yet aytoc'o yichamil .
54005010	Yeb tato ohtabil isc'ulal iswatx'e ix yet yalan̈tocanoj , ta c'ul yu yak'ni ch'ibo ix yunin , yeb tato yak' ix bay chiway anma ec' isc'atan̈ , yeb tato istx'ah ix yoj yuninal Comam ec' isc'atan̈ , yeb xin ta colwa ix yin̈ anma ya'ta yecoj , yeb xin ta isc'ulaln̈etic'a iswatx'e ix ; ta hac tu' chu iscolwa yuninal Comam Dios yin̈ ix .
54005011	Wal ebix hunix k'opoto mach chu hawanico ebix yin̈ istxolal isbi ebix hunix , yuto ay ebix ha' tzet choche isc'ul ha' chiswatx'e , chisbejnicano ebix hune' munil yet Comam Jesucristo , yuto ha' ismohyi ebix ha' ayco yin̈ isc'ul .
54005012	Hac tu' chu iscancano ebix tx'ojal cat isman̈c'oncan̈ hune' munil chabilxa yu tu' .
54005013	Yeb istila xan̈e n̈a ch'ec' ebix choche , cat isk'ayilo ebix isahil . Maẍn̈etaj hune' tu' , wal xin chik'aypaxilo ebix halo k'umal , chanito isba ebix xol tzettaj ye tu' yeb tzoti' mach chiyoc ebix yin̈ .
54005014	Yuxinto chiwochehan tato chimohyi ebix hunix k'opoto , ayojab yunin ebix cat yoc ebix yilno yatut ; haxinwal machi bay chicawxi anma chon̈cajni yin̈ Istzoti' Comam Dios .
54005015	Chiwaltojan huntek'an ti' tawet yu ay ebix hunix ti' xameltzoto yintaj . Haxa tzet chal naj matzwalil lan̈an isyijen ebix tinan̈ .
54005016	Tato ay huno naj juẍtaj maca huno ix janab ay huno ix hunix yul yatut , yilal iscolwa yin̈ ix . Machojab chioc ix yijatzo yuninal Comam , haxinwal han̈e yin̈ ebix yin̈ caw yeli machi hunu mac bay chicawxi isc'ul , ha' bay chicolwa yuninal Comam .
54005017	Ha' ebnaj anciano c'ul yijbali yin̈ ebnaj juẍtaj , yilal niman yelapno ebnaj yul sat ebnaj juẍtaj sunil . Hactic'apax tu' ebnaj anciano chipujbanic'o Istzoti' Comam Dios , yebpaxo ebnaj chicuywa yin̈ Istzoti' Comam Dios yilal ischahni ebnaj istohol , yeb nimanojab yelapno ye ebnaj yul sat ebnaj juẍtaj .
54005018	Yuto chal Istzoti' Comam Dios haca' ti' : " Mach chub heyak'aco yet isti' no' wacax yet chixan̈wi trigo no' , " ẍiayoj . Chalnipaxoj : " Ha' ebnaj munlawom , yilal ischahni ebnaj istohol , " ẍiayoj .
54005019	Mach ton̈ehojabn̈etic'a chawabeto yin̈ tzet chal hunu mac chioc ak'oc'ule tawet yin̈ hunu naj anciano , wal xin yilal ay cawan̈ maca oxwan̈ testigo chihalni ta yeli .
54005020	Tato ay hunu naj juẍtaj maca ix janab mach chisbej yanico ismul , yilal hecachni yin̈ sat sunil yuninal Comam Dios , haxinwal chixiw sunil yuninal Comam yanico ismul .
54005021	Yin̈ sat Comam Dios yeb xin yin̈ sat Comam Jesucristo yeb xin yin̈ sat ebnaj y'angel Comam Dios , chintak'etojan huntek'an chejbanile ti' tawet tato caw yilal hayijeni . Lahanojabn̈e chawute haba yin̈ ebnaj juẍta yeb ebix janab ; machojab chawato haba yin̈ hunu maca .
54005022	Mach comono chawaco ismunil huno naj juẍta yul isk'ab yin̈ an̈e yalan̈to maẍto chawil isbeybal naj , haxataxca ch'elicoj hach hunach chawato haba yin̈ istx'ojal hune' mac tu' . Wal xin , machojab chawato haba xol tzet ye tu' machiswalil .
54005023	Chiwaltojan tawet yu hune' ya'c'ul nawn̈e chi'oc tawin̈ , mach chiyu hawuc'ni ha ha' ischuquil , wal xin c'ul ta chawuc'paxo niẍtejo te' vino an̈il .
54005024	Wal yin̈ isbeybal anma , ay mac ti' ixtan̈ jilni ismul yet yalan̈to maẍto chi'illaxi tzet chielicoj . Ay mac xin hato yet chiillaxi tzet chielicoj catto yiẍtan̈wi ismul .
54005025	Hac pax tu' ye anma chiuten isc'ulal , ixtan̈ yillaxi , yaj ay mac ti' mach ixtan̈o isc'ulal lan̈an iswatx'en tinan̈ , masantic'a chiixtan̈wiloj cat xin isyenilo isba , mach chicancano yin̈ ewantajil .
54006001	Chiwaltojan tawet yin̈ ebnaj lok'bil yu ispatr'on yu yoc chejaboj . Ayojab yelapno yahaw ebnaj tu' yul sat , haxinwal mach chibuchlax isbi Comam Dios yebpaxo xin cuybanile chijalan̈ .
54006002	Yaj tato ay huno mac ayxaco ispatr'on tu' yul isk'ab Comam Dios , machojabtaj yu tu' yuxin matxa yelapno naj yul sat , wal xin yilal isyijen naj chejab tu' tzet chal ispatr'on yuto yuẍtaxa isba iscawan̈il yin̈ Comam . Caw c'ulojab chiyu ismunla naj chejab yul isk'ab ispatr'on , yuto naj chichahni hune' munil tu' ayxaco yul isk'ab Comam , juẍtaxa yehi , yeb caw xahan ay ju . Ha' huntek'an tu' , yilal hawoc hacuyni cat hawalni tato yilal isyijelaxi .
54006003	Tato ay anma nan cuybanile chiyalic'oj , mach lahano yeb cuybanile yet Comam Jesucristo caw yel chala , yeb mach lahano yeb hune' caw tohol ak'bil cocuyu' ,
54006004	huntek'an anma tu' , caw can̈ye yalni , yaj xin caw matzet yohtaj . Huntek'an anma tu' ton̈e chiyoche isteye'co anma yin̈ tzet yelapno ye tzoti' . Ha' ton yin̈ tu' chi'ichico chichonc'ulal , yeb howal , yeb buchwal , hac tu' xin chu yoc cabc'ulal .
54006005	Maẍtic'a chisbej anma tu' yak'ni howal , caw matxatic'a c'ulu yul iswi' , matxa isyelal Istzoti' Comam Dios ayco yin̈ . Ha' hune' nabil yu anma , ha' ton yik'ni niman melyu yin̈ cuybanile chabilxa ju . Mach chahunba haba yeb huntek'an anma tu' .
54006006	Yaja' yin̈ caw yeli , niman isc'ulal chicochah yin̈ cuybanil chahbilxa ju tu' , yaj xin ta chijak' tzalaho coc'ul yin̈ tzet ay yul cok'ab .
54006007	Wal xin , matzet ik'bil ju yet copitzc'a yul sat yiban̈k'inal ti' , yeb xin matzet chijipaxto jintaj yet chon̈camtoj .
54006008	Yuxin ta ay tzet chicolo yeb xin ta ay xil cok'ap , jak'a' tzalaho coc'ul .
54006009	Yuto ha' mac choche chioc k'alomal , subuta yayc'ay yul isk'ab istx'ojal , cat yochento tzettaj ye tu' machi nino isc'ulal chiswatx'e yin̈ , cat yochenpaxto ismachiswalilal . Hac tu' chu yetaxcanto isnabal , cat isc'aycantoj .
54006010	Yuto ta chijaco janma yin̈ ch'en melyu , ha' ton xe' sunil istx'ojal . Ay ebnaj juẍta ti' yu yaco yanma yin̈ ch'en melyu yilo yanma yin̈ Comam , istitcano niman bisc'ulal yiban̈ ebnaj .
54006011	Wal hach ti' wuẍta Timoteo , yet Comam Dios hawehi . Elan̈ tet huntek'an istx'ojal tu' , ha' isc'ulal chasayiloj . K'an yip hawanma tet Comam Dios . Tohol chawute habelwi yin̈ Comam yin̈ sat anma . Xahan chawil hawet anmahil , ijle isya'tajil chi'ay tawiban̈ . Chewojab chawute haba .
54006012	Aco yin̈ hac'ul halahnico hawanico hawanma yin̈ Comam Dios , caw yachyon̈e chawuco yin̈ hune' hasabehal , ha' ton hak'inal mach istan̈bal . Yu hune' tu' , yuxin awtebilach yu Comam Dios , yeb xin caw c'ul yu hatak'wen yin̈ sat tx'i'al ebnaj tato ha' Comam Jes'us , ha' Jahawil yehicoj .
54006013	Wal tinan̈ yin̈ sat Comam Dios , chi'ak'ni isk'inal sunil tzettaj ye tu' , yeb xin yin̈ sat Comam Jesucristo , Comam halni isyelal sata naj Poncio Pilato , chiwaltojan hachejbanil .
54006014	Yilal hayijen huntek'an cuybanile ti' . Machojab nino tzet chaman̈c'o , haxinwal machi baytet yin̈ chaẍcachlaxi masanto yet chihul Comam Jesucristo hunelxa .
54006015	Wal xin chihul hune' tiempohal haca' chiyoche Comam Dios , cat yijni isba huntek'an ti' , yuto yul isk'ab Comam Dios ay sunil . Caw sak'al yet Comam , isreyal ebnaj rey ye Comam , yahawilpaxo ebnaj yahawil ye Comam .
54006016	Han̈ech'an Comam Dios machi bak'inal chicami . Ay Comam xol hune' issajilk'inal bay machi hunu mac chiyu ishitzico isc'atan̈ . Maẍto hunu mac xa'ilni yin̈ Comam , machipaxo mac chu isk'oji yilni Comam . ¡ Bitn̈elaxojab isbi Comam yu ishelanil yeb yu yip ay yin̈ sunilbal tiempo ! ¡ Hacojab tu' !
54006017	Ebnaj juẍta ay isk'alomal yul sat yiban̈k'inal ti' , hal tet ebnaj tato mach chislolo'n̈e isba ebnaj . Machojab xin chaco yanma ebnaj yin̈ isk'alomal , yuto hune' k'alomal tu' chitan̈iloj . Wal xin yak'abico yanma ebnaj yin̈ Comam Dios . Comam ch'ak'ni sunil tzettaj ye tu' jet yin̈ caw niman yu isc'ulalo jin̈ .
54006018	Hal tet ebnaj tato caw c'ul chute isc'ul ebnaj . Yak'abico ebnaj yin̈ isc'ul iswatx'en isc'ulal , colwahojab ebnaj yin̈ anma matzet aya , machojab ch'ok' ebnaj yak'ni .
54006019	Ta chisbeybaln̈e ebnaj isc'ulal , ay isk'alomal ebnaj lan̈an iscutxban satcan̈ , cat xin ischahni hune' k'inale mach istan̈bal .
54006020	Hach Timoteo , caw chawil haba yin̈ tzet abebilico yul hak'ab . Mach chawabeto huntek'an tx'oj tzoti' machi nino isc'ulal chak'a . Mach chawabepaxto huntek'an helanile maẍtaj yecoj chal ebnaj chon̈cajni yu chijalic'o isyelal .
54006021	Ebnaj oc tzujno yinta huntek'an cuybanile tu' , xaisheq'uilo isba ebnaj yin̈ isyelal . Ha'ojab Comam Dios chiak'ni ak'anc'ulal tawet . ¡ Hacojab tu' !
55001001	Hanin Pablo inti'an , ischejab Comam Jesucristo wehan , yuto hac tu' el yin̈ isc'ul Comam Dios , yu walnic'ojan hune' k'inale mach istan̈bal chiilcha yin̈ Comam Jesucristo , haca' yu yaltencano Comam Dios .
55001002	Chintz'ibn̈etojan hune' incartati'an tawet wuẍta Timoteo , caw xahan ayach wuhan , yuto inc'aholan hawe yin̈ Comam . Ha'ojab Comam Dios Mame yeb xin Comam Jesucristo chiak'ni isc'ulch'anil isc'ul yeb ak'anc'ulal tawet , cat istz'ay isc'ul tawin̈ .
55001003	Hayet chaẍinnanitijan yet chintxahlihan hunun tz'ayic yeb hunun ak'bal chiwak'an yuch'andiosal tet Comam Dios tawin̈ . Yin̈ istoholal innabalan chinmunlahan yin̈ ismunil Comam Dios , haca' yu ismunla ebnaj wichmaman yet payat .
55001004	Chinnatijan yet hawok'i yet hacancano wuhan . Chiwochehan chachwilan hunelxa yun̈e cam yahcanocan̈ tzalahilal yul wanmahan .
55001005	Chinnatijan tato yin̈ caw yeli ayco hawanma yin̈ Comam Jesucristo . Haca' hami' ixnam Loida yeb hami' Eunice , ha' babel yaco yanma yin̈ Comam , caw xin wohtajan tato hac tu' hawanipaxico hawanma yin̈ Comam .
55001006	Yuxin chiwaltojan tawet tato ayachojabn̈etic'aco hawanico yip hahelanil yak'cano Comam Dios tawet yet wanayo ink'aban yiban̈ hawi' .
55001007	Wal xin , hune' Esp'iritu xayak' Comam Dios jet , mach chiyak' xiwquilal yul janma , walxinto chak' yip janma , yeb coxahann̈en coba , yebpaxo cocachni coba yin̈ej istx'ojal .
55001008	Yuxin mach chaẍtx'ixwi hawalnic'o Istzoti' Comam Jesucristo , yeb xin mach chaẍtx'ixwipaxoj yuto ayinicojan yul preso ti' yu Istzoti' Comam . Wal xin yu hawip chak' Comam Dios yilal hachahni ej isya'tajil chihul tawiban̈ yu chawalic'o Istzoti' Comam chiak'ni colbanile .
55001009	Wal tinan̈ colbilon̈xa yu Comam , yeb awtebilon̈xa yu joccano yeto Comam . Yaj maẍtaj yu tzet chicowatx'e yuxin colbilon̈xa , machoj ; walxinto yu nabilxatic'a yu Comam yet yalan̈ato maẍto chiswatx'e Comam yul sat yiban̈k'inal ti' , yak'nipaxo isc'ulch'anil isc'ul jet yu Comam Jesucristo .
55001010	Isyelo Comam Dios isc'ulch'anil isc'ul tu' yin̈ Comam Jes'us yet yulic'o yul sat yiban̈k'inal ti' . Yak'nicano tan̈o yip hune' camical jiban̈ , yak'ni ohtan̈elaxo hune' k'inale mach istan̈bal yu cuybanile yet colbanile .
55001011	Ha' Comam Dios ak'n̈e inmunilan walnic'ojan hune' Tzoti' yet colbanile ti' , quinyanicojan ischejabo Comam Jesucristo , yeb cuywawomal xol anma mach Israeloj .
55001012	Yuxin chiwilan huntek'an isya'tajil chiay wiban̈ti'an , yaja' machi nich'ano chintx'ixwihan , yuto wohtajan mac yin̈ ayco wanmahan . Wohtapaxojan ta tzet chiwak'an isc'uba' Comam Dios , ay yip Comam isc'ubani masanto yet ch'ayilo islahobal tz'ayic .
55001013	Huntek'an cuybanile ak'bil tawet wuhan , yin̈ caw yeli yet Comam Dios yehi . Ha' huntek'an cuybanile ti' chawilto habeybaln̈eni . Tinan̈ hunxan̈e je yeb Comam Jesucristo , yuxin aco hawanma yin̈ Comam , yeb xin xahan chawil hawet anmahil .
55001014	Wal xin , yu yip Comam Esp'iritu Santo ayco jin̈ hununon̈ , yuxin caw chaya'iln̈e huntek'an cuybanile ak'bil tawet yu Comam Dios .
55001015	Hawohtaj tato sunil ebnaj ay bey yul ismajul Asia bejn̈e incanojan , xol ebnaj tu' ayco naj Figelo yeb naj Herm'ogenes .
55001016	Ha'ojab Comam Dios chianayo isc'ulal yiban̈ macta ay bey yatut juẍta Ones'iforo , yuto tx'i'al el hulic'o naj yak'a' isnimanbal inc'ulan . Waxan̈ca ayinictijan yul preso ti' yaj xin mach chitx'ixwilo naj win̈an .
55001017	Wal xin huln̈e naj yul con̈ob Roma ti' , yoc naj quinissaynihan , maẍtic'a xin isbej naj quinissaynihan masan quinilchahan yu naj .
55001018	Ha'ojab Comam Dios chiak'ni isc'ulch'anil isc'ul tet juẍta Ones'iforo tu' yin̈ islahobal tz'ayic . Hach ti' caw hawohtaj ta colwa naj jin̈ yet ayon̈ yul con̈ob Efeso .
55002001	Hach caw inc'aholti'an , caw ak' hawip hawatx'enico haba yin̈ isc'ulal isc'ul Comam Dios chiyak' jet , yuto caw hunxa je yeb Comam Jesucristo .
55002002	Huntek'an cuybanile hawabe walnic'ojan xol anma , ha' chatak'e tet ebnaj juẍtaj yijem chute isba , yeb tz'ajan chute isc'ul ebnaj iscuyni hunuxa yet anmahil .
55002003	Hach ti' xin techahojab isya'tajil hawu haca' hunu naj soldado , yuto ischejab Comam Jesucristo hawehi .
55002004	Machi hunu naj soldado ti' ayco soldadohal cat istopaxo iswatx'eno hunuxa nan munilal , yuto yilal isyijen naj tzet chal yahawil .
55002005	Hacpax tu' hunu naj chiak'ni an̈e , mach chischah naj ismatan ta mach chisyije naj yin̈ tzet chu istzujcha apno hune' matan tu' .
55002006	Haca' hunu naj tz'unum awal , yilal ismunla naj babel cat ischahni naj sat istz'unub tu' .
55002007	Aco hawanma yin̈ huntek'an cuybanile chiwalan tawet ti' , ha' xin Comam ch'ak'ni cam hatxumu' yin̈ tzet yehi .
55002008	Nati Comam Jesucristo , Comam pitzc'acan̈ xol camom , Comam tit yin̈ yuninal naj jichmam David , haca' yalni Tzoti' yet colbanile chiwalic'ojan xol anma .
55002009	Yu chiwalic'ojan hune' cuybanile ti' , yuxin chiwabehan isya'tajil . Caw xin ayinicojan preso haca' hunu mac caw xiwquilta ismul , yaj wal Ttzoti' yet colbanile xin mach ayoco preso .
55002010	Yuxin , sunil chiwak' techahojan yu ayco wanmahan yin̈ macta sic'bilxacan̈ yu Comam , yun̈e ischahni iscolbanil caw c'ulch'ancanoj , mach istan̈bal , hune' chiak'lax jet yu hunxa je yeb Comam Jesucristo .
55002011	Hune' cuybanile ti' caw yel chala : Tato xacon̈cam yeb Comam , chon̈itzitzbipaxocan̈ yeb Comam yin̈ sunilbal tiempo .
55002012	Tato chijabe isya'tajil , chon̈ocpaxo yahawilo yeb Comam . Ta chijala ta mach johtajo Comam , chiyalpaxo Comam ta mach con̈yohtajoj .
55002013	Ta mach c'ulo chijute coba , wal Comam Dios c'ul Comam , yuto mach chisman̈c'o Comam yin̈ tzet chala .
55002014	Nati huntek'an tzet chiwalti'an tet ebnaj juẍta ink'ana'an . Cam tak'ecano tet ebnaj sata Comam Dios ta mach ch'oc ebnaj isteye'le isba yin̈ej tzoti' matzet chal yelapnoj , yuto matzet c'ul chiswatx'e , ton̈e chetato isnabal macta chiabeni .
55002015	Caw hantatic'a chu hawu lahico hawec' yin̈ isc'ulal , haxinwal chitzala Comam Dios tawin̈ , haca' hunu munlawom matzet yin̈ wal istx'ixwican̈ , hune' mac ha' cuybanile caw yel chalic'oj .
55002016	Caw mach chachah hawabe huntek'an tx'ojla tzoti' chal anma , yeb tzoti' matzet c'ul chak'a , yuto ha' mac chihalni huntek'an tzoti' tu' niẍtejal isto sutsun xol istx'ojal .
55002017	Haca' hunu tx'ac chik'atoj cat yec' lebohi , hac tu' chiyu yec' lebo huntek'an tzoti' chiyal ebnaj tu' . Hac tu' yute isba naj Himeneo yeb naj Fileto .
55002018	Xaisbejcano ebnaj hune' cuybanile caw yel chala , chalni ebnaj tato xapitzc'acan̈ ej camom . Ay xin huntek'an mac ayxaco yanma yin̈ Comam chicabconcan̈ isc'ul yu tzet chal ebnaj .
55002019	Yaja' wal Istzoti' Comam Dios yak'cano jet , caw ay yip , lahan haca' hunu xe' n̈a machi nino chibili . Ayco hune' sello yin̈ chalni haca' ti' : " Yohta Comam Dios macta yetxa Comam yehi , " ẍi . Chalnipaxoj : " Macxan̈etic'a anmahil chaco isba yul isk'ab Comam Jesucristo , yilal chisbejcano sunil istx'ojal , " ẍi .
55002020	K'inalo hunu niman n̈a tinan̈ , caw tzetc'a k'uybe ayicto yul ; ay munlabal naba oro yeb naba plata ayicto yul . Aypaxo munlabal naba te'n̈e , aypaxo naba tx'otx'n̈e . Huntek'an munlabal tu' ay ec'bal yelapno ismunil , aypaxo xin comontan̈e ismunil .
55002021	Lahanon̈ haca' huntek'an munlabal tu' . Tato sunil machiswalilal chicobejcanoj , niman jelapno yul sat Comam Dios . Haxa Comam ayon̈ yet , xacon̈ocnico yu Comam yin̈ ismunil , helanon̈xa cowatx'en sunil isc'ulal .
55002022	Elan̈ tet sunil istx'ojal choche ebnaj hawet tzehal iswatx'e ; wal xin ocan̈ tzujno yinta istoholal . Cam lahico hawanico hawanma yin̈ Comam , xahan chawil hawet anmahil . Caw ayojab ak'anc'ulal yul hawanma haca' sunil macta chiawten Comam yin̈ .
55002023	Yaj mach chawabeto tzoti' machiswalil matzet chaliloj , yuto hawohtaj tato howal ch'iti huntek'an tu' .
55002024	Yuto hune' ischejab Comam Dios , mach chiyu yanito isba xol howal . Wal xin c'ul chute isba yin̈ sunil anma , helanpaxo iscuywahi , yeb xin niman chute isc'ul .
55002025	Ak'anc'ulal xin chiyu iscuywa yin̈ mac mach chischah cuybanile , yuto chalo yanico huntek'an mac tu' Comam Dios yin̈ isc'ul cat ishelni isbeybal , cat yohtan̈enilo hune' cuybanile caw yeli ,
55002026	yun̈e iscolchalo yul isk'ab naj matzwalil bay preso yeco yu naj ; chiswatx'en baytet choche isc'ul naj .
55003001	Yilal hawohtan̈eni tato yet islahobal tz'ayic caw ayej isya'tajil chihuli .
55003002	Ay anma ti' ha'n̈ech'an chisxahann̈e isba . Chanico yanma yin̈ ch'en melyu , chislolo'n̈en isba cat yinipaxocan̈ isba , cat yoc yalno tzoti' tx'oj yin̈ Comam Dios . Matxa chisyije tzet chal ismam ismi' . Matxa chiyak' yuch'andiosal yin̈ tzet chiak'lax tet , matxa tzet chalilo cuybanile yet Comam Dios yul sat .
55003003	Mach choche yet anmahil , yeb machi tz'ay isc'ul yin̈ hunuxa yet anmahil . Chisbalcan̈ tzoti' machiswalil yin̈ yet anmahil . Caw mach chu istoholban̈enico isba yin̈ isc'ulal , haca' hunu no nok' caw how hac tu' chute isba , chiscajpaxo isc'ulal .
55003004	Chipaq'uico yin̈ yet anmahil , caw mach chixiw iswatx'en istx'ojal , nohna yu tzet ye tu' matzet chaliloj . Ha' tzet ye tu' choche isnimanil ha' chiswatx'e selelo tzet choche Comam Dios .
55003005	Chiyalni ebnaj tato ayco isnabal ebnaj yin̈ Comam Dios , yaja' isbeybal ebnaj chiyeniloj ta mach ayoco Comam Dios yin̈ isnabal ebnaj . Mach chawaco haba xol huntek'an ebnaj tu' .
55003006	Yuto xol ebnaj chiwalti'an , ay ebnaj chiocto yul n̈a , cat yoc ebnaj ismonten ebix ix yun̈e issomchato iswi' , yuto machi yip isnabal ebix yu nohna yanma ebix yu istx'ojal , chisyijento ebix tzet choche isc'ul .
55003007	Huntek'an ebix tu' xin , ayn̈etic'aco ebix iscuywi , yaja' maẍtic'a chik'oji ebix istxumnilo hune' cuybanile caw c'ul .
55003008	Haca' yu iscajwa naj Janes yeb naj Jambres yin̈ naj Mois'es , hac tu' chu iscajwa huntek'an anma ti' yin̈ cuybanile yel chala . Caw etaxnalo isnabal ebnaj tu' , mach yeloj caw c'ul yeco yanma ebnaj yin̈ Comam Dios .
55003009	Wal xin machi nahatli istx'ojal ebnaj tu' , yuto chiixtan̈woti issucal ebnaj yu anma , haca' yu yixtan̈wilo ebnaj cajni naj Mois'es .
55003010	Yaja' wal hach ti' , caw tzujanach yin̈ cuybanile walcanojan , yeb sunil inbeybalan yeb innabalan . Ilbil hawu tzet wute wanico wanmahan yin̈ Comam Dios , yeb innimanc'ulalan , yebpaxo yin̈ inxahann̈enan wet anmahilal . Wak'nipaxo techahojan sunil isya'tajil .
55003011	Hawilpaxo yet yak'lax ec'oya' wanmahan , yeb yet yul isya'tajil wiban̈an . Huntek'an wak'lenan yet wec'an yul con̈ob Antioqu'ia , yeb bey con̈ob Iconio , yebpaxo bey con̈ob Listra . Yin̈ huntek'an isya'tajil wabetu'an , Comam Dios quincolnilojan xol sunil .
55003012	Yin̈ caw yeli , macn̈etic'a choche c'ul chute isbeybal yu ayco yanma yin̈ Comam Jesucristo , caw masan chabe isya'tajil yu yet anmahil .
55003013	Wal ebnaj matzwalil chute isba yeb ebnaj subcham anma tu' , ip islahnico yanito isba ebnaj xol istx'ojal , chetato ebnaj isnabal yet anmahil cat xin yetanpaxto isba ebnaj .
55003014	Yaj wal hach ti' , lahico halin̈ban haba yin̈ cuybanil cuybilxa hawu , hune' hawayto yul hawanma . Hawohtaj mac cuyn̈ehach yin̈ .
55003015	Hach ti' nich'anachto hacuyni cuybanile yet Comam Dios . Hune' cuybanile chiak'ni ishelanil hanabal , caẍyanito yin̈ colbanile yu hawayto yul hawanma yin̈ Comam Jesucristo .
55003016	Sunilal tzet ayayo yul Yum Comam Dios yalan̈ ischejbanil Comam watx'ina yu ebnaj ischejab . Caw xin ch'ocnico con̈iscuyni yin̈ isyelal cat isyenilo bay mach t'in̈ano jecoj , cat iscachwa jin̈ yin̈ cotx'ojal , yeb con̈iscuyni yin̈ sunil istoholal .
55003017	Yun̈e tz'ajan lahan chucano mac yetxa Comam Dios yehi , caw helanxa chielcanico iswatx'en sunil isc'ulal .
55004001	Yin̈ sat Comam Dios yeb yin̈ sat Comam Jesucristo , Comam chul Jahawiloj , yeb chul ilno ismul macta itzitz yeb macta camomxa , chintak'etojan
55004002	ta chawalic'o cuybanile yet Comam xol anma . Ta choche anma yabe' , maca mach choche anma yabe' , yaja' masan chawalic'oj . Ak' yohtan̈elo yin̈ istx'ojal chiswatx'e , cat xin hacachwa yin̈ . Chawiptzenpaxoj , yeb niman chawute hac'ul hacuynipaxo yin̈ cuybanile .
55004003	Yuto ay hune' tiempohal chuli bay matxa chischah yabe' anma cuybanile caw yel chala . Haxan̈e comon tzoti' choche yabe' . Yuxin hantan̈e ebnaj cuywawom chiscutxbaco anma , cat yoc cuywal yin̈ anma tu' , yaja' cachann̈e tzoti' caw choche isc'ul anma tu' chal ebnaj .
55004004	Anma tu' chismajche istxiquin yin̈ cuybanile yel chala , yin̈xan̈e xin comon ic'ti' bay chaco yanma anma tu' .
55004005	Yaja' wal hach ti' , toholojabn̈etic'a chawute hanabal , techahojab isya'tajil hawu , ec'an̈ hawala'c'o Tzoti' yet colbanile , yije hamunil tzabiloco hawu .
55004006	Yaj wal haninti'an toxa chinpotx'laxan haca' huno no nok' chioc yin̈ xahanbalil , caw cawilxa yeti istz'ayical bay chincaman .
55004007	Haca' hunu mac chioc yin̈ hunu an̈e , hac tu' yu wak'ni wanmahan inmunlahan yin̈ ismunil Comam Dios . Tinan̈ xin xaquink'ojihan inlahnihan inmunilan yin̈ caw c'ul , caw inya'iln̈ehan cuybanile bay ayco janma .
55004008	Wal tinan̈ c'uwanxa hune' sabehal chiak'lax wetan ispaj selel inmunilan . Hune' chak' Comam wetan yet chiapni istz'ayical bay chul Comam istoholaln̈etic'a chiswatx'e , cat yilni yin̈ tzet chielico anma . Maẍn̈etajinan xin chinchahan inmatanan tet Comam , to chischahpaxo sunil anma yin̈ sunil isc'ul chiechmali yin̈ yulbal Comam yet iscayelal .
55004009	Chiwochehan ta chawaco yin̈ hac'ul hawul quinhawilnojan yin̈ an̈e ,
55004010	yuto naj Demas xaquinisbejcanojan naj , xato naj bey Tesal'onica , yuto ec'bal ayco yanma naj yin̈ tzet ay yul sat yiban̈k'inal ti' . Wal juẍta Crescente xin , hata bey Galacia to naj . Walpaxo juẍta Tito xin , hata bey Dalmacia topaxo naj .
55004011	Cachanxan̈e naj Lucas ayc'o inc'atan̈an . Wal xin ec'an̈ hawik'a naj Marcos cat hawiniti naj tawintaj , yuto chiwochehan chicolwa naj wintajan yin̈ ismunil Comam Dios .
55004012	Wal naj juẍta T'iquico , xainchejtojan naj bey Efeso .
55004013	Yet chaẍtita , chawiti hune' incapahan wacanojan bey yatut juẍta Carpo , bey con̈ob Troas , yeb huntek'an inlibrohan , yeb huntek'an wuman caw yilal yehi .
55004014	Naj Alejandro , naj chac'om ch'en , tzetc'axa ismachiswalilal xaiswatx'e naj win̈an . Ha' Comam Dios chipajtzeno tet naj , haca'tic'a ismachiswalilal naj tu' .
55004015	Chawil haba tet naj , yuto caw chiscaj naj cuybanile chijalic'o ti' .
55004016	Yet wocan babel sata ebnaj yahaw yu yillaxi ta ay inmulan , caw machi hunu mac quincolnihan . Sunil ebnaj quinbejnicanojan ; machojab xin chitit ishowal Comam Dios yiban̈ ebnaj yu hune' tu' .
55004017	Yaja' wal Comam Dios colwa win̈an , yak'nipaxo wipan yun̈e yijni isba walnic'ojan cuybanile yet colbanile xol sunil anma mach Israeloj , hac tu' yu yabencantoj . Caw colwa Comam win̈an haca'tan̈e quiniscolan Comam yul isk'ab no' balam .
55004018	Ha' Comam Dios chincolnihan tet sunil ismachiswalilal , cat xin quinisc'ubanan Comam yun̈e quinyinitojan isc'atan̈ yul satcan̈ . ¡ Alaxojabico ismay Comam Dios yin̈ sunilbal tiempo ! Hacojab tu' .
55004019	Chawal tet ix janab Prisca yeb tet juẍta Aquila ta chil isba . Chawalpaxo tet yuninal juẍta Ones'iforo ta chilpaxo isba .
55004020	Wal naj juẍta Erasto wacanojan naj yul con̈ob Corinto , walpaxo juẍta Tr'ofimo yabi ay naj , yuxin wacanojan naj yul con̈ob Mileto .
55004021	Chawaco yin̈ hac'ul hatit yin̈ an̈e yalan̈to maẍto chioc ha' n̈ab . Chalto juẍta Eubulo yeb juẍta Pudente yeb juẍta Lino yeb ix janab Claudia ta chawil haba yin̈ hacawil . Yeb sunil mac ayxaco yul isk'ab Comam bey ti' chalpaxtoj ta chawil haba .
55004022	Ha'ojab Comam Jesucristo chioc hawetbihoj , cat xin yak'ni Comam isc'ulch'anil isc'ul teyet hesunil bey tu' . ¡ Hacojab tu' !
56001001	Hanin Pablo inti'an , ismunlawom Comam Dios wehan , yebpaxo ischejab Comam Jesucristo yu winitijan anma sic'bilxalo yu Comam Dios , cat yanico yanma yin̈ Comam Jesucristo , yun̈e yohtan̈enilo isyelal cuybanile chon̈inito cowatx'en tzet choche Comam Dios .
56001002	Hac ton tu' inmunilan yun̈e yanico anma tu' yin̈ isc'ul ischahni k'inale mach istan̈bal haltebilcano yu Comam Dios yettax maẍto chiwatx'icano sat yiban̈k'inal ti' ; wal xin caw mach chaco Comam lek'ti'al .
56001003	Tinan̈ xin , xa'ayilo istiempohal bay isyelo Comam Istzoti' jet . Ha' Comam Dios Cocolomal haln̈e wetan ta yilal inyijenan walnic'ojan Istzoti' .
56001004	Chintz'ibn̈etojan hune' incartati'an tawet wuẍta Tito . Yin̈ caw isyelal haca' inc'aholan hawehi , yuto haninan walan Istzoti' Comam hawabe' . Yak'ab Comam Dios yeb xin Cocolomal Jesucristo isc'ulal yeb isc'ulch'anil isc'ul tawet yebpaxo xin ak'anc'ulal .
56001005	Caẍwacanojan bey tx'otx' Creta tu' yun̈e hawatx'en sunil huntek'an ayto iswatx'i , cat hasaynicano mac chi'oc ancianohal xol ebnaj juẍtaj yul hunun con̈ob bey tu' , haca' wute walnicanojan tawet .
56001006	Ha' ebnaj chioc ancianohal tu' , c'ulojab isbeybal ebnaj haxinwal machi mac chalni tzet ye tu' yin̈ ebnaj . Machojab chissay ebnaj hunuxa ix , yeb xin ayojabico yuninal ebnaj yul isk'ab Comam Dios , machojab xin man̈comoj ; hac tu' xin machi mac chibuchwa yin̈ yuninal ebnaj tu' .
56001007	Yuto ebnaj chioc ijbalomal yin̈ yuninal Comam Dios c'ulojab isbeybal ebnaj , yuto yilomal ismunil Comam Dios ye ebnaj . Mach c'uluj ta han̈e ebnaj ay yoc yin̈ sunil tzet ye tu' , yeb machojab ishowal iswi' ebnaj . Machojab chuc'paxo ebnaj te' uq'ue , yebpaxo istzan yin̈ yak'len howal , yebpaxo yik'ni ismelyu yin̈ tzet ye tu' mach c'uloj .
56001008	Wal xin ebnaj chioc ancianohal , yilal yak'ni ebnaj bay chiway macta chiec' isc'atan̈ . Ha'n̈ehojab isc'ulal choche ebnaj iswatx'e' , toholojab isnabal ebnaj , yeb han̈ehojab istoholal chiswatx'e ebnaj . Han̈c'an̈ehojab yin̈ yet Comam Dios chaco isnabal ebnaj , yeb iscachni isnimanil ebnaj yin̈ tzet ye tu' mach c'uloj .
56001009	Yilalojab yanico isnabal ebnaj yin̈ cuybanile caw yel chala , hune' ak'bil iscuyu' . Hac tu' xin chu yiptzen ebnaj anma yu cuybanile caw yeli , cat yay isc'ul macta ayco ishowal yin̈ Istzoti' Comam Dios yu ebnaj .
56001010	Wal xin ay ebnaj mach chischah yabe' istoholal cuybanile , han̈e huntek'an tzoti' matzet chal yelapno chal ebnaj , cat yak'ni subchaho ebnaj anma , ha' ton ebnaj xin chalni ta yilal yak'lax circuncidar macta ayxaco yul isk'ab Comam .
56001011	Yilal chicachlax ebnaj tu' , yuto bajxan̈etu'wal ch'ec' ebnaj , cat yak'ni somchahoto ebnaj isnabal anma yu cuybanile maẍtaj ye chal ebnaj . Chute ebnaj haca' tu' yun̈e yik'ni ebnaj ismelyu .
56001012	Ay hune' naj ay bey Creta tu' , ay isnabal ayco xol yet con̈ob , yal naj haca' ti' : " Ha' ebnaj wet con̈obti'an , lek'ti' ebnaj , lahan ebnaj haca' hunu no nok' caw how . Isa ebnaj yebpaxo xin caw pek' iswa'i , " ẍi naj .
56001013	Yel chal naj yuxin yilal hacachni ebnaj tu' sic'lebil , haxinwal chiyaco ebnaj yin̈ yanma hune' cuybanile yel chala ,
56001014	yeb yun̈e mach chishajba istxiquin ebnaj yin̈ huntek'an ic'ti' chisnacan̈ ebnaj ah Israel , yeb xin yun̈e mach chisyijeto ebnaj tzet chal anma caw machi yelapno ye sunil isyelal yul sat .
56001015	Wal han̈on̈ sajxa ye conabal ti' , sunil tzet ye tu' c'ul yul cosat . Walpaxo mac maẍto chiyaco yanma yin̈ Comam Dios maẍto sajo ye isnabal , caw mach c'ulo sunil tzet ye tu' yul sat , yuto machiswalil tzet chiec' yin̈ isnabal ebnaj yeb yin̈ yanma ebnaj .
56001016	Chal ebnaj tato yohta ebnaj Comam Dios , yaja' tzet chiswatx'e ebnaj chiyeniloj tato mach yohtajo ebnaj Comam . Ton̈etic'a chichiwa isc'ul ebnaj , mach chisyijepaxo ebnaj tzet chal Comam . Machi hunu tzet ye tu' c'ul chiswatx'e ebnaj .
56002001	Walach hach ti' , ha' baytet lahan yalni yeb cuybanile caw tohol , ha' chawak' iscuyu' anma .
56002002	Chawal tet ebnaj juẍta ichamejxa , helanojab chute isnabal . Ayojab yelapno ebnaj yul sat anma , machojab chato isba ebnaj xol istx'ojal . Caw toholojab yeco yanma ebnaj yin̈ cuybanile caw yeli , yeb xin xahanojab chil yet anmahil . Yak'ab yip yanma ebnaj istecha ilwebal yu .
56002003	Hactic'apax tu' ebix janab ixnamejxa , c'ulojab chute isba yin̈ tzet chiswatx'e haca' chiyoche Comam Dios . Machojab halom k'umalo ebix , machojab chiuc'wipaxo te' . C'ulojab isbeybal ebix chisye tet anma .
56002004	Isyebabilo ebix janab ixnamtaxa tu' tet ebix k'opotaj yin̈ tzet chute isxahann̈en yichamil yeb isya'iln̈en yunin .
56002005	Yeb xin c'ulojab tzet chiec' yin̈ isnabal ebix . Toholojab chute isba ebix , cat xin isya'iln̈en ebix yatut . C'ulch'anojab chute isc'ul ebix yin̈ yet anmahil . Yijemojab chute isba ebix tet yichamil , hac tu' xin machi mac tx'oj istzotel yin̈ Istzoti' Comam Dios .
56002006	Iptze ebnaj juẍta tzehtaj haxinwal toholn̈etic'a isnabal ebnaj .
56002007	C'ulojab tzet chawatx'e sata ebnaj juẍtaj , cuywahan̈ yin̈ sunil hawanma , yebpaxo yin̈ ak'anc'ulal .
56002008	Ha' tzoti' c'ul ha' chawala , haxinwal mach hunu mac chu yalni tato machiswalil cuybanile chawal tu' . Hac tu' xin chitx'ixwican̈ ebnaj ayco ishowal yin̈ cuybanile tu' , yuto machi hunu tzet tz'aj yala' ebnaj tawin̈ tu' .
56002009	Halpaxo tet ebnaj munlawom , yijemojab chute isba ebnaj tet ispatr'on , c'ulch'anojab chute isc'ul ebnaj . Machojab chistak'we ebnaj isti' ebnaj ispatr'on .
56002010	Machojab ch'elk'an ebnaj yin̈ ispatr'on . Toholojab chiyute isba ebnaj , hac tu' chu isyenilo ebnaj tet anma tato caw c'ul cuybanile yet Comam Dios Cocolomal .
56002011	Yuto Comam Dios xaisyelo isc'ulch'anil isc'ul jet , ha' ton ik'n̈e iscolbanil anma ay yul sat yiban̈k'inal ti' .
56002012	Ha' isc'ulch'anil Comam Dios tu' , ak'ni conabaloj tato caw yilal cobejnicano sunil tzet machiswalil , yeb sunil tzet mach c'ulo chijocheco yul sat yiban̈k'inal ti' . Haxa yin̈ istoholal conabal chon̈eq'ui , yeb cowatx'en istoholal , yeb yanico janma yin̈ Comam Dios .
56002013	Jechmawe hune' tzet caw nanxa yoc isc'ulal ayco yipo coc'ul , hune' tz'ayic caw c'ulch'an bay chisyecan̈ isba Cocolomal , ha' ton Comam Jesucristo , coDiosal caw helan .
56002014	Ha' Comam tu' yak' camo isba coseleloj con̈iscolnilo yin̈ istx'ojal yul sat yiban̈k'inal ti' . Con̈issajn̈e Comam yin̈ comul yun̈e joc iscon̈oboj , yun̈e haxan̈e isc'ulal chijoche cowatx'e' .
56002015	Ha' hune' ti' , yilal hawak'ni iscuyu' macta ayxaco yul isk'ab Comam , chawanico yip yanma . Tato ay ebnaj machiswalil chute isba , sunil hawanma chacachni . Ha'ojab isc'ulal chawatx'e haxinwal machi mac chiinilo hapixan .
56003001	Chanati tet ebnaj juẍtaj , isyije'ab ebnaj yin̈ tzet chal naj jahaw , yebpaxo tet ebnaj yahawil con̈ob . Yijemojab chute isba ebnaj , hinanojab ebnaj iswatx'en isc'ulal .
56003002	Yeb xin machojab tx'ojo istzotel ebnaj yin̈ hunu maca , machojab ak'om howal ebnaj , c'ulch'anojab chiyute isc'ul ebnaj , chewchotan̈eojab chute yanma ebnaj yin̈ yet anmahil .
56003003	Yuto hayet yalan̈tocanoj ha' hunon̈ ayon̈ico yin̈ issucal , man̈c'omon̈ yin̈ tzet chal Comam Dios , yeb c'aynajon̈toj , ayon̈ico yalan̈ yec'najil janma yebpaxo tzet choche conimanil . Han̈etic'a istx'ojal cowatx'e yeb ischiwa coc'ul jin̈ hununon̈ . Con̈yahlaxi , coyahnipaxo jet anmahil .
56003004	Haxa yet isyeni Comam Dios Cocolomal isc'ulch'anil isc'ul , yeb hanta isxahanil ay sunil anma ,
56003005	hac tu' yu con̈iscolni Comam . Maẍtaj yu isc'ulal cowatx'e yuxin con̈iscol Comam , machoj , to yu tz'ay isc'ul Comam jin̈ . Con̈istx'ah Comam yin̈ comachiswalilal , ha' chaliloj tato con̈itzitzbican̈ yin̈ iscayelal yet yak'ni Comam Esp'iritu Santo k'inale ac'to jet .
56003006	Yu Cocolomal Jesucristo xin , yak' Comam Dios Comam Esp'iritu Santo jet yin̈ isyaxilal .
56003007	C'ulon̈xa yul sat Comam , yaj yu isc'ulch'anil isc'ul , yuxin yak' Comam cok'inal ayn̈etic'a yin̈ huneln̈e , hune' ayco yipo janma .
56003008	Huntek'an cuybanile ti' caw yeli , yuxin chiwochehan tato maẍtic'a chabej hawalni , haxinwal ha' mac chiyaco yanma yin̈ Comam Dios , chiyaco yin̈ isc'ul iswatx'en tzet caw c'ul . Huntek'an cuybanile ti' caw c'ul , caw chicolwa jin̈ cosunil .
56003009	Yaja' mach chawaco haba xol ebnaj chi-la-isteyele isba yin̈ sucal tzoti' , yeb ebnaj chiichenti istzoti'al tzet yelapno ye ebnaj ichmame . Mach chawapaxico haba xol ebnaj comon chi-la-yak'le howal , yeb chi-la-isteyele isba yin̈ isley naj Mois'es . Matzet chal yelapno huntek'an tu' , matzet chik' ebnaj yin̈ .
56003010	Ta ay mac chal pohnoto yuninal Comam Dios yu cuybanile mach yeloj , chachcachwa yin̈ hunel maca cayel , yaj ta mach chabe tzet chawala , chawilo texol .
56003011	Ha' mac chiwatx'en haca' tu' , hawohtaj tato xayetato isba , ha'tic'a ismul chiswatx'e tu' , ha' chianico yin̈ isya'tajil .
56003012	Hayet chinchejnitojan juẍta Artemas maca yuẍta T'iquico tac'atan̈ , chawaco yin̈ hac'ul hato bey con̈ob Nic'opolis quinhawila'an , yuto chiwochehan ta ha' bey tu' ayinan yet chiec' n̈abil .
56003013	Hantatic'a chu hawu chaẍcolwa yin̈ juẍta licenciado Zenas yeb juẍta Apolos islahni isbel , yun̈e mach chitan̈ayo tzet chiocnico yu ebnaj .
56003014	Hac tu' xin chik'ayilo ebnaj juẍta tu' iswatx'en isc'ulal , haxinwal yet ay tzet ch'ocnicoj yohtaxa ebnaj iscolwahi , hac tu' xin ay ismunil ebnaj yul sat Comam Dios .
56003015	Sunil ebnaj juẍta ayc'o inc'atan̈an bey ti' , chalto ebnaj ta cheyil heba yin̈ hecawil . Chawal tet sunil ebnaj ayxaco yul isk'ab Comam bey tu' ta chil isba ebnaj . Yak'abayo Comam Dios isc'ulch'anil isc'ul teyiban̈ bey tu' . ¡ Hacojab tu' !
57001001	Hanin Pablo inti'an , ayinicojan preso yu walnic'ojan Istzoti' Comam Jesucristo . Haninan yeb juẍta Timoteo chicotz'ibn̈etojan̈ hune' carta ti' tawet wuẍta Filem'on ; xahan ayach juhan̈ , jetbipaxo coba yin̈ ismunil Comam Dios .
57001002	Chicotz'ibn̈epaxtojan̈ tet ix janab Apia , yebpaxo tet naj juẍta Arquipo , naj caw colwa jin̈an̈ yin̈ ismunil Comam Dios , yeb tet sunil mac ayxaco yul isk'ab Comam Dios chiscutxba isba bey hawatut .
57001003	Ha'ojab Comam Dios Mame , yeb Comam Jesucristo Jahawil chiak'ni isc'ulch'anil isc'ul , yeb ak'anc'ulal teyet .
57001004	Yet chintxahlihan tet Comam Dios hunta el , chaẍinnatijan , chiwak'nihan yuch'andiosal tawin̈ tet Comam .
57001005	Yuto xawabehan tato caw xahan chawil macta yetxa Comam yehi , yeb ta caw ayco hawanma yin̈ Comam Jes'us .
57001006	Caw chink'anan tet Comam Dios ta ha' anma xayaco isba yul isk'ab Comam Jesucristo , yu chila ta ayco hawanma yin̈ Comam Dios , caw chistxumiloj tato han̈c'an̈e Comam Jesucristo chiak'ni isc'ulal jet .
57001007	Wuẍtaj , caw chintzalahan yeb xin caw chiyik' yip wanmahan yu isc'ulch'anil hac'ul , yuto hawu yuxin xaischah macta yetxa Comam Dios yak'lobal yanma .
57001008	Haninti'an ischejab Comam Jesucristo wehan , yuxin chu walnihan tawet baytet caw yilal hawatx'eni .
57001009	Yaja' haca' chu yay cosat cok'anni hunu tzet ye tu' , hac tu' chu walnitojan tawet , yuto caw xahan ayach wuhan . Hanin Pablo inti'an icham inxahan , caw xin ayinicojan preso yu chiwalic'ojan Istzoti' Comam Jesucristo .
57001010	Caw chinocan ink'ana'an tawet yin̈ naj On'esimo , naj ti' haca'tan̈e inc'aholan ye naj , yuto ischah naj Comam Jesucristo yul yanma yet ayinicojan preso ti' .
57001011	Naj On'esimo ti' , haca' hunu chejab caw matzet chiocnicoj , hac tu' ye naj hawu yet yalan̈tocanoj , yaja' wal tinan̈ xin caw chiocnoco naj hawu , haca' yu yocnico naj wuhan bey ti' .
57001012	Wal tinan̈ chiwatojan naj tac'atan̈ hunelxa , c'ul chu hachahni naj , haca'ojtam haninan chinhachahan .
57001013	Wochebalan chicancano naj inc'atan̈an yu inchejnihan naj , ha'ojtam xin hach chachinchejan selelo naj yulbal ayinictijan yul preso ti' yu Tzoti' c'ul yet colbanile .
57001014	Yaja' mach chisje inc'ulan inwatx'ehan hunu tzet ye tu' yalan̈to maẍto chiwabehan tzet chawute hawalni , haxinwal hune' chink'anan tawet ti' machojab lan̈biloj , wal xin yin̈ojab hawanma chitita .
57001015	Naj On'esimo ti' , el naj hanic' tiempohal tac'atan̈ , yaja' yun̈e ismeltzo naj tac'atan̈ yin̈ huneln̈e .
57001016	Yaja' matxa haca'o hunu chejab chuco naj , wal xin caw nimanojab yelapno naj yul hasat , haca' hunu juẍta caw ochebil ju . Walinan caw xahan ay naj wuhan bey ti' , walachpaxo xin , ec'nahojab xahan chawil naj . Machn̈eojabtaj yu jet anmahil naj yuxin xahan chawil naj , walxinto yu juẍtaxa naj yin̈ Comam Jesucristo .
57001017	Yuxin ta caw juẍtaxa coba yin̈ Comam chawabe , chah naj hacojtam haninan chinapnihan tac'atan̈ .
57001018	Tato ay hunu istx'ojal iswatx'e naj tawin̈ , maca ta ay isc'as naj tawet , teye wetan .
57001019	Hanin Pablo inti'an han-caw-inan chintz'ibn̈etojan , tato ay isc'as naj tawet haninan chintohlahan , waxan̈ca xin chinnatijan tawet tato aypaxo hac'as wetan , yuto haninan walan Istzoti' Comam Jesucristo tawet yet hachahni Comam yul hawanma .
57001020	Hach wuẍtaj yije tzet chink'anan tawet ti' , yuto yuninalxa Comam Dios hawehi . Ak' yak'lobal wanmahan , yuto juẍtaxa coba yin̈ Comam Jesucristo .
57001021	Chintz'ibn̈etojan huntek'an ti' tawet yuto wohtajan tato caw yijemach , caw wohtapaxojan tato ec'balto tzet chayije yiban̈ tzet chiwaltoti'an .
57001022	Chiwalnipaxtojan tawet , chasay nino bay chinehan yet chinapnihan texol . Caw xin chiwacojan yipo wanmahan ta yu chextxahli win̈an tet Comam Dios , chiel yin̈ isc'ul Comam intohan quexwilnojan .
57001023	Chalto naj juẍta Epafras ta chawil haba bey tu' , ayco naj preso wintajan bey ti' yu yalnipaxic'o naj Istzoti' Comam Jesucristo .
57001024	Chalpaxto juẍta Marcos , juẍta Aristarco , juẍta Demas yeb juẍta Lucas ta cheyil heba bey tu' ; ebnaj ti' wet munlawomalan yin̈ ismunil Comam Dios .
57001025	Ha'ojab Comam Jesucristo Jahawil chianayo isc'ulch'anil isc'ul teyiban̈ bey tu' .
58001001	Yet yalan̈tocanoj tx'i'al el yeb nanantan̈e yu istzotel Comam Dios tet ebnaj jichmam yu ebnaj ischejab Comam .
58001002	Yaja' wal yin̈ islahobal tiempo ti' tzotel Comam Dios jet yu Isc'ahol , ha' xin yul isk'ab Isc'ahol tu' yacanico sunil tzettaj ye tu' ; yuto yu Isc'ahol tu' yuxin iswatx'e Comam sunil tzet ay yul sat yiban̈k'inal ti' .
58001003	Ha' Isc'ahol Comam tu' chiyenilo isk'ak'al yip Comam Dios yeb yechel Comam yehi . Ha' xin yip Istzoti' Isc'ahol tu' ik'n̈e sunil tzettaj ay yul sat yiban̈k'inal ti' . Lahwi con̈issajn̈encano Comam C'ahole yin̈ comul , yoc tz'on̈no yin̈ iswatx'k'ab Comam Dios yul satcan̈ .
58001004	Isc'ahol Comam Dios , caw ec'bal yelapno ye yiban̈ ebnaj 'angel ; yuto ha' ismunil Comam ec'bal yelapno ye yiban̈ ismunil ebnaj .
58001005	Wal xin machi hunu ebnaj 'angel bay yal Comam Dios haca' yu yalni Comam tet Comam Cristo : Hach ti' , hach Inc'aholan , chiwak'canojan hacawil yin̈ hune' tz'ayic ti' , ẍi Comam . Maẍtaj yin̈ hunu ebnaj 'angel bay yalpaxo Comam haca' ti' : Haninan Ismam naj . Inc'aholan ye naj , ẍi .
58001006	Chalnipaxo yin̈ yet yaniti Comam Dios hunpilan Isc'ahol yul sat yiban̈k'inal ti' : Yik'abayo isba sunil ebnaj y'angel Comam Dios tet naj , ẍiayoj .
58001007	Walpaxo yin̈ ebnaj 'angel chal haca' ti' : Chuteco Comam Dios ebnaj 'angel haca' jak'ek' cat yutenpaxico Comam ischejab haca' xaj k'a k'a' , ẍi .
58001008	Walpaxo yin̈ Isc'ahol Comam tu' chala : Hach Dios , yahaw hach yin̈ sunilbal tiempo . Ha' istoholal xin chawatx'e yet ayachico Yahawiloj .
58001009	Caw chachtzala yin̈ isc'ulal , wal istx'ojal xin chayaha . Yuxin sic'bilachilo yu Comam Dios haDiosal . Caw ec'bal tzalahilal yak' tawet sata ebnaj hawetbi , ẍi .
58001010	Chalnipaxoj : Hach ti' Mam Wahawil yet yichebanil hawatx'e tx'o tx'otx' , hawatx'enpaxo satcan̈ .
58001011	Sunil tzet watx'ebil hawu tu' chitan̈caniloj . Walach ti' xin ayachn̈etic'a yin̈ sunilbal tiempo . Sunil tzet watx'ebil tu' chiichambiloj haca' chu isxilbilo hunu xilk'ape .
58001012	Chapajtzoyo haca' chu ispajtzolaxayo hunu k'ap k'ap , cat hahelni haca' chu ishelni hunu mac xil isk'ap , yaja' walach xin hune'n̈etic'a ha' hach yin̈ sunilbal tiempo , machi bak'inal chachtan̈iloj , ẍiayoj .
58001013	Machi hunelo ti' yal Comam Dios tet ebnaj y'angel haca' yu yalni tet Isc'ahol : Ayan̈ tz'on̈no yin̈ inwatx'k'aban masanta chiwak'acojan macta ayco ishowal tawin̈ yalan̈ hawoj , ẍi Comam .
58001014	Sunil ebnaj 'angel esp'iritu ebnaj , ayco ebnaj ischejabo Comam Dios yu iscolwa ebnaj yin̈ macta chischah iscolbanil .
58002001	Yuxin caw yilal janico conabal yin̈ huntek'an cuybanile abebilxatic'a ju , haxinwal mach chicoheq'uilo coba yin̈ .
58002002	Yuto ta huntek'an chejbanile yal ebnaj 'angel yet payxa caw ay ismay yucanoj , yuxin ha' mac man̈c'oni ay isya'tajil yiban̈ haca' caw yehi .
58002003	Hajxamon̈ chal tu' , ¿ tzettaxca chu cocolcha tet isya'tajil ta mach chicam coc'ul yin̈ hune' cocolbanil caw niman yelapnoj ? Yuto ha' caw Comam Jahawil halni hune' Tzoti' yet colbanile ti' yin̈ babelal , haxa ebnaj abeni , ha' ebnaj ak'ni johtan̈elo yin̈ caw isyelal .
58002004	Yeb xin ha'tic'a Comam Dios yaco isba testigohal yin̈ hune' Tzoti' c'ul yet colbanile ti' yu ej yechel yip Comam yeb yu ej c'aybalc'ule , yeb yu tzettaj ak'lax yub ebnaj yu Comam Esp'iritu Santo haca' el yin̈ isc'ul Comam Dios .
58002005	Maẍtaj yalan̈o yip ebnaj 'angel yacto Comam Dios hune' yul sat yiban̈k'inal bay lan̈an cotzotel ti' , hune' chito huli .
58002006	Yuto ay hune' bay chal yul Yum Comam Dios haca' ti' : ¿ Tzet yelapno ye anma yuxin chanatij ? ¿ Tzet yelapno ye anma yuxin chawaco yin̈ hac'ul ?
58002007	Txann̈e hanic' ishelanil anma hawak' hanic' tiempohal sata ebnaj 'angel . Lahwi tu' hayenilo ismay yeb xin caw ay yelapno elicoj .
58002008	Hawanico sunil tzet watx'ebil hawu yalan̈ yip anma , ẍiayoj . Yet chalni tato sunil tzettaj ye tu' can yalan̈ yip anma , chaliloj tato machi hunu tzet ye tu' ti' mach can yalan̈ yip , yaja' maẍto ixtan̈o jilni ta ayco sunil yalan̈ yip anma .
58002009	Yaja' wal Comam Jes'us , Comam txann̈e hanic' yip yak' Comam Dios sata ebnaj 'angel hanic' tiempohal ak'lax ismay yeb caw ay yelapno elicoj yu isya'tajil camical , yuto yu isc'ulch'anil isc'ul Comam Dios yuxin yak' isba yin̈ camical yu isc'ulalo jin̈ .
58002010	Comam Dios watx'en̈e sunil tzettaj ye tu' , yeb yu Comam yuxin iswatx'e , choche tato sunil yuninal chischah ismajul satcan̈ cat yec' yin̈ isc'ulch'anil Comam , yu yak'le Comam Jesucristo isya'tajil , hac tu' yu istz'ajna isc'ulal Comam Dios yin̈ Comam Jes'us Iscolomal anma .
58002011	Sunilon̈ ayon̈xaco yuninalo Comam Dios ti' hune'n̈e Comam yeb hune' mac con̈anico yuninalo Comam tu' , ha' ton xin Comam Jesucristo . Yu hune' tu' yuxin ha' Comam Isc'ahol Comam Dios , mach chitx'ixwi con̈yalni yuẍtajoj , yeb ebix janab , mach chitx'ixwi Comam yalni ebix yanaboj .
58002012	Haca' yu yalni Comam Jes'us tet Comam Dios bay chala : Chachwalic'ojan tet ebnaj wuẍtajan yeb tet ebix wanaban . Chachinbitn̈epaxojan xol yet chiscutxban isba , ẍi .
58002013	Ay hune'xa bay chala : Yin̈ Comam Dios chicawxi inc'ulan , ẍi . Ay hune'xa bay chalpaxoj : Ayinic'ojan bey ti' yeb wuninalan xayak' Comam Dios wetan , ẍi .
58002014	Yuxin ha' nimanile ik'bil yu Comam Jesucristo lahan haca' isnimanil ebnaj ayco yul isk'ab Comam . Hayet iscam Comam xin isk'oji yin̈ yahaw camical , ha' ton naj matzwalil .
58002015	Hac tu' xin yu iscolni Comam sunil mac ayicto yalan̈ yip xiwquilal camical yin̈ sunilbal tiempo .
58002016	Yuto maẍtaj yin̈ ebnaj 'angel hul Comam colwal , walxinto ha' ebnaj titna yin̈ naj Abraham hul Comam iscolo' .
58002017	Yuxin caw yilal yuteco isba Comam haca' han̈on̈ yuẍtajon̈ ti' , yu istz'ay isc'ul jin̈ yeb yu yoc tzotelo jin̈ tet Comam Dios , haca' hunu naj yahawil sacerdote caw yijem , yanico isba Comam xahanbalil jin̈ yu yelcano comul jiban̈ .
58002018	Yuto ec'lena Comam Jesucristo yin̈ isya'tajil yeb yin̈ ilwebal yuxin ha' Comam chicolwa jin̈ yin̈ej ilwebal chul jiban̈ .
58003001	Yuxin hex wuẍtaj hex wanab , hex yet hexxa Comam Dios , awtebilex yu Comam yu heyoc yuninaloj . Caw cam cheyaco henabal yin̈ Comam Jesucristo , Comam chejbilti yu Comam Dios yeb chitzotel jin̈ tet Comam haca' hunu naj yahawil sacerdote , ha' yin̈ Comam tu' xin ayco janma .
58003002	Comam Jesucristo tu' caw yijem yute isba tet Comam Dios yin̈ hune' ismunil ak'lax tet ; hacpax tu' naj Mois'es , caw yijem yute isba naj yin̈ ismunil ak'lax xol iscon̈ob Comam Dios .
58003003	Yaja' Comam Jes'us , ec'bal yelapno Comam sata naj Mois'es tu' . Haca' hunu naj chianican̈ hunu te' n̈a , ec'bal yelapno naj yiban̈ te' n̈a chiswatx'e tu' .
58003004	Haca' hunu te' n̈a tinan̈ , yilaltic'a ay hunu mac chianican̈ te' , hac tu' xin ye sunil tzettaj ye tu' , ha' Comam Dios watx'en̈e .
58003005	Hac tu' xin naj Mois'es caw yijem yute isba naj ismunla xol iscon̈ob Comam Dios yuto ischejab Comam Dios ye naj . Ha' xin ismunil naj ha' yalni tet con̈ob yin̈ tzet chal Comam Dios .
58003006	Wal Comam Jesucristo Isc'ahol Comam Dios yehi , caw yijem yin̈ ismunil yul yatut Comam Dios . Hune' yatut Comam tu' xin ha' ton han̈on̈ ti' , yaja' ta t'in̈an iscawxi coc'ul yin̈ tzet ayco yipo janma yin̈ caw tzalahilal .
58003007	Yuxin yal Comam Esp'iritu yul Yum Comam Dios haca' ti' : Tato cheyabe tzet chiwalti'an hanin Dios inti'an ,
58003008	mach cheyak' cawxo heyanma haca' yu yoc anma man̈c'omal wetan bey tx'otx' desierto , quinyanicojan yin̈ ilwebal .
58003009	Ha' bey tu' quinyacojan heyichmam yin̈ ilwebal , waxan̈ca yil ebnaj huntek'an isc'ulal inwatx'ehan yulbal cawina habil .
58003010	Yuxin tit inhowalan yin̈ huntek'an anma tu' , walnihan : " Nanantan̈etic'a bay chato huntek'an anma tu' isnabal , maẍtic'a chohtan̈elo inbehan , " quinchiyan .
58003011	Walnihan yu inhowalan haca' ti' : " Huntek'an anma ti' maẍtic'a chischah hune' xewilal chiwak'an , " quinchiyan , ẍi Comam yul Yum .
58003012	Yuxin hex wuẍtaj hex wanab , caw cheyil heba , machojab hunujex cheyak' cawxolo heyanma , machojab hunujex chebej heyanico heyanma yin̈ Comam , cat heyinilo heba yin̈ Comam Dios itzitz .
58003013	Wal xin hununojab tz'ayic heyiptzen heba hununex , yak' isba lan̈an istzotel Comam jet haca' yalni yul Yum , yun̈e machi hunujex chexsubcha yu mule cat iscawbilo heyanma .
58003014	Yuxin ta lin̈anon̈ yin̈ sunilbal tiempo yin̈ tzet jaco yipo janma yet yalan̈tocanoj , ay comajul isc'atan̈ Comam Jesucristo .
58003015	Yuto chal yul Yum Comam Dios : Tato cheyabe tzet chiwalan tinan̈ hanin heDiosal inti'an , mach cheyak' cawbolo heyanma haca' yute anma man̈c'on yin̈ tzet walan , ẍiayoj .
58003016	¿ Mac xin anmahil huntek'an ebnaj lahwi yaben Istzoti' Comam Dios isman̈c'on yin̈ tzet yal Comam tu' ? Ha' ton ebnaj jet con̈ob Israel yilti naj Mois'es yul con̈ob Egipto .
58003017	¿ Mac yin̈ xin tit ishowal Comam Dios yulbal cawina habil ? Ha' ton huntek'an mac yaco ismul tet Comam bey tx'otx' desierto , iscamcano bey tu' .
58003018	Yeb xin , ¿ mac tet yak' binaho Comam isbi yet yalni tato mach chiocto yul hune' xewbal chak' Comam ? Ha' ton tet macta man̈c'on yin̈ tzet yal Comam .
58003019	Hac tu' chu cotxumni ta mach octo anma yin̈ hune' xewbal chak' Comam tu' , yuto mach yayto ebnaj yul yanma yin̈ Comam .
58004001	Yuxin yak' isba chito haltelax joc yin̈ hune' xewilal chak' Comam Dios , hune' haltebilcano yu Comam , yuxin caw yilal cheyil heba , tajca ayex mach chexoc yin̈ hune' xewilal tu' .
58004002	Yuto hallaxpaxo Tzoti' yet colbanile jet haca' yu yallax tet ebnaj tu' , yaja' xin matzet iswatx'e yin̈ ebnaj yet yaben ebnaj , yuto mach yaco yanma ebnaj yin̈ .
58004003	Wal han̈on̈ xajayto yul janma yin̈ Comam chon̈oc yin̈ hune' xewilal chal Comam tu' . Yu chal yul Yum Comam haca' ti' : Walan yin̈ inbihan yu inhowalan tato maẍtic'a chiocto huntek'an anma ti' yul hune' xewbal chiwak'an , ẍi Comam , ẍiayoj . Yin̈ caw yeli hataxtic'a yet iswatx'encano Comam Dios sat yiban̈k'inal ti' isxew Comam yin̈ ismunil ,
58004004	yuto chal yul Yum Comam Dios yin̈ ishuj tz'ayic haca' ti' : Xew Comam yin̈ ishuj tz'ayic yin̈ sunil tzet iswatx'e , ẍiayoj .
58004005	Chalnipaxo yul Yum Comam : Huntek'an anma ti' mach chiocto yin̈ hune' xewbal chiwak'an , ẍiayoj .
58004006	Yaja' yilal ayto mac chiocto yin̈ hune' xewilal tu' tinan̈ , yuto tet ebnaj Israel bay babel hallax Tzoti' yet colbanile , yaja' mach octo ebnaj yin̈ hune' xewbal tu' yu isman̈c'omal .
58004007	Yuxin ay hune' tiempohal yebilcano yu Comam Dios , ha' ton hune' tiempohal bay ayon̈ ti' tinan̈ . Payxatax halbilcano yin̈ hune' xewbal ti' , yak'nipaxo Comam yala' naj David yul Yum Comam , bay chala : Tato cheyabe tzet chiwalan tinan̈ hanin heDiosal inti'an , mach hipo cheyute heba , ẍiayoj .
58004008	K'inalo ta oc ebnaj Israel yin̈ hune' xewbal tu' yu naj Josu'e machim tzotel Comam Dios yin̈ hune' tiempohal bay ayon̈ ti' .
58004009	Yuxin ay hune' xewbal chak' Comam tet macta yetxa Comam yehi .
58004010	Yuxin macta chiocto yul hune' xewbal chak' Comam ti' chixewcano yin̈ sunil ismunil , haca' yu isxew Comam yet lahwi iswatx'encano hune' yul sat yiban̈k'inal ti' .
58004011	Yuxin jak'aweco yin̈ coc'ul jocto yin̈ hune' xewbal chak' Comam , yun̈e machi hunujon̈ chicobeybaln̈e isbeybal ebnaj man̈c'om tu' .
58004012	Yuto Istzoti' Comam Dios caw itzitz sunil chisje yu , chik'axpon yul janma haca' hunu ch'en espada cabeb yeh . Istzoti' Comam tu' chiapni yin̈ janma yeb yin̈ conabal yeb yin̈ tzet jehi . Chisyenilo tzet chiec' yin̈ conabal yeb yin̈ janma , ta c'ul maca mach c'uloj .
58004013	Sunil tzet watx'ebil yu Comam Dios , machi hunu chu yeban isba sata Comam . Sunil tzet ye tu' haban ye yul sat Comam , Comam bay chijal tzettaj chicowatx'e .
58004014	Comam Jes'us Isc'ahol Comam Dios , xameltzo satcan̈ , ha' chitzotel jin̈ tet Comam Dios , yuto yahawil sacerdote ye Comam . Yuxin yilal colin̈ban coba yin̈ cuybanil bay ayco janma .
58004015	Wal Comam yahawil sacerdote tu' chu istz'ay isc'ul jin̈ yin̈ coya'tajil , yuto hayet yec' Comam yin̈ isnimanil coxol caw tx'i'al ilwebal hul yiban̈ haca' ej ilwebal chul jiban̈ , yaja' machi bay yaco ismul Comam .
58004016	Yuxin yin̈ sunilojab janma chon̈hitzico isc'atan̈ Comam Dios Jahawil , Comam caw xahan ayon̈ yu , haxinwal chitz'aypaxo isc'ul jin̈ cat con̈iscolnilo yin̈ej isya'tajil chihul jin̈ .
58005001	Yuto sunil ebnaj yahawil sacerdote saybililo ebnaj xol anma , yak'lax ismunil ebnaj istzotel yin̈ anma tet Comam Dios , yeb yu yalten ebnaj ofrenda yeb xahanbal tet Comam yin̈ ismul anma .
58005002	Ebnaj yahawil sacerdote tu' lahan ebnaj yeb yet anmahil chihoyxipaxico ilwebal yin̈ ebnaj , yuxin chu istz'ay isc'ul ebnaj yin̈ macta machi isnabal yeb yin̈ macta c'aynatoj .
58005003	Yuxin yilal yalten ebnaj xahanbal yin̈ ismul babel cat yak'ni ebnaj xahanbal yin̈ ismul anma .
58005004	Machi hunu ebnaj ton̈e oc yin̈ hune' munil caw ay yelapno tu' , walxinto ha' Comam Dios sayn̈eco ebnaj , haca' yu issaylaxico naj Aar'on .
58005005	Hacpax tu' Comam Cristo mach ton̈e yaco isba yahawilo sacerdote ischuquil , wal xin ha' Comam Dios ak'n̈e hune' ismunil caw ay yelapno tu' , yuto ha' Comam Dios halnicano haca' ti' : Hach ti' Inc'aholan , haninan chiwak'an hacawil yin̈ hune' tz'ayic ti' , ẍiayoj .
58005006	Yeb xin ay hune'xa bay halbilcano yu Comam haca' ti' : Hach ti' sacerdote yin̈ sunilbal tiempo , haca' naj Melquisedec , ẍiayoj .
58005007	Yet yehic'o Comam Jesucristo yul sat yiban̈k'inal ti' caw ok'i yeb caw ip txahli tet Comam Dios , isk'anni tet Comam Dios , Comam ay yip iscolni tet camical ; yaben Comam istxah yuto caw yijem yute isba Comam .
58005008	Waxan̈ca Isc'ahol Comam Dios ye Comam Jes'us , yaja' hul isya'tajil yiban̈ caw xin yijem yute isba tet Comam Dios yu ej ilwebal hul yiban̈ .
58005009	Yu isyijemal Comam tu' yuxin ak'lax ismunil yak'ni colbanil mach istan̈bal tet macta chiyijen tzet chal Comam .
58005010	Ha' xin Comam Dios an̈eco Comam Jes'us yahawilo sacerdotehal yu istzotel jin̈ tet Comam , haca' naj Melquisedec yet payat tiempo .
58005011	Caw tzetc'ato tzet chiwochehan chiwalan teyet yin̈ huntek'an ti' , yaja' ya'ta quexcowatx'enico yin̈ yuto caw lan̈o chitxumcha heyu .
58005012	Yuto haca'xa istiempohal yichi heyaben cuybanile ti' , cuywawom hexxam tinan̈ , yaja' wal xin ayto yilal hecuylax yin̈ yac'tohal yin̈ huntek'an babel cuybanile yet Comam . Caw haca' ye niẍte nene' , maẍto chu yak'lax hunu tzet ye tu' islob , to imeto chiak'lax tet , hac tu' heyehi .
58005013	Huntek'an babel cuybanile tu' yet mac maẍto chik'oji istxumni yin̈ istoholal , yuto haca' to niẍte unin imeto chiak'lax tet , hac tu' yehi .
58005014	Wal huntek'an cuybanile ayxacan̈ xin yet mac ayxa isnabal yin̈ istoholal , xak'oji istxumni baytet c'ul yeb baytet mach c'uloj ; ha' mac haca' tu' lahan haca' icham anma , chu isloni cawla tzet ye tu' .
58006001	Wal tinan̈ xin , belwojon̈we cosataj , haxinwal caw helan chon̈elicoj . Canojabcano huntek'an babel cuybanile yin̈ Comam Jesucristo , machojab chon̈oc cocayen̈e huntek'an babel cuybanile jabe tu' ; haca' cuybanile chihalni yin̈ cobejnicano cowatx'en huntek'an tzet chiiniti camical jiban̈ , yeb yin̈ tzet chu janico janma yin̈ Comam Dios .
58006002	Yeb cuybanile yin̈ yah ha' cowi' , yeb cuybanil janayo cok'ab yiban̈ iswi' mac chichahni ismunil tet Comam Dios , yeb yin̈ tzet chu yitzitzibican̈ camom , yeb yin̈ isya'tajil mach istan̈bal chak' Comam Dios tet anma .
58006003	Wal tinan̈ xin ha' cuybanile ayxacan̈ ha' chiwalan teyet ta hac tu' chiel yin̈ isc'ul Comam Dios .
58006004	Ha' mac xachahni sajilk'inal yul yanma yeb isc'ulch'anil isc'ul Comam Dios , yeb xaischah isc'ulal Comam Esp'iritu Santo ,
58006005	yeb xin xayabe ischi'al Istzoti' Comam Dios , yeb yin̈ yip Comam chisye yin̈ huntek'an chihuli .
58006006	Huntek'an mac tu' ta chilo isnabal yin̈ Comam Dios , ¿ tzettaxca chu ismeltzo yul isk'ab Comam hunelxa ? Yuto lahan haca' lan̈an yanican̈ Isc'ahol Comam Dios yin̈ culus hunelxa , cat yanico yin̈ tx'ixwilal sata sunil anma .
58006007	K'inalo tx'o tx'otx' tinan̈ , yet chi-la-yak'ni ha' n̈ab cat yuc'nito tx'otx' ha' ; ta c'ul tz'unub chak' tx'otx' tet naj chimunla sat tx'otx' , ha' chaliloj ta ayayo isc'ulal Comam Dios yiban̈ .
58006008	Yaja' ta tx'ixn̈e te' chak' tx'otx' yeb te' comon telaj , machi nino xin isc'ulal chak' tx'otx' , chielto tz'acti' yiban̈ tx'otx' yu Comam , haxa yin̈ islahobal xin cat isn̈uslaxcanto tx'otx' .
58006009	Waxan̈ca hac tu' cotzotelan̈ hex wuẍtaj hex wanab , hex xahan ay juan̈ , yaja' caw johtajan̈ tato hex ti' ayxaco isc'ulch'anil Comam Dios teyin̈ , ha' xin chalniloj tato ayxa hecolbanil .
58006010	Yuto Comam Dios istoholaln̈etic'a chiswatx'e , machi xin chisnahuln̈eto Comam isc'ulal hewatx'e yeb isc'ulch'anil hec'ul heye tet Comam yet hecolwa yin̈ mac yetxa Comam Dios yehi , hune'n̈e ha' xin lan̈an hewatx'enpaxo tinan̈ .
58006011	Caw xin chijochehan̈ tato hac tu' chewatx'e yin̈ sunil heyanma yin̈ sunilbal tiempo , haxinwal tz'ajan chechah tzet ayco yipo heyanma .
58006012	Mach chijochehan̈ ta chexisabilo yin̈ ismunil Comam ; walxinto beybaln̈ewe isbeybal ebnaj ayco yanma yin̈ Comam Dios yeb ay isnimanc'ulal . Ebnaj chibeybaln̈en huntek'an tu' chischah ebnaj tzet haltebil yu Comam Dios .
58006013	Yet yaltencano Comam Dios isc'ulch'anil isc'ul tet naj Abraham yeb ta caw hantan̈e yuninal naj , ha' isbi Comam yak' binahoj yet yaltencanoj , yuto machi hunuxa mac ec'bal yiban̈ Comam , yuxin ha' isbi Comam yak' binahoj .
58006014	Yalni Comam haca' ti' : " Yin̈ caw isyelal , caw tx'i'al isc'ulal chiwak'an tawet , cat wak'ni pohchahocan̈an hawuninal , " ẍi Comam .
58006015	Caw xin niman yute isc'ul naj Abraham tu' yechman yin̈ niman tiempo , lahwi tu' ischahni naj tzet halbilcano yu Comam tu' .
58006016	Hayet chak'ni binaho anma isbi hunu mac yin̈ hunu tzet ye tu' , ha' isbi hunu mac ec'bal yiban̈ ha' chak' binahoj ; yuxin hayet chak'ni binaho anma isbi hunu mac yin̈ hunu tzet ye tu' t'in̈an chucanoj , matxa hunu mac chu yoc tzotelo yiban̈iloj .
58006017	Hac tu' yute Comam Dios , yak' binaho Comam isbi yin̈ tzet yaltecanoj , yun̈e isyenilo Comam tet mac bay yalte tu' tato t'in̈an yucano yu Comam , mach chiec'to yet yijni isba yin̈ tzet yalte tu' .
58006018	Hac tu' xin ay cabeb mach chu ishec'ni isba yuto mach chu yanico Comam lek'ti'al ; ha' ton istak'wecanico Comam yin̈ yaltenpaxcano Comam yet yak'ni binaho isbi yin̈ tzet yalte . Hac tu' chu con̈yiptzen Comam yun̈e iscawxi coc'ul yin̈ tzet haltebil jet yu , han̈on̈ saybilon̈ yu Comam yu con̈iscolni .
58006019	Ha' tzet ayco yipo janma tu' , ha' chon̈lin̈bani cat yak'ni ist'in̈anil janma , haca' chu islin̈ban ch'en ancla te' barco yiban̈ ha' mar . Hune' iscawxobal coc'ul xaapni sata Comam Dios haca' ta xak'axponic'to yinta k'ap k'ap aycan̈ yictabal yatut Comam Dios bey satcan̈ .
58006020	Hac tu' yu isbabicto Comam Jesucristo cosataj , ishajnicano cobeh . Hac tu' xin yu yoccano Comam tzotelo jin̈ tet Comam Dios ; yahawil sacerdote yeco Comam jin̈ yin̈ sunilbal tiempo , haca' naj Melquisedec yet payat tiempo .
58007001	Naj Melquisedec tu' , ha' naj isreyal con̈ob Salem yet payat tiempo , yeb xin issacerdote Comam caw aycano yip ye naj . Yet hunel xin yet isbeyc'o naj Abraham yin̈ hune' howal , isk'oji naj yin̈ huntek'an ebnaj rey . Haxa yet ismeltzo naj Abraham , yul chalaxo naj yul beh yu naj Melquisedec ; isk'anni naj isc'ulal Comam Dios yiban̈ naj Abraham tu' .
58007002	Yak'ni naj Abraham isdiezmohal sunil tzet yik' naj yin̈ howal tu' tet naj . Hune' bihe Melquisedec chal yelapnoj : Yahawil yin̈ caw istoholal , yeb xin Yahawil yin̈ ak'anc'ulal , yuto naj Melquisedec tu' yahaw con̈ob Salem ye naj , Salem chal yelapnoj : ak'anc'ulal .
58007003	Naj Melquisedec tu' mach ohtabilo mac ismam naj yeb mac ismi' naj , yebpaxo mac yichmam naj . Machipaxo mac chalni yin̈ yet ispitzc'a naj yebpaxo yin̈ iscamical naj yuxin yechel yeco naj yin̈ Comam Jesucristo Isc'ahol Comam Dios , yuto machi isbi bak'in lahwi ismunil naj .
58007004	Tinan̈ xin txumweloj ta caw niman yelapno ye naj Melquisedec tu' , yuto ha' caw naj jichmam Abraham ak'ni isdiezmo tet naj yin̈ sunil tzet yik' naj yet isbey naj yin̈ howal .
58007005	Haca' yalni isley naj Mois'es , ebnaj sacerdote titna yin̈ naj Lev'i , ay yip ebnaj isk'anni tet yet con̈ob isdiezmohal yin̈ sunil tzet aya , waxan̈ca xin yuẍta isba ebnaj , yeb yichmam ebnaj ye naj Abraham .
58007006	Yaja' wal naj Melquisedec tu' , mach titnajo naj yin̈ naj Lev'i , yaja' yak' naj Abraham isdiezmo tet naj . Isk'annicano naj isc'ulal Comam Dios yiban̈ naj Abraham tu' , naj bay yalte Comam Dios isc'ulal isc'ul .
58007007	Caw johtaj tato naj chik'anni isc'ulal Comam Dios yiban̈ hunu maca , ec'bal yelapno naj yiban̈ hune' mac tu' .
58007008	Ebnaj yuninal yuninal naj Lev'i k'anni isdiezmohal sunil tzet ye tu' tet yet con̈ob , ebnaj tu' le-camto ebnaj , yaja' wal naj Melquisedec xin chal Yum Comam Dios tato itzitzto naj , yuto machi bay chal yin̈ iscamical naj .
58007009	Chu jalni tato ebnaj titna yin̈ naj Lev'i , ebnaj k'anni ch'en diezmo , ha' hun ebnaj ak'ni isdiezmo tet naj Melquisedec yet yak'ni naj Abraham isdiezmo .
58007010	Yuto waxan̈ca maẍto naj Lev'i yul sat yiban̈k'inal ti' yet yul chahlaxo naj Abraham yu naj Melquisedec , yaja' ayxatic'a naj Lev'i yin̈ naj Abraham , yuto ichmame ye naj Abraham yin̈ naj Lev'i tu' .
58007011	K'inalo tato yu ebnaj sacerdote levita watx'ico anma Israel yul sat Comam Dios yuto ha' ebnaj ak'ni ley tet con̈ob Israel , matxam yilalo oc hune'xa mac tzotelo yin̈ anma , hune' mac haca' naj Melquisedec mach haca'o naj Aar'on , naj titna yin̈ naj Lev'i .
58007012	Yuxin hayet chihellax hun majan ebnaj sacerdote , yilal ishellaxpaxo ley .
58007013	Comam Jesucristo , Comam bay chitzotel hune' ti' , mach yic'alo naj Lev'i ye Comam , walxinto yin̈ hunmajanxa ebnaj Israel bay tit Comam , yin̈ yic'al Comam tu' xin machi hunu mac oclena sacerdotehal .
58007014	Caw johtaj tato Comam Jesucristo yin̈ naj Jud'a titna Comam , yaja' xin matzet yalcano naj Mois'es tato ebnaj chitit yin̈ yuninal naj Jud'a tu' ay ebnaj chioc sacerdotehal xol anma Israel .
58007015	Yin̈ hune' ti' caw habanto cotxumni ta hune' mac alaxico sacerdotehal jin̈ , lahan yeb naj Melquisedec .
58007016	Oc sacerdotehal yaja' maẍtaj yu hune' ley chalni tato yilal istit yin̈ hune' majan ic'ale , machoj , to yu yip isk'inal Comam mach istan̈bal .
58007017	Yuto yal Comam Dios tet Comam Jes'us : Hach ti' sacerdote , chachoc tzotelo yin̈ anma wetan yin̈ sunilbal tiempo haca' naj Melquisedec , ẍi Comam .
58007018	Huntek'an chejbanile ak'lax yu naj Mois'es yet yalan̈tocano tu' xalahwi ismunil yuto machi yip yeb xin matzet iswatx'e .
58007019	Huntek'an chejbanile tu' machi hunu mac oc c'ulal yul sat Comam Dios yu , yaja' ay hune'xa caw c'ul occano seleloj , ha' ton Comam Jesucristo hune' ayco yipo janma , yu hune' tu' yuxin chon̈hitzico isc'atan̈ Comam Dios .
58007020	Hune' ayco yipo janma ti' , yak' binaho Comam Dios isbi yin̈ yet yaltencano Comam . Ebnaj sacerdote Israel mach yak' binaho Comam Dios isbi yet yak'laxcano ismunil ebnaj yu Comam .
58007021	Wal Comam Jesucristo Jahawil yak' binaho Comam Dios isbi yet yak'nicano Comam ismunil Comam , haca' yalni yul Yum Comam Dios bay chala : Yak' binaho Comam Dios isbi , machi xin chishel isba tzet chala yet yalni haca' ti' : " Hach ti' sacerdote hach , chachoc tzotelo yin̈ anma wetan yin̈ sunilbal tiempo , haca' naj Melquisedec , " ẍiayoj .
58007022	Yuxin ha' Comam Jes'us t'in̈bancano hune' iscab trato caw ec'bal c'ul sata hune' babel .
58007023	Ebnaj sacerdote yet yalan̈tocano tu' machi yu iscancano ebnaj yin̈ ismunil yin̈ huneln̈e yuto chi-la-camto ebnaj , yuxin caw tx'i'al ebnaj ec'lena yin̈ hune' munil tu' .
58007024	Walpaxo Comam Jesucristo machi bak'inal chicami , yuxin mach chiec'to ismunil tu' tet hunuxa maca , wal xin sacerdote Comam yin̈ sunilbal tiempo .
58007025	Yuxin ch'ak' Comam colbanile mach istan̈bal tet macta chihitzico isc'atan̈ Comam Dios yu Comam Jes'us . Ha' Comam xin chitzotel jin̈ tet Comam Dios yin̈ sunilbal tiempo yu mach chicam Comam .
58007026	Ha' Comam Jesucristo tu' ha'n̈ech'an Comam chu yoc tzotelo jin̈ tet Comam Dios ; yahawil sacerdote Comam , caw c'ulcano Comam , machi nino istx'ojal ayco yin̈ , machi nich'ano ismul , pohbililo isba xol anma mulum . Ilaxto Comam isc'atan̈ Comam Dios satato satcan̈ .
58007027	Mach lahano Comam haca' ebnaj yahawil yin̈ ebnaj sacerdote , titna yin̈ yuninal naj Lev'i yuto ebnaj tu' hunun tz'ayic yalten ebnaj no nok' yin̈ xahanbalil . Yin̈ babelal chak' ebnaj isxahanbal yin̈ ismul , lahwi tu' cat yalten ebnaj xahanbal yin̈ ismul anma . Wal Comam Jes'us hunelch'an yaco isba Comam xahanbalil yu comul .
58007028	Ebnaj ak'lax ismunil yoc yahawil sacerdote yu isley naj Mois'es masantic'a ay istx'ojal ebnaj , yaja' wal Isc'ahol Comam Dios , hune' mac bay yak' binaho Comam isbi yet yak'ni ismunil yoc yahawil sacerdote yet tzujanilxa , hune' mac tu' maẍtic'a nich'ano istx'ojal yin̈ sunilbal tiempo .
58008001	Ha' hune' caw yilal yin̈ huntek'an chijal ti' to ay hune' mac yahawil sacerdote jin̈ , tz'on̈an yin̈ iswatx'k'ab Comam Dios yul satcan̈ .
58008002	Tinan̈ xin lan̈an istzotel Comam jin̈ yul yatut Comam Dios ay satcan̈ , hune' n̈a tu' ha' caw Comam Dios watx'en̈e , mach anmahoj .
58008003	Sunil ebnaj yahawil sacerdote ak'bil ismunil ebnaj yalten sabehal yeb xahanbal tet Comam Dios , hacpax tu' Comam Jes'us yilaltic'a ay tzet chalte Comam tet Comam Dios .
58008004	Ta aytoc'o Comam yul sat yiban̈k'inal ti' matxam yilalo chioc Comam sacerdotehal , yuto ay ebnaj sacerdote ak'bil ismunil yak'ni xahanbal haca' yalni isley naj Mois'es .
58008005	Ismunil ebnaj sacerdote yul yatut Comam Dios tu' yecheln̈e ye yin̈ tzettaj ay yul satcan̈ . Caw johtaj tato yecheln̈e yehi yuto hayet yalan̈to maẍto chiswatx'e naj Mois'es yatut Comam Dios , yalni Comam tet naj haca' ti' : " Abe tzet chiwalti'an , caw haca' yechel inyehan tawet bey iswi' witz , hac tu' chawute , " ẍi Comam .
58008006	Yaja' wal tinan̈ ayxaco Comam Jes'us yin̈ hune' munil ec'bal isc'ulal sata ismunil ebnaj sacerdote , yuto ha' Comam chitzotel yin̈ anma tet Comam Dios yin̈ hune' iscab trato ec'bal isc'ulal sata hune' yet babelal . Hune' iscab trato tu' caw ec'bal isc'ulal chalte Comam Dios jet ik'bil yu .
58008007	K'inalo ta can anma c'ulal yu hune' babel trato matxam yilalo yak' Comam hune' iscab trato ti' .
58008008	Yaja' yil Comam Dios ta mach c'ulu elico huntek'an anma tu' yul sat , yuxin yalcano Comam yul Yum : Ha' Comam Dios Jahawil , chalni haca' ti' : Chul hune' tiempohal bay chiwak'an hune' iscab trato tet anma Israel yeb tet anma Jud'a .
58008009	Ha' hune' iscab trato ti' mach lahano yeb haca' hune' wak'an tet yichmam ebnaj yet winilojan yul tx'otx' Egipto , haca'tan̈e xin inxequiltijan ebnaj . Yaja' yu mach isyije ebnaj intratotu'an , yuxin inbejcanojan ebnaj .
58008010	Ha' xin hune' trato chiwak'an tet anma Israel yin̈ tzujanilxa tu' , ha' ton hune' ti' : Chiwacojan inchejbanilan yin̈ isnabal ebnaj cat intz'ibn̈enicojan yin̈ yanma ebnaj . Haninan xin chinocan isDiosalo ebnaj cat yoc ebnaj incon̈obojan .
58008011	Yin̈ hune' tiempohal tu' , matxa yilalo chiscuy hunu mac yet con̈obal , maca hunu mac ayto yu isba yebi yu quinyohtan̈enan . Wal xin sunil mac chinohtan̈enan , sunil niẍte unin yeb ichamta anma .
58008012	Chiwak'nicanojan nimanc'ulal yin̈ istx'ojal , matxa xin chinnatijan ismul , ẍi Comam .
58008013	Hayet chalni Comam ac' yin̈ hune' iscab trato lan̈an yalni tato ichamxa hune' babel trato , yuto sunil tzet xaichambiloj chilahwi ismunil , hanic'xan̈e xin cat istan̈iloj .
58009001	Hune' babel trato tu' ay chejbanile chihalni yin̈ tzet chu isyijen ebnaj sacerdote ismunil tet Comam Dios , yaja' yul hune' yatut Comam sat tx'otx'al ti' .
58009002	Hune' yatut Comam tu' , hac ti' yehi : Cabeb cuarto yul , pohbilayo yu hune' k'ap k'ap litx'ancan̈ yictabal . Hune' babel cuarto chihallax Txahulal , ha' tu' ayicto ch'en l'ampara yeb te' meẍa , yeb ixim pan chihaltelax tet Comam Dios .
58009003	Haxa hune' cuarto yintac'to k'ap litx'ancan̈ tu' caw Ec'na txahul chihallax yin̈ .
58009004	Ha' bey tu' ay hune' altar naba oro bay chin̈uslax pom , yulicto cuarto tu' aypaxicto te' caẍa yet istrato Comam Dios , sunil yin̈ te' ayco ch'en oro . Yul te' caẍa tu' ayayto hune' ẍalu naba oro bay ayayto man'a , aypaxayto isk'ojoch naj Aar'on , hune' te' k'ojoch elilo iswol ; aypaxayto ch'en ch'en pak'an yehi bay tz'ibn̈ebiloco ley .
58009005	Yiban̈ te' caẍa tu' ayahto yechel cawan̈ ebnaj 'angel chiyij querub'in , ha' chaliloj ta ayayo Comam Dios bey tu' , leyanilto xic' ebnaj yiban̈ ismajil te' caẍa tu' . Yaja' wal tinan̈ , mach caw yilalo chon̈oc jala' yin̈ tzet caw ye huntek'an tu' .
58009006	Hac ton tu' ye iswatx'ebanil yatut Comam Dios tu' . Yul hune' babel cuarto hunun tz'ayic yocto ebnaj sacerdote isyijeno ismunil tet Comam .
58009007	Wal yul hune' cuarto caw ec'na txahul xin , han̈c'an̈e naj yahawil sacerdote chiocto yul , yaja' xin huneln̈ech'an chiocto naj yulbal habil . Hayet chiocto naj , ik'bil ischiq'uil no nok' yu naj yu yalten naj yin̈ ismul , yeb yin̈ ismul sunil anma mach nano yu chanic'o ismul .
58009008	Hac tu' chu yak'ni Comam Esp'iritu johtan̈eloj ta hayet yocnico hune' babel cuarto tu' maẍto chihajlax beh japni yin̈ sat Comam Dios .
58009009	Hune' babel cuarto tu' yecheln̈e yin̈ hune' tiempo bay ayon̈ ti' , yuto huntek'an sabehal yeb xahanbal chihaltelaxi , mach chiswatx'eco isnabal anma chiyiyo isba bey tu' yin̈ istoholal .
58009010	Huntek'an chejbanile tu' yin̈n̈e tzet chilolaxi yeb tzet chiuc'lax bay chitzoteli , yin̈ issajn̈elax tzettaj ye tu' ; huntek'an tu' yetn̈e conimanil yehi . Ocnico huntek'an chejbanil tu' yin̈ ismunil masanto yet yapni istiempohal ishelni Comam tzettaj ye tu' .
58009011	Yaja' xahulic'o Comam Cristo , ha' Comam Yahawil sacerdote xayak' isc'ulal jet , huntek'an yilaltic'a yuli . Haxa hune' yatut Comam Dios bay ayco Comam Jes'us sacerdotehal caw ec'bal isc'ulal yeb tz'ajan yehi , maẍtaj ebnaj winaj watx'en̈e , mach yeto yul sat yiban̈k'inal ti' yehi .
58009012	Xaapni Comam Jes'us sata Comam Dios satcan̈ , yaja' maẍtaj ischiq'uil no' chiw maca ischiq'uil no' niẍte wacax yalte Comam , walxinto ha' caw ischiq'uil Comam yalte . Xaapni Comam sata Comam Dios yin̈ huneln̈e yeb yin̈ sunilbal tiempo , hac tu' yu isk'oji Comam yak'nicano colbanil mach istan̈bal .
58009013	Yin̈ caw yeli ischiq'uil no' winaj wacax yeb ischiq'uil no' chiw yeb istan̈il no' k'opo wacax chitxihlaxico yiban̈ anma mulum , ay yip issajn̈encano isnimanil anma yet payxa tu' .
58009014	Hajxam ischiq'uil Comam Jesucristo to caw ec'balto ay yip issajn̈en janma yin̈ istx'ojal , yun̈e coyijen yin̈ tzet chal Comam Dios , Comam itzitzn̈etic'a , yuto yu Comam Esp'iritu mach istan̈bal , yuxin yaco isba Comam Cristo xahanbalil tet Comam Dios , caw xin machi nino istx'ojal Comam .
58009015	Ha' iscamical Comam Jesucristo ak'ni tan̈o sunil mule alaxico yalan̈ hune' babel istrato Comam Dios , yuxin tinan̈ ha' Comam Jes'us chitzotel jin̈ tet Comam Dios yin̈ hune' iscab trato ti' , yun̈e han̈on̈ awtebilon̈ yu Comam chicochah comajul mach istan̈bal haltebilcano yu Comam .
58009016	Haca' hunu testamento watx'ebilcanoj , machi yip te' tato maẍto chicam naj an̈ecano te' .
58009017	Machi yip hune' testamento tu' tato itzitzto naj an̈ecanoj , wal ta xacam naj wal tu' ay yip .
58009018	Yuxin ha' hune' babel istrato Comam Dios yilal malto ischiq'uil no nok' yijnicano isba .
58009019	Yuto hayet lahwi yawten naj Mois'es chejbanil chal ley tet anma Israel , issomni naj ischiq'ul no' tzehla wacax yeb ischiq'uil no' chiw xol ha ha' , yanico naj no' lana caj yin̈ iswi' isk'ab te' hisopo islahbanayto naj xol chic' tu' , istxihnico naj yin̈ yumal ley yeb yiban̈ sunil anma Israel .
58009020	Yalni naj Mois'es tu' xin : " Ha' chic' ti' chit'in̈bancano istrato Comam Dios chak' teyet . Yilal xin heyijen tzet chala , " ẍi naj .
58009021	Istxihnipaxico naj Mois'es chic' yin̈ yatut Comam tu' , yeb yin̈ sunil munlabal chiocnico yu ebnaj sacerdote yul yatut Comam tu' .
58009022	Haca' yalni ley ta sunil tzettaj ye tu' masanto chic' chisajn̈eni , machi xin nimanc'ulal yin̈ ismul anma ta machi chic' chimaltoj .
58009023	Huntek'an yecheln̈e yeco yin̈ tzet ay yul satcan̈ yilal issajn̈elax yu xahanbal , yaja' wal tzet ay satcan̈ choche xahanbal ec'na c'ul sata huntek'an tu' .
58009024	Yuto Comam Cristo maẍtaj yul hune' yatut Comam Dios watx'ebil yu ebnaj winaj bay octoj , hune' yecheln̈e yeco yin̈ yatut Comam ay yul satcan̈ , walxinto caw apni Comam sata Comam Dios yul satcan̈ , ha' xin Comam chitzotel jin̈ tet Comam Dios tinan̈ .
58009025	Comam Jesucristo mach hayelta yaco isba xahanbalil haca' yute ebnaj yahawil sacerdote , yet yanico ebnaj ischiq'uil no nok' xahanbalil . Ebnaj tu' hunun habil yocto ebnaj yul yatut Comam Dios yalteno ischiq'uil no nok' yin̈ xahanbalil , maẍtaj ischiq'uil ebnaj chalte .
58009026	Ta hac tu' , tx'i'alxam el chicam Comam yichitax iswatx'i yul sat yiban̈k'inal ti' . Wal xin ha' caw yehi to ha' yin̈ islahobal tiempo ti' ha' caw Comam hul yak'aco isba xahanbalil yin̈ huneln̈e yu yinilo Comam comul .
58009027	Yuto sunil anma yilal hunelch'an chicami , lahwi tu' cat yillaxi yin̈ tzet chielico yul sat Comam Dios .
58009028	Hac tu' xin Comam Jesucristo huneln̈ech'an yak' isba xahanbalil yu yinilo Comam ismul tzetc'a anma . Wal xin chul Comam yin̈ iscayelal , yaja' matxataj yu yinilo ismul anma , to yu iscolni Comam macta chiechmani .
58010001	Yuto ha' huntek'an xahanbal chal isley naj Mois'es maẍtaj ha' tzet caw ay yul satcan̈ , wal xin yecheln̈e yeco yin̈ huntek'an isc'ulal yilal yuli . Huntek'an xahanbal chalte ebnaj hunun habil mach chu istz'ajban isc'ul anma choche ishitzaco isba isc'atan̈ Comam Dios .
58010002	Yuto ta huntek'an xahanbal chal isley naj Mois'es tu' chu issajn̈encano anma yin̈ ismul , chimisbej yalten xahanbal , yuto matxa ismul chabe .
58010003	Wal xin ha' isxahanbal anma chi-la-yak' hunun habil tu' , ha' chak'ni isnab anma isnaniti ismul .
58010004	Yuto ischiq'uil no' winaj wacax yeb no' chiw , mach chik'oji yinilo ismul anma .
58010005	Yuxin yet yul Comam Jesucristo yul sat yiban̈k'inal ti' yalni tet Comam Dios haca' ti' : Matxa chisje hac'ul ch'ak'lax xahanbal yeb sabehal tawet , yuxin ak'bil innimanilan hawu , ha' chiwak'an yin̈ xahanbalil tawet .
58010006	Mach chitzala hac'ul yin̈ xahanbal chin̈uslaxi yeb sabehal chiak'lax tawet yu yinilo mule .
58010007	Yuxinto chiwalan tawet : Mamin , hach inDiosalan , ayinan lah yu inyijenan tzet chawala , haca' yu istz'ibn̈elaxcano win̈an yul Hawum . ẍi Comam .
58010008	Yin̈ babelal , yal Comam Cristo ta mach isje isc'ul yeb mach chitzala Comam Dios tato chiak'lax xahanbal yeb sabehal tet , yeb no nok' chin̈uslaxi yu yel ismul anma , waxan̈ca xin hac tu' yalni ley .
58010009	Lahwi tu' yalnipaxo Comam : " Mamin , hach inDiosalan , ayinan lah yu inyijenan tzet chawala , " ẍi Comam . Chal yelapno tu' ta chilo huntek'an babel xahanbal tu' cat yanico hune' ac' .
58010010	Xacon̈yaco Comam Dios yetoj yuto isyije Comam Jesucristo tzet yal isc'ul Comam Dios yet yalten isba yin̈ xahanbalil yin̈ huneln̈e .
58010011	Sunil ebnaj sacerdote Israel hununn̈etic'a tz'ayic ayco ebnaj yin̈ ismunil yalten xahanbal yeb xin hune'n̈etic'a ha' xahanbal chalte ebnaj , waxan̈ca xin mach chu yinilo mule .
58010012	Yaja' wal Comam Cristo huneln̈ech'an yaco isba xahanbalil yin̈ comul yin̈ sunilbal tiempo , lahwi tu' yoc tz'on̈no Comam yin̈ iswatx'k'ab Comam Dios .
58010013	Ha' tu' ay Comam yechman yalaxico sunil mac ayco ishowal yin̈ yalan̈ yoj .
58010014	Yuto hune'n̈e xahanbal yak' Comam con̈yanico yin̈ istoholal yin̈ huneln̈e han̈on̈ yeton̈xa Comam ti' .
58010015	Chak'paxo isba Comam Esp'iritu Santo yin̈ huntek'an ti' yet chalni :
58010016	Hune' intratohan chiwak'an tet anma Israel yet tzujanilxa , ha' ton hune' ti' : Chiwacojan inchejbanilan yul yanma yeb yin̈ isnabal , ẍi .
58010017	Lahwi tu' yalnipaxoj : Matxa bak'inal xin chinnatijan ismul yeb istx'ojal , ẍi Comam .
58010018	Yuxinto ayxa nimanc'ulal yin̈ mule , matxa yilalo chiak'lax xahanbal hunelxa .
58010019	Yuxin tinan̈ hex wuẍtaj hex wanab , yin̈xa sunil janma chon̈apni yin̈ sat Comam Dios bay ay yehobal caw ay yelapnoj , yaj yu ischiq'uil Comam Jesucristo .
58010020	Chu japni yu hune' ac' beh chiak'ni k'inale iswatx'e Comam yet istzilmoyo k'ap k'ap aycan̈ yul yatut Comam Dios yet iscam Comam Jes'us .
58010021	Ha' Comam Jes'us ha' yahawil sacerdote , chitzotel jin̈ tet Comam Dios , ha' caw ay yelapnoj , chimunla yul yatut Comam Dios yul satcan̈ .
58010022	Yuxin hitzojon̈weco yin̈ sunil janma sata Comam Dios , jak'aweyto yul janma yin̈ caw isyelal yuto sajxa ye janma yu ischiq'uil Comam , matxa istx'ojal chietanto conabal ; yeb xin sajxa ye conimanil yu ha ha' caw saj .
58010023	Colin̈bawe coba yin̈ cuybanile xajabe ti' , machojab chicabcon coc'ul yin̈ tzet ayco yipo janma , hune' bay tzujanon̈icoj , yuto chij isba tzet haltebil jet yu Comam Dios .
58010024	Cosaya'we yin̈ tzet chu cocolwa jin̈ hununon̈ , haxinwal chicolahico coxahann̈en coba cat cowatx'en isc'ulal jin̈ hununon̈ .
58010025	Machojab chicobej cocutxban coba yin̈ culto , haca' chute huntek'an ebnaj , wal xin jiptzewe coba hununon̈ , yuto lan̈an isyenilo isba tato lan̈an ishitzti tiempo bay chihul Comam Jesucristo .
58010026	Yuto ta lahwi johtan̈enilo isyelal hune'n̈etic'a ha' xin janico comul , matxa hunuxa xahanbal chu yak'ni tan̈o comul chijaco tu' .
58010027	Ta hac tu' toxan̈e chijechma yul hune' niman isya'tajil jiban̈ yeb k'a k'a' chitan̈tzenilo sunil macta ayco ishowal yin̈ Comam Dios .
58010028	Yet chisman̈c'on hunu mac isley naj Mois'es , ta ay xin cawan̈ maca oxwan̈ mac chalni tato yeli man̈c'om hune' mac tu' , mak'bil ismak'lax camoj , matxa nimanc'ulal yin̈ .
58010029	Hajxam mac chiyahni Isc'ahol Comam Dios yeb matzet chalilo ischiq'uil Comam yul sat , chinilo ispixan Comam Esp'iritu Santo , Comam chon̈ocheni . Huntek'an mac tu' caw ec'balto isya'tajil chiay yiban̈ , yuto ha' ischiq'uil Comam Jesucristo t'in̈bancano istrato Comam Dios , con̈yanipaxico yeto Comam .
58010030	Caw johtaj tato halbilcano yu Comam Dios , haca' ti' : " Haninn̈ehan chiwilan yin̈ tzet chielico anma , haninan chiwak'an ispaj selel tet , " ẍi Comam . Chalnipaxo yul Yum Comam : " Ha' Comam Dios Jahawil chiilni yin̈ tzet chielico iscon̈ob , " ẍiayoj .
58010031	¡ Caw ay ismay yet chanayo Comam Dios itzitz isya'tajil jiban̈ !
58010032	Naweti yet yalan̈tocanoj yet hechahni issajilk'inal yul heyanma caw heyak' techaho isya'tajil hul teyiban̈ .
58010033	Hex ti' quexbahlaxi , heyetalax sata anma , ayex xin hul isya'tajil teyiban̈ yu quexcolwa yin̈ mac ak'lax ec'oya' yanma tu' .
58010034	Caw tz'aypaxo hec'ul yin̈ ebnaj alaxicto yul preso , machi xin oc bisc'ulal yin̈ hec'ul yet yilaxilo tzet ayex yuto heyohtaj ta ec'balto isc'ulal chiak'lax teyet yul satcan̈ , huntek'an machi bak'inal chilahwi .
58010035	Yuxin machojab chebej iscawxi hec'ul , yuto niman ispaj selel chak'lax teyet .
58010036	Niman cheyute hec'ul heyak'ni techaho isya'tajil , haxinwal chu hewatx'en tzet choche isc'ul Comam Dios cat hechahnipaxo tzet haltebilcano yul Yum Comam ,
58010037	yuto chal yul Yum Comam Dios : Caw hanic'xan̈e bay chul Comam , Comam yilal yuli , caw mach chiec'to yet yuli .
58010038	Ha' mac xacan c'ulal yul sat Comam Dios ha' ton mac maẍtic'a chisbej iscawxi isc'ul yin̈ Comam , yaja' wal mac chimeltzo yintaj mach chitzala isc'ul Comam yin̈ , ẍi yul Yum Comam .
58010039	Yaja' wal han̈on̈ ti' mach chon̈meltzo jintaj haca' ebnaj chimeltzo yintaj cat istocano yin̈ isya'tajil . Wal han̈on̈ ti' chicochah cocolbanil yuto xajayto yul janma yin̈ Comam .
58011001	Hayet chijanayto yul janma yin̈ Comam Dios , ha' chal yelapnoj ta ayco yin̈ janma cochahni tzet echmabil ju , yeb xin t'in̈an jecoj ta chijil yin̈ huntek'an tzet maẍto chijilico yin̈ .
58011002	Ebnaj ischejab Comam ec'lena yet payxa can ebnaj c'ulal yu yayto ebnaj yul yanma yin̈ Comam .
58011003	Yu chijayto yul janma yin̈ Comam Dios , yuxin t'in̈an jecoj ta yu Istzoti' Comam xin iswatx'e sunil tzet ay yul sat yiban̈k'inal ti' yeb satcan̈ . Yuxin sunil tzet watx'ebil chijil tinan̈ , mach yin̈o tzet watx'ebilxa titnaj .
58011004	Yu yayto naj Abel yul yanma yin̈ Comam Dios yuxin yalte naj hune' xahanbal ec'bal c'ul sata yet naj Ca'in . Hac tu' yu iscancano naj c'ulal yul sat Comam Dios , ischahni Comam isxahanbal naj . Waxan̈ca camnaxa naj Abel tu' , yaja' yexn̈e istzotel naj jet yu yayto naj yul yanma yin̈ Comam Dios .
58011005	Yu yayto naj Enoc yul yanma yin̈ Comam Dios yuxin ilaxto naj satcan̈ yu Comam , mach yil naj camical , matxa xin hunu mac ilni naj . Chal yul Yum Comam Dios tato yet yalan̈to maẍto chiilaxto naj satcan̈ tu' caw tzala Comam Dios yin̈ tzet iswatx'e naj .
58011006	Yuto ta machi jayto yul janma yin̈ Comam Dios mach chitzala Comam yin̈ tzet chicowatx'e , yuto ha' mac choche chihitzico isc'atan̈ Comam Dios yilal yanayto yul yanma tato ay Comam Dios yeb ta chak' Comam ispaj tet macta yin̈ sunil yanma chisayni Comam .
58011007	Yu yayto naj No'e yul yanma yin̈ Comam Dios , yuxin hayet yalni Comam ta chak' hune' niman yaxn̈ab isyijen naj tzet yal Comam , yoc naj iswatx'eno hune' barco bay chicolcha naj yeb yixal yeb oxwan̈ isc'ahol yeb ebix alibe , waxan̈ca xin maẍto ixtan̈o hune' n̈ab tu' . Yu yayto naj No'e yul yanma yin̈ Comam Dios yuxin colcha naj , wal anma xin tan̈ilo sunil . Iscancano naj c'ulal yul sat Comam Dios , yu yayto naj yul yanma yin̈ Comam .
58011008	Yu yayto naj Abraham yul yanma yin̈ Comam Dios , yuxin hayet yawtenilo Comam naj , caw yijem yute isba naj , isto naj sat hune' tx'o tx'otx' halbilcano yu Comam Dios ta chak'lax ismajulo naj . Waxan̈ca xin mach yohtajo naj bay ay tx'otx' , yaja' isbejcano naj iscon̈ob , isto naj .
58011009	Caw yayto naj yul yanma yin̈ Comam Dios , isto naj ehoyo sat tx'o tx'otx' yalte Comam Dios ; yaja' haca' wayan̈bal yu yec' naj sat tx'otx' , iswatx'en naj k'ap mantiado yatutoj . Hacpax tu' xin ebnaj c'ahole , naj Isaac yeb naj Jacob , ha' hun ebnaj yin̈ tzet yalte Comam tu' tet naj Abraham .
58011010	Yuto naj Abraham tu' ha' hune' con̈ob caw c'ul yehayto isxe' , ha' echmabil yu naj . Hune' con̈ob tu' , ha' caw Comam Dios anayo ismalil , ha'tic'a xin Comam watx'eni .
58011011	Hacpax tu' ix Sara yayto ix yul yanma yin̈ Comam Dios , yuxin waxan̈ca caw ixnamxa ix yeb xin maẍtic'a hunu yunin ix , yaja' ak'lax yip ix yuninwi . Ispitzc'a nich'an yunin ix yeb yichamil yuto yayto ix yul yanma ta ha' tzet chalte Comam Dios masan chiyij isba .
58011012	Waxan̈ca caw ichamxa naj Abraham , yaj caw hantan̈e anma pohchacan̈ yin̈ . Caw haca' isbisil tx'umel yeb arena ay isti' ha' mar , machi hunu mac chu isbisni .
58011013	Sunil huntek'an ebnaj tu' mach ischah ebnaj tzet haltebil yu Comam yet iscamto ebnaj ; yaja' yu yayto ebnaj yul yanma yin̈ Comam yuxinto haca'tan̈e yilto ebnaj yin̈ tzet haltebilcano yu Comam tu' yin̈ nahat , caw xin tzala ebnaj yin̈ . Istxumnilo ebnaj tato ton̈e chiec' ebnaj yul sat yiban̈k'inal ti' .
58011014	Yuxin ha' mac chitxumni haca' tu' , chisyeloj ta lan̈an issayni hune' yehobal bay chiehi .
58011015	Yaja' ta ha' bay titna ebnaj ha' bay ayco isnabal ebnaj , meltzomi ebnaj yintaj .
58011016	Yaja' wal xin , ha' hune' ehobal ec'na c'ul ay yul satcan̈ , ha' ayco yin̈ isnabal ebnaj . Yuxin mach chitx'ixwi Comam Dios yet chalni ebnaj Comam isDiosaloj , yuto ay hune' iscon̈ob ebnaj watx'ebil yu Comam .
58011017	Yu yayto naj Abraham yul yanma yin̈ Comam Dios , yuxin isyije naj yak'ni hunpilan isc'ahol yin̈ xahanbalil yet yilwelax naj yu Comam Dios ; waxan̈ca xin halbil tet naj yu Comam haca' ti' :
58011018	" Yin̈ naj Isaac chipohcha hawuninal , " ẍi Comam .
58011019	Yuto yohta naj Abraham tu' ta chu ispitzc'ancan̈ Comam Dios camom , yuxin haca'tic'a ak'bil itzitzbocan̈ naj Isaac , yak'lax naj tet ismam .
58011020	Yu yayto naj Isaac yul yanma yin̈ Comam Dios , yuxin yalan̈to yalni naj yin̈ huntek'an isc'ulal chischah naj Jacob yeb naj Esa'u yu Comam Dios .
58011021	Yu yayto icham Jacob yul yanma yin̈ Comam Dios , yuxin hayet toxa chicam icham , yalnicano icham yin̈ huntek'an isc'ulal chischah isc'ahol , ha' ton naj Jos'e , yay xulno icham yiban̈ iswi' isk'ojoch , yak'ni tzalaho isc'ul icham yin̈ Comam Dios .
58011022	Yu yayto naj Jos'e yul yanma yin̈ Comam Dios , yuxin yet yalan̈to maẍto chicam naj , yalnicano naj tato ay hune' tz'ayical ti' bay chiel ebnaj Israel sat tx'otx' Egipto . Yalnipaxo naj tato chito ebnaj Israel tu' isbajil isnimanil naj yet chiel ebnaj sat tx'otx' Egipto tu' .
58011023	Yu yayto ismam yeb ismi' naj Mois'es yul yanma yin̈ Comam Dios yuxin hayet ispitzc'a naj yebalaxilo naj oxeb ixahaw , yuto caw c'ulch'an jilni naj . Mach xin xiw ismam naj yeb ismi' naj tet chejbanile yak' naj isreyal Egipto tato chipotx'lax niẍte winaj unin .
58011024	Yu yayto naj Mois'es yul yanma yin̈ Comam Dios , yuxin hayet icham tzeh naj matxa yoche naj oco yunino ix iscutz'in naj rey Egipto tu' .
58011025	Walxinto ha' yec'ya' yanma naj yinta iscon̈ob Comam Dios , ha' issayilo naj sata yak'ni tzalaho yanma naj yin̈ huntek'an tzalahilal yet yul sat yiban̈k'inal ti' , huntek'an pet chitan̈iloj .
58011026	Istxumnilo naj tato ec'balto c'ul yec'ya' yanma naj yu Comam Cristo sata yochen naj isk'alomal tx'otx' Egipto tu' , yuto ha' yin̈ tzet chak' Comam ispajo tet naj , ha' bay ayco yanma naj .
58011027	Yu yayto naj Mois'es yul yanma yin̈ Comam Dios , yuxin el naj yeb ebnaj Israel sat tx'otx' Egipto , machi xin xiw naj ta chitit ishowal naj rey tu' yin̈ naj . Caw yin̈n̈e Comam Dios yaco isnabal naj , haca'tan̈e caw yilico naj yin̈ Comam , Comam machi jilico yin̈ .
58011028	Yu yayto naj Mois'es yul yanma yin̈ Comam Dios , yuxin yec'tze naj k'in̈ Pascua , ischejni naj txihlaxoco ischiq'uil no' me' yin̈ iswi' yeb yin̈ isc'ul ispultahil yatut ebnaj Israel , yun̈e mach ispotx' naj 'angel ak'om camo anma isbabel c'ahol ebnaj Israel tu' .
58011029	Yu yayto ebnaj Israel yul yanma yin̈ Comam Dios , yuxin ispoh isba ha' mar Rojo , yec'to ebnaj yictabal ha' , caw xin tajin bay ec'to ebnaj . Haxa yet yec'to ebnaj Egipto yalni , ishunban isba ha' , ishik'nito ebnaj ha' , iscamilo ebnaj .
58011030	Yu yayto ebnaj Israel yul yanma yin̈ Comam Dios , yuxin hayet lahwi hujeb tz'ayic yec' hoyon ebnaj yin̈ con̈ob Jeric'o yay buyna isc'ubal hune' con̈ob tu' .
58011031	Yu yayto ix Rahab , ix tx'oj ye iswi' , yul yanma yin̈ Comam Dios , yuxin mach cam ix yinta macta man̈c'om , yuto c'ul yu ischahni ix ebnaj Israel beyc'o ilwal yin̈ con̈ob tu' .
58011032	¿ Mactaxca hunuxa chiwalan tinan̈ ? Caw matxam tiempo ta chinocan tzotelo yin̈ naj Gede'on , naj Barac , naj Sans'on , naj Jeft'e , naj David yeb naj Samuel yebpaxo ebnaj ischejab Comam Dios yet payat .
58011033	Yu yayto ebnaj yul yanma yin̈ Comam Dios , yuxin ay ebnaj k'oji yin̈ nimeta con̈ob , aypaxo ebnaj watx'en istoholal yet yoc yahawil , ay ebnaj ischah tzet haltebil yu Comam Dios , ay ebnaj majchen isti' no' balam .
58011034	Ay ebnaj k'oji isbutni nimeta k'a' , ay ebnaj colcha tet ch'en espada , ay ebnaj machi yip yaj hul yip ebnaj , caw xin c'ul elcanico ebnaj yin̈ howal , isk'oji ebnaj yin̈ ebnaj ak'om howal tit yul hune'xa nan con̈obal .
58011035	Aypaxo ebix ix itzitzbican̈ yunin yu yayto yul yanma yin̈ Comam Dios . Ay ebnaj caw ya'ta yu iscami , yu mach chisje ebnaj isman̈c'o' tzet chal Comam Dios yuto choche ebnaj chiak'lax itzitzbocan̈ yin̈ hune' k'inale mach istan̈bal .
58011036	Ay ebnaj ec'ya' isbahlaxi ishatelaxpaxoj , ay ebnaj c'albalax yu ch'en cadena , ay ebnaj alaxicto yul preso .
58011037	Aypaxo ebnaj k'ojlax camoj , ay ebnaj c'uplaxayo yicta yu ch'en serrucho , ay ebnaj alaxico yin̈ ilwebal , aypaxo ebnaj ak'lax camo yu ch'en espada . Ay ebnaj nananta bay ec'le , xil no' me' yeb xil no' chiw ayco xilo isk'ap ebnaj , yak'len ebnaj meba'il yeb isya'tajil , isbahlaxpaxo ebnaj .
58011038	Anma yul sat yiban̈k'inal ti' mach yeto ay ebnaj yec' xol , machi hunu bay caw ehayo ebnaj , walxinto ha' sat tx'otx' desierto ec' ebnaj yeb iswi'la witz yeb yulaj ch'en n̈ach'en , yeb yulaj tx'o tx'otx' holan ec' ebnaj .
58011039	Sunil ebnaj ti' , waxan̈ca caw c'ul isbeybal ebnaj yu yayto ebnaj yul yanma yin̈ Comam Dios , yaja' machi hunu ebnaj chahni tzet haltebil yu Comam Dios .
58011040	Yuto ayon̈ico yin̈ isnabal Comam Dios yin̈ hune' tzet ec'bal c'ul tu' , yuxin mach yij isba tzet nabil yu Comam yin̈ ebnaj ischuquil , walxinto chihunico ebnaj jinta yin̈ istoholal .
58012001	Yuxin cotxumuloj ta haca' hoybilon̈ yu sunil macta yayto yul yanma yin̈ Comam Dios , yuxin cobeja'wecano sunil tzet chon̈etantoj yeb mule chon̈ak'ni ayc'ayoj ; cat jak'ni janma colahnico yin̈ hune' an̈e bay ayon̈icoj .
58012002	Jak'aweco conabal yin̈ Comam Jes'us , yuto ha' Comam ak'ni pitzc'aho janayto yul janma yin̈ Comam Dios , ha' Comam xin chitz'ajbancanoj . Yaco isba Comam yul isk'ab camical yin̈ te' culus , machi xin yoc yin̈ waxan̈ca caw tx'ixobal hune' camical tu' , yuto yohta Comam ta lahwi yec'ya' yanma tu' cat ischahni tzalahilal . Tinan̈ xin tz'on̈an Comam yin̈ iswatx'k'ab Comam Dios .
58012003	Yuxin txumwe yin̈ tzet yu yak'ni techaho Comam Jes'us isya'tajil yu anma mulum , haxinwal mach chitibayo heyu yeb xin mach chexpax teyintaj .
58012004	Waxan̈ca ayco ip heyu hek'oji yin̈ istx'ojal , yaja' maẍto hunujex ti' cheyabe isya'il camical .
58012005	Yaja' xin xato nahul heyu yin̈ tzet chal Comam Dios jet yul Yum han̈on̈ con̈yuninal , bay chala : C'ahol , machojab chiscaj hawi' yet chachiscuyni Comam Dios Jahawil . Machojab xin chaẍmeltzo tawintaj yet chaẍiscachni Comam .
58012006	Yuto ha' mac xahan ay yu Comam chaco Comam yin̈ istoholal . Haxa mac chischah Comam yuninaloj chayo Comam isya'tajil yiban̈ yu iscuychahi , ẍi yul Yum Comam .
58012007	Chahwe isya'tajil chati Comam Dios teyiban̈ yu hecuychahi , yuto quexyuninalxa Comam yuxin hac tu' chexyute . ¿ Tom ay hunu naj c'ahole ti' mach chicuylax yu ismam ?
58012008	Yaja' ta mach chayo Comam isya'tajil yu hecuychahi haca' chu Comam yin̈ macta yuninalxa , chal yelapno chal tu' ta mach quexyuninaloj , lahanex haca' niẍte unin machi ismam .
58012009	Conabawetij haca' yet niẍte uninon̈ ak'lax cocachbanil yu comam yeb yu comi' caw xin jabe yin̈ tzet yala , ¿ hatom xin tzet chal Comam Dios ay yul satcan̈ , mach chicoyije yun̈e cochahni cok'inal ?
58012010	Comam comi' tu' con̈iscach hanic' tiempohal haca' yoche isc'ul , hajxam Comam Dios chon̈iscach Comam yu isc'ulalo jin̈ , yun̈e jelcanico haca' Comam , Comam machi nino istx'ojal yin̈ .
58012011	Yin̈ caw yeli yet chihul isya'tajil jiban̈ yu cocuychahi , mach chitzala coc'ul yet chihul jiban̈ , walxinto bisc'ulal chulo coc'ul , yaja' lahwi tu' chak'ni istoholal jet yeb ak'anc'ulal macon̈ bay chialaxayo isya'tajil tu' .
58012012	Walex haca'tan̈e paxna yip hek'ab yeb heyoj , ak'we heyanma yoc yip hek'ab yeb heyoj tu' .
58012013	Saywelo hune' beybale caw tohol haxinwal chian̈cha heyoj , hac tu' xin matxa caw chiahcan̈ iscotxk'ahi .
58012014	Aweco yin̈ hec'ul heyec' yin̈ ak'anc'ulal yeb sunil anma , machojab chebeybaln̈e istx'ojal , yuto ha' mac chibeybaln̈en istx'ojal mach chiyil yin̈ Comam Dios .
58012015	Caw cheyil heba , tajca ayex chebej hechahni isc'ulch'anil isc'ul Comam Dios chak' jet , yuto ta hac tu' tx'i'al mac chietaxto heyu , lahan haca' te' howla telaj chicam anma yu .
58012016	Machojab hunujex ti' chexec' yin̈ ixloj , yeb xin machojab hunujex cheyah isc'ulal chak' Comam Dios teyet haca' yute naj Esa'u ; ishelto naj issabehal yet babel c'ahole yin̈ hune' sec' itah .
58012017	Caw heyohtaj ta haxa yet tzujanilxa yet yochen naj ischab ismajul yeb isc'ulal Comam Dios , haca' chiak'lax tet ebnaj babel c'ahole , matxa ak'lax tet naj , waxan̈ca caw ok' naj sic'lebil , yaja' matxa tzet tz'aj yute' isba naj .
58012018	Hex ti' mach hitzanojexico yin̈ hunu tzet ye tu' chisje cotzabni , haca' yu ishitzico ebnaj jichmam Israel yin̈ witz Sina'i , hune' witz bay caw ah xaj k'a k'a' yin̈ , bay caw k'ejholiloj yeb bay caw n̈irla c'uh .
58012019	Machi xin heyabe yok' ch'en trompeta yeb istzotelpaxo Comam Dios . Hayet yaben ebnaj istzotel Comam tu' , yalni ebnaj ta matxa chitzotel Comam ,
58012020	yuto machi techa hune' chejbanile yu ebnaj , hune' chalni haca' ti' : " Tato ay hunu mac chayo yoj yiban̈ witz ti' maca hunu no nok' , yilal isk'ojlaxcamoj maca chitejlaxcamo yu ch'en lanza , " ẍi .
58012021	Caw xiwquilta tzet yil ebnaj tu' , yuxin ha' hun naj Mois'es halni haca' ti' : " Caw chinluyluncan̈an yu xiwquilal , " ẍi naj .
58012022	Walex ti' xaquexhitzico yin̈ witz Si'on , ha' iscon̈ob Comam Dios itzitz , ha' ton hune' Jerusal'en ay satcan̈ . Xaquexhitzico isc'atan̈ ismilal ebnaj 'angel cutxanico yanico ismay Comam Dios ,
58012023	yeb isc'atan̈ macta babel yuninal Comam Dios tz'ibn̈ebil isbi yul satcan̈ . Xaquexhitzico isc'atan̈ Comam Dios , Comam juez yeco yin̈ sunil anma , yeb bay ay yanma anma c'ulxa yeb tz'ajanxa ye yu Comam Dios .
58012024	Xaquexhitzico yin̈ Comam Jes'us , Comam watx'en̈eyo iscab trato Comam Dios . Ha' ischiq'uil Comam Jes'us tu' con̈sajn̈en yin̈ comul , ha' chik'anni nimanc'ulal jin̈ tet Comam Dios . Mach haca'ho ischiq'uil naj Abel , to ha' yanayo Comam isya'tajil yiban̈ mac potx'ni naj , ha' isk'ana .
58012025	Yuxin nann̈e heyu tajca cheman̈c'oto Comam Dios chitzotel jet , yuto ta huntek'an mac man̈c'onto Comam Dios yet istzotel tet sat tx'o tx'otx' ti' mach colchahi , ¿ ha' tom xin han̈on̈ chon̈colchahi ta chicoman̈c'oto Comam Dios chitzotel jet yul satcan̈ ? Machoj .
58012026	Yet istzotel Comam Dios yet payxa tu' caw bili tx'o tx'otx' , yaja' tinan̈ xin chal Comam haca' ti' : " Hunelxan̈ech'an chintzotelan maẍn̈etaj xin tx'o tx'otx' ti' chiwak'bilojan , wal xin ha' hun satcan̈ chibilipaxoj , " ẍi Comam .
58012027	Hayet chalni Comam , hunelxan̈ech'an , chal yelapnoj tato huntek'an tzet chu ishec'lax yul yehobal watx'ebil yu Comam Dios , chihec'laxiloj cat istan̈tzelaxiloj , yun̈e iscancano huntek'an tzet mach chu ishec'laxi .
58012028	Hac tu' tzet ak'bil jet yu Comam Dios , hune' yet joc yul isk'ab , mach chu ishec'laxi . Yuxin jak'awe yuch'andiosal tet Comam Dios yin̈ hune' tu' , cat jinayo coba tet Comam yin̈ sunil janma , haca' caw choche Comam . Xiwojon̈wepaxo tet Comam .
58012029	Yuto Comam Dios lahan haca' k'a k'a' chisje istan̈ilo sunil tzet ye tu' yu .
58013001	Machojab chebej hexahann̈en heba hununex , yuto heyuẍtaxa heba yin̈ Comam , hacpax tu' ebix ix xachahni Comam heyanabxapaxo ebix .
58013002	Machojab chenahuln̈eto heyak'ni bay chiway mac chiec' tec'atan̈ , yuto ay mac ti' ak'ni bay chiway yet anmahil , machi xin yohtajoj tato 'angel ebnaj ec' isc'atan̈ .
58013003	Machojab chenahuln̈epaxto ebnaj ayicto yul preso , hacojtam ha' hunex ayexico preso yinta ebnaj . Nawepaxti macta chiak'len isya'tajil , yuto hexxataxcapaxo cheyak'le isya'tajil .
58013004	Hayet cheyik'ni heyetbi , ayojab yelapno mohyilal yul hesat ; yin̈n̈eojab heyetbi cheyaco heyanma , yuto ha' mac chiixli yeb chiwinajli , chiay isya'tajil yiban̈ yu Comam Dios . Yebpaxo ha' mac maẍto chimohyi cat issayni ismul , chiaypaxo isya'tajil yiban̈ yu Comam Dios .
58013005	Machojab cheyaco heyanma yin̈ ch'en melyu . Ak'we tzalaho hec'ul yin̈ tzet ay yul hek'ab , yuto chal Comam Dios yul Yum : " Machi bak'inal chexinnahuln̈etojan yeb chexinbejcanojan , " ẍi Comam .
58013006	Yuxin sunil janma chijalni haca' ti' : Ha' Comam Dios Jahawil chicolwa win̈an , yuxin mach chinxiwan yin̈ istx'ojal choche anma iswatx'e win̈an , con̈chi .
58013007	Machojab chenahuln̈eto ebnaj chiijbali teyin̈ yeb ebnaj halni Istzoti' Comam Dios teyet . Txumwec'anab yin̈ isbeybal ebnaj masanto yet iscamto ebnaj . Haca'ojab yanico yanma ebnaj yin̈ Comam Dios hacojab tu' heyanico heyanma yin̈ Comam .
58013008	Comam Jesucristo hune'n̈etic'a ha' Comam , ha' Comam yet payxa , ha' Comam tinan̈ , ha'paxo Comam yin̈ sunilbal tiempo .
58013009	Yuxin mach cheyak' subchaho heba tet huntek'an nan cuybanile mach ohtabilo ju . Ha'ojab yin̈ isc'ulch'anil isc'ul Comam Dios chiyik' yip janma , maẍtaj yin̈ huntek'an chejbanile yin̈ tzet chilolaxi , yuto huntek'an tu' matzet chijik' yin̈ .
58013010	Han̈on̈ ti' nanxa hune' coxahanbal ; ebnaj sacerdote ayco yalan̈ isley naj Mois'es , machi yoc ebnaj yin̈ isc'uxni hune' xahanbal ti' .
58013011	Ebnaj yahawil sacerdote tu' chicto ebnaj ischiq'uil no nok' yul cuarto ec'bal txahul isbi , ha' chak'baln̈e ebnaj yin̈ ismul anma ; yaja' wal isnimanil no nok' tu' istxam con̈ob chin̈uslaxi .
58013012	Hacpax tu' yu Comam Jes'us , cam Comam istxam con̈ob Jerusal'en yun̈e issajn̈encano Comam yanma anma yu ischiq'uil .
58013013	Yuxin elojon̈weto haca' bay ilaxilto Comam istxam con̈ob tu' , ha' chal yelapnoj ha' hunon̈ chiak'lax elo cotxixobal yinta Comam .
58013014	Yuto maẍtaj yul sat yiban̈k'inal ti' ay hune' cocon̈ob ay yin̈ huneln̈e , wal xin ha' hune' cocon̈ob ay yin̈ sunilbal tiempo ha' bay ayto janma .
58013015	Yuxin jala'we c'ulla tzoti' yin̈ Comam Dios sunilbal tiempo yu Comam Jesucristo . Ha' hune' coxahanbal chijak' tet Comam , ha' ton cobitn̈en Comam yu coti' .
58013016	Machojab chenahuln̈eto hewatx'en isc'ulal yeb hecolwa yin̈ tzet ayex yin̈ heyet anmahil , yuto hapaxo huntek'an tu' coxahanbal tet Comam Dios , caw xin chitzala Comam yin̈ .
58013017	Yijewe yin̈ tzet chal ebnaj chiijbali texol , watx'ewe tzet chal ebnaj yuto ha' ebnaj chexiptzeni , yeb xin ha' ebnaj chihalni tet Comam Dios yin̈ tzet chewatx'e . Yuxin aweco yin̈ hec'ul hewatx'en isc'ulal , haxinwal yin̈ tzalahilal chitak'wi ebnaj teyin̈ tet Comam , mach yin̈o bisc'ulal , ta mach xin mach chechah isc'ulal .
58013018	Han̈on̈ti'an̈ c'ul cobeybalan̈ , machi istx'ojal nabil juhan̈ . Txahlan̈we jin̈an̈ yuto chijochehan̈ chon̈ec'an̈ yin̈ sunil isc'ulal .
58013019	Ha' hune' caw yilal chink'anpaxojan teyet ta chextxahli win̈an tet Comam Dios , haxinwal ta hac tu' chiel yin̈ isc'ul Comam , chinapnihan quexwila'an yin̈ an̈e .
58013020	Ha'ojab Comam Dios yahawil ak'anc'ulal yeb ak'ni itzitzbocan̈ Comam Jes'us xol camom , Comam cotan̈emal yeb xin t'in̈bancano istrato Comam Dios mach istan̈bal yu ischiq'uil .
58013021	Ha'ojab Comam Dios tu' chiak'ni hehelanil hewatx'en sunil isc'ulal , haxinwal chewatx'e tzet chal isc'ul Comam cat iswatx'en Comam tzet choche isc'ul jin̈ yu Comam Jesucristo . ¡ Jak'aweco ismay Comam Dios yin̈ sunilbal tiempo ! Hacojab tu' .
58013022	Hex wuẍtaj hex wanab , chink'anan teyet niman cheyute hec'ul yuto hanic'n̈e hecuybanil chiwatojan teyet yul hune' incartati'an .
58013023	Chiwaltojan teyet ta xabejtzolax juẍta Timoteo . Ta pet chul naj inc'atan̈an chito naj wintajan yet chintohan quexwilnojan .
58013024	Halwe tet ebnaj chiijbali teyin̈ ta chil isba ebnaj yeb sunil mac ayxaco yul isk'ab Comam . Ebnaj juẍtaj yeb ebix janab ay yul ismajul Italia ti' chalto ebnaj ta cheyil heba yin̈ hecawil .
58013025	Yak'abayo Comam Dios isc'ulch'anil isc'ul teyiban̈ hesunil . ¡ Hacojab tu' !
59001001	Hanin Santiago inti'an , ischejab Comam Dios yeb Comam Jesucristo wehan . Chiwaltojan teyet cheyil heba yin̈ hecawil , hex cablahon̈eb majan wet con̈ob Israel , hex pujanexto yul sat yiban̈k'inal ti' .
59001002	Hex wuẍtaj , hex wanab , hayet chihul sunil ilwebal teyiban̈ , caw ak'we tzalaho hec'ul sic'lebil .
59001003	Heyohtaj ta hayet chul ilwebal teyiban̈ yu yillaxi ta ayco Comam Dios yipo heyanma , hac tu' chu hecuyni istecha ilwebal heyu .
59001004	Yilal helahnico heyak'ni heyanma istecha heyu , hac tu' chu hech'ib yin̈ yet Comam Dios , yeb xin tz'ajan chexelcanico yin̈ isc'ulal Comam , hac tu' xin matxa nich'ano tzet mach tz'ajanojex yin̈ yet Comam .
59001005	Tato ay hunujex maẍto tz'ajano hehelanil , k'anwe tet Comam Dios , cat yak'ni Comam teyet , yuto mach chismale Comam yak'ni tet macta chik'anni . Chak' Comam tet , yaj mach chalico Comam yin̈ sat mac bay chak' Comam hune' tu' .
59001006	Hayet chicok'anni cohelanil tet Comam , cok'anawe yin̈ sunil janma . Machojab chicabcon janma , yuto ha' mac chicabcon yanma , lahan haca' ha' mar ch'ec' jobla yu jak'ek' ; nanantaxan̈e bay chitocanicoj .
59001007	Ha' mac hac tu' yecoj , tajca ch'ec' yin̈ isnabal ta ay tzet chischah tet Comam Dios Jahawil .
59001008	Yuto nan ch'ec' yin̈ isnabal tinan̈ , nanxapaxo ch'ec' yin̈ isnabal hecal , hac tu' xin mach t'in̈ano yeco yin̈ isbeybal .
59001009	Tato ay hunu juẍtaj maca hunu janab ya'ta yehi , yilal yak'ni tzalaho yanma yin̈ Comam , yuto ay yelapno ye yul sat Comam Dios .
59001010	Hacpax tu' ebnaj juẍta yeb ebix janab k'alom , tzalahojabi yet chiilaxayo yu Comam Dios , yuto ha' mac k'alom lahan haca' isxumaquil te' telaj machi nahatli .
59001011	Yuto hayet chi'ahilo tz'ayic cat ispohcan̈ yip k'a' , chitajilo te' telaj , cat yay hona isxumaquil te' , hac tu' xin matxa c'ulch'ano jilni te' . Haca' ishowayo isxumaquil te' telaj tu' , hac tu' isc'ayayo ebnaj k'alom yet chiscutxban ebnaj isk'alomal yul sat yiban̈k'inal ti' .
59001012	Sak'al yet mac chitecha ilwebal yu , yuto hayet chilahwi istecha ilwebal yu hune' mac tu' , chak' Comam hune' ispaj selel tet , ha' ton hune' isk'inal mach istan̈bal , ha' ton hune' corona haltebil yu Comam tet mac chitzala yin̈ Comam .
59001013	Hayet chon̈montelax cowatx'en hunu istx'ojal , machojab chijala ta ha' Comam Dios chon̈monten cowatx'en hune' tu' , yuto Comam mach chu con̈ismonten cowatx'en hunu istx'ojal , machipaxo tzet chimonten Comam yu yanico ismul .
59001014	Wal xin , ha' istx'ojal ayco jin̈ ha' chon̈monteni , cat con̈yinito yin̈ istx'ojal .
59001015	Ta chijaco janma yin̈ istx'ojal aytic'aco jin̈ , yin̈ chipitzc'ati comul . Haxa yet chich'ib hune' istx'ojal yul janma tu' , cat yul hune' camical jin̈ .
59001016	Wuẍtaj wanab , hex caw xahan ay wuhan , mach cheyak' subchaho heba .
59001017	Sunil tzet c'ul yeb sunil tzet tz'ajan yehi tet Comam Dios chicochah . Ha' Comam watx'en̈e sunil tzet chimujli yul satcan̈ . Ha' huntek'an tu' xin chishel isba , wal Comam Dios , hune'n̈etic'a ha' Comam .
59001018	Yuto el yin̈ isc'ul Comam yak'ni cok'inal mach istan̈bal yu Istzoti' caw yeli , hune' yak' jet yet cochahni yul janma . Yu hune' tu' xin , han̈on̈ caw babelon̈ sata sunil tzet watx'ebil yu Comam Dios .
59001019	Wuẍtaj wanab , hex xahan ay wuhan , naweti huntek'an chiwalti'an . Hajbawe hetxiquin heyabeni ; mach comono cheyal hunu tzet ye tu' yin̈ an̈e , mach comono chitit hehowal .
59001020	Yuto yet chitit cohowal , maẍtaj tzet choche Comam chicowatx'e .
59001021	Yuxin bejwecano sunil istx'ojal yeb sunil ismachiswalilal caw chipoh yul yiban̈k'inal ti' . C'ulch'anojab chu hechahni Istzoti' Comam Dios challax teyet , hune' tz'unbilxa yul heyanma yu Comam , yuto ha' chexcolni tet sunil istx'ojal .
59001022	Machojab ton̈e chijabe Istzoti' Comam , wal xin yilal coyijeni . Yaj tato ton̈e chijabe tzet chala , mach chicoyijepaxoj , han̈-caw-on̈ chijak' subchaho coba .
59001023	Ha' mac chi'aben Istzoti' Comam Dios , mach chiswatx'epaxo tzet chala , lahan haca' hunu mac chiyil sat yul ch'en espejo ,
59001024	yaja' lahwi yilni sat tu' , caw yin̈ an̈e chito nahul yu tzet yillax sat .
59001025	Wal mac mach chito nahul Istzoti' Comam Dios yu , to caw chaco yin̈ isc'ul yin̈ hune' tzet chabe tu' cat isyijeni , caw sak'al yet ; ha' Istzoti' Comam tu' chon̈bejtzonilo yul isk'ab ismachiswalilal .
59001026	Ta ay hunu mac yijem yin̈ tzet chal Comam Dios yalni , yaj ta mach chak' cacha' isti' yin̈ istx'ojal , ha' hune' anma tu' chiyak' subchaho isba ischuquil . Hac tu' xin naban̈e chala tato yijem yin̈ tzet chal Comam Dios .
59001027	Yaj ta chon̈colwa yin̈ niẍte unin mach ismam , mach ismi' , yeb yin̈ ebix camnaxa yichamil , cat xin copohnilo coba yin̈ istx'ojal yul sat yiban̈k'inal ti' , wal tu' caw lan̈an coyijen tzet chal Comam Dios Mame .
59002001	Hex wuẍtaj , hex wanab , hex xahechah Comam Jesucristo yul heyanma , Comam caw ay yelapno yehi , lahann̈ehojab hexahann̈en heba hesunil .
59002002	K'inalo ta cutxanexicoj cat yapni hunu naj k'alom , caw c'ul yehico xil isk'ap yeb xin ayco hunu isjolk'ab naba oro . Caw xin c'ul chu hechahni naj , cat heyalni tet naj : " Tz'on̈yan̈ yiban̈ hune' ẍila caw c'ul ti' , " ta quexchi . Lahwi tu' xin cat yocpaxapno hunu naj caw meba' , caw xilxa xil isk'ap aycoj , cat xin heyalni tet naj :
59002003	" Wal halin̈i bey tu' , " maca " Ayan̈ tz'on̈no sat tx'otx' , " ta quexchi .
59002004	Ta hac tu' cheyute , mach lahano chexahann̈e ebnaj juẍtaj yeb ebix janab . Ha' xin chalniloj ta tx'oj chenaco yin̈ heyet anmahil .
59002005	Hex wuẍtaj , hex wanab , txumweloj tato ha' Comam Dios sic'nican̈ anma meba' ay yul sat yiban̈k'inal ti' yu yak'ni Comam isk'alomal tet yin̈ yanayto yul yanma yin̈ Comam , cat ischahnipaxo yehobal bay ch'oc Comam Yahawil , hune' yalte Comam tet mac ch'ocheni .
59002006	Walexpaxo xin cheyah ebnaj meba' , machi yelapno ebnaj yul hesat . ¿ Mac anmahil chexetani , cat quexyinito sata naj alcal ? Ha' ton ebnaj k'alom .
59002007	¿ Tom mach heyohtajoj tato ha' ebnaj tu' tx'oj istzotel yin̈ Comam Jesucristo ayxaco yul janma ?
59002008	Ta caw yeli cheyije isley Comam Dios haca' yalni Yum Comam bay chala : " Xahan cheyil heyet anmahil haca' heya'iln̈en heba , " ẍicanoj . Ta hac tu' cheyute caw c'ul heyecoj .
59002009	Yaj ta mach lahano chexahann̈e heba , cheyaco hemul , cat hecanpaxcano tx'ojal tet isley Comam Dios .
59002010	Ta chijala ta sunil ley chicoyije , yaja' ta ay hunuxa chejbanile mach chicoyije , chijaco comul yin̈ sunil ley haca' tu' .
59002011	Yuto ha'tic'a Comam Dios halni : " Mach chexixli , mach chexpotx'wipaxo camo anma , " ẍi Comam . Yuxin ta ay mac mach chiec' ixloj , yaja' ta chispotx' camo yet anmahil , chiyaco ismul tet ley haca' tu' .
59002012	Yuxin nann̈e heyu yin̈ tzet cheyala' , yeb yin̈ tzet chewatx'e , yuto yilal yixtan̈witi yu hune' ley yet Comam Jesucristo . Hune' ley xacon̈bejtzonico yin̈ cowatx'en tzet choche Comam Dios .
59002013	Ta mach chitz'ay coc'ul yin̈ jet anmahil , mach chitz'aypaxo isc'ul Comam jin̈ yin̈ hune' tz'ayic yet chiyilni Comam Dios yin̈ tzet chielico anma . Yaj tato chitz'ay coc'ul yin̈ jet anmahil , chitz'aypaxo isc'ul Comam jin̈ .
59002014	Hex wuẍtaj , hex wanab , tzet chaliloj ta ay mac ayco yanma yin̈ Comam yalni , yaj ta machi nich'ano isc'ulal tzet chiswatx'e , ¿ tom xin chicolchahi yu ayxa yanma yin̈ Comam yalni ? ¡ Machoj !
59002015	K'inalo ta ay hunu juẍtaj maca hunu janab machi xil isk'ap , maca matzet chislo ,
59002016	cat heyalni tet : " Chawil haba , c'ul chawute hak'uxni haba , wa'an yin̈ caw c'ul , " ta quexchi . Matzet xin cheyak'paxo tet , ¿ tzettaxca chalilo hune' tu' ?
59002017	Yuxin ta ayex cheyala ta ayco heyanma yin̈ Comam , machi xin chewatx'e isc'ulal , nabn̈e cheyala ta ayco heyanma yin̈ Comam Dios . Ha' xin chalniloj ta camomex yul sat Comam .
59002018	K'inalo ta ay hunu mac chihalni : " Ayco wanmahan yin̈ Comam . " Haxa hunxa mac xin chalpaxoj : " Isc'ulaln̈e chinwatx'e'an . " Chiwalan teyet , mach ayoco Comam Dios yipo heyanma ta mach chewatx'e isc'ulal . Wal xin chinyehan teyet ta ayco Comam Dios yipo wanmahan yu chinwatx'ehan isc'ulal .
59002019	Hex ti' , cheyayto yul heyanma tato hune'n̈ech'an Comam Dios . Caw c'ul hune' tu' , yaj maẍn̈etaj hune' tu' yilal yehi . Hacpax tu' ebnaj ischejab naj matzwalil , yohta ebnaj tato hune'n̈ech'an Comam Dios . Caw xin chiluyluncan̈ ebnaj xiwquilal yet chisnaniti ebnaj Comam .
59002020	¡ Tzet hesucal ! Cheyala ta ayco heyanma yin̈ Comam , machi xin chebeybaln̈e tzet choche Comam . Ha' xin chalniloj ta machi heyanma yin̈ Comam .
59002021	Naweti yin̈ jichmam Abraham ; isyije icham yinito isc'ahol yin̈ xahanbalil . Yu tzet iswatx'e icham tu' , yuxin occano icham c'ulal yul sat Comam Dios .
59002022	Hac tu' xin chu johtan̈eniloj ta yaco yanma icham Abraham yin̈ Comam Dios , yuto isyije icham tzet ak'lax iswatx'e , hac tu' xin yu isyenicanilo isba ta ayco yanma icham yin̈ Comam Dios .
59002023	Hac tu' yu yijni isba yin̈ tzet halbilcano yul Yum Comam Dios bay chala : " Caw yaco yanma icham Abraham yin̈ tzet yal Comam Dios , yu hune' tu' xin cancano icham c'ulal yul sat Comam , " ẍicanoj . Yuxin yacanico Comam icham Abraham tu' yamigohoj .
59002024	Yuxin nachaojabilo heyu tato chon̈cancano c'ulal yul sat Comam Dios yu tzet chicowatx'e , maẍn̈etaj yu janico janma yin̈ .
59002025	Hac tu' yupaxo hune' ix ix tx'oj ye iswi' , Rahab isbi . Cancano ix c'ulal yul sat Comam Dios yu yak' ix bay way ebnaj ischejab Comam , yeb xin nanxa behal bay ischejto ix ebnaj yun̈e mach chitzabcha ebnaj .
59002026	Haca' hunu nimanile matxa yanma ayictoj , camomxa , hac tu' ye hunu mac chihalni ta ayco yanma yin̈ Comam Dios , mach chisyijepaxo tzet chal Comam , naban̈e hune' tu' .
59003001	Hex wuẍtaj , hex wanab , mach comono cheyocheco heyoc cuywawomal , yuto heyohtaj ta han̈on̈ chon̈cuywahi caw ec'balto chiilax yin̈ tzet chicowatx'e .
59003002	Cosunil ayto niẍtexa cotx'ojal yin̈ tzet chicowatx'e , yaja' ta ay mac mach ch'aycay yin̈ istzoteli , ha' hune' mac tu' caw c'ul , yuto chupaxo isk'oji iscachni sunil isnimanil yin̈ej istx'ojal .
59003003	Chijacto ch'en freno yul isti' no' cheh yun̈e isyijen no' tzet chijoche . Hac tu' xin sunil isnimanil no' chito bay chal coc'ul .
59003004	Hactic'apax tu' te' barco caw nimej te' yaj waxan̈ca chul tin̈na jak'ek' yin̈ te' yaj han̈ech'an nich'an tim'on chisbak'o naj piloto ha' bay chisyije te' , cat isto te' bay chal isc'ul naj .
59003005	Hac tu' ye nich'an jak' ti' , caw nich'anch'an yaj caw can̈ye sic'lebil , haca' hunu nich'an tz'it k'a' chu isn̈usnilo huno niman k'eptalaj .
59003006	Hac tu' ye jak' ti' , lahan yeb k'a k'a' , mach isbi hanta istx'ojal ayco yin̈ ; yetbi conimanil yehi yuxin sunil conimanil chu yetaxto yu . Hune' k'a k'a' tu' , haca'tic'a yul hune' niman k'a' mach istan̈bal chitit isk'ak'al , hac tu' xin chu yetaxcanto sunil cobeybal .
59003007	Han̈on̈ anma hon̈ ti' chon̈k'oji cocuyni sunilej no' xol telajil nok' ; no' ch'ic , no' laba yebej no nok' ay xol ha' mar .
59003008	Yaja' wal jak' ti' xin , mach chon̈k'oji cocuyni . Lahan yeb huno istx'ojal mach chak' cacha' isba , lahan haca' veneno chon̈ak'ni camoj .
59003009	Ha'tic'a jak' ti' xin , chalni c'ulla tzoti' yin̈ Comam Dios Mame , ha'tic'a xin chihalni tzoti' tx'oj yin̈ jet anmahil watx'ebil yu Comam Dios . Ha' anma tu' xin , yechel Comam yehi .
59003010	Yul coti' ch'elti tzoti' c'ul , yultic'apaxo coti' , ch'elpaxti tzoti' tx'oj . Wal xin wuẍtaj , wanab , mach cheyute heba haca' tu' .
59003011	Haca' hunu isnuk' ha ha' tinan̈ , mach chiahilo ha ha' chi' yeb xin ha ha' c'ah .
59003012	Hacpax tu' hunu yoj te' higo , mach chu yak'ni te' sat te' aceituna , yeb hunu yoj te' uva mach chu yak'ni te' sat te' higo . Hac tu' ye isnuk' hunu ha ha' , mach chu yahilo ha ha' chi' yeb xin ha' c'achi' .
59003013	Ta ay hunu mac texol caw ay isnabal yeb xin caw ay ishelanil , isyebabilo yin̈ isc'ulal chiswatx'e , yik'abayo isba yu hune' ishelanil tu' .
59003014	Yaj ta ayn̈etic'aco chichonc'ulal caw c'ah yul heyanma , yeb xin chewatx'e istx'ojal yin̈ heyet anmahil , cat xin heyalnipaxo heba c'ulal , wal xin caw lek'ti' hex .
59003015	Matxa taj tet Comam Dios chitit hune' yitz'atil wi'e tu' , to yetxa sat yiban̈k'inal ti' yehi , yetxa anma ye hune' yitz'atil hewi' tu' , yin̈ naj matzwalil chitita .
59003016	Ta aytoco chichonc'ulal jin̈ , yeb xin ta han̈on̈n̈e chijoche ch'oc cowinajil , ta hac tu' mach lan̈ano cobelwi yin̈ istxolal , caw xin ayto sunil istx'ojal jin̈ .
59003017	Ta tet Comam Dios chitit cohelanil , matxa chon̈ec' yin̈ istx'ojal , wal xin chon̈ec' yin̈ ak'anc'ulal . C'ulch'an chijute coc'ul , cat istz'ay coc'ul yin̈ jet anmahil , lahanpaxo jet anmahil yul cosat , yeb xin ist'in̈aniln̈etic'a chijala .
59003018	Ta ak'anc'ulal chicowatx'e , chicochah ispaj , ha' ton istoholal .
59004001	¿ Bay chititico nimeta howal yeb xin niẍte howal texol ? Wal xin yu huntek'an istx'ojal chimunla yul heyanma yuxin cheyak'le howal .
59004002	Hex ti' tzijxan̈e tzet ye tu' cheyochecoj , yaj mach chexk'oji yin̈ , yu hune' tu' xin chiec' yul hewi' hepotx'wahi , yeb xin chichiwaco hec'ul yin̈ mac ay tzet aya . Yu mach chu yoc heyetoj , yuxin ch'ah howal texol . Wal xin mach ch'ak'lax teyet tzet cheyoche tu' yu mach chek'an tet Comam Dios .
59004003	Waxan̈ca chek'ana , yaj mach ch'ak'lax teyet yuto mach c'ulo chu hek'anni , yuto yu heyetanto yin̈ istx'ojal cheyoche .
59004004	Hex ti' , caw mach yijemojex , yuto caw cheyocheto heyoc hewatx'en tzet ye tu' tx'oj ay yul sat yiban̈k'inal ti' . Yu hune' tu' xin , chexoccano howal yin̈ Comam Dios .
59004005	Tajca ch'ec' yin̈ henabal tato machi nich'ano tzet yelapno ye Istzoti' Comam Dios tz'ibn̈ebilcano yul Hum , bay chala : " Ha' Comam Dios an̈ecanico Comam Esp'iritu Santo jin̈ , Comam Esp'iritu tu' xahan ayon̈ yu , yuxin choche Comam ta han̈e Comam chicoxahann̈e , " ẍiayoj .
59004006	Yu isc'ulch'anil isc'ul Comam , yuxin chicolwa Comam jin̈ . Chalnipaxo yul Yum Comam haca' ti' : " Chitit ishowal Comam yin̈ anma caw lek'ti' chute isba . Walpaxo mac chiyo isba xin , caw chitzala Comam Dios yin̈ , " ẍiayoj .
59004007	Yuxin yijemojab chijute coba tet Comam Dios , cat copahnito naj matzwalil , hac tu' xin ch'elcan̈ naj jet .
59004008	Hitzojon̈weco isc'atan̈ Comam Dios , haxinwal chihitzico Comam coc'atan̈ . Hex mulum , tacojab hec'ul teyin̈ yu istx'ojal chewatx'e , yuto caw yilal hesajn̈en heyanma yul sat Comam Dios . Haca' hex chito heyocheto yet yul sat yiban̈k'inal ti' , cat hexahann̈enpaxo Comam heyalni .
59004009	Ocojab bisc'ulal yin̈ heyanma , tacojab hec'ul yet chenanitij . Ok'an̈we sic'lebil yu hemul hex caw xaquextzebi yu heyochen istx'ojal . Ocan̈we yin̈ ok'il hex caw chextzala sic'lebil yin̈ tzet chak' hune' yul sat yiban̈k'inal ti' , meltzan̈weco yin̈ bisc'ulal .
59004010	Iweyo heba tet Comam Dios , hac tu' xin chexilaxcan̈ yu Comam .
59004011	Hex wuẍtaj , hex wanab , mach cheyalle hek'umal hunujex , yuto ta ay mac chihalni isk'umal yuẍtaj maca yanab , lan̈an yalni isk'umal chejbanile yet Comam Dios . Maca ta cheyala ta mach c'ulo yeco hunu heyuẍtaj maca heyanab , lan̈an heyalni tato chejbanile yet Comam mach c'uloj . Hac tu' xin lan̈an heyanico heba juezal yin̈ chejbanile yet Comam tu' , mach xin lan̈ano heyijeni .
59004012	Ha' hune' mac ak'n̈e chejbanile tu' , ha'tic'a xin ayco juezal . Ha' xin chu yak'ni colbanile yeb xin chu con̈yanico yin̈ isya'tajil . Wal hunujon̈ xin machi yu joc jilno tzet chielico hunu juẍtaj maca janab , yuto han̈c'an̈e Comam Dios chu yilni tzet chielicoj .
59004013	Abewecanojex cheyal haca' ti' : " Yet hecal maca yet cabe chon̈to munil yul hune' niman con̈ob yin̈ hunu habil . Ha' bey tu' xin chijaco hunu niman cotxon̈ , hac tu' xin caw niman comelyu chicocutxba , " quexchi .
59004014	Yaja' mach heyohta tzet heyeco yet hecal maca cabe . Sak'al heyalni , yaja' cocawil yul sat yiban̈k'inal ti' , lahan yeb niẍte moyan , ton̈e chisye isba hunep cat isc'aycan̈ .
59004015	Ha' hune' wal heyalni : " Ta chiel yin̈ isc'ul Comam Dios Jahawil , ayn̈etic'a cocawil , chicowatx'e hune' ti' maca hune'xa tu' , " ha' hune' tu' wal heyalni .
59004016	Yaja' hex ti' , mach haco tu' heyalni , to ha' hune' cheyala : " Chicowatx'e hune' ti' , cat cowatx'en hune'xa tu' , " quexchi yul heyet hechuquil . Ha' xin chalniloj ta mach cheyiyo heba tet Comam Dios . Caw xin tx'oj hune' tu' yul sat Comam .
59004017	Ta johtaj ta c'ul cowatx'en hunu tzet ye tu' , tzujan tu' xin mach chicowatx'epaxoj , chijaco comul yul sat Comam Dios .
59005001	Hex k'alom hex ti' , abewecanoj . ¡ Ok'an̈we yin̈ caw ip teyin̈ yuto lan̈an yul istiempohal bay ch'ec'oya' heyanma !
59005002	Sunil hek'alomal lan̈an isk'atoj yeb xin xil hek'ap holquiẍtaxan̈e yu no' ih .
59005003	Sunil hemelyu tenbabilxato tu' xin , ayxa isk'uxewal ch'en , ha' chin̈uswaho teyin̈ yul sat Comam Dios cat quexistan̈tzeniloj , haca' istz'ato hunu tzet ye tu' yul k'a' . Ha' hek'alomal tenbabil heyu tu' , ha' ch'oco ak'oc'ule teyin̈ yin̈ islahobal tz'ayic .
59005004	Hanta istohol ebnaj hemunlawom mach heyak' yin̈ hemunil . Ha' hune' tu' xin chitit istz'acti'al teyiban̈ , yuto xayabe Comam Dios yel yaw ebnaj munlawom tu' , Comam yahawil yin̈ ebnaj 'angel ay satcan̈ .
59005005	Hex k'alomex ti' , caw xaheyak' yoche heyanma yul sat yiban̈k'inal ti' , yin̈ sunil tzet cheyoche , yuxin caw bak'ichexxa . Haca' no' wacax caw bak'ich , lan̈anxa yapni istiempohal ispotx'laxi .
59005006	Hex k'alomex ti' checawxeco ismul anma yiban̈ , huntek'an isc'ulaln̈e chiswatx'e . Cheyak'nipaxo camo ebnaj yu mach chu iscolni isba ebnaj teyet .
59005007	Hex wuẍtaj , hex wanab , niman cheyute hec'ul masanto yet chul Comam Jesucristo , haca' chu hunu naj munlawom niman isc'ul naj yechman yoc ha' n̈ab . Nimanpaxo chute isc'ul naj yechman yelilo sat istz'unub .
59005008	Hacojab tu' cheyute , nimanojab cheyute hec'ul . Lin̈bawe heba yin̈ Comam , yuto toxa chul Comam .
59005009	Wuẍtaj , wanab , mach chexoc ak'oc'ule teyin̈ hununex , haxinwal yet ch'apni istz'ayical yillaxi tzet chexelicoj , mach hemul ch'ilcha yu Comam . Yuto ha' Comam alcal yecoj , cawilxa yeti Comam .
59005010	Wuẍtaj , wanab ha' ebnaj ischejab Comam Dios halni Istzoti' Comam yet payat techa yu ebnaj yijlen isya'tajil , caw aypaxo isnimanil isc'ul ebnaj ; yuxin techahojab heyu haca' yak'le ebnaj tu' .
59005011	Ha' mac ay isnimanil isc'ul istecha isya'tajil yu , caw sak'al yet yul cosatan̈ . Hex ti' xaheyabe yin̈ tzet yu istecha isya'tajil yu naj Job , heyabenpaxoj tzet yu iscolwa Comam Dios yin̈ naj yet tzujanxa , yuto caw c'ul Comam Dios yeb xin chitz'ay isc'ul Comam yin̈ anma .
59005012	Wal xin hex wuẍtaj hex wanab , ay hune' caw yilal yehi , ta ay tzet choche hec'ul cheyala mach cheyak' binaho satcan̈ maca tx'o tx'otx' maca hunuxa tzet ye tu' yak'ni isba yin̈ tzet cheyala . Hayet cheyalni ho' yelojab cheyala . Hayet cheyalni machoj , machojabi ; haxinwal mach chexyato Comam yin̈ isya'tajil .
59005013	Ta ay hunujex bisc'ulal heyehi , ocan̈we txahloj . Taca tzalahilal heye xin , bitn̈ewe Comam Dios .
59005014	Ta ay mac ya'ay , yawtehab ebnaj anciano yet iglesia . Haxa ebnaj anciano tu' xin , chitxahli yin̈ , cat ismasnico ebnaj aceite yin̈ mac ya'ay tu' yin̈ isbi Comam Jesucristo Jahawil .
59005015	Hayet chextxahli yin̈ sunil heyanma xin , chicawxican̈ hune' mac ya'ay tu' . Ta ay ismul hune' mac ya'ay tu' xin , chak'cano nimanc'ulal Comam yin̈ .
59005016	Yuxin yilal heyallenati hemul teyet hununex , cat hetxahli yin̈ ebnaj juẍtaj yeb ebix janab tet Comam , cat heyan̈chacanoj . Yuto ebnaj c'ul yul sat Comam Dios , hayet chitxahli ebnaj yin̈ sunil yanma , caw niman isyaxil ch'aycano yiban̈ yu Comam .
59005017	Haca' naj El'ias ischejab Comam Dios yet payat , anma naj haca' han̈on̈ ti' , yaja' yin̈ sunil yanma naj txahli naj tet Comam Dios yun̈e mach chak' ha' n̈ab . Yuxin mach yak' ha' n̈ab yicta iscan̈ habil .
59005018	Hato yet istxahlipaxo naj hunelxa yichipaxico yak'ni n̈ab . Hac tu' xin yak'ni sat tz'unub hunelxa .
59005019	Hex wuẍtaj , hex wanab , ta ay hunu mac texol chisheq'uilo isba yin̈ Istzoti' Comam , aypaxo xin hunujex chexoc tzotelo tet yin̈ yet Comam , cat ismeltzoco yul isk'ab Comam hunelxa .
59005020	Ohtan̈ewecaniloj tato ha' hune' mac chinilo hunu naj mulum yin̈ istx'ojal bay aycoj , lan̈an iscolchalo hune' mac mulum tu' yul isk'ab camical . Hac tu' xin tx'i'alpaxo ismul hune' mac tu' chitan̈cano yul sat Comam Dios .
60001001	Hanin Pedro inti'an , ischejab Comam Jesucristo wehan . Chintz'ibn̈etojan hune' carta ti' teyet hex ayexxaco yul isk'ab Comam pujanilto yul ismajul Ponto , yeb Galacia , yeb Capadocia , yeb Asia , yeb yul ismajul Bitinia .
60001002	Hex ti' sic'bilexxa yu Comam Dios Mame haca'tic'a yu istxumni Comam yet caw payat . Yu Yesp'iritu Comam , yuxin quexyacanico yetoj , yun̈e heyijen tzet chal Comam Jesucristo , cat hesajbicano yu isch'iquil Comam . Yak'ab Comam tx'i'al isc'ulch'anil isc'ul yeb ak'anc'ulal teyet .
60001003	Jalawe c'ulla tzoti' yin̈ Comam Dios , ismam Comam Jesucristo . Yu isc'ulch'anil isc'ul Comam Dios jin̈ , yuxin yak' Comam hune' cok'inal caw ac'to ; ha' hune' tu' ayco yipo janma . Hune' ti' xatzujcha ju yuto itzitzbican̈ Comam Jesucristo xol camom yu yip Comam Dios .
60001004	Xayak' Comam Dios cok'inal yu cochahni tzet c'ubabil jet yu Comam yul satcan̈ . Hune' tu' , mach chi'etaxtoj , machi tz'il chihitzico yin̈ , yebpaxo xin maẍtic'a chitan̈iloj .
60001005	Yuto xajayto yul janma yin̈ Comam Dios , yuxin chon̈isc'uba Comam yu yip yun̈e istzujcha apno cocolbanil t'in̈anxa ye yu Comam , hune' chiyelax yet ch'apni islahobal tz'ayic .
60001006	Yu hune' ti' , yuxin caw chon̈tzalahi , waxan̈ca yilal jec' yin̈ej isya'tajil hanic'oxa tiempohal .
60001007	Haca' ch'en oro , caw yilal chi'ilwelax ch'en xol k'a k'a' yun̈e yilchaloj ta caw c'ul ch'en maca ta mach c'ulo ch'en . Hacon̈pax tu' , caw yilal chon̈ilwelaxi , cat yilchaloj tato caw yeli ayco janma yin̈ Comam Dios maca mach xin . Hayet chitecha ilwebal ju xin yu ayco janma yin̈ Comam , ec'bal yelapno hune' tu' yul sat Comam Dios sata ch'en oro chiilwelax tu' , waxan̈ca xin chitan̈ilo ch'en . Yaj ta chitecha ilwebal ju , caw chitzala Comam Jesucristo jin̈ yet chihul Comam , cat yak'ni Comam issak'alil isc'ul jet , yeb caw ay yelapno chon̈elcanico yul sat .
60001008	Waxan̈ca matxa heyil Comam Jesucristo , yaja' xahan ay Comam heyu . Waxan̈ca mach lan̈ano heyilni , yaja' cheyayto yul heyanma yin̈ Comam , yuxin caw chextzalacanoj . Ha' hune' hetzalahilal tu' , caw c'ulch'ancanoj , machi tzoti' chik'oji yalnilo isc'ulch'anil teyet .
60001009	Yuto xatzujcha apno hecolbanil heyu yu heyaco heyanma yin̈ Comam .
60001010	Ebnaj ischejab Comam Dios ec'lena yet payxa , tzotel ebnaj yin̈ hanta isc'ulch'anil Comam Dios chak' jet . Issayni ebnaj yin̈ nanc'ulal yin̈ caw tzet yelapno ye colbanile ti' .
60001011	Ha' Yesp'iritu Comam Cristo ayco yin̈ ebnaj , ha' ak'ni yohtan̈elo ebnaj yin̈ tzet chu yec'ya' yanma Comam Cristo , yeb xin isc'ulch'anil chihul yet chiyijni isba tu' . Ha' ebnaj tu' issay ebnaj yila' mac hune' chal Yesp'iritu tu' yeb yin̈ tzet tiempohal chu huntek'an tu' .
60001012	Yaja' yak' Comam Dios yohtan̈elo ebnaj tato ha' huntek'an cuybanil yal ebnaj tu' , mach yeto ebnaj yehi ; to jet ye han̈on̈ ti' . Tinan̈ xin , xaak'lax heyohtan̈elo yu ebnaj pujbanic'o Tzoti' yet colbanile yu ishelanil Comam Esp'iritu Santo alaxti yul satcan̈ . ¡ Ha' huntek'an tu' xin , caw yoche ebnaj 'angel yila' !
60001013	Yuxin helanojab cheyute heba , txumwe yin̈ tzet chewatx'e , cawxojab hec'ul yin̈ isc'ulch'anil isc'ul Comam Dios chak' jet yet chul Comam Jesucristo hunelxa .
60001014	Hex ti' , yuninalxa Comam Dios heyehi caw yijemex tet Comam yuxin matxa chexec' yin̈ heyochento tzettaj tx'oj hewatx'e yet yalan̈tocanoj , yet maẍto cheyohtan̈elo Comam Dios .
60001015	Wal xin ec'an̈we yin̈ isc'ulal , machojab nino istx'ojal chewatx'e , yuto Comam Dios quexawten̈eni , caw machi nich'ano istx'ojal yin̈ Comam .
60001016	Yuto chal Comam yul Yum haca' ti' : " Ec'an̈we yin̈ isc'ulal , machojab nino istx'ojal teyin̈ yuto haninti'an machi nich'ano intx'ojal win̈an , " ẍi Comam .
60001017	Ha' Comam Dios tu' , chi'ilni tzet chielico hunun anma hatatic'a tzet chiswatx'e . Caw lahan chi'ilchati anma yu Comam , machi hunu ti' cheba'to Comam ismul . Yuxin tato chijal Comam Dios Comamoj , ayojab yelapno Comam yul cosat yulbal ayon̈toc'o yul sat yiban̈k'inal ti' .
60001018	Comam Dios xacon̈iscolilo yin̈ hune' cobeybal matzet chaliloj , hune' cochah tet comam comi' . Johtaj ta cocolbanil mach lok'bilo yu tzet chitan̈iloj yul sat yiban̈k'inal ti' haca' ch'en oro yeb ch'en plata .
60001019	Wal xin ha' ischiq'uil Comam Jesucristo caw niman yelapnoj , ha' k'oji islok'ni cocolbanil . Ak'lax camo Comam yu yoc xahanbalil , haca' hunu no' me' machi nich'ano isya'bil , machipaxo istzaca'il .
60001020	Nabilxatic'a hune' ti' yin̈ Comam yet maẍto chiwatx'i hune' yul sat yiban̈k'inal ti' yu Comam Dios . Yaj wal tinan̈ xin xaisyecan̈ isba Comam Jesucristo yin̈ islahobal tz'ayic ti' yu yak'lax isc'ulal jet .
60001021	Yu Comam Jesucristo , yuxin xajaco janma yin̈ Comam Dios . Ha' Comam Dios ak'ni itzitzbocan̈ Comam Jesucristo xol anma camom , yak'ni isc'ulch'anil isc'ul tet . Yu Comam Jes'us tu' , yuxin chijaco janma yin̈ Comam Dios , cat xin iscawxipaxo coc'ul yin̈ Comam .
60001022	Wal tinan̈ xin yu xacoyije hune' cuybanil caw yel chala , yuxin sajxa ye janma yu Comam Dios . Hac tu' xin xahan chijil ebnaj juẍtaj yeb ebix janab , yuxin caw yilal coxahann̈en coba yin̈ sunil janma yeb xin yin̈ sunil jip .
60001023	Yuto pitzc'anajon̈xa yet iscayel yaj mach yin̈o comam comi' cambehal yehi , wal xin yu Istzoti' Comam Dios pitzc'anajon̈xa . Yuto ha' Istzoti' Comam caw itzitz , ayn̈etic'a yin̈ sunilbal tiempo .
60001024	Yuto chiyal yul Yum Comam Dios haca' ti' : Sunil anma lahan haca' te' telaj , haxa iscan̈il ye xin , lahan haca' isxumaquil te' telaj tu' , chitajilo te' cat ishowayo isxumaquil te' .
60001025	Yaj wal Istzoti' Comam Dios Jahawil , ayn̈etic'ac'o yin̈ sunilbal tiempo , ẍiayoj . Ha' ton xin hune' ti' Tzoti' c'ul yet colbanile halbilxa jabe' .
60002001	Yuxin awecano sunil istx'ojal ; sunil etal , yeb xin lek'ti'al , yeb ischiwa hec'ul , yeb hehobnican̈ tzoti' .
60002002	Ta caw yeli xaheyohtan̈elo sic'lebil ta c'ul Comam Dios jin̈ , haca'ojab yochen huno nich'an nene' yim ismi' , hacojab tu' heyochen hune' cuybanile yet Comam Dios mach sombiloj , hac tu' xin cheyik' heyip yin̈ hecolbanil .
60002003	
60002004	Hitzojon̈weco isc'atan̈ Comam Jesucristo , caw itzitz Comam . Comam Cristo tu' lahan haca' hunu ch'en ch'en caw niman yelapnoj ayayto xe'o n̈a . Yaja' xin k'ojbilcanilo ch'en yu ebnaj watx'emcan̈ n̈a , yaj wal xin Comam Dios sic'nicanicoj yeb caw niman yelapno ye yul sat .
60002005	Wal xin itzitz Comam Cristo , yuxin itzitzon̈paxoj yin̈ Comam , xin jak'a'we hamanil tet Comam Dios cohunico yin̈ Comam Cristo yatutoj , yeb xin con̈yapaxico Comam sacerdotehal , yetxa Comam jehi . Yu Comam Jesucristo yuxin chu jak'ni coba xahanbalil tet Comam yet chicoyijen tzet chala . Ha' hune' tu' , caw c'ul yul sat Comam Dios .
60002006	Yuto chal yul Yum Comam Dios haca' ti' : Yul con̈ob Si'on wacojan hune' mac haca' ch'en ch'en ch'ayto xe'o yipo n̈a . Ha' hune' ch'en ch'en tu' sic'bililo ch'en wuhan , caw niman yelapno ye ch'en . Ha' mac chaco yanma yin̈ hune' mac tu' , mach chican yin̈ tx'ixwilal , ẍiayoj .
60002007	Han̈on̈ chijayto yul janma yin̈ Comam Cristo , caw niman yelapno ye Comam yul cosat , yaj wal mac mach chiyaco yanma yin̈ Comam , ha' yin̈ huntek'an tu' tz'ibn̈ebilcano yul Yum Comam bay chal haca' ti' : Ha' hune' ch'en ch'en k'ojbilcanilo yin̈ ismunil yu ebnaj watx'em n̈a , ha' ch'en caw c'ul yoc xe'o n̈a , ẍiayoj .
60002008	Chalpaxo yul Yum Comam haca' ti' : Ha' hune' ch'en ch'en ti' , ha' bay chitxak'mo anma cat yayc'ayi , ẍiayoj . Chitxak'mo anma yuto machi isyije tzet chal Istzoti' Comam Dios ; halbilcanoj xin tato hac tu' chiyu anma tu' .
60002009	Walon̈ ti' iscon̈obxa Comam jehi sic'bilon̈xalo yu Comam , sacerdoteon̈ yin̈ ismunil Comam Dios Jahawil , hune' niman con̈ob nanxa yehiloj yu Comam . Sic'bilon̈xa yu Comam yu joc yeto Comam yun̈e joc copujbanic'o isc'ulch'anil Comam . Xacon̈yilo Comam Dios xol k'ejholo , con̈yanico xol hune' issajilk'inal caw c'ulcanoj .
60002010	Yet payat mach iscon̈obo Comam Dios heyehi , yaj wal tinan̈ iscon̈obxa Comam heyehi . Yet payat tu' , machi mac chitz'ay isc'ul teyin̈ , yaja' tinan̈ chitz'ay isc'ul Comam Dios teyin̈ .
60002011	Hex wuẍtaj , hex wanab , hex xahan ay wuti'an , han̈on̈ ti' mach cocon̈obo hune' yul sat yiban̈k'inal ti' , ton̈e chon̈eq'ui ; yuxin chintak'ecantojan teyet , mach chebeybaln̈e huntek'an tzet chiyoche henimanil , yuto ha' huntek'an istx'ojal tu' chiyak'le howal yeb janma .
60002012	C'ulojab cheyute hebeybal xol anma maẍto ohtan̈eo Comam Dios , waxan̈ca xin chexhallax tx'ojal tinan̈ haca'tan̈e caw ay hemul , yaja' yu isc'ulal cheye , yuxin chal ebnaj c'ulla tzoti' yin̈ Comam Dios yet chi'ilchati sunil anma yin̈ hune' tz'ayic yet chul Comam .
60002013	Yun̈e mach chiel ispixan Comam Dios heyu yijemojab cheyute heba tet ebnaj ayicto yul capil , hactic'apax tu' tet naj jahaw , yuto ec'na aycan̈ yip ismunil naj .
60002014	Cat heyijenpaxo tzet chal ebnaj yahaw ak'bil ismunil yu naj yanico anma yin̈ isya'tajil yet chiyanico ismul , cat yalni ebnaj c'ulla tzoti' yin̈ mac c'ul tzet chiswatx'e .
60002015	Choche Comam Dios ta caw c'ul cheyute hebeybal , ha' xin wal matzet tz'aj yala' anma tx'oj isnabal teyin̈ yeb anma ayco yin̈ issucal .
60002016	Ec'an̈we yin̈ isc'ulal yuto colbilexxa . Yaja' matolo yu xahechah hecolbanil tu' yuxin chexoc hewatx'e' istx'ojal , ¡ machoj ! To ischejabxa Comam Dios heyehi .
60002017	Xiwan̈we tet Comam Dios , cat xin hexahann̈enpaxo anma ayxaco yul isk'ab Comam . Ayojab yelapno ye heyet anmahil yul hesat , yebpaxo naj jahaw , ayojab yelapno ye naj yul hesat .
60002018	Hex chejab heyehi , ayojab yelapno heyahaw yul hesat , yijewe tzet chiyal ebnaj . Yaj maẍn̈etaj tet ebnaj c'ul isnabal , yeb ebnaj caw c'ul isc'ul , wal xin yijewepaxo tet ebnaj ton̈e chichichon yanma .
60002019	Yuxin ta yu ayco conabal yin̈ Comam Dios , yuxin ton̈e chon̈etalaxi , machi xin comul , yaj ta chitecha ju , caw chitzala Comam Dios jin̈ .
60002020	Yaja' ta yu hunu istx'ojal chiju yuxin chon̈oc yin̈ isya'tajil cat xin jak'ni techahoj , caw matzet chaliloj yuto comultic'a yehi . Yaj ta yu hunu isc'ulal chicowatx'e , cat yak'lax isya'tajil jila' , cat jak'ni techahoj , wal hune' tu' caw niman tzet chalilo yul sat Comam Dios .
60002021	Yu hune' tu' yuxin con̈yawte Comam . Hayet yec'ya' yanma Comam Cristo ju , isyenicano Comam yin̈ tzet chu cobeybaln̈eni .
60002022	Machi nino ismul Comam yacoj , machipaxo lek'ti'al yala .
60002023	Hayet isbuchlax Comam , machi ispajtze . Hayet yalaxico Comam yin̈ isya'tajil yu ebnaj , machi yalpaxo Comam howalil . Ha' hune' yute Comam , ton̈e yaben̈eto isba yul isk'ab Comam Dios , yuto yohta Comam tato ha' Comam Dios ch'ilni tzet ch'elico yin̈ istoholal .
60002024	Ha' Comam Jesucristo ijnicanocan̈ comul yin̈ isnimanil yet iscam yin̈ te' culus . Hac tu' xin matxa chu yak'ni cabo isba istx'ojal jin̈ , yuto camnajon̈xalo yin̈ mule , hac tu' utebilon̈cano yu Comam , yuxin chu cowatx'enico cobeybal yin̈ istoholal . Caw yabe Comam isya'tajil yin̈ isnimanil ju yun̈e cocolcha yul isk'ab hune' yabil ayco yin̈ janma , ha' ton comul .
60002025	Hayet yalan̈to tu' , lahanex haca' no' me' c'aynatoj , wal tinan̈ xin xaquexmeltzoco yul isk'ab Comam Cristo , yuxin haxa Comam chextan̈eni yeb xin ha' ch'ilni heyanma .
60003001	Hacpax tu' ex ixale hex ti' , yijem cheyute heba tet heyichamil , haxinwal ta ayex ti' maẍto chaco yanma heyichamil yin̈ Istzoti' Comam Dios , chistxum isba ebnaj heyu , mach yechto tx'i'al tzet cheyal tet ebnaj .
60003002	Yuto chiyil ebnaj tato caw tohol hebeybal , yeb ta caw yijemex .
60003003	C'ulojab cheyute heba , maẍtaj hetzanten heba yin̈ lolo'al haca' hemamen xil hewi' yin̈ caw nanxa islowi , maca heyanico heyanma yin̈ ch'en ome maca ch'en uwe caw aycan̈ istohol haca' ch'en oro , yebpaxo yin̈ xilk'ape caw aycan̈ istohol , yuto maẍtaj huntek'an tu' cheẍwatx'enico yul sat Comam Dios .
60003004	Wal xin ha'ojab isc'ulch'anil heyanma ha' cheyil hewatx'e' , haxinwal caw c'ulch'anex yul sat Comam Dios . Ha' hune' hec'ulch'anil tu' , ha' ton isc'ulal hec'ul yeb ak'anc'ulal yul heyanma , ha' hune' tu' machi bak'inal chietaxtoj , caw ay yelapno ye yul sat Comam Dios .
60003005	Hacpax tu' huntek'an ebix ix yet Comam Dios yet payat , caw c'ulch'an yanma ebix yul sat Comam Dios yuto han̈ech'an Comam yaco ebix yipo yanma , yeb xin caw yijem yute isba ebix tet yichamil .
60003006	Haca' ix Sara , caw yijem yute isba ix tet naj Abraham . Yalni ix yin̈ naj haca' ti' : " Mam , " ẍi ix yin̈ naj . Yuxin c'ul cheyute henabal hex ixale hex ti' . Machojab hunu tzet ye tu' bay chexxiwi . Ta chewatx'e haca' tu' lahan henabal haca' ix Sara .
60003007	Haquexpax tu' hex ichamile hex ti' , c'ul cheyute heyanma yin̈ heyixal . Ohtan̈eweloj ta lahan ebix haca' hunu vaso nab ispohi . Ayojab yelapno ye ebix yul hesat yuto lahan cok'inal chicochah tet Comam yeb ebix . Yuxin c'ul cheyute heba yin̈ ebix yun̈e matzet ch'oc hexolbal yet chexoc txahlo tet Comam .
60003008	Yebpaxo xin chiwaltojan hunxa ti' teyet , hunxan̈ehojab cheyute henabal hesunil . C'ulch'anojab cheyute hec'ul , xahanojab cheyil heba hununex yuto heyuẍtaxa heba , heyanabxapaxo ebix ix yin̈ Comam . Tz'ayojab hec'ul teyin̈ hununex , chewchotan̈e cheyute heba .
60003009	Mach chepajtze tx'oj tet mac tx'oj chiswatx'e teyin̈ . Machica chexpohli yin̈ mac chipohli teyin̈ , ha' heyet c'ulch'an cheyute heyak'ni ispaj tet anma , yuto awtebilexxa yu Comam yu hechahni isc'ulch'anil isc'ul .
60003010	Yuto chal yul Yum Comam haca' ti' : Tato ay mac choche isxahann̈e hune' iscawil , yeb ta choche tzalahilaln̈etic'a ch'ec' hunun tz'ayic yila' , caw yilal iscachni isti' , machojab chal tzoti' tx'oj yeb xin lek'ti'al .
60003011	Caw yilal ispohnilo isba xol istx'ojal , c'ulojab tzet chiswatx'e , issaya'bilo ak'anc'ulal ha'ojabn̈etic'a xin chiswatx'e .
60003012	Yuto Comam Dios Jahawil , chitan̈en mac caw c'ul isbeybal , cat xin yabenpaxo Comam istxah . Walpaxo anma machiswalil chiyute isba xin , chiscaj Comam , ẍiayoj .
60003013	Ta han̈e isc'ulal chesaya , cat hebelwi yin̈ caw c'ul , ¿ mactic'a chiutenico istx'ojal teyin̈ ? Machi maca .
60003014	Yaj tato cheyabe isya'tajil yu isc'ulal chebeybaln̈e ¡ caw sak'al heyet ! yuxin mach chexxiw tet hunuxa mac anmahil . Mach cheyak' cabconocan̈ heyanma .
60003015	Wal xin ak'awe tzalaho heyanma yin̈ Comam Cristo Jahawil . Ayojab yelapno Comam yul hesat . Helan cheyute heba hetak'wi tet mac chik'amben teyet yin̈ cuybanile bay ayco heyanma . Chewchotan̈eojab chu heyalni tet anma tu' yeb yin̈ ak'anc'ulal .
60003016	Yuxin c'ul cheyute heba , hac tu' xin ak'anc'ulaln̈etic'a ye henabal , haxinwal macta tx'oj istzotel teyin̈ yu isc'ulal chewatx'e yu ayexxaco yin̈ Comam Cristo , chitx'ixwican̈ yin̈ lek'ti'al chal teyin̈ .
60003017	Caw c'ul ta yu cowatx'en isc'ulal yuxin chiec'ya' janma yaj ta hac tu' ch'el yin̈ yanma Comam Dios , sata ta chec'ya' janma yu cowatx'en istx'ojal , nabn̈e hune' tu' .
60003018	Yuto hac tu' yu iscam Comam Cristo istohlan comul yin̈ huneln̈e . Caw c'ul Comam yaj ec'ya' yanma ju han̈on̈ mulumon̈ ti' yu con̈yinito Comam tet Comam Dios . Ha' isnimanil Comam cami , yaja' yanma Comam machi cami .
60003019	Hayet camom Comam tu' , beyc'o yanma Comam yala' Istzoti' Comam Dios tet anma camom majan xol isya'tajil .
60003020	Ha' huntek'an anma tu' , man̈c'on tzet yal Comam Dios yet payxa yulbal istiempohal yet iswatx'en naj No'e te' barco . Yet hune' tiempohal tu' caw niman yute isc'ul Comam yin̈ anma yet yechman iswatx'i te' barco tu' , yaj xin waxajwan̈n̈e anma colchalo xol ha ha' yul te' barco .
60003021	Ha' hune' ha ha' tu' yecheln̈e ik'bil yu ha' tato chon̈colchahi . Ha' yelapno ye hun tu' , chon̈colchahi , maẍtaj yu yel istz'ilal conimanil yu ha' , to hayet chiahcano ha' cowi' chicoyeniloj tato c'ulxa conabal sata Comam yuto xaitzitzbican̈ Comam Jesucristo .
60003022	To Comam yul satcan̈ , tinan̈ ayco Comam yin̈ iswatx'k'ab Comam Dios . Ha' Comam xin ch'ijban ebnaj 'angel yeb xin huntek'anxa ay ismunil caw ay yelapno ye bey satcan̈ tu' .
60004001	Yuxin haca' yu yaben Comam Cristo isya'tajil yin̈ isnimanil yet iscami , hac tu' xin chu jaben isya'tajil , yuto xacon̈cam yinta Comam han̈on̈ ti' ; ha' ebnaj camnaxa , matxa chaco ismul ebnaj .
60004002	Hacojab tu' chijute coba , coyijewe tzet choche Comam Dios yulbal yet ayon̈ yul sat yiban̈k'inal ti' . Matxaojab chicowatx'e haca' tzet chiyoche conimanil .
60004003	Hayet yalan̈to , niman tiempo quexec' hewatx'e' tzet chiswatx'e anma mach ohtan̈eho Comam Dios . Wal xin canojab huntek'an tu' tinan̈ yuto yet yalan̈to tu' , han̈ech'an istx'ojal chewatx'e , cheyak'ni yub tzet yoche heyanma , chexec'paxo yin̈ uc'u te' , cheyec'tzen nimeta k'in̈ nanxa islowi , caw niman uq'ue cheyuc'canoj . Cheyinipaxayo heba tetej tioẍ yahbil yu Comam Dios .
60004004	Ha' ebnaj mach ohtan̈eho Comam Dios tu' , chic'ay isc'ul ebnaj yuto matxa chebeybaln̈e huntek'an istx'ojal chiswatx'e ebnaj , yuxin chibuchwa ebnaj teyin̈ .
60004005	Yaj wal huntek'an anma tu' , yilal istak'wican̈ yin̈ ismul yet chiilchati yu Comam ak'bilxa ismunil yilni tzet ch'elico mac itzitz yeb mac camnaxa .
60004006	Wal xin hallax istzoti'al colbanile tet anma camnaxa tu' . Waxan̈ca xacam anma tu' haca' iscam anma yul sat yiban̈k'inal ti' yet yilchati yu Comam Dios , yaja' yet yaben anma tu' hune' colbanile , ischahnicano anma tu' isk'inal haca'tic'a isk'inal Comam Dios .
60004007	Lan̈anxa yul istiempohal bay chitan̈ilo sunil tzet ye tu' , yuxin helanojab cheyute heba , itz'atn̈eojab henani hetxahli .
60004008	Yeb xin ay hunxa caw yilal yehi , ha' hexahann̈en heba yin̈ sunil heyanma , yuto yet xahan chijil coba chiconahuln̈eto tx'i'al ismul jet anmahil .
60004009	Hayet ch'apni hunu juẍtaj maca hunu janab isk'ana' bay chiwayi , sunilojab heyanma chechahni , yaja' machojab chexoctzotelo yin̈ .
60004010	Ak'we cheja' heba teyet hununex hatatic'a tzet munilal ak'bilxa teyet yu Comam Dios . C'ul cheyute heba yin̈ hemunil ak'bilxa teyet yuto nananta hemunil ak'lax yu Comam .
60004011	Ha' mac chalnic'o Istzoti' Comam Dios xol anma , yilalojab ha' caw ist'in̈anil Istzoti' Comam chiyala , yeb xin ha' mac chak' cheja' isba texol , iswatx'eojab yin̈ sunil yip ak'bil yu Comam . Hac tu' xin chihallax c'ulla tzoti' yin̈ Comam Dios heyu yu tzet iswatx'e Comam Jesucristo . ¡ Hallaxojabi ta caw niman yelapno ye Comam Jesucristo ! Han̈e Comam yet ay yalaxico ismay yeb yip yin̈ sunilbal tiempo . ¡ Acojab tu' !
60004012	Wuẍtaj wanab hex xahan ay wuhan , mach chic'ay hec'ul yu huntek'an isya'tajil xahul teyiban̈ , tajcato chena tato machi bay wal istitico huntek'an tu' .
60004013	Wal xin , caw tzalahan̈wej , yuto ha' hunex cheyabe isya'tajil haca' yak'le Comam Cristo . Yuxin hayet chul Comam xol isk'ak'al yip , caw chiyik'canocan̈ yip tzalahilal yul heyanma .
60004014	Ta chibuchwa anma teyin̈ yuto ayexxaco yul isk'ab Comam Cristo , caw c'ul heyet , yuto Yesp'iritu Comam Dios caw niman yelapno ayxaco teyin̈ . Ha' anma tu' , chal tzoti' tx'oj yin̈ Comam , wal hexpaxo xin cheyal c'ulla tzoti' yin̈ Comam .
60004015	Ta ayex ch'ec'ya' heyanma , yaja' tan̈e mach yuho huno potx'wal , maca xin yu elek' , macato yu hunu mule caw tx'oj , maca yu heyanico heba xol huno tzet ye tu' mach cheyoc yin̈ ;
60004016	wal ta cheyil isya'tajil yu ayexxaco yul isk'ab Comam Cristo , mach chextx'ixwi . Halwe c'ulla tzoti' yin̈ Comam Dios yuto yetxa Cristo heyehi .
60004017	Yuto xaichico istiempohal bay chiillax tzet chielico sunil anma , yaja' to jin̈ han̈on̈ ayon̈xaco yul isk'ab Comam Dios chiichico babel , yuxin ta jin̈ chiichicoj , ¿ tzettaxca xin ch'elpaxico anma mach chiyijen Istzoti' Comam yet colbanile ?
60004018	Han̈on̈ c'ulon̈xa yul sat Comam Dios ti' tx'i'al isya'tajil chul jiban̈ cat cocolchahi , hajxam anma caw machi yelapno Comam yul sat , yeb anma caw tx'oj isbeybal .
60004019	Yuxin hayet chihul isya'tajil jiban̈ , yaj ta hac tu' ch'el yin̈ isc'ul Comam Dios , caw yilal janico janma yin̈ Comam , machojab chicobej cowatx'en isc'ulal , yuto ha' Comam tu' watx'en̈ehon̈ , caw xin chiyij isba yin̈ tzet chiyala .
60005001	Tinan̈ xin chiwaltojan huntek'an chejbanile ti' teyet hex anciano hex xol ebnaj uẍtaje yul hunun con̈ob , yuto haninti'an anciano inpaxojan haca' hex tu' . Caw wilan yak'len Comam Cristo isya'tajil , yuxin ay wak'ni cabo inbahan inchahnihan isc'ulch'anil teyintaj , hune' chito isyebalo isba .
60005002	Haca' hunu naj tan̈em me' , hacojab tu' cheyute hetan̈en macta ak'bilxa yul hek'ab yuto haca' isme' Comam Dios yehi . Munlahan̈we yin̈ sunil heyanma , haca' choche isc'ul Comam Dios , machojab yin̈ lan̈bilal , yeb mach yun̈e ch'en melyu yuxin chexmunlahi . Munlahan̈we yin̈ tzalahilal , elojab yin̈ heyanma hewatx'eni .
60005003	Mach yahawo cheyute heba yin̈ macta chi'ak'lax hetan̈e . Wal xin yewe c'ulla beybale tet , haxinwal caw c'ul chutepaxo isbeybal .
60005004	Hac tu' xin hayet chihul Comam iswi'ehal jin̈ han̈on̈ tan̈em anma hon̈ ti' , cat cochahni ispaj hune' caw nanxa yoc isc'ulch'anil , hune' tu' machi bak'inal chilahwi .
60005005	Haquex pax tu' hex tzehtaj , yijem cheyute heba tet ebnaj anciano . Chewchotan̈eojab cheyute heba yet chexcolwa teyin̈ hununex , yuto chal yul Yum Comam Dios haca' ti' : Chispahto Comam macta nime winaj chute isba , walpaxo mac chiyo isba xin , chak' Comam isc'ulch'anil isc'ul tet , ẍiayoj .
60005006	Wal xin iweyo heba yalan̈ yip Comam Dios , hac tu' xin chexyican̈ Comam yet ch'apni istiempohal .
60005007	Sunil hebisc'ulal ch'oc yachno yin̈ heyanma , aweco yul isk'ab Comam yuto Comam ayn̈etic'aco yin̈ isc'ul con̈yilni .
60005008	Caw helan cheyute heba , majwahan̈wej yuto ha' naj matzwalil , naj ayco ishowal jin̈ , lahan naj haca' hunu no' balam caw ch'el yaw yet ch'ec' saywal yin̈ no' me' yu chisc'uxaytoj .
60005009	Pahweto naj , lin̈bawe heba yin̈ Comam . Heyohtaj tato ha' ebnaj heyuẍta yin̈ Comam pujanto sunil yul sat yiban̈k'inal ti' , lahan yilni ebnaj isya'tajil haca' hex tu' .
60005010	Yaja' hayet chilahwi jaben isya'tajil hanic' tiempohal ti' , caw tz'ajan chon̈elcanico yu Comam Dios , cat xin yak'ni Comam jip yeb colin̈ban coba , yeb caw t'in̈an chon̈yute Comam awten̈eon̈ yetbihoj ; yak'nicano isc'ulal isc'ul jet yin̈ huneln̈e , yuto hunxa je yeb Comam Jesucristo .
60005011	Hallaxojabi ta caw niman yelapno isbi Comam Dios yin̈ sunilbal tiempo . ¡ Hacojab tu' !
60005012	Hune' incartahan chiwatojan teyet ti' , ha' juẍta Silvano chiinitoj . Naj juẍta ti' caw yijem naj sic'lebil yul insatan . Hayeb tzoti' chiwaltoti'an ha' chexibtzeni , yeb xin chiwaltojan teyet tato xahechah isc'ulch'anil isc'ul Comam Dios . Lin̈bawe heba yin̈ isc'ulch'anil isc'ul Comam .
60005013	Yeb ebnaj juẍta ay yul ismajul Babilonia sic'bilxalo yu Comam Dios , haca' yu quexissic'niloj , chisk'ambepaxo ebnaj hanic' heye yin̈ hecawil . Yebpaxo naj Marcos , naj inc'aholan yin̈ isbi Comam , chisk'ambepaxo naj hanic' heye yin̈ hecawil .
60005014	K'ambewe hanic' heye hununex yuto heyuẍtaxa heba . Ayojab ak'anc'ulal yul heyanma hex ayexxaco yul isk'ab Comam Jesucristo . ¡ Acojab tu' !
61001001	Hanin Sim'on Pedro inti'an , ismunlawom Comam Jesucristo yeb xin ischejabpaxo Comam wehan . Chintz'ibn̈etojan hune' carta ti' teyet , hex xaheyayto yul heyanma yin̈ Comam Dios haca' han̈on̈ti'an̈ . Ha' heyanma yin̈ Comam tu' caw c'ulch'ancanoj haca' janmahan̈ yin̈ Comam , yuto caw han̈c'an̈e istoholal chiswatx'e Comam Dios yeb Cocolomal Jesucristo .
61001002	Ak'laxojab tx'i'al isc'ulch'anil isc'ul Comam Dios yeb ak'anc'ulal texol yuto heyohtaxa Comam Dios yeb Comam Jesucristo Jahawil .
61001003	Yu ishelanil yip Comam Dios , yuxin xayak' Comam sunil tzet chi'ocnico ju yun̈e ay cok'inal mach istan̈bal , yeb xin yu coyijen tzet chal Comam . Yak' Comam hune' tu' jet yet johtan̈en̈ Comam Jesucristo , Comam con̈awten yu ishelanil yeb yu isc'ulch'anil isye Comam jet .
61001004	Hac tu' xin yu yak'ni Comam hune' yalte jet , huntek'an tzet caw c'ulch'ancanoj yeb caw ay yelapno yehi . Yun̈e huntek'an tzet yalte Comam tu' , yuxin chicochah cok'inal yin̈ isk'inal Comam , hac tu' xin yu cocolchalo yul isk'ab isyahbetajil ay yul sat yiban̈k'inal ti' yu istx'ojal yanma anma .
61001005	Yuxin maẍn̈eojabtaj janico janma yin̈ Comam , wal xin caw yilal janico yin̈ coc'ul cowatx'en cobeybal . Caw yilalpaxo coch'ib yin̈ ishelanil conabal yin̈ Comam Dios ,
61001006	yeb cocachni coba yin̈ tzet mach c'uloj , yeb niman chijute coc'ul jak'ni techaho isya'tajil , yeb coyijen tet Comam Dios .
61001007	Chicoye isc'ulch'anil coc'ul yin̈ ebnaj juẍtaj yeb ebix janab yeb xin coxahann̈en anma sunil .
61001008	Ta chiilchalo huntek'an ti' jin̈ , yeb ta lan̈an coch'ib yin̈ , ay chon̈ocnico yul sat Comam Dios chal tu' , mach nabn̈eho johtan̈elo Comam Jesucristo Jahawil .
61001009	Yaj wal mac mach chi'ilchalo huntek'an ti' yin̈ xin , lahan haca'tic'a mach chu ismujlito nahat , maca xin mach chu yilni . Xaisnahuln̈etoj tato tx'ahbilxalo hanta ismul ayco yin̈ yet yalan̈to tu' .
61001010	Yuxin wal tinan̈ wuẍtaj , wanab , xaquexyawte Comam Dios , yeb xaquexsiq'uilo Comam yetoj , yuxin lahweco helin̈ban heba yin̈ huntek'an ti' . Ta hac tu' chewatx'e , maẍtic'a chexayc'ayi .
61001011	Hac tu' xin ch'ak'lax sunil isc'ulch'anil Comam jet , cat joccano yin̈ huneln̈e yul isk'ab Comam Jesucristo Jahawil , Cocolomalpaxoj .
61001012	Yuxin ayinn̈etic'acojan walnihan teyet yun̈e henaniti huntek'an cuybanile ti' , waxan̈ca caw yeli heyohtaj yeb xin lin̈anex yin̈ ist'in̈anil .
61001013	Yak' isba itzitz intohan , ha' hune' chintxuman tinan̈ , caw yilal quexwiptzencanojan yin̈ huntek'an cuybanile ti' , yun̈e mach chic'ayto heyu .
61001014	Yuto xayak' Comam Jesucristo Jahawil intxumulojan tato matxa nimano tiempo ayinic'ojan yul sat yiban̈k'inal ti' .
61001015	Yuxin chiwaco yin̈ inc'ulan intz'ibn̈encantojan huntek'an cuybanile ti' teyet , hac tu' xin chenati yin̈ sunilbal tiempo yetxa quinelan yul sat yiban̈k'inal ti' .
61001016	Hune' cuybanile ak'bilxa teyet juhan̈ yin̈ tzet yelapno ye yip Comam Jesucristo , yeb xin yin̈ tzet chu yul Comam hunelxa , caw mach ic'ti'oj , mach ton̈e nabilcan̈ juhan̈ . Wal xin ha' caw han̈on̈an̈ jilan̈ yu isbak' cosatan̈ isk'ak'al yip Comam .
61001017	Jilan̈ yet yanico Comam Dios Mame ismay Comam Jesucristo , ishelni isba , yillax yin̈ Comam yet yelayti yaw xol moyan , yalni haca' ti' : " Ha' naj ti' Inc'aholan , caw xahan ay wuhan , caw chintzalahan yin̈ naj , " ẍi Comam .
61001018	Han̈-caw-on̈an̈ jabehan̈ huntek'an tzoti' ayilo yul satcan̈ tu' yet ayon̈an̈ yeb Comam Jes'us iswi' hune' witz caw txahul .
61001019	Ha' hune' tu' xin , caw cam ch'ak'ni ist'in̈anil Istzoti' Comam tz'ibn̈ebilcano yu ebnaj ischejab Comam yet payxa . Yuxin caw c'ul yuto cheyaco heyanma hecuyni huntek'an tzoti' tu' , yuto haca' hunu lampara sak'al ismujli xol k'ejholo masanto yet lan̈anxa issajbiloj yet ch'ahilo sajbes , hac tu' xin yehi . Ha' hune' tu' chimujli yin̈ heyanma masanto chisajbilo yet ch'ahilo tz'ayic . Ha' chal yelapno hune' tz'ayic tu' , ha' ton yet chul Comam Cristo .
61001020	Ha' ebnaj ischejab Comam Dios yalan̈tocanoj istz'ibn̈encano ebnaj yul Yum Comam yin̈ huntek'an tzet caw yilal yuli . Yaj caw yilal johtan̈eniloj tato machi hunu mac chisje istxumni yul yet ischuquil yin̈ tzet chiyal yelapno huntek'an tzet tz'ibn̈ebilcano tu' .
61001021	Yuto ha' ebnaj ischejab Comam tu' caw machi hunu tzet ye tu' isnati ebnaj yul yet ischuquil yet istz'ibn̈encanoj , wal xin ha' Comam Dios ak'ni yohtan̈elo ebnaj yu Comam Esp'iritu Santo .
61002001	Xol anma Israel ec'le ebnaj lek'ti'wom isbalico isba ischejabo Comam Dios , hactic'apax tu' texol hex ti' , ay ebnaj lek'ti' cuywawom . Ha' ebnaj tu' , niẍtejal quexiscuyni ebnaj yin̈ cuybanile maẍtaj ha' yecoj yun̈e yetaxto henabal yu cuybanil chak' ebnaj . Hac tu' chu ispaq'uico ebnaj isman̈c'on yin̈ tzet chal Comam , Comam coln̈ehon̈ yin̈ isya'tajil . Caw hac tu' xin yu yiniti ebnaj c'ayilal yiban̈ yin̈ an̈e .
61002002	Tzetc'a anma ch'oc tzujno yinta istx'ojal ebnaj tu' , hac tu' xin caw tx'oj tzoti' challax yin̈ cuybanile yet Comam , hune' caw isyelal .
61002003	Yu ayco yanma ebnaj yin̈ ch'en melyu , yuxin chexyak' subchaho ebnaj yu cuybanile maẍtaj ha' yehi . Wal xin payxa ichi yechmalax ebnaj yalaxcanto yin̈ isya'tajil , mach ch'ec'to yet istan̈tzelaxilo ebnaj .
61002004	Conabaweti yin̈ tzet elico ebnaj 'angel yaco ismul sata Comam Dios . Wal xin mach yak' nimanc'ulal Comam yin̈ ebnaj . Ha' hune' utelax ebnaj , k'ojlaxto ebnaj bey hune' yehobal xol k'ejholo bay alaxico cadena yin̈ masanto yet chi'apni istz'ayical yet chilni Comam tzet chielico ebnaj .
61002005	Mach chiyak'paxo Comam Dios nimanc'ulal yin̈ anma yet payxa yet yanayo Comam hune' niman yaxn̈ab yiban̈ sunil anma caw tx'oj yute isba . Han̈ech'an naj No'e colchahi yebpaxo hujwan̈ yetbi . Naj No'e tu' , yalic'o naj tet anma yet yalan̈to tato c'ul chute isba , cat iswatx'enpaxico isnabal .
61002006	Yebpaxo xin , yati Comam Dios isya'tajil yiban̈ anma ay bey Sodoma yeb anma ay bey Gomorra , isn̈usilo Comam cabeb con̈ob tu' yin̈ huneln̈e , caw tan̈xan̈e elcanico anma sunil . Cancano hune' tu' cuybanilehal tet anma machiswalil chute isba yin̈ tz'ujaniloxa .
61002007	Wal xin han̈ech'an naj Lot colchalo xol anma tu' , yuto ha' istoholal iswatx'e naj . Naj Lot tu' caw oc isya'il yin̈ yanma naj yilni istx'ojal huntek'an anma tu' .
61002008	Wal naj Lot tu' xin , caw c'ul isbeybal naj , yaja' hunun tz'ayic hac'n̈etic'a tu' yilni naj yeb xin yaben naj istx'ojal chiswatx'e anma tu' . Yuxin bisc'ulaln̈etic'a ye naj yu anma .
61002009	Hactic'apax tu' tinan̈ , yohta Comam Dios iscolni yin̈ ilwebal macta ayco yanma yin̈ Comam , wal mac mach c'ulo isnabal chialaxayo isya'tajil yiban̈ yet chihul istz'ayical yet chilni Comam tzet ch'elico anma .
61002010	Chayo Comam isya'tajil yiban̈ macta chisyijeto iswatx'en istx'ojal chiyoche isnimanil , yeb caw machi nich'ano yelapno Comam Dios Jahawil yul sat . Huntek'an ebnaj tu' caw lut'cano ebnaj , yeb caw can̈ye chute isba ebnaj . Machi nino chixiw ebnaj isbahwa yin̈ huntek'an caw ay yelapno ye ay satcan̈ .
61002011	Wal ebnaj 'angel waxan̈ca caw ec'na ay ishelanil , yeb xin caw ak'bil yip ebnaj yul isk'ab , yaja' yet ayco huntek'an mac ay ismul yin̈ sat Comam Dios Jahawil , mach mak'bilo yoc ebnaj isk'anni isya'tajil yiban̈ .
61002012	Huntek'an ebnaj lek'ti' tu' lahan ebnaj haca' no nok' , caw machi nino isnabal ebnaj , han̈ech'an tzet chiyoche isc'ul ebnaj , ha' chiswatx'e . Haca' no nok' haxan̈c'an̈e istzablaxayoj , cat yalaxico ch'en yin̈ cat iscami , hac tu' ye ebnaj . Ton̈etic'a chibuchwa ebnaj yin̈ huntek'an tzet ye tu' mach yohtajoj . Chitan̈tzelaxilo ebnaj haca' no nok' tu' yuto machiswalil chiyute isba ebnaj .
61002013	Ch'ec'oya' yanma ebnaj haca' chu yak'ni ec'o ebnaj ya' yanma hunuxa maca . Caw xin chitzala ebnaj chak'ni ebnaj tzet choche yanma . Hac tu' xin chu yinilo ebnaj hepixan , chiniti ebnaj tx'ixwilal texol yet chak'ni tzalaho yanma ebnaj yu istx'ojal chiswatx'e yet chehunban heba hewa'i .
61002014	Ya'xan̈e yilnito ebnaj ebix ix , cat yochenico ebnaj ebix . Caw maẍtic'a chitibayo yu ebnaj yanico ismul . Chak' subchaho ebnaj macta maẍto caw yip yin̈ yet Comam ; k'ayna ebnaj yochenico tzet ye tu' mach c'uloj . Caw xin tz'acti'n̈ebilxa ebnaj tu' .
61002015	C'aynato ebnaj yuto xaisheq'uilo isba ebnaj yul hune' beh caw tohol . Ha' isbeybal naj Balaam ik'bil yu ebnaj , hune' ischejab Comam Dios yet payat , isc'ahol icham Beor . Naj Balaam tu' yaco naj ismul yuto caw yocheco naj ch'en melyu haltelax tet , yaj yu iswatx'en naj istx'ojal .
61002016	Yaja' maylax naj yu hune' no' burro yu hune' istx'ojal iswatx'e naj tu' . Wal xin maẍtic'a bay chijabe istzotel hunu no nok' , yaj tzotelcan̈ no' tu' haca' anma . Ha' no' xin cachwahi yun̈e mach chiswatx'e naj hune' istx'ojal tu' .
61002017	Ha' huntek'an ebnaj cuywawom machiswalil chute isba tu' , lahan ebnaj haca' hunu c'uh machi ha' ayayto yul , yeb xin haca' moyan nanann̈e bay chi-caw-yilaxto yu jak'ek' , hac tu' ye ebnaj . Wal xin caw t'in̈anxa yeco yiban̈ ebnaj isto xol k'ejholo , ha' tu' xin chiec' ebnaj yin̈ sunilbal tiempo .
61002018	Ch'oc ebnaj yala' tzoti' machi yelapno yehi . Chismontento ebnaj anma iswatx'en istx'ojal haca' yin̈ ixloj ; anma lan̈anto iscolchalo xol macta aytoco yin̈ tzet ye tu' mach t'in̈ano yehi .
61002019	Chal ebnaj tato chicolcha macta chioc tzujno yinta ebnaj , yaja' ha' hun ebnaj maẍto chicolchalo yul isk'ab istx'ojal , yuto aytoco ebnaj yak'ni cheja' isba yin̈ tzet ye tu' mach c'uluj . Yuto ha' mac chiwatx'en istx'ojal chejab yeco yin̈ istx'ojal tu' .
61002020	Yuto ha' mac xatic'a colcha tet istx'ojal yul sat yiban̈k'inal ti' , ohtabilxa Comam Jesucristo Jahawil yu , Comam Cocolomal , yaj ta tzujanxa ch'ayc'ayi , chicancano yul isk'ab istx'ojal tu' hunelxa ; hac tu' xin yelaxa , caw machiswalil chielico sata yet yalan̈tocanoj .
61002021	Ha' mac hac tu' , ec'balto c'ul mach yohtan̈elo hune' beh caw tohol , sata lahwi yohtan̈eniloj cat isbejnicano chejbanile yet Comam Dios ak'bilxa tet .
61002022	Ha' yin̈ ebnaj chij isba hune' tzoti' chal anma haca' ti' : " Metx tx'i' chilahwi isxabi metx , cat isto metx islonocan̈ isxaw hunelxa , " yeb hunxa ti' : " No' txitam , lahwi yaẍn̈elax no' , cat istopaxo no' yin̈ an̈e issomnoto isba xol tz'otz'ew hunelxa , " ẍi .
61003001	Hex wuẍtaj hex wanab , hex xahan ay wuhan , ch'apni iscayel intz'ibn̈entojan incartahan teyet . Chinnatijan teyet , cat quexwiptzenan heyanico henabal yin̈ istoholal , haca' walnitojan yin̈ babel incartahan .
61003002	Naweti tzet tz'ibn̈ebilcano yu ebnaj ischejab Comam Dios yet payat , yeb chejbanile yal Comam Jesucristo Jahawil , Cocolomal , huntek'an ak'bilxacano teyet juhan̈ han̈on̈ ischejab Comam jeti'an̈ .
61003003	Caw yilal heyohtan̈enilo hune' ti' ; yin̈ islahobal tz'ayic caw ay anma ch'oc tzebo yin̈ baytet yet Comam Dios yehi . Ha' huntek'an anma tu' ch'ec'o yin̈ istx'ojal choche yanma ,
61003004	cat xin yoc anma tu' isk'ambeni : " ¿ Tzet tan̈cano hune' halbilcanoj tato chihul Comam Cristo hunelxa ? Wal xin xalecamto ebnaj jichmam , yaj hune'n̈etic'a ha' xin ye haca' yet iswatx'i yul sat yiban̈k'inal ti' , " ẍi ebnaj .
61003005	Yaj mach isje isc'ul ebnaj tu' istxumulo yin̈ tzet yu iswatx'en Comam Dios satcan̈ yeb tx'o tx'otx' yu Istzoti' yet payat . Yu Istzoti' Comam tu' isyecan̈ isba tx'o tx'otx' xol ha ha' , yoccano hoyno ha' yin̈ tx'otx' .
61003006	Ha'tic'a ha ha' tu' xin , tan̈tzenilo yul sat yiban̈k'inal ti' yet yaniti Comam hune' niman yaxn̈ab yet payxa yin̈ istiempohal naj No'e .
61003007	Yaj wal satcan̈ yeb xin tx'o tx'otx' ay tinan̈ , yu Istzoti' Comam Dios lan̈an yechman isn̈uslaxto yu k'a k'a' . Yet chul tz'ayic yet chiillax tzet ch'elico anma , cat xin istan̈tzenilo Comam Dios anma machi yelapno Comam Dios yul sat , yin̈ huneln̈e .
61003008	Yuxin hex xahan ay wuti'an , tajca chito nahul hune' ti' heyu , yuto hune' tz'ayic lahan haca' hune' mil habil yul sat Comam Dios Jahawil , hune' mil habil tu' xin haca'n̈e hune' tz'ayic ye yul sat Comam .
61003009	Matolo ch'ec'to yet yijni isba yin̈ tzet haltebil yu Comam Dios haca' isnani hun majan anma tu' , ¡ machoj ! Wal xin niman isc'ul Comam yechmali yuto mach chisje isc'ul Comam ta ay mac chic'aycantoj ; yuxin chechma Comam ta ayto mac chisbejcano istx'ojal cat iscolchahi .
61003010	Yaj wal yet chul Comam Jesucristo Jahawil hunelxa xin , haca' chu yul hunu naj elk'om yet tona nahul ayon̈ , hac tu' chu yul lemna Comam yet hune' tz'ayic tu' . Caw ay yip isn̈irla yet chitan̈ilo satcan̈ yeb tzet ik'bil yu sat yiban̈k'inal chitan̈ilo yu k'a k'a' , yeb xin chitan̈paxilo tx'o tx'otx' yeb sunil tzet ay sat tx'otx' .
61003011	Yuxin tato hac tu' chu istan̈ilo sunil , ayxic'a jec' yin̈ isc'ulal tzet chal Comam , cat cam janico conabal yin̈ Comam .
61003012	Jechmawe yul hune' tz'ayic bay chul Comam tu' . Jak'aweco jip comunla yin̈ yet Comam , hac tu' xin chu yul Comam yin̈ an̈e . Ha' yin̈ hune' tz'ayic tu' chitan̈ilo satcan̈ yu k'a k'a' , yeb xin sunil tzet ay satcan̈ tu' chi'ulican̈ , cat istz'acantoj .
61003013	Yaja' han̈on̈ ti' , lan̈an jechman hune' ac' satcan̈ yeb hune'xa tx'o tx'otx' caw ac' haltebilcano yu Comam Dios . Ha' bey tu' xin , sunil xan̈e caw tohol yeb caw c'ul .
61003014	Yuxin hex xahan ay wuhan , yulbal ayexico heyechman huntek'an tzet ye tu' chihuli , aweco yin̈ hec'ul hewatx'en isc'ulal , haxinwal hayet chul Comam ayexico yin̈ ak'anc'ulal machi nino hemul yeb istx'ojal chilchalo teyin̈ .
61003015	Nachaojabilo heyu tato ayto isnimanc'ulal Comam Dios , yuxin maẍto chul Comam , hac tu' xin ay hamanil tet anma chaco isba yul isk'ab Comam . Chisje conaniti yin̈ juẍta Pablo , naj caw xahan ay ju , yuto hactic'apax tu' yu istz'ibn̈ento naj teyet yu ishelanil naj ak'lax yu Comam Dios .
61003016	Yul hunun iscarta naj hactic'a tu' yu istz'ibn̈ento naj teyet . Caw yeli , ay tzet ya'ta cotxumnilo yul iscarta naj , yuxin ha' anma mach isnabal yeb maẍto caw yip yanma yin̈ Comam , ha' ton xin chihec'ni tzet chal te' . Chishec'nipaxo ebnaj huntek'an tzet chal Yum Comam Dios . Yu hune' istx'ojal chiswatx'e ebnaj tu' , yuxin chic'ayc'anto ebnaj .
61003017	Yuxin hex xahan ay wuhan , yalan̈tocanoj cheyabencano huntek'an ti' , caw cheyil heba tajca chexhatxlaxto yu islek'ti'al ebnaj istx'ojaln̈etic'a chiswatx'e , cat heyinilo heba yin̈ ist'in̈anil bay ayexicoj .
61003018	Wal xin cam ohtan̈ewelo Comam Jesucristo , Cocolomal . Ipojab xin hech'ib yin̈ isc'ulch'anil isc'ul Comam hunun tz'ayic . Yuxin caw nimanojab yelapno ye Comam Cocolomal yul hesat tinan̈ , yeb yin̈ sunilbal tiempo . ¡ Hacojab tu' !
62001001	Chintz'ibn̈etojan hune' carta ti' teyet yun̈e heyohtan̈en tzet caw yelapno ye Comam Tzoti' chiak'ni cok'inal . Comam ayxatic'a yet maẍto hunu tzet ye tu' chiwatx'i yul sat yiban̈k'inal ti' . Wal xin han̈-caw-on̈an̈ jabehan̈ tzet caw yal Comam tu' , jilnipaxicojan̈ yin̈ Comam . Nahatil jil cobahan̈ yeb Comam , cotzabnipaxojan̈ Comam . Comam chiak'ni k'inale ti' isye isba jetan̈ , yuxin chijaco cobahan̈ jalnilojan̈ . Tinan̈ xin chijalan̈ teyet ta ha' Comam chiak'ni cok'inal mach istan̈bal . Isc'atan̈ Comam Dios ay Comam , yaj xin hulic'o yul sat yiban̈k'inal ti' isyeni isba jet .
62001002	
62001003	Yuxin Comam jiltu'an̈ yeb jabehan̈ tzet yala , ha' chijaltojan̈ teyet yun̈e heyoc jetbihojan̈ , hac tu' xin hunxan̈e chijucano yin̈ Comam Dios Mame .
62001004	Yuxin chicotz'ibn̈etojan̈ huntek'an tzoti' ti' teyet yun̈e caw tz'ajan chiyucanico tzalahilal yin̈ janma .
62001005	Wal tinan̈ xin , chijaltojan̈ teyet yin̈ cuybanile yalcano Comam Jesucristo jetan̈ . Yal Comam Jes'us tato Comam Dios caw issajilk'inal yehi , machi nich'ano k'ejholo yin̈ .
62001006	Tato chijala ta hunxa je yeb Comam Dios , yaj tato chito cowatx'e istx'ojal , chaliloj tato ayon̈toco xol k'ejholo , yuxin yin̈ haca' tu' caw lek'ti'on̈ , mach c'ulo cobeybal .
62001007	Comam Dios issajilk'inal yehi , yuxinto yin̈ issajilk'inal Comam Dios tu' chon̈belwi , caw jetbixa coba hununon̈ . Ha' xin ischiq'uil Comam Jes'us , Isc'ahol Comam Dios , ha' chon̈sajn̈en yin̈ sunil comul .
62001008	Tato chijala tato machi comul , han̈-caw-on̈ chijak' subchaho coba cochuquil , mach xin ayon̈ico yin̈ isyelal .
62001009	Tato chijalati comul tet Comam Dios , chiyak'cano tan̈o Comam comul jiban̈ . Sunil comachiswalilal chiyicanilo Comam jin̈ , yuto istoholal chiswatx'e Comam , yeb xin sunil tzet chal Comam masan chij isba .
62001010	Tato chijala ta machi comul chijacoj , lan̈an jalni ta lek'ti' Comam Dios , caw machi Istzoti' Comam yin̈ janma haca' tu' .
62002001	Walex caw xahan ay wuti'an , chintz'ibn̈etojan huntek'an ti' teyet , yun̈e mach cheyaco hemul . Yaja' tato ay hunujon̈ chijaco comul , ay hune' mac chak' isba jin̈ tet Comam Dios . Hune' mac tu' , ha' ton Comam Jesucristo . Wal Comam tu' , caw istoholaln̈etic'a chiswatx'e Comam .
62002002	Ha' iscamical , ha' tohlancano sunilal comul . Maẍn̈etaj xin comul han̈on̈ ti' istohlacanto Comam , to ha' hun ismul sunil anma ay yul sat yiban̈k'inal ti' .
62002003	Ta chicoyije cuybanile ak'bilcano yu Comam Dios , chal yelapnoj hune' tu' ta xajohtan̈elo Comam .
62002004	Yaj tato chijala ta caw johtaxa Comam Dios , yaj ta mach chicoyije cuybanile ak'bilcano jet yu Comam , caw lek'ti'on̈ chal tu' , hac tu' xin caw mach c'ulo jehicoj .
62002005	Wal tato caw chicoyije tzet chal Comam tu' xin , caw yeli chijoche Comam Dios . Hac tu' xin chiyu johtan̈eniloj tato caw hunxa je yeb Comam .
62002006	Ta chijala tato caw hunxa je yeb Comam Dios , caw yilal cobeybaln̈en haca' tzet iswatx'e Comam Jesucristo yet yec' Comam yul sat yiban̈k'inal ti' .
62002007	Wuẍtaj , wanab , hune' chejbanile chiwaltojan teyet ti' , caw mach ac'to heyabeni . Caw xatic'a hallax heyabe' yettaxtic'a heyanico heba yul isk'ab Comam Dios . Caw xin heyohtaxa hune' chejbanile ti' , hune' chihalni tato caw yilal coxahann̈en coba hununon̈ .
62002008	Walca xin payxa ak'bilcano hune' chejbanile ti' , yaj haca' hunu caw ac'to chiwute walnitojan teyet , yuto ha' Comam Jesucristo hul watx'enocano yin̈ caw ist'in̈anil . Lan̈anpaxo xin isyenilo isba hune' cuybanile ti' texol , yuxin haxa hune' issajilk'inal , ha'xa chimujli yin̈ heyanma , hac tu' xin chu yelcano k'ejholo teyin̈ .
62002009	Tato chijala ta caw ayxaco issajilk'inal Comam Dios yin̈ janma , yaj ta chito chiwa coc'ul yin̈ hunu juẍtaj maca janab , caw aytoco k'ejholo yin̈ janma .
62002010	Wal tato caw xahan chijil juẍtaj yeb janab , caw ayxaco issajilk'inal yul janma , matxa tzet chon̈ak'ni ayc'ayoj .
62002011	Yaja' ta chichiwa coc'ul jin̈ hununon̈ , chaliloj ta ayon̈toco xol k'ejholo , yeb ta lan̈an cobelwi xol k'ejholo tu' , mach johtajo bay caw cotocoj yuto k'ejholo tu' chiak'ni tan̈o comujlubal .
62002012	Hex xahan ay wuti'an , caw chintz'ibn̈etojan huntek'an ti' teyet , yuto xa'el hemul teyiban̈ yu Comam Jesucristo .
62002013	Hex mame mi'e , caw chintz'ibn̈etojan hune' ti' teyet , yuto caw heyohtaxa hune' Comam ayxatic'a yet yalan̈tocano maẍto chiwatx'i yul sat yiban̈k'inal ti' . Hac pax tu' xin hex tzehtaj , caw chintz'ibn̈epaxtojan hune' ti' teyet , yuto caw xaquexk'oji yin̈ naj matzwalil .
62002014	Walex ac'to hex yin̈ Istzoti' Comam Dios , caw chintz'ibn̈etojan hune' ti' teyet , yuto heyohtaxa Comam ay bey yul satcan̈ . Hex mame mi'e , chintz'ibn̈epaxtojan hune' ti' teyet , yuto caw heyohtaxatic'a Comam ayxatic'a yet yalan̈to maẍto chiwatx'i yul sat yiban̈k'inal ti' . Hex tzehtaj , caw chintz'ibn̈epaxtojan hune' ti' teyet yuto caw ay heyip heyanico Istzoti' Comam Dios yin̈ heyanma . Yu hune' tu' xin , quexk'oji yin̈ naj matzwalil .
62002015	Wal xin mach cheyaco heyanma yin̈ hune' sat yiban̈k'inal ti' , yeb sunil tzet ay sat . Tato cheyaco heyanma yin̈ tzet ay sat yiban̈k'inal ti' , mach ayoco heyanma yin̈ Comam Dios , chal tu' .
62002016	Yuto istx'ojal chiyak' yul sat yiban̈k'inal ti' , yettic'a yul sat yiban̈k'inal ti' yehi , maẍtaj yin̈ Comam Dios chitita . Ha' huntek'an ti' xin chiyalte yul sat yiban̈k'inal ti' : istx'ojal tzet choche conimanil , ha' tzet chijila chijochecoj yaj mach chitzala Comam yin̈ , yebpaxo cololo'n̈en coba yin̈ tzettaj ay yul sat yiban̈k'inal ti' ; sunil ti' yet yul sat yiban̈k'inal ti' yehi .
62002017	Hune' yul sat yiban̈k'inal ti' yeb sunil istx'ojal chak'a , chiapni istiempohal bay chitan̈iloj , yaj tato ha' tzet choche isc'ul Comam Dios chicowatx'e , wal tu' ay cok'inal mach istan̈bal .
62002018	Hex caw xahan ay wuti'an chiwalan teyet , caw ayon̈xaco yin̈ islahobal tiempo . Hex ti' xaheyabe ta chihul naj Anticristo , naj ayco ishowal yin̈ Comam Jesucristo . Yaja' tinan̈ xin tx'i'alxa ebnaj ayco ishowal yin̈ Comam xaisyelo isba , yuxin chiconaloj tato caw yin̈ xaislahobal tiempo ayon̈ .
62002019	Caw coxol elna huntek'an ebnaj tu' , yaj yin̈ caw yeli mach jetbiho coba yeb ebnaj . K'inalo tato jetbi coba yeb ebnaj , caw machim ispohilo isba ebnaj coxol , caw jetbimi coba yeb ebnaj tinan̈ . Yaj caw ispohilo isba ebnaj coxol yun̈e isyenilo isba tato caw mach jetbiho coba yeb ebnaj .
62002020	Wal xin xayak' Comam Jesucristo Comam Esp'iritu Santo jet , yuxin caw cosunil johtaxa isyelal Comam Dios .
62002021	Caw chintz'ibn̈etojan hune' incartati'an teyet , maẍtaj yu mach heyohtajoj baytet caw isyelal Comam Dios , to caw heyohtaxa ; caw heyohtaxapaxoj tato machi hunu lek'ti'al chiilcha xol cuybanile caw t'in̈an yecoj .
62002022	Chiwalan teyet macta caw lek'ti'wom tu' , ha' ton mac chihalni tato Comam Jes'us mach Cristohoj . Ha' ton mac tu' ayco ishowal yin̈ Comam , yuto mach chiyayto yul yanma yin̈ Comam Dios , yeb yin̈ Isc'ahol Comam .
62002023	Ha' mac chihalni tato mach Isc'aholo Comam Dios ye Comam Jesucristo , caw mach ayayto Comam yul yanma . Walpaxo mac chihalni tato Isc'ahol Comam Dios ye Comam Jesucristo , ha' hune' mac tu' yet Comam yehi .
62002024	Ha' hune' cuybanile ti' jabe yettax janico coba yul isk'ab Comam Dios , caw xin yilal wal yeco yul janma . Tato caw wal yeco hune' cuybanile tu' yul janma , wal tu' huneln̈e jeco yin̈ Comam Dios , yebpaxo yul isk'ab Isc'ahol .
62002025	Ha' hune' k'inal mach istan̈bal , ha' haltebilcano yu Comam Jesucristo tato chiyak' jet .
62002026	Caw chintz'ibn̈etojan huntek'an ti' teyet , yuto ay mac choche quexyak'a subchahoj .
62002027	Walex hex ti' , ak'bilxa Comam Esp'iritu Santo teyet yu Comam Jesucristo , yuxinto mach yechelto ay mac chexcuyni ; yuto ha' Comam Esp'iritu Santo chexcuyni yin̈ sunil tzettaj ye tu' . Ha' xin cuybanile chak' Comam Esp'iritu Santo caw yeli , machi nino lek'ti'al ayco yin̈ . Yuxin caw huneln̈ehojab cheyutecanico heba yul isk'ab Comam Jesucristo , haca' chute yalni Comam Esp'iritu Santo jet .
62002028	Tinan̈ xin hex caw xahan ay wuti'an , caw huneln̈ehojab jeco yin̈ Comam Jesucristo yun̈e mach chon̈xiw tet Comam yet chihul hunelxa yeb mach chon̈tx'ixwican̈ .
62002029	Wal xin johtaxa tato istoholaln̈etic'a tzet chiswatx'e Comam , yuxin tato caw yin̈ istoholal chon̈belwi , ha' chiyeniloj ta yuninal Comam jehi .
62003001	Wal xin txumweloj yin̈ ta mach isbi hanta caw isxahanil ayon̈ yu Comam Dios , yuxin chon̈yal Comam Dios yuninaloj , caw xin yeli con̈ yuninalon̈xa Comam . Wal anma yet yul sat yiban̈k'inal ti' , caw mach chik'oji istxumniloj tato yuninalxa Comam Dios jehi . Hacpax tu' yak'le Comam Jesucristo , maẍtic'a txumchalo yu anma tato Isc'ahol Comam Dios ye Comam .
62003002	Hex wuẍtaj , hex wanab , hex caw xahan ay wuti'an , caw yuninalxa Comam Dios jehi , yaj maẍto chisyelo isba sunil isc'ulal Comam chiyak' jet . Caw johtaj tato yet chihul Comam Jesucristo tu' , caw lahanxa chon̈elico yebi , yuto chijila' yin̈ Comam haca' caw yehi .
62003003	Sunilon̈ ayco hune' ti' yipo coc'ul chicosajn̈e janma yin̈ istx'ojal , haca' Comam Jesucristo caw machi nino istx'ojal yin̈ .
62003004	Ha' mac chaco ismul chisman̈c'o cuybanile yet Comam Dios , yuto yet chijanico comul , chicoman̈c'o cuybanile aycano jet yu Comam .
62003005	Johtaxa ta yu yinilo Comam Jesucristo mule , yuxin hulic'o Comam yul sat yiban̈k'inal ti' , machi xin nino ismul Comam .
62003006	Yuxin han̈on̈ ayon̈xaco yul isk'ab Comam matxa chicowatx'e istx'ojal . Wal mac chito watx'en istx'ojal , maẍto yohtajo Comam , maẍto chitxumchapaxo Comam yu .
62003007	Hex xahan ay wuti'an , mach cheyak' subchaho heba tet hunuxa maca . Tato ha' istoholal chicowatx'e , caw c'ulon̈paxo haca' Comam Jesucristo , yuto han̈c'an̈e caw istoholal iswatx'e Comam .
62003008	Wal mac chito watx'en istx'ojal , caw yet naj matzwalil yehi , yuto caw mulumtic'a naj matzwalil tu' yettax iswatx'i yul sat yiban̈k'inal ti' . Wal Comam Jesucristo Isc'ahol Comam Dios , hulic'o yul sat yiban̈k'inal yun̈e yetanto ismunil naj matzwalil tu' .
62003009	Han̈on̈ pitzc'anajon̈xa yin̈ Comam Dios , matxa chicowatx'e istx'ojal , yuto ayxa isk'inal Comam yul janma , matxa xin chicowatx'epaxo istx'ojal yuto yuninalxa Comam jehi .
62003010	Hac tu' xin , chiyu isyenilo isba mac yuninal Comam Dios , yeb xin mac yuninal naj matzwalil , yuto ha' mac chiwatx'en istx'ojal yeb xin mach xahano chil yet anmahil , caw mach yeto Comam Dios yehi .
62003011	Hune' cuybanile ti' heyabe yettax heyanico heba yul isk'ab Comam Dios tato yilal coxahann̈en coba hununon̈ .
62003012	Mach chijutewe coba haca' yute isba naj Ca'in , naj tu' yet naj matzwalil ye naj , yuto ismak' camo naj yuẍtaj . ¿ Tzet yin̈ ismak' camo naj yuẍta tu' ? Yuto caw isc'ulal iswatx'e yuẍta naj , wal naj Ca'in tu' machiswalil tzet iswatx'e naj .
62003013	Hex wuẍtaj , hex wanab , mach cheyak' c'ayo hec'ul ta chichiwaco isc'ul anma yet sat yiban̈k'inal ti' teyin̈ .
62003014	Yet yalan̈to , ayon̈ico yul isk'ab camical mach istan̈bal . Wal tinan̈ xin , caw xa'ak'lax hune' cok'inal mach istan̈bal . Caw johta hune' tu' yuto caw xahan chijil coba hununon̈ . Tato mach xahano chijil coba hununon̈ , caw ayon̈toco yul isk'ab camical .
62003015	Tato chichiwa coc'ul jin̈ hununon̈ , caw lahan yeb mak'omon̈ . Walex hex ti' xin , caw heyohtaj ta mach hunu naj mak'om camo anma chischah isk'inal tet Comam Dios .
62003016	Johtaxa tzet chalilo coxahann̈en coba , yuto yak' camo isba Comam Jesucristo jin̈ ; hacon̈pax tu' hinanojabon̈ jak'ni camo coba yin̈ hunu juẍtaj .
62003017	Yaja' k'inalo ta ay hunu mac ay tzet aya , ton̈e xin chil yec' yuẍta yin̈ man̈tzetal , machi xin chicolwa yin̈ , chal yelapnoj tato caw machi isc'ulch'anil Comam Dios yul yanma .
62003018	Hex caw xahan ayex wuti'an , caw machn̈eojabtaj coti' chalni ta xahan chijil juẍtaj , caw yilal cocolwa yin̈ , hac tu' xin chiyu coyeniloj tato caw xahan chijil coba hununon̈ yin̈ caw isyelal .
62003019	Hac ton tu' xin , chiyu johtan̈eniloj tato caw yin̈ ist'in̈anil ayon̈icoj , yuxin matxa con̈xiw yin̈ sat Comam Dios . Wal xin ta chitzotel janma tato ay hunu istx'ojal ayco jin̈ , mach chon̈xiwi yuto ec'bal Comam cosataj , yohta Comam sunil tzet chiec' yul janma .
62003020	
62003021	Yaja' xin hex wuẍtaj hex wanab , hex xahan ay wuti'an , tato caw ak'anc'ulal ye janma , ta caw machi cotx'ojal chijabe , caw mach chon̈xiw yul sat Comam Dios .
62003022	Hac tu' xin chak' Comam sunil tzet chicok'an tet , yuto chicoyije sunil ischejbanil Comam , yeb chicowatx'e tzet choche isc'ul .
62003023	Ha' chejbanile halbilcano jet yu Comam Dios , ha' janayto yul janma tato Isc'ahol Comam Dios ye Comam Jesucristo , yeb xin coxahann̈en coba hununon̈ , haca' yute yalnicano Comam jet .
62003024	Tato chicoyije tzet chal Comam , caw ayxaco Comam jetbiho chal tu' , yeb ayon̈xaco yul isk'ab Comam . Caw xin johtaj tato ayco Comam Dios jin̈ , yu Comam Esp'iritu Santo xayak' Comam jet .
62004001	Wuẍtaj wanab , tato ay ebnaj chiec' halnoj tato caw ischejab Comam Dios yehi , caw mach ton̈eo cheyayto tzet chal ebnaj tu' yul heyanma . Caw babel cheyabe istzotel ebnaj tato Istzoti' Comam Dios chal ebnaj , yuto caw tx'i'al ebnaj lek'ti'wom chalni tato ischejab Comam Dios yehi .
62004002	Hac ti' chu hetxumniloj tato ayco Yesp'iritu Comam Dios yin̈ ebnaj , ta chal ebnaj haca' ti' : " Caw anma yute isba Comam Jesucristo yet yulic'o Comam yul sat yiban̈k'inal ti' , " ta ẍi ebnaj , wal tu' ayco Yesp'iritu Comam yin̈ ebnaj .
62004003	Wal mac mach chihalni yin̈ Comam Jes'us haca' tu' xin , caw mach ayoco Yesp'iritu Comam Dios yin̈ , ha' yesp'iritu naj chicajni Comam Jesucristo ayco yin̈ . Hune' esp'iritu tu' xaheyabe tato chihuli , mach yetto bak'in chihul hun tu' , wal xin ayxac'o yul sat yiban̈k'inal ti' tinan̈ .
62004004	Hex xahan ay wuhan , caw yetxa Comam Dios je tinan̈ . Wal xin xacon̈k'oji yin̈ ebnaj lek'ti'wom tu' , yuto ec'na caw ay yip Comam ayayto yul janma satapaxo naj ayco yul yanma anma yet yul sat yiban̈k'inal ti' .
62004005	Caw yet yul sat yiban̈k'inal ti' ye ebnaj , yuxinto han̈c'an̈e tzet ay yul sat yiban̈k'inal ti' caw chiyalobtan̈e ebnaj . Wal anma yet yul sat yiban̈k'inal ti' , caw sak'al yabento tzet chal ebnaj .
62004006	Yaj walon̈ ti' xin , yetxa Comam Dios jehi , yuxin ha' mac ohtan̈enxa Comam Dios , ha' chiyabeto tzet chijala , wal anma mach yeto Comam Dios xin , caw mach chiyoche yabe' tzet chijala . Hac tu' xin , chiyu johtan̈enilo macta ayco isyelal Yesp'iritu Comam Dios yin̈ , yeb xin mac ayco yesp'iritu naj yahawil lek'ti'al yin̈ .
62004007	Hex xahan ay wuti'an , xahanojab chijil coba hununon̈ yuto yin̈ Comam Dios chitit hune' coxahann̈en coba ti' . Tato caw xahan chijil coba hununon̈ , chal yelapnoj tato ayon̈xaco yuninalo Comam Dios , johtaxa Comam .
62004008	Yaja' tato mach xahano chijil coba , caw maẍto johtajo Comam Dios chal tu' , yuto wal Comam Dios caw xahan ay anma yu .
62004009	Isyelo Comam tato caw xahan ayon̈ yu , yuto yati hunpilan Isc'ahol yul say yiban̈k'inal ti' yun̈e yak'ni cok'inal mach istan̈bal .
62004010	Ha' xin chiyenilo tzet caw yu con̈yochen Comam Dios . Wal xin , caw maẍtajon̈ babel coyelo jochen Comam Dios , to ha' Comam con̈ochen babel , yuxin yati Comam Isc'ahol yak'ni isba yin̈ xahanbalil , yak'nicano tan̈o comul .
62004011	Hex wuẍtaj hex wanab , hex xahan ay wuti'an , yilal coxahann̈en coba hununon̈ , yuto hac tu' yu con̈isxahann̈en Comam .
62004012	Waxan̈ca maẍto hunu mac chi'ilni Comam tu' huneloj , yaja' tato xahan chijil coba hununon̈ , caw ayco Comam yul yanma . Hac tu' chu isyenilo isc'ulal isc'ul Comam Dios jin̈ yin̈ istoholal .
62004013	Hac tu' chu johtan̈eniloj ta ayon̈xaco yul isk'ab Comam Dios , yeb ta aypaxico Comam yul janma , yuto xayak' Comam Yesp'iritu jet .
62004014	Yuto han̈-caw-on̈an̈ jilan̈ yin̈ Isc'ahol Comam Dios , yuxinto chijalan̈ tato ha' Comam Dios an̈eti Isc'ahol iscolno anma ay yul sat yiban̈k'inal ti' .
62004015	Macn̈etic'a chalni tato Isc'ahol Comam Dios ye Comam Jesucristo , ayxaco yul isk'ab Comam Dios chal tu' , yeb ayxapaxico Comam yul yanma .
62004016	Hac tu' xin chu johtan̈eniloj cat janipaxayto yul janma ta caw chon̈yoche Comam Dios . Wal Comam Dios , caw chiyoche Comam anma , yuxinto ha' mac chixahann̈e yet anmahil , caw ayco Comam Dios yul yanma .
62004017	Hac tu' chu isch'ib coxahann̈en coba hununon̈ , yun̈e yet chiapni istz'ayical hune' isya'tajil chihuli , mach chon̈xiwcan̈ , yuto caw haca' ye Comam Jesucristo , hac tu' jehic'o yul sat yiban̈k'inal ti' .
62004018	Hayet chijochen Comam Dios yin̈ caw ist'in̈anil , wal tu' machi bay chalti isba xiwquilal , yuto yet chon̈xiwi chon̈nanon tet isya'tajil . Yuxin ta ay mac chixiwi , mach xahano ay Comam Dios yu .
62004019	Walon̈ han̈on̈ ti' chijoche Comam Dios , yuto ha' Comam babel con̈ocheni .
62004020	Yaja' tato ay hunujon̈ chijal haca' ti' : " Wal haninti'an caw chiwochehan Comam Dios , " ta con̈chi , yaj caw caj chijilpaxo juẍtaj , yin̈ haca' tu' lek'ti'on̈ . Yuxin tato mach chicoxahann̈e hunu juẍta chijilico yin̈ , ¿ tzet xin chiyu jochen Comam Dios mach chijilico yin̈ ?
62004021	Comam Jesucristo ak'n̈ecano hune' cuybanile ti' jet : " Ha' mac chiochen Comam Dios , caw yilal isxahann̈enpaxo yuẍtaj , " ẍi Comam .
62005001	Mac chianayto yul yanma tato ha' Comam Jes'us , ha' Cristo Cocolomal , caw yuninal Comam Dios yehi . Tato chijoche Comam Dios chijochepaxo Isc'ahol Comam .
62005002	Hayet chijochen Comam Dios , cat xin coyijen tzet chala , caw johtaj tato caw chicoxahann̈e sunil yuninal Comam .
62005003	Tato chicoyije cuybanile aycano jet yu Comam , ha' chalniloj ta chijoche Comam . Sunil cuybanile yet Comam tu' mach ya'tajo coyijeni .
62005004	Yuxin sunil yuninal Comam Dios , chik'oji yin̈ sunil istx'ojal ay yul sat yiban̈k'inal ti' , yuto yet chijanico janma yin̈ Comam Dios chon̈k'oji yin̈ istx'ojal ay yul sat yiban̈k'inal ti' .
62005005	Ha' mac chianayto yul yanma tato ha' Comam Jesucristo caw Isc'ahol Comam Dios yehi , chik'oji yin̈ sunil istx'ojal ay yul sat yiban̈k'inal ti' .
62005006	Yet yulic'o Comam Jesucristo yul sat yiban̈k'inal ti' , ah ha' iswi' , yelpaxo ischiq'uil , ha' ton xin chiyeniloj tato Isc'ahol Comam Dios yehi . Mach ton̈eho hulic'o yak'a' aho ha' iswi' , to elpaxo ischiq'uil yet iscami .
62005007	Ay ox majan chak' isba yin̈ ta ha' Comam Jesucristo caw Isc'ahol Comam Dios yehi ; ha' Comam Esp'iritu Santo ay yiban̈ yet yah ha' iswi' Comam , istzotelayti Comam Dios yiban̈ , istzotelpaxo Comam Dios yet lan̈an iscam Comam yin̈ culus .
62005008	Haca'tic'a yalni Comam Esp'iritu Santo yin̈ Comam Jesucristo , hac tu' xin yu isyenipaxo ha ha' , yeb chic' .
62005009	Chijabeto yin̈ tzet chal comon anma , hajxam xin yin̈ tzet chal Comam Dios , to caw ec'balto ay yelapno ye tzet chal Comam , wal xin ha' caw Comam Dios chitzotel yin̈ Isc'ahol .
62005010	Mac chianayto yul yanma yin̈ Comam Dios , lan̈an yalni Comam Esp'iritu Santo yul yanma tato yel chal Comam yin̈ Isc'ahol . Wal mac mach chianayto yul yanma yin̈ Comam Dios xin , caw lek'ti' Comam yul sat , yuto mach chiyayto yul yanma yin̈ tzet chiyal Comam Dios yin̈ Isc'ahol .
62005011	Hune' tzet chal Comam Dios , ha' ton cok'inal mach istan̈bal chak' Comam ; caw xin yin̈n̈e Isc'ahol Comam ay hune' k'inale tu' .
62005012	Yuxin ha' mac xaischah Isc'ahol Comam Dios yul yanma , caw ay hune' isk'inal mach chitan̈i . Yaj wal mac machi Isc'ahol Comam yul yanma xin , machi hune' isk'inal tu' .
62005013	Hex chahbilxa Isc'ahol Comam heyu , chintz'ibn̈etojan hune' carta ti' teyet yun̈e heyohtan̈eniloj tato ay hek'inal mach istan̈bal .
62005014	Yuxin chicawxi inc'ulan yin̈ Comam Dios , yuto johtaj ta chicok'an hunu tzet ye tu' tet Comam haca' tzet choche isc'ul Comam , caw chabe Comam tzet chicok'ana .
62005015	Yuxin ta caw johtaj tato caw chabe Comam Dios tzet chijala yet chon̈txahli tet Comam , caw johtapaxoj tato chiyak' Comam tzet chicok'ana .
62005016	Tato chijila ta ay hunu juẍta ayco yin̈ mule , yaj mule mach chon̈yito yin̈ camical mach istan̈bal , cok'anawe isc'ulal isc'ul Comam Dios yin̈ naj , cat xin yak'ni Comam iscawil naj . Wal xin ay hune'xa mule chon̈inito yul isk'ab hune' camical mach istan̈bal . Tato yin̈ hune' mule tu' bay ayco juẍtaj maca janab , caw chiwalan teyet mach chek'an isc'ulal Comam Dios yiban̈ , mach chiwalan teyet ta chextxahli yin̈ .
62005017	Sunil ismachiswalilal ha' ton mule , yaj ay mule mach chon̈inito yin̈ camical .
62005018	Caw johtaj ta macta yuninalxa Comam Dios yehi , matxa chaco ismul , yuto haxa Isc'ahol Comam Dios chitan̈eni . Yuxin caw matxa chu yoc naj matzwalil yetanoj .
62005019	Caw johtaj ta yeton̈xa Comam Dios . Wal anma yet yul sat yiban̈k'inal ti' , caw ayayo yalan̈ yip naj matzwalil .
62005020	Caw johtapaxoj tato xahulic'o Isc'ahol Comam Dios , ha' Comam ak'n̈e conabal johtan̈enilo Comam Dios yin̈ caw isyelal . Yuxinto hunxa je yin̈ Comam caw yel chala , ha' ton Comam Jesucristo , Isc'ahol Comam Dios yehi , ha' Comam Dios yin̈ caw isyelal , ha' Comam chiak'ni cok'inal mach istan̈bal .
62005021	Hex xahan ay wuti'an , caw nann̈e heyu , mach chexoc tzujno yinta tioẍ yeb sunil huntek'an bay chiay jahno anma . ¡ Hacojab tu' !
63001001	Hanin icham winaj inti'an , chintz'ibn̈etojan hune' carta ti' tawet wanab , hach saybilxa yu Comam Dios , yeb tetej hawuninal . Yin̈ caw yeli caw xahan ayex wuhan , yaj maẍn̈etajinan to ha' hunpaxo ebnaj juẍtaj , yeb ebix janab caw xaohtan̈en cuybanile caw yeli .
63001002	Caw xahan ayex wuhan , yu hune' caw isyelal ayco yin̈ janma . Ayc'o coc'atan̈ hune' isyelal ti' sunilbal tiempo .
63001003	Ha'ojab Comam Dios yeb Comam Jesucristo , Isc'ahol Comam Dios chianayo isc'ulch'anil isc'ul teyiban̈ , cat istz'ay isc'ul teyin̈ , cat yak'nipaxo ak'anc'ulal teyet yin̈ isyelal , cat quexisxahann̈en Comam .
63001004	Caw tzalacan̈ inc'ulan yet wilnihan haywan̈ hawunin caw yijem yin̈ cuybanile caw yel chala , haca' yute yak'nicano Comam Dios jet .
63001005	Wal tinan̈ xin , caw chiwalan teyet tato caw yilal xahan chijil coba hununon̈ . Hune' chejbanile chiwak'an teyet ti' , caw mach babelto heyabeni , caw hataxtic'a yet joc yul isk'ab Comam Dios , hatax tu' yichi jabeni .
63001006	Tato chicoyije chejbanile chal Comam Dios , chaliloj ta caw chijoche tzet chal Comam . Hune' chejbanile xajabe yettax joc yul isk'ab Comam Dios , ha' ton coxahann̈en coba hununon̈ .
63001007	Wal tinan̈ xin , caw tx'i'alxa ebnaj lek'ti'wom chiec' yul sat yiban̈k'inal ti' . Chilan xin yalni ebnaj ta mach hulic'o Comam Jesucristo yin̈ anmahil yin̈ caw isyelal . Ha' huntek'an ebnaj tu' chiak'ni subchaho anma . Caw xin ayco ishowal ebnaj yin̈ Comam .
63001008	Caw nann̈e heyu xin , tajca caw nabn̈e cheyu yin̈ hemunil yin̈ yet Comam . Wal xin caw tz'ajanojab chu hechahni ispaj selel hemunil tet Comam Dios .
63001009	Macn̈etic'a chipalc'oncan̈ yiban̈ cuybanile aycano jet yu Comam Jesucristo cat isbejnicanoj , chalilo chal tu' ta machi Comam Dios yul yanma . Wal taca tzujan yinta cuybanile ak'bilcano yu Comam xin , wal tu' caw ayayto Comam Dios yeb Isc'ahol Comam yul yanma .
63001010	Tato ay hunu mac chiapni tec'atan̈ , nan xin cuybanile ik'bil yu , mach chechah yul heyatut , yeb xin mach chek'ambe hanic' ye isc'ul .
63001011	Tato chexoc hek'ambe' hanic' ye isc'ul , chalilo chal tu' ta ha' hunex yin̈ hune' istx'ojal chiswatx'e tu' .
63001012	Caw hantan̈e tzet chiwochehan chiwaltojan teyet , yaj mach chiwochehan chintz'ibn̈etojan yin̈ hum ti' , yuto toxan̈e chiwechmahan intohan quexintuclenojan cat xin cotzoteli , hac tu' caw chitz'ajna tzalahilal yul janma .
63001013	Ha' ej yuninal hanoh ay bey ti' , sic'bililo yu Comam Dios , chik'ambeni hanic' hawe bey tu' . ¡ Hacojab tu' !
64001001	Hanin icham winaj inti'an , chintz'ibn̈etojan hune' carta ti' tawet , wuẍta Gayo , yin̈ caw yeli xahan ayach wuhan .
64001002	Wuẍtaj , caw chink'anan tet Comam Dios tato caw haca' isc'ulal hawehico yin̈ tzettaj ye tu' yet Comam Dios , hac tu' xin isc'ulal chi'ec'paxo hawu . Chink'annipaxojan ta caw hachn̈etic'apaxoj .
64001003	Caw quintzalahan yet wabenan yalni huntek'an ebnaj juẍta hulic'oj tato caw yijem ach yin̈ isc'ulal Comam , yebpaxo xin tzujan ach yin̈ isyelal .
64001004	Caw ec'na chitzalacano wanmahan yet chiwabenan tato caw yijem wuninalan .
64001005	Wuẍtaj , caw c'uln̈e hayijen munil yin̈ hacolwa yin̈ ebnaj juẍtaj , hacpax tu' xin yin̈ ebnaj juẍta nan con̈obal chi'ec' tac'atan̈ .
64001006	Yet cutxanon̈icojan̈ bey ti' yin̈ culto , yalni ebnaj hulico tu' tzet isxahanil ay ebnaj hawu . Wal tinan̈ xin , caw chiwalan tawet ta chalahico hacolwa yin̈ ebnaj yet chito ebnaj yin̈ isbel , haca' choche isc'ul Comam Dios ha' chawatx'e .
64001007	Ebnaj juẍta tu' , ha' Istzoti' Comam Jes'us chi'ec' ebnaj yala'c'oj yuxin mach chu isk'anni ebnaj colwal tet anma maẍto ayoco yul isk'ab Comam .
64001008	Walxinto caw yilal cocolwa yin̈ ebnaj . Tato chon̈colwa yin̈ ebnaj , hacojtam caw ha' hunon̈ lan̈an comunla yinta ebnaj yet chi'ec' ebnaj cuywal tu' .
64001009	Wuẍtaj , xatic'a watojan hune' wuman teyet maquex ayexxaco yul isk'ab Comam Dios bey tu' . Yaj wal naj Di'otrefes xin , caw chaco isba naj iswi'ehalo yalni . Waxan̈ca hanta tzet chiwaltojan yul hum , yaj caw machi yelapno ye yul sat naj yin̈ tzet chiwaltojan .
64001010	Yuxin hayet chinapnihan bey tu' , caw chiwalicojan istx'ojal naj yin̈ sat , yuto caw chi'ec' naj yalac'o cok'umalan̈ teyet bey tu' , yeb lek'ti'al chal naj jin̈an̈ . Maẍn̈etaj tu' , to caw mach chischahpaxo naj ebnaj jetbihan̈ chi'apni bey tu' , yaj tato ay ebnaj juẍta bey tu' chichahni ebnaj xin , caw chicachwa naj yin̈ , cat xin yinilo naj ebnaj texol .
64001011	Hach wuẍtaj caw xahan ayach wuhan , mach chawute haba haca' chute isba anma caw machiswalil chiswatx'e . Hachcachan haca' chute isba ebnaj juẍta caw c'ul isbeybal , hac tu' chawute haba . Yuto ta han̈c'an̈e isc'ulal chiswatx'e hunu mac , ha' chalniloj tato yetxa Comam Dios yehi . Wal mac machiswalil chiswatx'e xin , ha' chalniloj ta maẍto ohtabilo Comam Dios yu .
64001012	Wal naj juẍta Demetrio , caw c'ul chiyute isba naj xol anma , yuto caw haban cotxumni . Caw xin sunil ebnaj juẍta chihalnipaxoj tato caw yijem chiyute isba naj yin̈ cuybanile caw yel chala , hac tu' xin walnipaxojan . Caw heyohtaj tato yet chiwalnihan huno tzet ye tu' caw yel chiwalan .
64001013	Caw hantan̈eto tzet caw chiwoche wala'tojan tawet , yaj caw mach chiwochehan chintz'ibn̈etojan yul hum ti' .
64001014	Yuto caw ayxaco yin̈ inc'ulan intohan cachintuclenojan , cat cotzotel ninoj .
64001015	Caw chawil haba bey tu' . Chisk'amben ebnaj juẍtaj ay bey ti' hanic' hawe bey tu' yin̈ hacawil , cat xin hawalnipaxo tet ebnaj juẍta bey tu' ta chil isba ebnaj . Hal tet ebnaj yin̈ hununtajil ink'ana'an .
65001001	Hanin Judas inti'an , ischejab Comam Jesucristo wehan , yeb xin wuẍta inbahan yeb naj Jacobo , chiwatojan hune' carta ti' teyet hex wuẍtaj yeb hex wanab . Caw awtebilexxa yu Comam , yeb caw xahan ayex yu Comam Dios Mame , yeb xin caw tan̈ebilex yu Comam Jesucristo .
65001002	Tz'ayojab isc'ul Comam teyin̈ , yak'ab Comam ak'anc'ulal yeb isc'ulch'anil isc'ul teyet yin̈ caw niman .
65001003	Hex wuẍtaj , hex wanab , caw xahan ayex wuhan . Caw tx'i'alxa el chiwochehan chiwa'tojan hune' incartati'an teyet yin̈ tzet ye cocolbanil xacochah tet Comam Dios . Yaj wal tinan̈ xin , chitit yin̈ wanmahan ta yilal wanitojan hune' carta ti' teyet , yu quexyiptzen yin̈ heyinahti heyanma heya'iln̈en hune' cuybanil bay ayco janma han̈on̈ yeton̈xa Comam .
65001004	Caw yilal wanitojan hune' carta ti' yuto ay huntek'an mac lek'ti'aln̈e yu yoc texol . Huntek'an ebnaj tu' istx'ojaln̈e chiswatx'e ebnaj ; chal ebnaj ta yu ayon̈xaco yin̈ isc'ulch'anil Comam xaisje cowatx'en sunil istx'ojal . Chiyintan̈ecanilto ebnaj tu' Comam Jesucristo Jahawil chon̈ijbani . Ha' ton yin̈ huntek'an ebnaj ti' tz'ibn̈ebilcano yul Yum Comam Dios yet payat ta yilal istocano ebnaj yin̈ isya'tajil .
65001005	Waxan̈ca heyohtaxa hune' chiwalti'an yaja' chinnapaxtijan teyet yin̈ ebnaj Israel , iscon̈ob Comam Dios . Lahwi iscolnilo Comam ebnaj yul con̈ob Egipto , istan̈tzenilo Comam macta mach yayto yul yanma yin̈ tzet yal Comam .
65001006	Yebpaxo xin , naweti tzet elico huntek'an ebnaj 'angel nime winaj yute isba , isbejnicano ebnaj hune' yehobal ak'bil tet yu Comam Dios . Wal tinan̈ xin , c'alan ebnaj sic'lebil yu ch'en cadena , majan ebnaj xol k'ejholo yu Comam Dios yechman istz'ayical bay chul isya'tajil yiban̈ ebnaj yu Comam yin̈ huneln̈e .
65001007	Hactic'apax tu' xin anma ay bey Sodoma yeb anma ay bey Gomorra yeb huntek'anxa con̈ob ayco yin̈la ishoyanil cabeb con̈ob tu' , oc ebnaj winaj ixloj , yocpaxo ebix ix winajloj ; chiswatx'en tzet mach yeto ay isnimanil . Huntek'an anma tu' ischah isya'tajil xol k'a k'a' yin̈ huneln̈e . Sunil tu' , cancano yechelo tet sunil anma yun̈e istxumnilo tzet elico anma watx'en istx'ojal .
65001008	Waxan̈ca hac tu' yute Comam Dios , yak'ni isya'tajil tet huntek'an anma yet payat tu' , yaja' huntek'an ebnaj ayco texol tinan̈ , chisman̈c'o ebnaj cuybanile aycano yu Comam Dios . Yu isyijen ebnaj tzet chal iswayic , chetan ebnaj isnimanil . Chalnipaxo ebnaj tzoti' tx'oj yin̈ ebnaj 'angel .
65001009	Yaj conabati yin̈ naj arc'angel Miguel , yet yak'len howal naj yeb naj matzwalil yin̈ isnimanil naj Mois'es , waxan̈ca caw aycan̈ yip naj Miguel tu' , yaj machi yal naj tzoti' tx'oj chitz'acti'n̈en naj matzwalil tu' , cachann̈e yal naj haca' ti' : -- Ha'ojab Comam Dios chaẍmaynoj , ẍi naj tet naj .
65001010	Wal ebnaj chiwalti'an , ton̈etic'a chibuchwa ebnaj yin̈ hunu tzet ye tu' mach yohtajoj . Lahan isnabal ebnaj haca' no nok' , ha' tzet yohta ebnaj mach chitxumcha yu ebnaj , ton̈etic'a chiswatx'e ebnaj tzet choche isc'ul . Ha' huntek'an tu' chi'etanto yanma ebnaj sata Comam Dios , cat ischahni ebnaj isya'tajil .
65001011	Caw c'anch'ancano huntek'an ebnaj tu' , yuto lahan tzet chiswatx'e ebnaj haca' tzet iswatx'e naj Ca'in . Chiswatx'epaxo ebnaj haca' tzet yute naj Balaam , yu ch'en melyu iswatx'e naj istx'ojal . Chiswatx'epaxo ebnaj haca' iswatx'e naj Cor'e , cam naj yu mach isyije naj tzet yal Comam Dios ; hac tu' xin chu istan̈tzelaxilo ebnaj ti' yu isman̈c'omal .
65001012	Tx'ixobal chuco ebnaj texol yet checutxban heba wa'o yin̈ yet Comam . Maẍtic'a nino tzet chal isc'ul ebnaj yet ch'oc ebnaj wa'o texol yeb machi nino chixiw ebnaj . Lahan ebnaj haca' hunu naj tan̈em me' , ha'n̈e ayco yin̈ isc'ul istan̈en isba . Lahanpaxo ebnaj haca' hunu moyan machi n̈ab ik'bil yu , ton̈e chi'ec' ijon yu jak'ek' . Lahanpaxo ebnaj haca' hunu te te' machi satni ; ton̈e chitajayoj yeb sunil xe' yin̈ huneln̈e .
65001013	Lahan ebnaj haca' yet ch'ah pok'la ha' mar cat yanilo ha' ishujuyal , hac tu' chu jilni k'alem ayco xol ha' , hac tu' xin chu isyenilo ebnaj tzettaj tx'ixobal chiswatx'e . Lahanpaxo ebnaj yeb tx'umel xaisheq'uilo isba yul yehobal , ha' istx'ojal ebnaj tu' chicawxento isto yin̈ huneln̈e xol k'ejholo ; hune' k'ejholo tu' caw xapalc'oncano isk'ejholohal .
65001014	Naj Enoc , naj ishuj mame yinta naj Ad'an , yet payat tiempo , tzotel naj yu yip Comam Dios yin̈ huntek'an ebnaj ti' : -- ¡ Abewej ! Chihul Comam Dios Jahawil yeb ismilalxa y'angel yintaj .
65001015	Chul Comam yila' yin̈ tzet iswatx'e sunil anma , cat yanocanico isya'tajil yiban̈ mac caw tx'oj chiswatx'e yin̈ Comam ; macta machi Comam yul sat yeb hanta istx'ojal tzoti' chalico yin̈ Comam , ẍi naj Enoc tu' .
65001016	Ha' ebnaj ayco texol tu' , ak'omc'ule ebnaj , buchwawompaxo ebnaj . Han̈ech'an yin̈ tzet choche isnimanil ebnaj chaco isnabal . Nime winaj chute isba istzoteli . Caw c'ulch'an chutepaxo istzotel ebnaj tet anma , yaja' cabeb isnabal ebnaj . Hac tu' chute ebnaj yun̈e c'ul ch'ec' yila' ebnaj .
65001017	Hex xahan ay wuti'an , tijab yin̈ hec'ul yin̈ tzet halbil yu ebnaj ischejab Comam Jesucristo ,
65001018	yet yalni ebnaj haca' ti' : -- Hayet toxa chul islahobal tz'ayic , ay anma chitzebi yin̈ tzet chal Comam Dios , cat iswatx'en istx'ojal choche isc'ul , ẍicano ebnaj .
65001019	Ha' huntek'an ebnaj tu' chi'anico pohlebahil texol . Han̈ech'an yin̈ tzet choche isnimanil ebnaj ayco isnabal ; machipaxo Comam Esp'iritu Santo yin̈ yanma ebnaj .
65001020	Yaja' hex caw xahan ay wuti'an , lin̈bawe heba yin̈ cuybanile xaheyayto yul heyanma titna tet Comam Dios . Txahlan̈we yu yip Comam Esp'iritu Santo .
65001021	Huneln̈ehojabn̈etic'a heyeco yin̈ isc'ulch'anil isc'ul Comam Dios . Hac tu' chu heyechman istz'ayical bay chak' Comam Jesucristo Jahawil hune' cok'inal mach istan̈bal yu isc'ulch'anil isc'ul Comam .
65001022	Tz'ayojab hec'ul yin̈ anma chicapcon yanma yin̈ Comam , ak'we meltzoho isnabal yin̈ Comam .
65001023	Yebpaxo anma haca'tan̈e ayxato xol k'a k'a' , tzacweltij , hac tu' chu hecolni xol k'a' . Caw yilal istz'ay hec'ul yin̈ anma , yaja' nann̈eojab heyu yin̈ tzet chiswatx'e yuto ay ismay heyetaxto yu . Yahwe huntek'an istx'ojal chiswatx'e tu' , haca' chiyu coyahni hunu xilk'ape bacbilico yal tx'ac yin̈ .
65001024	Ha' Comam Dios chu con̈isc'ubani yun̈e machi bay chon̈lectahi . Aypaxo yip Comam con̈yanico yin̈ isc'ulch'anil bay aya yin̈ tzalahilal , yuto matxa comul yul sat , yu sajxa je yu Comam .
65001025	¡ Hallaxojab c'ulla tzoti' yin̈ Comam Dios , hune'n̈ech'an Comam Cocolomal ! Jalawej ta caw ay yelapno ye Comam , caw ay yip Comam , yeb xin sunil tzet aya , ayco yul isk'ab Comam yet payat , yeb tinan̈ , yeb yin̈ sunilbal tiempo . ¡ Hacojab tu' !
66001001	Ha' hune' ti' yak' Comam Dios , isyeb Comam Jesucristo tet ebnaj ischejab yin̈ huntek'an tzet yilal yuni yeb toxa chiyuhi . Ischejniti Comam Jesucristo y'angel yak'ni wohtan̈elojan , hanin Juan inti'an , ischejab Comam Jesucristo .
66001002	Haninti'an chiwalan isyelal yin̈ tzet wilan , testigo inpaxojan yin̈ Istzoti' Comam Dios yij isba yu Comam Jesucristo .
66001003	Sak'al yet mac chiilni yeb mac chiaben huntek'an tzet halbilcano yu Comam yul hune' Hum ti' , cat isyijen huntek'an tzet tz'ibn̈ebilcano ti' , yuto toxa chij isba .
66001004	Hanin Juan inti'an , chintz'ibn̈etojan hune' carta ti' teyet hex huj majan ayexxaco yul isk'ab Comam Jesucristo . Chawe ak'anc'ulal yeb isc'ulch'anil isc'ul Comam Dios ; Comam ay tinan̈ , Comam ayxatic'a yet yalan̈tocanoj , Comam chihuli . Chahwepaxo ak'anc'ulal yeb isc'ulch'anil tet hujeb esp'iritu ayco sata bay tz'on̈an Comam .
66001005	Chawepaxo ak'anc'ulal yeb isc'ulch'anil isc'ul Comam Jesucristo , Comam testigo caw yijem . Comam Jesucristo ti' babel itzitzbican̈ xol camom , aypaxo yip Comam yiban̈ ebnaj rey ay yul sat yiban̈k'inal ti' . Caw xahan ayon̈ yu Comam , caw yicanilo Comam comul yu ischiq'uil malto yin̈ te' culus .
66001006	Con̈yanico Comam yahawil yeb sacerdotehal yu jocnico yu Comam Dios , ismam Comam Jesucristo . Hallaxojab tzoti' c'ul yin̈ Comam , yeb xin ta caw ay yip Comam yin̈ sunilbal tiempo . ¡ Hacojab tu' !
66001007	Chul Comam Jesucristo tu' xol moyan . Sunil mac chiilni yul Comam , ha' hunpaxo ebnaj potx'ni camo Comam chiilni yuli . Hayet chilni anma ay yul hunun con̈ob yul sat yiban̈k'inal ti' yul Comam chioc yin̈ bisc'ulal , cat yoc ok'o yu bisc'ulal . Ho' , hac tu' chuhi .
66001008	Yalni Comam : -- Haninan babelinan yeb islahobal , haca' tz'ib A yeb Z , ẍi Comam ; Comam chisje iswatx'en sunil tzet ye tu' , Comam ay tinan̈ , yeb ayxatic'a yet yalan̈tocanoj , yeb chihuli .
66001009	Hanin Juan inti'an , heyuẍta wehan , han-hun-inan chiwabehan isya'tajil yeb hex , yeb xin han-hun-inan chinchahan isnimanbal inc'ulal teyintaj . Hune'n̈e xin chon̈eh yeb Comam Dios yu ayon̈xaco yul isk'ab Comam Jesucristo . Yet hunel , yet ayinan yul hune' con̈ob chiyij Patmos , hune' con̈ob ay xol ha' mar , quinalaxicojan preso yu chiwalic'ojan Istzoti' Comam Dios yeb tzet iswatx'e Comam Jesucristo .
66001010	Yet hunel tu' , yin̈ tz'ayic yet Comam , quinocan yalan̈ ischejbanil Comam Esp'iritu Santo , wabenan hune' yul nuk'e wintajan awi yin̈ caw ip haca' yok' ch'en trompeta .
66001011	Yalni wetan haca' ti' : -- Tz'ibn̈eyo huntek'an chawil ti' yul hum , cat hawanito tet hujeb majan anma ayxaco yul ink'aban ay yul ismajul Asia : tet Efeso , Esmirna , P'ergamo , Tiatira , Sardis , Filadelfia yeb tet Laodicea , ẍi wetan .
66001012	Inmeltzon inbahan , int'an̈xitojan yun̈e wilnihan mac chitzotel wetan . Wilnihan hujeb candelero naba oro bay chialaxato cantil .
66001013	Xolbal hujeb candelero tu' wilan hune' mac haca' anma jilni . Caw nimajal ishojayo istel xil isk'ap ayicoj , masanta chiayilo yin̈ yoj . Aypaxico hune' iscincho naba oro , nimajal ispak'i sat chiah apno istxam isc'ul .
66001014	Wal xil iswi' caw saj jilni haca' no' saj lana yeb haca' jilni ch'en chew . Haxa isbak'sat lahan jilni haca' xaj k'a k'a' .
66001015	Wal yoj xin chitzejtzoni , haca' jilni ch'en bronce n̈ijbilxalo istz'ilal , n̈usbilxa yul horno . Wal yul isnuk' xin caw ay yip haca' jaben isbili ha' nimeta ha' .
66001016	Yin̈ iswatx'k'ab ayco hujeb tx'umel . Chi-xin-elti hune' ch'en espada caw xixi' iswi' yul isti' . Hune' ch'en espada tu' aypaxati' yeh yichin̈ ch'en . Wal issat lahan jilni haca' yet chitzejla tz'ayic yet caw hajan .
66001017	Yet wilnihan huntek'an tu' , wayc'ayan yich yoj , haca' camom wucanilojan . Yanayo iswatx'k'ab wiban̈an , yalni wetan : -- Mach chachxiwi , haninti'an yichebanil yeb islahobal .
66001018	Haninti'an itzitzinan , quincaman yaja' tinan̈ xin itzitzinan yin̈ sunilbal tiempo . Haninti'an yahaw inan yin̈ camical yebpaxo yin̈ bay chiapni yanma anma chicami .
66001019	Tz'ibn̈ecano huntek'an maxawil ti' , yeb huntek'an chawil tinan̈ , yeb huntek'an chawila' yet tzujaniloxa .
66001020	Ha' hujeb tx'umel hawil yin̈ inwatx'k'aban yeb hujeb candelero naba oro , hac ti' chal yelapnoj : Ha' hujeb tx'umel tu' , yechel hujwan̈ inchejaban chiilni hujeb majan anma ayxaco yul ink'aban , walpaxo hujeb candelero naba oro yechel hujeb majan anma ayxaco yul ink'ab tu'an , ẍi Comam .
66002001	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban yul con̈ob Efeso : " Comam ik'n̈e hujeb tx'umel yin̈ iswatx'k'ab , Comam chiec' xol hujeb ch'en candelero naba oro bay chiahto cantil , ha' chalni haca' ti' :
66002002	Caw wohtajan sunil tzet chewatx'e , caw wohtajan hanta isya'tajil cheyak'le yin̈ ismunil Comam Dios , niman cheyutepaxo hec'ul heyak'ni techaho isya'tajil , mach xin chextzala yin̈ anma chiwatx'en istx'ojal . Wohtapaxojan tato xaheyilwe ebnaj chisbalico isba inchejabojan , yayc'ay ebnaj yin̈ lek'ti'al , hac tu' yu heyohtan̈eniloj tato lek'ti' ebnaj .
66002003	Wohtajan ta caw chexec'ya' yu ayexico yul ink'aban , yaj xin caw ay henimanc'ulal , mach chitibayo heyu .
66002004	Yaja' ay hanic' mach chischah inwi'an , yuto matxa ayoco heyanma win̈an haca' yet heyichicoj .
66002005	Yuxin nawetij baytet yin̈ quexayc'ayi , meltzoweco henabal yin̈ Comam Dios , cat hewatx'en baytettic'a chewatx'e yet yichebanil . Ta mach xin chintohan quexwila'an yin̈ an̈e cat winilojan hecandelero yul yehobal .
66002006	Yaja' xin ay hune'xa hec'ulal yul insatan , yuto cheyah tzettaj chiswatx'e ebnaj nicola'ita , haquinpaxtu'an chinyahan tzet chiswatx'e ebnaj .
66002007	Maquex cheyabe hune' ti' , caw ak'we heyanma hetxumnilo tzet chal Comam Esp'iritu tet ej macta ayxaco yul isk'ab Comam Dios . Ha' mac chik'oji , chiwak'an sat te' lobehal chiak'ni k'inale islob , te' ay yul yictabal ispara'iso Comam Dios , " ẍi Comam .
66002008	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban ay yul con̈ob Esmirna : " Comam yichebanil yeb Comam islahobal , Comam cami yaja' itzitzbican̈ , ha' chalni haca' ti' :
66002009	Haninti'an caw wohtajan tzet chewatx'e . Wohtajan hanta ch'ec'ya' heyanma yeb hemeba'il , yaja' yin̈ caw yeli yul sat Comam Dios caw k'alomex . Caw wohtajan tato tx'oj istzotel ebnaj chal isba Israelal teyin̈ , yaja' huntek'an ebnaj tu' yet naj matzwalil ye ebnaj .
66002010	Mach chexxiw yin̈ huntek'an isya'tajil chul teyiban̈ . Ayex ti' chexalaxoco preso yu naj matzwalil yun̈e heyilwelaxi . Yulbal lahon̈eb tz'ayic cheyil isya'tajil , wal xin caw lin̈bawe heba waxan̈ca chexak'lax camoj , hac tu' xin chiwak'an k'inale mach istan̈bal ispaj selelo teyet haca' hunu corona .
66002011	¡ Maquex cheyabe hune' ti' ak'we heyanma hetxumnilo yin̈ tzet chal Comam Esp'iritu tetej macta ayxaco yul isk'ab Comam ! Ha' mac chik'oji mach chiak'lax ec'oya' yanma yin̈ hune' iscab camical , " ẍi Comam .
66002012	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban ay yul con̈ob P'ergamo : " Comam ik'n̈e ch'en espada cabeb yeh yeb caw xixi' iswi' , ha' chalni haca' ti' :
66002013	Haninti'an caw wohtajan tzet chewatx'e . Caw wohtajan tato ayexayo bay caw ay yip naj matzwalil , yaja' hune'n̈etic'a ha' heyijen wetan . Machi xin chebej heyanayto yul heyanma win̈an waxan̈ca heyil isya'tajil yet iscam naj Antipas , naj caw yijem yute isba yalnic'o intzoti'an bay caw ay yip naj matzwalil .
66002014	Yaja' xin ay hanic' mach chischah inwi'an , yuto ayex ti' cheyaco henabal yin̈ iscuybanil naj Balaam , naj oc ak'oc'ule tet naj rey Balac , yoc naj yak'no ayc'ayo ebnaj Israel . Isc'uxni ebnaj no' chibe chiak'lax xahanbalil tetej tioẍ , yocpaxo ebnaj ixloj .
66002015	Yeb xin ayex cheyaco henabal yin̈ iscuybanil ebnaj nicola'ita , huntek'an yahbil wuhan .
66002016	Yuxin nawe heba , bejwecano huntek'an tu' , ta mach xin chinapnihan yin̈ an̈e , cat wocan howal teyin̈ yu ch'en espada chielti' yul inti'an .
66002017	¡ Maquex cheyabe huntek'an ti' ak'we heyanma hetxumni yin̈ tzet chal Comam Esp'iritu tetej mac ayxaco yul isk'ab Comam ! Ha' mac chik'oji , chiwak'an man'a islob , hune' ewan yehi , cat wak'nihan hune' ch'en ch'en caw sajhopon̈e tet bay tz'ibn̈ebilico hune' bihe caw ac'to ; machi mac ohtan̈e , cachann̈e hune' mac chichahni tu' chiohtan̈eniloj , " ẍi Comam .
66002018	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban ay bey con̈ob Tiatira : " Comam Isc'ahol Comam Dios , Comam lahan isbak'sat haca' xaj k'a k'a' , yeb yoj haca' ch'en bronce chitzejlahi , ha' chalni haca' ti' :
66002019	Haninti'an caw wohtajan tzettaj chewatx'e , wohtajan tato ayco heyanma win̈an . Wohtapaxojan hanta chexmunlahi , yeb caw ay isnimanil hec'ul istecha isya'tajil heyu . Wohtapaxojan tato ec'balto hemunil tinan̈ sata yet heyichicoj .
66002020	Yaja' xin ay huntek'an tzet mach chischah inwi'an , yuto hex ti' maẍtic'a nino tzet cheyal yin̈ ix Jezabel , ix isbalico isba ischejabo Comam Dios . Chak'ni subcha ix ebnaj inchejaban yu iscuybanil , chistubtento ix ebnaj ixloj , yeb isc'uxni no' chibe chiak'lax yin̈ xahanbalil .
66002021	Caw wak'an tiempo tet ix yun̈e isnani isba ix cat isbejnicano istx'ojal , yaja' mach isbej ix iswinajli .
66002022	Yaja' xin chiwak' ec'ojan ya' yanma ix , haca' hunu mac chito hilno sat tx'at yu yabil ; cat wanipaxayojan isya'tajil yiban̈ ebnaj chiuten mule yeb ix , ta mach chisna isba ebnaj isbejnicano istx'ojal , haca' istx'ojal chiswatx'e ix ,
66002023	cat wak'ni camojan yunin ix . Hac tu' xin chu yohtan̈enilo sunil mac ayxaco yul ink'aban tato haninti'an wohtajan tzet chiec' yul heyanma yeb yin̈ henabal . Chiwak'an ispaj selel teyet hatatic'a tzet chewatx'e hununex .
66002024	Yaja' wal hun majanexxa ay bey Tiatira tu' , hex mach heyaco henabal yin̈ iscuywabal ix tu' , yeb xin mach heyabeto hune' chihallax cuybanile yet naj matzwalil ewan yehi , chiwalan tato machi hunuxa chejbanile chiwaltojan teyet ,
66002025	cachann̈e hune' ti' , lin̈bawe heba yin̈ tzet xatzujcha apno heyu masanto yet chinhulan .
66002026	Ha' mac chik'oji yeb xin maẍtic'a chisbej iswatx'en tzet chiwalan , chiwak'an yip yoc yahawo yiban̈ ej con̈ob ,
66002027	haca' yu yak'ni Inmaman wipan , caw ay yip chu yak'ni yahawil . Haca' ismak'lax poho hunu tx'otx' xi yu ch'en vara naba hierro , hac tu' chu yak'lax isya'tajil tet anma man̈c'om ,
66002028	cat wak'nipaxojan tx'umel sajbes tet .
66002029	¡ Maquex cheyabe hune' ti' , ak'we heyanma hetxumnilo tzet chal Comam Esp'iritu tetej mac ayxaco yul ink'aban ! " ẍi Comam .
66003001	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban ay yul con̈ob Sardis : " Comam ayco hujeb Yesp'iritu Comam Dios yin̈ , yeb ik'bilcan̈ hujeb tx'umel yu , ha' chalni haca' ti' : Haninti'an caw wohtajan tzet chewatx'e . Caw itzitzex yalbanil , yaja' wal yul insatan camomex .
66003002	Tinan̈ xin , iwelo hewayan̈ cat heyocpaxo hewatx'en huntek'an tzet etza lan̈an istan̈iloj . Yuto chiwilan ta ha' tzet chewatx'e mach c'ulo sata Comam Dios .
66003003	Naweti huntek'an cuybanile chabil heyu , lahweco heyijeni . Nawe heba , bejwecano hetx'ojal yuto ta mach helano cheyute heba , chinapni lemnahan quexwila'an yet tona nahul ayex , haca' chu yapni hunu naj elk'om yin̈ hunu mac tona nahul aya .
66003004	Yaja' ay haywan̈ mac texol bey Sardis tu' mach yetato isba , haca' hunu mac mach istz'iln̈eto xil isk'ap , yuxin huntek'an mac tu' yet ay yec' wintajan , sajhopon̈e xil isk'ap .
66003005	Ha' mac chik'oji , chialaxico xil isk'ap caw sajhopon̈e yeb xin mach chinhocan̈an isbi yul hum yet k'inale ; cat walnihan sata Inmaman yeb sata ebnaj 'angel ta wetan yehi .
66003006	¡ Maquex cheyabe hune' ti' ak'we heyanma hetxumni tzet chal Comam Esp'iritu tetej mac ayxaco yul ink'aban ! " ẍi Comam .
66003007	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban ay yul con̈ob Filadelfia : " Comam machi nino istx'ojal yin̈ , yeb isyelaln̈etic'a chala , Comam ik'n̈e islawe naj rey David . Comam hayet chishajni pulta machi hunu mac chu ispebani , hayet chispeban pulta , mach mac chu ishajni , chihalni haca' ti' :
66003008	Haninti'an wohtajan tzettaj chewatx'e . Ay hune' pulta hajan teyet wuhan , machi hunu mac chu ispebani . Waxan̈ca machi heyip yaja' caw yijem cheyute heba yin̈ intzoti'an . Machi xin chextx'ixwilo win̈an .
66003009	Ha' huntek'an ebnaj chiyijen yin̈ tzet chal naj matzwalil , ebnaj chisbalico isba Israelal chinchejtojan ebnaj tec'atan̈ cat yay jahno ebnaj tesataj , cat yohtan̈enilo ebnaj ta xahan ayex wuhan .
66003010	Caw heyije inchejbanilan , nimanpaxo hec'ul heyak'ni techaho ilwebal , yu hune' tu' yuxin chexincolan yul isk'ab hune' isya'tajil chihul sat yiban̈k'inal yun̈e yilwelax anma ay sat tx'o tx'otx' ti' .
66003011	Toxa chinhullemnahan , machojab chebej hewatx'en tzet chi-tic'a-hewatx'e , haxinwal machi hunu mac chiinilo ispaj selel chiak'lax teyet .
66003012	Ha' mac chik'oji , chiwacojan haca' yoyal yatut Inmaman , machi xin bak'in chiilaxiloj ; chintz'ibn̈enicojan isbi Inmaman yin̈ yeb isbi iscon̈ob Inmaman , hune' ac' Jerusal'en chitit yul satcan̈ bay ay inDiosalan , cat intz'ibn̈enicojan inbihan ac' yin̈ .
66003013	¡ Mac chiaben huntek'an ti' yak'ab yanma istxumnilo tzet chal Comam Esp'iritu tet macta ayxaco yul ink'aban ! " ẍi Comam .
66003014	Yalnipaxo Comam : -- Hac ti' chu hatz'ibn̈ento tet inchejaban chitan̈en macta ayxaco yul ink'aban bey con̈ob Laodicea : " Comam ist'in̈anil chala , Comam testigo caw yijem yeb chalni isyelal , Comam watx'en̈e sunil tzettaj ye tu' yeb Comam Dios , ha' chalni haca' ti' :
66003015	Wohtajan tzet chewatx'e , wohtajan ta lahanex haca' hunu tzet chiuc'laxi mach chewoj , mach xin cajopaxoj , ayxic'a chew hex maca caj hex .
66003016	Yaja' yu namanex , mach chewojex mach cajohexpaxoj , yuxin chexinpuch'iltijan yul inti'an .
66003017	Hex ti' cheyala ta caw k'alomex , caw c'ul heyin̈bal yeb caw sunil ay yul hek'ab heyalni . Mach xin heyohtajoj tato caw c'anch'anex yeb caw ya'ta heyehi . Caw meba' hex , mach chu heyilni , t'ilanexpaxoj .
66003018	Wal xin chiwalan teyet lok'we heoro wetan , ch'en caw c'ul watx'ebilxalo xol k'a k'a' . Hac tu' xin chexoc k'alomal yin̈ caw isyelal , cat xin helok'ni xil hek'ap caw sajhopon̈e wetan , cat heyanico teyin̈ yun̈e mach chiel hetx'ixobal yuto t'ilanex . Chelok'nipaxo yan̈al isbak' hesat wetan yun̈e chu heyilni .
66003019	Haninti'an chincachan yeb chiwak'an isya'tajil yiban̈ mac xahan ay wuhan . Wal xin aweco heyanma yin̈ Comam , nawe heba , bejwecano istx'ojal .
66003020	Haninti'an lin̈an inicojan sat pulta cat wawictojan , ha' mac chiaben yul innuk'an cat ishajni yatut wetan , chinoctojan isc'atan̈ cat inwa'an yebi .
66003021	Ha' mac chik'oji isyijeni chiwak'an hune' yehobal bay tz'on̈aninan , haca' yu ink'ojihan , woc tz'on̈nojan isc'atan̈ Inmaman bay ay istz'on̈obal .
66003022	¡ Maquex cheyabe hune' ti' , ak'we heyanma hetxumniloj tzet chal Comam Esp'iritu tetej macta ayxaco yul ink'aban ! " ẍi Comam .
66004001	Lahwi tu' , wilnihan hune' pulta hajan yul satcan̈ , ha' xin hune' yul nuk'e wabehan yet babelal , hune' haca' yok' ch'en trompeta halni wetan : -- Ahan̈ti bey ti' cat inyenihan huntek'an chiyub yintajilo ti' , ẍi wetan .
66004002	Yin̈n̈ena tu' wocan yalan̈ yip Comam Esp'iritu , wilnihan hune' tz'on̈obal yul satcan̈ , yul hune' tz'on̈obal tu' tz'on̈an hune' mac .
66004003	Comam tz'on̈an tu' , lahan yilni istzejla haca' ch'en jaspe yeb haca' jilni ch'en cornalina . Yin̈ ishoyanil istz'on̈obal Comam tu' aycan̈ hune' no' ch'er chitzejla haca' ch'en esmeralda .
66004004	Wilnipaxojan veinticuatro tz'on̈obal yin̈la ishoyanil istz'on̈obal Comam , yul huntek'an tz'on̈obal tu' tz'on̈anayo veinticuatro ebnaj anciano , saj xil isk'ap ayco yeb ayahto corona naba oro yin̈ iswi' ebnaj .
66004005	Yul istz'on̈obal Comam tu' chielti jepla yoj c'uh , caw ay yip isn̈irlahi . Haxa sata tz'on̈obal tu' caw chiah xaj k'a' yin̈ hujeb antorcha , ha' ton hujeb Yesp'iritu Comam Dios .
66004006	Sata tz'on̈obal tu' aypaxo hune' haca' ha' mar jilni , chik'axpon comujlubal yul haca' ch'en vidrio . Haxa yictabal bay ay tz'on̈obal tu' yeb yin̈ ishoyanil ay can̈wan̈ ebnaj querub'in . Caw tx'i'alcano isbak'sat ebnaj , ay isbak'sat ayco sataj , aypaxo isbak'sat ebnaj yintaj .
66004007	Naj babel querub'in lahan jilni naj haca' no' balam , naj iscab haca' no' toro , naj yox haca' sat anma , hac tu' jilni sat naj , haxa naj iscan̈ haca' no' aguila leyanilto xic' chiec' satcan̈ , hac tu' jilni naj .
66004008	Ebnaj can̈wan̈ querub'in tu' wajata xic' hunun ebnaj , nohnaco bak'sate yalan̈ yeb yiban̈ isxic' ebnaj . Tz'ayical yeb ak'balil maẍtic'a chisbej ebnaj yalni haca' ti' : Mach istx'ojal Comam Dios Jahawil , mach istx'ojal , mach istx'ojal Comam ; Comam caw ayco yip , Comam ayxatic'a yet yalan̈tocanoj , yeb ay tinan̈ , yeb chihuli , ẍi ebnaj .
66004009	Chalni ebnaj querub'in tu' ta caw ay ismay , yeb ta caw ay yelapno Comam , Comam tz'on̈an yul yehobal , yeb xin chak'ni ebnaj yuch'andiosal tet Comam ayn̈etic'a yin̈ sunilbal tiempo .
66004010	Hunta el yet chalni ebnaj haca' tu' chiay jahno ebnaj veinticuatro anciano sata Comam , chanayo ebnaj iscorona sata Comam , chalni ebnaj :
66004011	Mam Dios Jahawil , hatzan yallaxi ta caw ay hamay , yeb ta caw ay yelapno hawehi , yeb ta caw ay hawip , yuto hach watx'en̈e sunil tzet ye tu' , yuto hac tu' el yin̈ hac'ul yuxin aya ; hach xin watx'en̈ecanoj , ẍi ebnaj .
66005001	Wilnihan Comam tz'on̈an yul istz'on̈obal tu' , ayco hune' te' hum yul isk'ab , ayayo tz'ib yul te' yeb yinta te' . Caw chulbilayo te' , ayico hujeb sello yin̈ te' .
66005002	Wilnihan hune' naj 'angel caw aycano yip , isk'amben naj yin̈ caw ip : -- ¿ Mactaxca ay yelapno yoc yinilo issellohal te' hum ti' , cat isholnito te' ? ẍi naj .
66005003	Yaja' nitam satcan̈ yeb yul sat yiban̈k'inal ti' yeb yalan̈ tx'o tx'otx' ilcha hunu mac chu isholnito te' , nitam yilni tzet ayayo yul te' .
66005004	Caw xin chinok'an yuto mach ilcha mac ay yelapno yoc ishajni te' , nitam yilni tzet chal te' .
66005005	Yalni hune' naj anciano wetan : -- Mach chach'ok'i , ay hune' mac xak'oji , Balam isbi , titna yin̈ naj Jud'a , titnapaxo yin̈ naj rey David . Ha' naj chu istzilnilo hujeb sello tu' , cat isholnito te' , ẍi naj wetan .
66005006	Wilnihan hune' mac haca' me' lin̈ancan̈ yictabal tz'on̈obal , yeb yictabal ebnaj can̈wan̈ querub'in , yeb xolbal ebnaj anciano . Hune' mac tu' haca'tan̈e xaalaxico yin̈ xahanbalil , hujeb yuc'a' yeb hujeb isbak'sat , ha' ton hujwan̈ Yesp'iritu Comam Dios alaxti yul sat yiban̈k'inal ti' .
66005007	Comam Me' isbi , ha' inilo te' hum ayco yul iswatx'k'ab Comam tz'on̈anayo yul istz'on̈obal .
66005008	Hayet yinilo Comam te' , yay jahno ebnaj can̈wan̈ querub'in yeb ebnaj veinticuatro anciano sata Comam Me' isbi tu' . Sunil ebnaj ik'bil yarpa , yeb isvaso naba oro nohna yu pom . Ha' pom tu' yechel istxah anma yetxa Comam yehi .
66005009	Yanico ebnaj hune' ac' bit , chalni haca' ti' : Mamin , hachn̈ech'an chu hachahni hune' te' hum ti' , cat hatzilnilo issellohal te' , yuto hach ti' cachoc xahanbalil , ismalto hachiq'uil , yu halok'ni anma yeto Comam Dios , tzijxan̈e anmahil , nananta yabxubal , niẍte con̈ob yeb nimeta con̈ob .
66005010	Hawanico anma tu' reyalil yeb sacerdotehal yu isyijen tzet chal Comam Dios , cat yoc yahawilo yul sat yiban̈k'inal ti' , ẍi ebnaj .
66005011	Lahwi tu' , wilnihan hayebtam mill'on ebnaj 'angel hoyanico yin̈ istz'on̈obal Comam yeb yin̈ ebnaj can̈wan̈ querub'in yeb ebnaj anciano . Wabenan yul isnuk' ebnaj 'angel tu' ,
66005012	chalni ebnaj yin̈ caw ip haca' ti' : Comam Me' isbi , Comam oc xahanbalil , yet ay yallax yin̈ ta Yahawil , ta ay isk'alomal , ta ay ishelanil , ta ay yip , ta ay yelapnoj , ta ay ismay yeb yallax tzoti' c'ul yin̈ , ẍi ebnaj .
66005013	Wabenpaxojan yalni tzet watx'ebil yu Comam Dios yul satcan̈ yeb tzet ay sat tx'o tx'otx' yeb yalan̈ tx'o tx'otx' , yeb tzet ay xol ha' mar , chalni haca' ti' : Hallaxojab tzoti' c'ul yin̈ Comam tz'on̈anayo yul istz'on̈obal , yeb yin̈ Comam Me' isbi . Hallaxojabi ta caw ay yelapnoj , ta caw ay ismay , ta caw ay yip yin̈ sunilbal tiempo , ẍi .
66005014	Yalnipaxo ebnaj can̈wan̈ querub'in : -- Hacojab tu' , ẍi ebnaj . Haxa ebnaj veinticuatro anciano ay jahno ebnaj , yalni ebnaj tzoti' c'ul yin̈ Comam .
66006001	Lahwi tu' , wilnihan istzilnilo Comam oc xahanbalil hune' babel sello , wabenan yalni naj babel querub'in yin̈ caw ip haca' isbili c'uh , yalni naj : -- ¡ Cata ! ẍi naj .
66006002	Hayet inhacxitojan wilnihan hune' no' cheh sajin̈ ayato hune' naj yiban̈ no' , ik'bil xin hune' te' lit' yu naj , yak'lax hune' corona tet naj . Isto naj yin̈ howal , chilann̈etic'a xin isk'oji naj .
66006003	Haxa yet istzilnilo Comam oc xahanbalil iscab sello , wabenan yalni naj iscab querub'in : -- ¡ Cata ! ẍi naj .
66006004	Wilnipaxojan hune' no' cheh cajin̈ , yak'lax yip naj ayahto yiban̈ no' yinilo ak'anc'ulal yul sat yiban̈k'inal ti' . Yun̈e yoc anma ispotx'leno isba ; yak'lax hune' niman espada tet naj .
66006005	Haxa yet istzilnilo Comam oc xahanbalil isyox sello , wabenan yalni naj yox querub'in haca' ti' : -- ¡ Cata ! ẍi naj . Wilnihan hune' no' cheh k'ejin̈ , ha' naj ayahto yiban̈ no' ik'bil hune' ch'en libra malbal yu naj .
66006006	Xol ebnaj can̈wan̈ querub'in tu' wabenan hune' yul nuk'e halni : -- Cabn̈e libra trigo maca wajeb libra cebada chik' naj munlawom yin̈ tz'ayic . Mach xin cheyetato te' aceite yeb te' vino , ẍi .
66006007	Haxa yet istzilnilo Comam oc xahanbalil iscan̈ sello , wabenan yalni naj iscan̈ querub'in : -- ¡ Cata ! ẍi naj .
66006008	Wilnipaxojan hune' no' cheh k'anin̈ , ha' xin naj ayahto yiban̈ no' , camical isbi naj , yinta naj xin tzujan naj yahawil bay ay camom . Yak'lax yip ebnaj istan̈tzenilo hune' iscan̈ majan anma ay yul sat yiban̈k'inal ti' yu ej howal , wahil , yebej yabil yebpaxo yu ej no' howla nok' ay sat tx'o tx'otx' ti' .
66006009	Haxa yet istzilnilo Comam oc xahanbalil isho' sello , wilnihan hune' meẍa bay chak'lax xahanbal , yalan̈ hune' meẍa tu' wilan yanma ebnaj potx'bil camo yu yalnic'o Istzoti' Comam Dios , yeb yu yak' isba ebnaj testigohal yin̈ .
66006010	Chalni ebnaj yin̈ caw ip : -- Mam Jahawil , Mam mach istx'ojal ayco tawin̈ , wal xin isyelaln̈etic'a chawala . ¿ Bak'in chawil yin̈ tzet ch'elico anma ay yul sat yiban̈k'inal cat hawak'ni ispaj tet mac con̈potx'nicamojan̈ ? ẍi .
66006011	Yak'lax huntek'an xil isk'ap ebnaj caw saj jilni , yallax tet ebnaj ta chi-to-xew ebnaj hanic'oxa tiempo masanto chitz'ajna isbisil ebnaj juẍta yilal yak'lax camoj , yu chak' cheja' isba tet Comam Cristo .
66006012	Haxa yet istzilnilo Comam oc xahanbalil iswaj sello , yec' hune' nimam chixcab , isk'ejholilo tz'ayic haca' hunu k'ap k'ap k'ej , iscajpon̈ilo ixahaw haca' chic' .
66006013	Yayc'ayejti tx'umel satcan̈ haca' yay hona sat te' higuera yu hunu niman jak'ek' yet yaxto te' .
66006014	Isc'aycan̈ satcan̈ , haca' chu ischullaxayo hunu xaj hum . Sunil witz yebej tx'o tx'otx' ay xol ha' mar isheq'uilo isba yul yehobal .
66006015	Sunil ebnaj rey yul yiban̈k'inal ti' yeb ebnaj winaj caw ay yelapnoj , yeb ebnaj k'alom , yeb ebnaj yahawil soldado , yeb ebnaj caw aycano yip , yeb ebnaj chejab , yeb ebnaj yet isba ischuquil , yebato isba ebnaj yulaj n̈ach'en yeb yichla ch'en ch'en ay iswi'la witz .
66006016	Chalni ebnaj tet ej witz yeb tet ch'en nimeta ch'en haca' ti' : -- ¡ Titan̈we wuyna jiban̈an̈ , cat con̈heyebantojan̈ yin̈ sat Comam tz'on̈an yul yehobal , yeb tet ishowal Comam oc xahanbalil ,
66006017	yuto mahul istz'ayical bay chihul isya'tajil yu Comam Dios , mach xin mac chik'oji istecha hune' isya'tajil ti' yu ! ẍi ebnaj .
66007001	Lahwi tu' xin , wilnihan can̈wan̈ ebnaj 'angel lin̈ancan̈ yin̈la iscan̈ebal istxiquin tx'o tx'otx' . Chispahnito ebnaj jak'ek' yun̈e mach ch'ec' yiban̈ tx'o tx'otx' yeb yiban̈ ha' mar , yeb yiban̈ ej te' k'ebtaj .
66007002	Wilnihan yahilo hune'xa naj 'angel bay chiahilo tz'ayic , ik'bil xin issello Comam Dios yu naj , Comam itzitzn̈etic'a . Yawi naj yin̈ caw ip tet ebnaj can̈wan̈ ak'lax yip yetanto tzet ay sat tx'o tx'otx' yeb tzet ay xol ha' mar , yebej te' k'ebtaj , yalni naj haca' ti' :
66007003	¡ Maẍton̈e cheyetato tzet ay sat tx'o tx'otx' yeb tzet ay xol ha' mar , yebej te' k'ebtaj masanto chioc yechel Comam Dios yin̈ ispalan̈ ebnaj ischejab coDiosal ! ẍi naj .
66007004	Wabenan ta xol ebnaj cablahon̈eb majan Israel ciento cuarenta y cuatro mil ebnaj alaxico yechel .
66007005	Yin̈ ebnaj titna yin̈ yuninal naj Jud'a cablahon̈eb mil ebnaj alaxico yechel , yeb cablahon̈eb mil ebnaj titna yin̈ yuninal naj Rub'en , yeb cablahon̈eb mil ebnaj titna yin̈ yuninal naj Gad .
66007006	Cablahon̈eb milpaxo ebnaj titna yin̈ yuninal naj Aser , cablahon̈eb mil ebnaj titna yin̈ yuninal naj Neftal'i , cablahon̈eb mil ebnaj titna yin̈ yuninal naj Manas'es .
66007007	Cablahon̈eb mil ebnaj titna yin̈ yuninal naj Sime'on , cablahon̈eb mil ebnaj titna yin̈ yuninal naj Lev'i , cablahon̈eb mil ebnaj titna yin̈ yuninal naj Isacar .
66007008	Cablahon̈eb mil ebnaj titna yin̈ yuninal naj Zabul'on , cablahon̈eb mil ebnaj titna yin̈ yuninal naj Jos'e , yeb xin cablahon̈eb mil ebnaj titna yin̈ yuninal naj Benjam'in .
66007009	Lahwi tu' , wilnihan caw hantan̈e anma ayco sata istz'on̈obal Comam Dios , yeb sata Comam oc xahanbalil . Xol anma tu' ay anma nananta con̈obal , nananta yichmam , nananta yabxubal , caw xin hantan̈ecano anma tu' , machi mac chik'oji isbisni , caw saj xil isk'ap anma aycoj , ik'bil xin xaj te' ch'ib yu .
66007010	Chalni anma tu' yin̈ caw yip : ¡ Comam Dios tz'on̈an yul istz'on̈obal yeb Comam oc xahanbalil , ha' ak'ni cocolbanil ! ẍi anma .
66007011	Sunil ebnaj 'angel lin̈ancan̈ yin̈ ishoyanil bay tz'on̈an Comam Dios , yeb yin̈ ebnaj anciano yeb yin̈ ebnaj can̈wan̈ querub'in , ay jahno ebnaj , yay xulno sat tx'otx' sata Comam tz'on̈an yul istz'on̈obal ; yalni ebnaj c'ulla tzoti' yin̈ Comam .
66007012	Yalni ebnaj haca' ti' : -- ¡ Hacojab tu' ! Ha'n̈ehojab yin̈ Comam Dios challax tzoti' c'ul , yeb ta caw ay ismay , yeb ta caw ay yitz'atil iswi' . Ha'n̈e'ojab tet Comam Dios chiak'lax yuch'andiosal , han̈e Comam caw ay yelapnoj yeb caw ay yip , yeb caw ay ishelanil yin̈ sunilbal tiempo . ¡ Hacojab tu' ! ẍi anma .
66007013	Isk'amben hune' naj anciano wetan : -- ¿ Mac anmahil huntek'an saj xil isk'ap ti' yeb bay titnacoj ? ẍi naj wetan .
66007014	Intak'wihan tet naj : -- Mamin , hach hawohtaj , walinan mach wohtajojan , quinchiyan . Yalni naj wetan : -- Ha' anma chawil ti' ispeto xol hune' niman isya'tajil , xatx'ahlaxilo ismul yu ischiq'uil Comam oc xahanbalil , haca' ta xaistx'ah anma xil isk'ap , caw xin saj elcanicoj .
66007015	Yuxin ayco anma tu' sata Comam ayco yul istz'on̈obal , chi-xin-munla yul yatut Comam tz'ayical ak'balil . Ha' xin Comam tz'on̈an yul istz'on̈obal chitan̈en anma tu' yuto ayco Comam Dios yetbiho anma .
66007016	Matxa xin chak'le anma wahil yeb tajinti'al , yeb matxa chak'le anma k'a' nitam chitz'ato yu yoj tz'ayic .
66007017	Yuto Comam oc xahanbalil ayco yictabal bay tz'on̈an Comam Dios , ha' Comam chitan̈eni , haca' chu istan̈elax no' me' cat yilaxto no' uc'u' ha' , hac tu' xin chu yinito Comam anma tu' yin̈ hune' ha ha' chiak'ni k'inale . Haxa Comam tu' chisunilo yal sat anma , ẍi naj .
66008001	Haxa yet istzilnilo Comam oc xahanbalil ishuj sello ayco yin̈ te' hum tu' , aymi yictajo hora matxa tzet bili yul satcan̈ .
66008002	Lahwi tu' wilnihan hujwan̈ ebnaj 'angel lin̈ancan̈ sata Comam Dios , yak'lax hujeb ch'en trompeta tet ebnaj .
66008003	Lahwi tu' yul hune'xa naj 'angel ik'bil hune' ch'en lesen naba oro yu naj , yoc lin̈no naj sata meẍa ayco sata istz'on̈obal Comam Dios , caw xin tx'i'al pom ak'lax tet naj . Yoc naj isn̈usno yiban̈ meẍa naba oro , yalten naj tet Comam Dios yeb istxah anma yetxa Comam yehi .
66008004	Chi-xin-ah topton isn̈ubal pom yul isk'ab naj , yapni isxuk'al sam sata Comam Dios yeb istxah anma yetxa Comam .
66008005	Lahwi tu' , isnotzen naj 'angel ch'en lesen yu tzak'ak' ayato yiban̈ meẍa , isk'ojnayti naj yul sat yiban̈k'inal ti' ; yin̈n̈ena tu' xin isbili c'uh , isn̈irlahi isjepla c'uh yec'paxo chixcab .
66008006	Iswatx'en isba ebnaj hujwan̈ 'angel yun̈e yok'tzen ebnaj istrompeta .
66008007	Hayet yok'tzen naj babel 'angel istrompeta , yalaxti ch'en sajbat yeb k'a k'a' soman ye yeb chic' yiban̈ tx'o tx'otx' , istz'ato hune' isyox majan tx'o tx'otx' yeb hune' isyox majan te te' , istz'apaxcanto sunilej te' telaj caw yax .
66008008	Haxa yet yok'tzen naj iscab 'angel istrompeta , isk'ojlaxayto hune' haca' witz ayco k'a' yin̈ xol ha' mar ; hac tu' xin hune' yox majan ha' mar tu' meltzoco chic'al .
66008009	Hanic'xan̈e mach yictajo no nok' ay xol ha' mar tu' camiloj . Hanic'xan̈epaxo mach yictajo te' barco etaxtoj .
66008010	Haxa yet yok'tzen naj yox 'angel istrompeta , yayc'ayti hune' niman tx'umel yul satcan̈ , ayco k'a' yin̈ haca' hunu antorcha . Hune' tx'umel tu' , hanic'xan̈e mach yictajo ha ha' bay ayc'ayi yebpaxo yiban̈ isnuk' ha ha' .
66008011	Hune' tx'umel tu' C'ah isbi , hanic'xan̈e mach yictajo ha' c'ahbilo yu , caw xin hantan̈e anma camilo yu ha' yuto c'ahbilo ha' .
66008012	Haxa yet yok'tzen naj iscan̈ 'angel istrompeta , caw etza hanic'xan̈e mach yictajo ismujlubal tz'ayic tan̈iloj yebpaxo xin ixahaw yebej tx'umel . Hac tu' xin hanic'xan̈e mach yictajo tz'ayical mujli tz'ayic , yebpaxo xin etza yictaxan̈e ak'balil mujli ixahaw yebej tx'umel .
66008013	Lahwi tu' wilnihan yec' hune' naj 'angel haca' no' t'iw satcan̈ , wabenan yel yaw yin̈ caw ip : -- ¡ C'anch'an anma ay yul sat yiban̈k'inal yuto oxebto isya'tajil chihuli yet chiyok'tzen ebnaj oxwan̈ 'angel istrompeta ! ẍi .
66009001	Haxa yet yok'tzen naj isho' 'angel istrompeta , wilnihan yayc'ayti hune' tx'umel satcan̈ , yak'lax islahwehal hune' niman xab tet tx'umel tu' .
66009002	Ishajni hune' tx'umel tu' isti' hune' niman xab tu' , yichico yahti topton n̈ub yeb jak'ek' yul , haca' yelti n̈ub yul hunu horno , isk'ejholilo yul sat yiban̈k'inal ti' .
66009003	Xol n̈ub tu' xin ahilo huntek'an no nok' haca' no' k'ul , ispujnato no' yul sat yiban̈k'inal ti' . Yak'lax yip no' ischiwa yin̈ anma ; haca' istzawal no' c'olotx , hac tu' istzawal no' .
66009004	Yallax tet no' ta mach chetato no' te' telaj ay sat tx'o tx'otx' yebej yaxla tz'unub , yebej te te' . Cachann̈e anma machi yechel Comam Dios yin̈ ispalan̈ , ha' cheta no' .
66009005	Yaja' hallax tet no' ta mach mak'bil ispotx'ni no' anma , to ton̈e ch'ak'lax ec'oya' yanma anma yulbal howeb ixahaw ; ha' xin isya'il chichiwa no' lahan isya'il haca' bay chitzahwa no' c'olotx .
66009006	Yin̈ hune' tiempohal tu' chissay anma yin̈ tzet chu iscami , yaja' matxa naj camical , yeb waxan̈ca caw choche anma chicami yaja' matxatic'a chicami .
66009007	Huntek'an no' k'ul tu' , lahan jilni no' haca' no' cheh istoxa yin̈ howal , ayahto hunun corona naba oro yin̈ iswi' no' , lahan xin jilni sat no' yeb anma .
66009008	Haxa xil iswi' no' lahan jilni haca' xil iswi' ebix ix , haxa yeh no' lahan haca' yeh no' balam .
66009009	Ayco huntek'an ch'en ch'en naba hierro yet howal yin̈ istxam isc'ul no' . Haca' xin isn̈irn̈on tx'i'al te' caret ik'bil yu no' cheh yet chito no' yin̈ howal , hac tu' isbili isxic' no' .
66009010	Wal isn̈e no' lahan jilni haca' isn̈e no' c'olotx , nohnaco istzahwal no' yin̈ . Ha' xin isn̈e no' tu' ay yip yak'ni ec'oya' yanma anma yulbal howeb ixahaw .
66009011	Ha' naj ayco yahawilo yin̈ hune' niman xab tu' , ha' naj yahawilpaxo yin̈ huntek'an no nok' tu' . Abad'on isbi naj yin̈ abxubal hebreo , haxa yin̈ abxubal griego Apoli'on isbi naj .
66009012	Ec'to hune' babel isya'tajil , yaja' ayto cabebxa .
66009013	Hayet yok'tzen naj iswaj 'angel istrompeta , wabenan yahwi xolbal can̈eb yuc'a' hune' meẍa naba oro ayco sata Comam Dios .
66009014	Yalni hune' yul nuk'e tet naj iswaj 'angel yok'tze istrompeta tu' : -- As puhilo ebnaj can̈wan̈ 'angel c'alan bey isti' ha' Eufrates , ẍi .
66009015	Ispuhlaxilo ebnaj can̈wan̈ 'angel tu' yun̈e istan̈tzenilo ebnaj hanic'xan̈e mach yictajo anma ay yul sat yiban̈k'inal ti' . T'in̈anxatic'a ye ebnaj iswatx'en hune' tu' yin̈ hune' hora tu' , yin̈ hune' tz'ayic tu' , yin̈ hune' ixahaw tu' , yeb yin̈ hune' habilal tu' .
66009016	Wabenan yallaxi tato cab cien mill'on isbisil ebnaj ak'om howal ayahto yiban̈ cheh .
66009017	Wilnihan no' cheh tu' . Ha' xin ebnaj ayahto yiban̈ no' ayco huntek'an ch'en xilk'ape yet howal yin̈ istxam isc'ul ebnaj . Ha' ch'en tu' caj jilni ch'en haca' k'a k'a' , yaxmutz'mun̈e jilnipaxo ch'en haca' ch'en azufre , k'an jilnipaxo ch'en haca' ch'en bronce . Wal no' cheh tu' , lahan jilni iswi' no' haca' iswi' no' balam , chi-xin-elti k'a k'a' yeb n̈ub yeb azufre yul isti' no' .
66009018	Caw xin hune' yox majan anma camilo yul sat yiban̈k'inal ti' yu oxeb isya'tajil ti' , ha' ton k'a k'a' , yeb n̈ub , yeb azufre chielti yul isti' no' cheh .
66009019	Yuto yin̈ isti' no' yeb yin̈ isn̈e no' ak'bil yip , yuto isn̈e no' ay iswi' haca' iswi' laba , ha' xin isn̈e no' chiak'ni ec'oya' yanma anma .
66009020	Yaja' huntek'an anma mach cam yu huntek'an isya'tajil tu' , maẍtic'a isbejcano istx'ojal , yeb maẍtic'a xin isbej yinayo isba tet ischejab naj matzwalil , yeb tetej tioẍ watx'ebil yin̈ ch'en oro , ch'en plata , ch'en bronce , yeb yin̈ej ch'en ch'en yeb yin̈ te te' . Huntek'an tioẍ tu' mach chu yilni , mach chabe , yeb mach chu yeq'ui .
66009021	Maẍtic'a xin isbejpaxcano anma ispotx'wahi , iscunli , yixli yeb iswinajli , yeb xin yelk'awi .
66010001	Lahwi tu' , wilnihan hune' naj 'angel caw ay yip , tit yul satcan̈ xol moyan , aycan̈ xin hune' no' ch'er yiban̈ iswi' naj . Caw xin chitzejla sat naj haca' istzejla tz'ayic , haxa yoj naj xin haca' xaj k'a k'a' chiah joplahi , hac tu' jilni .
66010002	Ay xin hune' te' nich'an hum ik'bil yu naj , leyanto te' ; yanayo naj hune' yoj yin̈ iswatx'k'ab yiban̈ ha' mar , haxa hunxa yoj naj yin̈ ismeck'ab yayo yiban̈ tx'o tx'otx' .
66010003	Yawi naj yin̈ caw ip haca' yel yaw no' balam . Hayet yawi naj isn̈irla hujeb c'uh , yalni tzoti' .
66010004	Hayet lahwi istzotel hujeb c'uh tu' , wocan intz'ibn̈enojan walnihan . Yaja' wabenan hune' yul nuk'e satcan̈ halni haca' ti' : -- Ton̈e chac'ubacano huntek'an maxawabe ti' , mach chatz'ibn̈ecanoj , ẍi wetan .
66010005	Naj 'angel ayayo yoj yiban̈ ha' mar yeb yiban̈ tx'o tx'otx' wiltu'an , yican̈ naj iswatx'k'ab satcan̈ ,
66010006	yanico naj Comam testigohal , Comam itzitzn̈etic'a yin̈ sunilbal tz'ayic , Comam watx'en̈e satcan̈ yeb sunil tzet ay satcan̈ , Comam watx'en̈e tx'o tx'otx' yeb sunil tzet ay sat tx'otx' , Comam watx'en̈e ha' mar yeb sunil tzet ay xol ha' , yalni naj haca' ti' : -- Tinan̈ matxa chiec' tiempo ,
66010007	yuto hayet ch'ok'tzeno naj ishuj 'angel istrompeta cat yijnocano isba tzet ewan yehi , huntek'an nabiltic'a yu Comam Dios , haca'tic'a yu yalni Comam tet ebnaj ischejab yet payat , ẍi naj .
66010008	Hune' yul nuk'e wabetic'ahan yul satcan̈ , tzotelpaxayti wetan , yalni haca' ti' : -- As ilo hune' nich'an hum leyanayo yul isk'ab naj 'angel lin̈ancan̈ yiban̈ ha' mar yeb yiban̈ tx'o tx'otx' , ẍi wetan .
66010009	Intohan ink'annolojan hune' nich'an hum tu' tet naj , istak'wi naj wetan : -- Ay te' lah , loto te' , hayet chalono te' caw chi' chieloco yul hati' yu te' , haca' ischi'al no' cab , wal yul hac'ul xin caw c'ah chielicoj , ẍi naj wetan .
66010010	Inchahnilojan te' tet naj 'angel tu' , inlonitojan te' , caw xin chi' elico yul inti'an yu te' , wal yul inc'ulan xin caw c'ah elicoj yet lahwi inlonihan te' .
66010011	Lahwi tu' yallaxpaxo wetan : -- Caw yilal hawalni hunelxa yin̈ tzet chute yalni Comam Dios yin̈ tx'i'alej niẍte con̈ob yeb nimeta con̈ob , yeb tx'i'al abxubal yeb yin̈ ebnaj rey , ẍi wetan .
66011001	Lahwi tu' yak'lax hune' malbal wetan , haca' te' ah . Yallax wetan haca' ti' : -- Ahan̈wanoj cat hawoc hamalen yatut Comam Dios yebpaxo meẍa yet xahanbal , cat habisni hanta mac ayicto yinoyo isba tet Comam .
66011002	Yaja' wal yamak'il yeb yin̈la ishoyanil mach chamale yuto chiak'lax tet ebnaj nan con̈obal , cat isxan̈nayo ebnaj iscon̈ob Comam Dios yulbal cuarenta y dos ixahaw .
66011003	Chiwatijan cawan̈ inchejaban chak' isba yalnilo intzoti'an yulbal mil doscientos sesenta tz'ayic . Ayco huntek'an xilk'ape yet bisc'ulal yin̈ ebnaj , ẍi wetan .
66011004	Yechel ebnaj cawan̈ ti' ye te' cabeb yoj olivo yeb ch'en cabeb candelero bay chiahto cantil ayco sata Comam Dios , Comam yahaw tx'o tx'otx' .
66011005	Ta ay mac choche chioc etloco yin̈ ebnaj cawan̈ ti' chielti k'a' yul isti' ebnaj , cat isn̈usnicanto ebnaj mac chichiwa isc'ul yin̈ ebnaj . Hac tu' chu iscamcanilo macta chiwatx'en istx'ojal yin̈ ebnaj .
66011006	Aypaxo yip ebnaj ismajchen satcan̈ yun̈e matxa chak' ha' n̈ab yulbal tz'ayic bay chal ebnaj Istzoti' Comam . Aypaxo yip ebnaj yanico ha ha' chic'al , yebpaxo xin ay yip ebnaj yak'ni ec'oya' yanma anma ay sat tx'o tx'otx' yu ej isya'tajil , hantatic'a el choche isc'ul ebnaj .
66011007	Hayet chilahwi yalnic'o ebnaj cawan̈ tu' Istzoti' Comam Dios , ay hune' naj Nok' isbi chiahilo yul hune' niman xab ; chaco naj howal yin̈ ebnaj cawan̈ tu' cat isk'oji naj yin̈ ebnaj , cat ispotx'lax ebnaj yu naj Nok' isbi tu' . Yanico naj Nok' isbi howal yin̈ ebnaj , chiahilo yul hune' niman xab . Chik'oji naj yin̈ ebnaj cawan̈ tu'
66011008	Chicancano pac'no isnimanil ebnaj yul iscallehal hune' niman con̈ob bay alaxcan̈ Comam Jesucristo yin̈ te' culus , Comam Yahawil ebnaj . Hune' con̈ob tu' challax Sodoma yeb Egipto yin̈ , ha' chalniloj ta tx'oj tzet chiswatx'e .
66011009	Sunil anma nananta con̈obal , nananta anmahil , nananta yabxubal , nananta nime con̈obal chiilni isnimanil ebnaj yulbal yicta iscan̈ tz'ayic ; mach chisje anma ta chimujlax ebnaj .
66011010	Yuxin sunil anma yul sat yiban̈k'inal ti' caw oc yin̈ tzalahilal yu iscamical ebnaj . Yak'ni anma sabehal tet hunun yu tzalahilal , yuto ebnaj cawan̈ ischejab Comam tu' caw yak' ebnaj ec'oya' yanma anma .
66011011	Lahwin̈e yicta iscan̈ tz'ayic tu' , yulcan̈ isc'ul ebnaj cawan̈ tu' yu Comam Dios , yahwano ebnaj . Ha' xin sunil anma ilni hune' tu' caw occano xiwquilal yin̈ .
66011012	Yaben ebnaj cawan̈ tu' hune' yul nuk'e awi yin̈ caw ip yul satcan̈ , yalni haca' ti' : -- Ahan̈weti bey ti' , ẍi tet ebnaj . Isto ebnaj satcan̈ xol hune' moyan , sunil ebnaj ayco ishowal yin̈ ebnaj ilni hune' tu' .
66011013	Yin̈ena tu' yec' hune' niman chixcab istan̈ilo hune' islahon̈eb majan te' n̈a yul hune' niman con̈ob tu' , hujeb mil anma cam yu hune' chixcab tu' . Wal anma mach cami caw xiwi , yanico ismay Comam Dios ay yul satcan̈ .
66011014	Hac tu' yu yec'to iscab isya'tajil , tinan̈ xin yichixapaxico hune' isyox isya'tajil .
66011015	Hayet yok'tzen naj ishuj 'angel istrompeta yabelax hune' yul nuk'e awi yin̈ caw ip yul satcan̈ , yalni : Sunil tzet ay yip yul sat yiban̈k'inal ti' chioccano yul isk'ab Comam Dios Jahawil yeb yul isk'ab Comam Jesucristo , cat yoccano yahawil yin̈ sunilbal tiempo , ẍi .
66011016	Wal ebnaj veinticuatro anciano tz'on̈an yul istz'on̈obal sata Comam Dios ay jahno ebnaj , yay xulno ebnaj , yanico ebnaj ismay Comam .
66011017	Yalni ebnaj : Mam Jahawil , hach ti' coDiosalan̈ , caw aycano hawip . Ayach tinan̈ , ayach yet yalan̈tocanoj yeb yin̈ sunilbal tiempo . Chijak'an̈ yuch'andiosal tawet yuto chachoc hay'ebaloj ta caw aycano hawip , yeb xin cachichico hawoc yahawil .
66011018	Caw tit ishowal ej con̈ob tawin̈ , yaja' maapni istiempohal hawanayo isya'tajil yiban̈ anma . Maapnipaxo istiempohal hawilni yin̈ tzet chielico ej camom , cat hawak'ni ispaj selel tet ebnaj hachejab yet payat , ebnaj chihalnic'o Hatzoti' . Chawak'nipaxo ispaj selel tet sunil mac hawetxa yehi yeb macta chixiw tawet , macta ay yelapnoj , yeb macta mach yelapnoj , cat hatan̈tzencanilo macta chietanto anma ay sat tx'o tx'otx' , ẍi ebnaj .
66011019	Lahwi tu' , ishajni isba yatut Comam Dios yul satcan̈ , chi-xin-jilicto hune' caẍa yet istrato Comam ayicto yul yatut tu' . Yichico isjepla c'uh , isk'an̈i satcan̈ , isn̈irlapaxoj , yec' hune' chixcab , yak'nipaxo hune' niman sajbat .
66012001	Lahwi tu' xin , isyeni isba hune' niman yechel yul satcan̈ . Wilnihan hune' ix ix hoyanico isk'ak'al tz'ayic yin̈ haca' xilk'ape , ayayo ixahaw yalan̈ yoj ix , ayco xin cablahon̈eb tx'umel iscoronaho ix yin̈ iswi' .
66012002	Hune' ix tu' ayxa tzet ye ix , caw xin chiawi ix yu isya'il yuto iswatx'ixa isc'ul ix .
66012003	Isyenipaxocan̈ isba hune'xa yechel yul satcan̈ , wilnihan hune' mac haca' no' nimeta drag'on cajin̈ , hujeb iswi' yeb xin lahon̈eb yuc'a' , ayahto xin corona yin̈ hunun iswi' no' .
66012004	Hune' xin isyox majan tx'umel isn̈ic'ti no' yu isn̈e , isk'ojnayti no' sat tx'o tx'otx' ti' . Islin̈bacan̈ isba no' sata ix iswatx'ixa isc'ul tu' yun̈e isc'uxnayto no' nich'an unin tu' yet chipitzc'ahi .
66012005	Lahwi tu' ispitzc'a nich'an iswinaj unin ix . Ha' naj tu' xin chioc yahawilo sunilej con̈ob , ayco xin hune' isvara naj naba hierro yul isk'ab , yaj ilaxilo nich'an yunin ix tu' , yilaxto tet Comam Dios bay ay istz'on̈obal .
66012006	Wal ix tu' elcan̈ ix , isto ix bey tx'otx' desierto . Ha' bey tu' c'ulxa ye hune' yehobal ix yu Comam , yak'lax tzet chislo ix yulbal mil doscientos sesenta tz'ayic .
66012007	Lahwi tu' yoc hune' niman howal yul satcan̈ . Naj 'angel Miguel yeb ebnaj y'angel tzujan yintaj , yak'le ebnaj howal yeb no' drag'on yeb y'angel no' .
66012008	Yaja' xin mach k'oji no' drag'on tu' yeb y'angel , matxa xin hamanil tet no' yeb y'angel yul satcan̈ .
66012009	Hac tu' xin yu yilaxilti no' drag'on tu' yul satcan̈ . Ha' ton hune' mac tu' yuteco isba labahil yet payat , chihallax diablohal yeb Satan'as , ha' xin ch'ak'ni subchaho anma ay yul sat yiban̈k'inal ti' . K'ojlaxayti no' drag'on tu' yeb y'angel sat tx'o tx'otx' .
66012010	Lahwi tu' , wabenan hune' yul nuk'e yul satcan̈ yin̈ caw ip , yalni haca' ti' : Wal tinan̈ mahul colbanile , chisyelo Comam Dios yip cat yoc yahawil , cat isyelaxpaxilo yip Comam Cristo , yuto xak'ojlaxayto naj ak'omc'ule yin̈ ebnaj juẍtaj yeb yin̈ ebix janab , naj aytic'aco ak'oc'ule hunun tz'ayic yeb hunun ak'bal tet Comam Dios .
66012011	Xak'oji ebnaj juẍta yin̈ naj yu ischiq'uil Comam oc xahanbalil , yeb yu yak' isba ebnaj yalnic'o Istzoti' Comam . Mach xiw ebnaj yanico isba yul isk'ab camical , to caw ishin isba ebnaj iscami .
66012012	¡ Yuxin tzalahojab satcan̈ yeb mac ay yul satcan̈ ! Yaja' c'anch'anex hex ayex sat tx'o tx'otx' yeb tzet ay xol ha' mar , yuto sunil ishowal naj matzwalil maayapno texol , yuto yohta naj ta hanic'xan̈e tiempo ayc'o naj , ẍiaytij .
66012013	Hayet yilni no' drag'on tu' ta k'ojlaxayti no' sat tx'otx' , yoc no' istzumbenoc'o ix pitzc'a nich'an iswinaj unin tu' .
66012014	Yaja' xin ak'lax cabeb isxic' ix caw nimej haca' xic' no' t'iw , yah ix satcan̈ , isto ix bey tx'otx' desierto bay ay hune' yehobal ix yu Comam , yun̈e nahat chielcano ix tet no' drag'on tu' . Ha' tu' xin ak'lax tzet chislo ix yulbal yicta iscan̈ habil .
66012015	Wal no' drag'on tu' yalti no' hune' niman ha' yul isti' yun̈e yijlaxto ix yu ha' niman ha' tu' .
66012016	Yaja' xin colwa tx'o tx'otx' yin̈ ix , yuto yuc'to tx'otx' ha' yalti no' yul isti' .
66012017	Caw tit ishowal no' drag'on tu' yin̈ ix , isto no' yanoco howal yin̈ huntek'an yunin ix , ha' ton mac chiyijen ischejbanil Comam Dios yeb ebnaj chibeybaln̈e iscuybanil Comam Jesucristo .
66013001	Lahwi tu' isto no' drag'on islin̈banocan̈ isba xol arena isti' ha' mar . Wilnihan yahilo hune' mac Nok' isbi xol ha' mar tu' , hujeb iswi' , lahon̈eb xin yuc'a' . Ayahto hunun iscorona hunun yuc'a' yin̈ hunun iswi' mac Nok' isbi tu' . Yin̈ hunun iswi' tu' tz'ibn̈ebilico hune' bihe , tx'oj istzotel yin̈ Comam Dios .
66013002	Hune' mac Nok' isbi wiltu'an , lahan jilni yeb no' nime tz'ibin̈ balam , wal yoj xin lahan jilni yeb yoj no' oso , haxa isti' lahan jilni haca' isti' no' balam . Yak'ni no' drag'on tu' sunil yip yeb istz'on̈obal , yeb iscan̈il ye tet hune' mac Nok' isbi tu' .
66013003	Ay xin hune' iswi' mac Nok' isbi tu' , ayco hune' islahwilal chiak'ni camoj , yaja' xin an̈cha islahwilal . Caw xin c'ayilo isc'ul sunil anma ay yul sat yiban̈k'inal ti' yu hune' tu' . Yoc tzujno anma yinta hune' mac Nok' isbi tu' .
66013004	Yoc anma yinoyo isba tet no' drag'on yuto ha' ak'n̈e yip naj Nok' isbi . Yocpaxo anma yinoyo isba tet naj Nok' isbi tu' , chalni anma haca' ti' : -- ¿ Mac hunu chu islahban isba yeb hune' mac Nok' isbi ti' , yeb mactaxca chu yak'len howal yebi ? ẍi anma .
66013005	Hune' mac Nok' isbi tu' chahlax tzoteloj , islolo'n̈en isba yalni nimeta tzoti' , yalnipaxo tzoti' tx'oj yin̈ Comam Dios . Yak'laxpaxo yip yoc yahawilo yulbal cuarenta y dos ixahaw .
66013006	Yoc yalno tzoti' tx'oj yin̈ Comam Dios , isbahwapaxo yin̈ isbi Comam , yeb yin̈ yatut Comam , yeb yin̈ mac ay yul satcan̈ .
66013007	Ischahlaxpaxo yanico naj howal yin̈ sunil macta yetxa Comam Dios , isk'oji naj yin̈ . Yak'laxpaxo yip naj yiban̈ sunil anma , yiban̈ ej con̈ob , yiban̈ ej anma nananta yabxubal , yeb yiban̈ ej nime con̈ob .
66013008	Yinayo isba sunil anma ay yul sat yiban̈k'inal ti' tet naj Nok' isbi tu' , ha' ton mac yettaxtic'a iswatx'i yul sat yiban̈k'inal ti' mach ayoyo isbi yul te' hum yet k'inale yet Comam oc xahanbalil .
66013009	Maquex cheyabe hune' ti' ak'we hayanma hetxumniloj :
66013010	Mac yetxatic'a isto preso , chiilaxto preso , mac yetxatic'a ispotxlax yu ch'en espada , chipotx'lax yu ch'en espada . Yuxin han̈on̈ yuninal Comam Dios hon̈ ti' , caw yilal janico janma yin̈ Comam , yeb niman chijute coc'ul jak'ni techaho isya'tajil .
66013011	Lahwi tu' xin wilnihan yahilo hune'xa mac haca' hunu no' niman nok' yul tx'otx' . Hune' no nok' tu' ay cabeb yuc'a' no' lahan jilni yeb yuc'a' no' Me' . Haca' xin istzotel no' drag'on hac tu' istzotel no' .
66013012	Caw xin lahan yip no' yeb no' babel , chisyenilo no' yip yun̈e isyijelax tet no' babel tu' . Hac tu' xin sunil anma yul sat yiban̈k'inal ti' chiyo isba tet no' babel tu' , no' an̈cha hune' islahwilal .
66013013	Chisyeni no' iscab tu' huntek'an nimeta c'aybalc'ule yeb chu yinayti no' k'a k'a' satcan̈ yiban̈ tx'o tx'otx' yin̈ sat sunil anma .
66013014	Hac tu' xin chu yak'ni subchaho no' anma yu huntek'an c'aybalc'ule chiak'lax iswatx'e' no' yin̈ sat no' babel tu' . Ischejni no' iscab tu' sunil anma ay sat tx'o tx'otx' iswatx'eno hune' yechel no' lahwina yu ch'en espada , yaj itzitztopaxoj .
66013015	Yak'lax yip no' iscab tu' yak'ni isk'inal yechel no' babel tu' yun̈e istzoteli yeb yu yak'ni camo macta mach chiyo isba tet yechel no' babel tu' .
66013016	Ischejni no' yalaxoco yechel anma yin̈ iswatx'k'ab maca yin̈ ispalan̈ . Caw sunil anma occano yechel , niẍte unin yeb ichamta anma , anma k'alom yeb anma meba' , anma chejab yeb anma yet isba ischuquil .
66013017	Machi xin hunu mac chu islok'wi yeb istxon̈wi ta mach ayoco yechel no' yin̈ , hune' yechel tu' ha' ton isbi no' , maca isnumerohal isbi no' .
66013018	Hune' ti' choche yitz'atil wi'e . Ha' mac ay yitz'atil iswi' , istxumabilo yin̈ tzet yelapno isnumerohal mac Nok' isbi . Hune' numero tu' isnumero anma yehi , ha' ton numero seis cientos sesenta y seis .
66014001	Lahwi tu' wilnihan Comam oc xahanbalil lin̈ancan̈ yiban̈ iswi' witz Si'on ; ayco ciento cuarenta y cuatro mil anma isc'atan̈ . Tz'ibn̈ebilico isbi Comam oc xahanbalil yeb isbi Ismam Comam oc xahanbalil tu' yin̈ ispalan̈ huntek'an anma tu' .
66014002	Wabenan hune' yul nuk'e yul satcan̈ haca' isbili ha' nime ha' , yeb haca' isn̈irla c'uh , yeb haca' yet caw tx'i'al mac chianico te' arpa .
66014003	Chanic'o hune' ac' bit sata istz'on̈obal Comam Dios , yeb sata ebnaj can̈wan̈ querub'in , yeb sata ebnaj anciano . Caw xin machi hunu mac chu iscuyni hune' bit tu' , cachann̈e ebnaj ciento cuarenta y cuatro mil colchalo xol anma ay yul sat yiban̈k'inal ti' .
66014004	Huntek'an ebnaj tu' , maẍtic'a hunu ix yik' ebnaj , machi hunu mule iswatx'e ebnaj yeb hunu ix . Caw tzujann̈etic'a ebnaj yinta Comam oc xahanbalil bayxan̈etu'wal ch'ec' Comam . Ebnaj tu' colchalo ebnaj xol anma , yuxin lahan ebnaj haca' babel sat tz'unub chiak'lax tet Comam Dios yeb tet Comam oc xahanbalil .
66014005	Caw machi nich'ano lek'ti'al ilchalo yin̈ ebnaj , caw machi nich'ano ismul ebnaj sata Comam Dios .
66014006	Lahwi tu' wilnihan hune'xa naj 'angel chiec' yictabal satcan̈ , ik'bil Tzoti' yet colbanile mach istan̈bal yu naj yu yalnic'o naj tet anma ay yul sat yiban̈k'inal ti' ; tzijxan̈e nime con̈obal , tzijxan̈e anmahil , tzijxan̈e abxubal chala , yeb tzijxan̈e niẍte con̈obal .
66014007	Chalni naj 'angel tu' yin̈ caw ip : -- Xiwan̈we tet Comam Dios cat heyanico ismay , yuto maapni yorahil yilni Comam yin̈ tzet chielico anma . Iweyo heba tet Comam watx'en̈e satcan̈ yeb tx'o tx'otx' yeb ha' mar yebej isnuk' ha ha' , ẍi naj .
66014008	Tzujan hune'xa naj 'angel yinta naj babel tu' , yalni naj iscab tu' : Wal tinan̈ maayc'ay niman con̈ob Babilonia , yuto ha' oc uc'tzenocan̈ sunilej con̈ob yu istx'ojal iswi' yin̈ ixloj yeb yin̈ winajloj , ẍi naj .
66014009	Tzujanxa xin yalni naj yox 'angel yin̈ caw ip : -- Ta ay mac chiyiyo isba tet naj Nok' isbi yeb tet yechel naj , cat ischahnico yechel isbi naj yin̈ ispalan̈ maca yin̈ isk'ab ,
66014010	chitit hune' niman isya'tajil yiban̈ yu Comam Dios . Haca' vino caw how chiuc'laxi caw machi nino issomil ayayto xol , hac tu' ishowal Comam Dios chiay yiban̈ huntek'an anma tu' . Chiak'lax ec'oya' yanma xol k'a k'a' yeb azufre yin̈ sat sunil ebnaj y'angel Comam Dios , yeb yin̈ sat Comam oc xahanbalil .
66014011	Hune' bay chiak'lax ec'oya' yanma ebnaj tu' ayn̈etic'aco yah isn̈ubal yin̈ sunilbal tiempo . Tz'ayic , ak'bal machi nino xewilal chiak'lax tet macta chiyo isba tet naj Nok' isbi tu' yeb chiyo isba tet yechel naj , yeb chichahni yechel isbi naj yin̈ ispalan̈ maca yin̈ isk'ab , ẍi naj .
66014012	Yuxin sunil macta yetxa Comam Dios yehi , macta chiyijen ischejbanil Comam yeb chaco yanma yin̈ Comam Jes'us , yilal niman chute isc'ul yak'ni techahoj .
66014013	Lahwi tu' wabenan hune' yul nuk'e awi yul satcan̈ , yalni wetan haca' ti' : -- Tz'ibn̈ecano hune' ti' : " Sak'al yet mac chicam yin̈ ismunil Comam Dios yin̈ tz'ayic chihul cosata ti' , " ẍi . Yalnipaxo Comam Esp'iritu haca' ti' : " Ho' caw yeli , huntek'an anma chicam tu' chixew yin̈ sunil ismunil . Sunil isc'ulal iswatx'e yul sat yiban̈k'inal ti' chiak'lax ispaj selel tet yu Comam , " ẍi Comam Esp'iritu , ẍi yul satcan̈ .
66014014	Lahwi tu' wilnihan hune' moyan caw saj , tz'on̈anayo hune' mac haca' anma jilni yiban̈ hune' moyan tu' . Ayahto hune' corona naba oro yin̈ iswi' , ik'bil hune' ch'en c'upbal trigo yu , caw ayahti yeh .
66014015	Lahwi tu' yelti hune'xa naj 'angel yul yatut Comam Dios , yawi naj yin̈ caw ip tet mac tz'on̈anayo yiban̈ hune' moyan tu' haca' ti' : -- Ocan̈ hac'upucan̈ ixim trigo , yuto k'anxa ixim , istiempohalxa isc'uplaxcan̈ ixim sat tx'o tx'otx' , ẍi naj .
66014016	Yin̈n̈ena tu' yanicto hune' mac tz'on̈anayo yiban̈ moyan tu' isc'upom trigo xol ixim , isc'upnican̈ naj ixim trigo sat tx'o tx'otx' ti' .
66014017	Lahwi tu' yelilo hune'xa naj 'angel yul yatut Comam Dios yul satcan̈ , yetbipaxo naj hune' ch'en c'upbal uva caw ay yeh .
66014018	Yelpaxilo hune'xa naj 'angel bay ay meẍa yet xahanbal , hune' naj 'angel tu' ay yip naj yiban̈ k'a k'a' . Yawi naj yin̈ caw ip tet naj ik'n̈e ch'en c'upom uva : -- Acto ha' c'upom uva xol te' uva ay sat tx'o tx'otx' cat hac'upnilo te' , yuto k'anxa te' , ẍi naj .
66014019	Yoc naj 'angel tu' isc'upno sunil te' uva ay sat tx'o tx'otx' ti' , yanayto naj te' yul hune' niman bay chixan̈laxilti yal te' . Hune' ti' chal yelapno yin̈ hune' niman isya'tajil chitit yu Comam Dios .
66014020	Ha' xin istxam con̈ob xan̈laxilti yal te' uva tu' , yelilo chic' bay yatz'lax yal te' , isto lehno chic' tu' , caw nahat ah ispimal , ah apno yin̈ isti' no' cheh bay cachan yec' isfreno no' , wal bay to lehno chic' tu' aymi hunu ochenta legua yucoj .
66015001	Wilnihan hune'xa yechel yul satcan̈ , caw ay yelapnoj yeb caw c'aybalc'ule jilni . Wilan hujwan̈ ebnaj 'angel ik'n̈e hujeb majan islahobal isya'tajil , ha' yin̈ huntek'an isya'tajil tu' bay chiyijcano isba ishowal Comam Dios .
66015002	Wilnipaxojan hune' haca' ha' mar leyantoj , haca' ch'en vidrio jilni , soman ye yeb k'a k'a' . Ay xin huntek'an anma lin̈ancan̈ yiban̈ hune' haca' ha' mar tu' , ik'bil yarpa ak'bil yu Comam Dios . Huntek'an anma tu' ha' ton sunil mac k'oji yin̈ naj Nok' isbi yeb yin̈ yechel naj , yeb yin̈ isnumerohal isbi naj .
66015003	Chanic'o anma tu' isbit naj Mois'es ischejab Comam Dios , yeb isbit Comam oc xahanbalil , chalni anma tu' : Hach Jahawil , yeb hach coDiosalan̈ caw sunil tzettaj ye tu' chu hawatx'eni . Caw aycano yelapno sunil tzet ye tu' watx'ebil hawu yeb chic'ay coc'ul jilni . Istoholal yeb isyelal chawala . Hach ti' yahawilach yin̈ sunilej con̈ob .
66015004	Mam Jahawil , caw sunil anma chixiw tawet cat yanico hamay , yuto hachn̈ech'an caw c'ulach , machi nich'ano istx'ojal tawin̈ . Chitit anma yul hunun con̈ob cat yinayo isba tasataj , yuto maxawil yin̈ istoholal yin̈ tzet chielico anma , ẍi anma tu' .
66015005	Lahwi tu' wilnihan ishajni isba yatut Comam Dios yul satcan̈ , hune' bay c'uwan istrato Comam Dios .
66015006	Yul yatut Comam tu' elilo hujwan̈ ebnaj 'angel yeb hujeb majan isya'tajil . Ayco huntek'an k'ap lino caw saj xilo isk'ap ebnaj , caw xin chitzejtzoni , yeb xin naba oro issincho ebnaj aycoj , nime ispak'o sat chiah apno yalan̈ istxam isc'ul ebnaj .
66015007	Hune' naj xol ebnaj can̈wan̈ querub'in ak'ni hunun vaso naba oro tet hunun ebnaj hujwan̈ 'angel tu' . Huntek'an vaso tu' nohna yu ishowal Comam Dios , Comam itzitzn̈etic'a yin̈ sunilbal tiempo .
66015008	Caw nohilo yul yatut Comam Dios tu' yu n̈ub yu isk'ak'al yip Comam . Machi xin hunu mac chu yocto bey tu' masanta chijcano isba hujeb majan isya'tajil ik'bil yu ebnaj hujwan̈ 'angel tu' .
66016001	Lahwi tu' wabenan yelilti yaw hune' yul nuk'e yin̈ caw ip yul yatut Comam Dios , yalni tet ebnaj hujwan̈ 'angel : -- As jobweyo ishowal Comam Dios ayayto yul hunun vaso ti' yiban̈ tx'o tx'otx' , ẍi naj .
66016002	Isto naj babel 'angel isjobnoyo ishowal Comam ayayto yul isvaso yiban̈ tx'o tx'otx' . Yelilo huntek'an yabil caw how yeb caw tx'oj yin̈ isnimanil anma ayco yechel naj Nok' isbi yin̈ , yeb macta yiyo isba tet yechel naj .
66016003	Lahwi tu' isjobnayo naj iscab 'angel ishowal Comam ayayto yul isvaso yiban̈ ha' mar yin̈n̈ena tu' xin , iscajpon̈ilo ha' haca' ischiq'uil hunu mac chipotx'lax camoj . Iscamilo sunil no nok' itzitz ay xol ha' .
66016004	Lahwi tu' isjobnayo naj yox 'angel ishowal Comam Dios ayayto yul isvaso yiban̈ ej ha' nimeta ha' , yeb yiban̈ isnuk' ha ha' , ismeltzoco ha' chic'al .
66016005	Wabenan yalni naj yahawil ha ha' : Mamin , hach ti' Dios ach , machi nino istx'ojal ayco tawin̈ . Ayach tinan̈ yeb xin ayachxatic'a yet yalan̈tocanoj . Hach ti' caw istoholal chawatx'e , yuto maxawil yin̈ tzet chielico anma ti' .
66016006	Yuto ha' huntek'an anma ti' malnito ischiq'uil huntek'an mac hawetxa yehi yeb ebnaj hachejab yet payat . Tinan̈ xin yet ay anma ti' hawak'ni chic' yuc'u' , ẍi naj .
66016007	Wabenpaxojan yallax bay ay ismeẍahil xahanbal haca' ti' : -- Ho' Mamin , sunil chu hawu . Hach ti' xin chawil yin̈ istoholal yeb isyelal yin̈ tzet chielico anma , ẍi .
66016008	Isjobnayo naj iscan̈ 'angel ishowal Comam Dios ayayto yul isvaso yiban̈ tz'ayic , yak'lax yip yoj tz'ayic tu' isn̈usnito anma .
66016009	Caw tz'ato anma yu isk'ak'al tz'ayic tu' , yaja' maẍtic'a isna isba , yeb maẍtic'a yiyo isba tet Comam Dios . Wal xin oc anma buchwal yin̈ Comam , Comam ay yip yiban̈ huntek'an isya'tajil ti' .
66016010	Isjobnayo naj isho' 'angel ishowal Comam Dios ayayto yul isvaso yiban̈ bay tz'on̈an naj Nok' isbi , iscan sunil tzet ayco yalan̈ yip naj yin̈ k'ejholo . Caw xin chiscach' yak' anma yu isya'tajil ;
66016011	yaja' maẍtic'a isbejcano anma iswatx'en istx'ojal . Wal xin oc anma yala' tzoti' tx'oj yin̈ Comam Dios yu isya'il isya'tajil , yeb yu huntek'an howla yabil elilo yin̈ .
66016012	Isjobnayo naj iswaj 'angel ishowal Comam Dios yayto yul isvaso yiban̈ ha' niman Eufrates . Istajcan̈ ha' yun̈e iscancano isbeh ha' isbeho ebnaj rey chitit bay chiahilo tz'ayic .
66016013	Wilnihan oxwan̈ esp'iritu caw machiswalil haca' jilni no' pahtza' . Hune' elti yul isti' naj chiyij drag'on , hune'xa elti yul isti' naj Nok' isbi , hune'xa xin elti yul isti' naj chisbalico isba ischejabo Comam Dios .
66016014	Huntek'an esp'iritu tu' yet naj matzwalil yehi , chisye huntek'an c'aybalc'ule . Isto huntek'an esp'iritu tu' yul sat yiban̈k'inal , yoc iscutxbanico sunil ebnaj rey yin̈ howal yin̈ hune' tz'ayic caw ay yelapno yet Comam Dios , Comam caw aycano yip .
66016015	Yalni Comam oc xahanbalil haca' ti' : -- Abewe tzet chiwalan , chinapni lemnahan haca' chiyu yapni hunu elk'om . Sak'al yet mac chimajwahi yeb chisya'iln̈e xil isk'ap yun̈e mach chiec' t'ilt'oni cat yel istx'ixobal sata anma , ẍi Comam .
66016016	Huntek'an esp'iritu machiswalil tu' ha' cutxbanico ebnaj rey sat hune' tx'o tx'otx' chiyij Armaged'on yin̈ abxubal hebreo .
66016017	Isjobnayo naj ishuj 'angel ishowal Comam Dios ayayto yul isvaso xol jak'ek' . Wabenan hune' yul nuk'e yin̈ caw ip elti yul yatut Comam Dios bay ay istz'on̈obal , yalni haca' ti' : -- Wal tinan̈ mayijcano isba sunil , ẍi .
66016018	Lahwi tu' isjeplahi , isn̈irlapaxoj , isk'an̈ipaxoj , isbili tx'o tx'otx' yu hune' niman chixcab . Maẍtotic'a xin hunu chixcab chiec' haca' hune' tu' yichitax ispitzc'a anma yul sat yiban̈k'inal ti' .
66016019	Wal hune' niman con̈ob caw oxeb ayicoj , yayc'ay sunilej con̈ob ay yul sat yiban̈k'inal ti' . Isnaniti Comam Dios niman con̈ob Babilonia istit ishowal Comam yin̈ , yaniti Comam isya'tajil yiban̈ haca'tan̈e ak'lax vino caw how yuc'u' .
66016020	Sunil con̈ob ayayo xol ha' mar yeb xin ej witz c'aycanocan̈ .
66016021	Istit nimeta sajbat yul satcan̈ yiban̈ anma , aymi hunu quintal yalil hunun ch'en . Yoc anma istz'acti'n̈en Comam Dios yu ch'en sajbat tu' , yuto caw ak'lax ec'oya' yanma anma .
66017001	Lahwi tu' yul hune' naj 'angel inc'atan̈an , hune' naj yetbi ebnaj hujwan̈ ik'bil isvaso , yalni naj wetan : -- Cata chinyehan isya'tajil chialaxayo yiban̈ ix ix tx'oj ye iswi' tawet , ix tz'on̈anayo yiban̈ ej ha ha' .
66017002	Sunil ebnaj yahawil con̈ob yul sat yiban̈k'inal ti' , xaayc'ay yin̈ mule yeb ix , haxa anma ay yul sat yiban̈k'inal ti' xin , haca'tan̈e xayuc'tzecan̈ ix yin̈ mule yu istx'ojal iswi' , ẍi naj .
66017003	Yin̈ hune' isye Comam Esp'iritu wettu'an , wilan quinyinitojan naj 'angel tu' bey tx'otx' desierto . Wilnihan hune' ix ix ayahto yiban̈ hune' no' niman nok' . Hune' no nok' tu' cajin̈ yin̈ no' , hantan̈e xin huntek'an bihe tx'oj istzotel yin̈ Comam Dios ayco yin̈ no' , hujeb xin iswi' no' , yeb lahon̈eb yuc'a' no' .
66017004	Hune' ix ix tu' cajwuk'wun̈e yeb cajyolyon̈e jilni xil isk'ap ix , hantan̈e xin yelawil aycoj ; ayco ch'en oro yeb ch'en perla yelawiloj , yeb huntek'an ch'en ch'en c'ulch'an jilni . Ik'bil xin hune' ch'en vaso naba oro yu ix , nohna yu sunil ismachiswalilal yeb mule chiswatx'e ix .
66017005	Tz'ibn̈ebilico hune' bihe yin̈ ispalan̈ ix , machi mac ohtan̈e , chalni haca' ti' : " Hune' niman con̈ob Babilonia , mi'e yin̈ sunil ebix tx'oj ye iswi' yeb sunil tzet machiswalil ay yul sat yiban̈k'inal ti' , " ẍicoj .
66017006	Haxa wilnihan xin caw uc'um ix yu ischiq'uil ebnaj yetxa Comam Dios potx'bil camoj , yeb yu ischiq'uil ebnaj yak' isba testigohal yin̈ Comam Jes'us . Caw xin c'ayilo inc'ulan yet wilnihan ix .
66017007	Yalni naj 'angel wetan : -- ¿ Tzet yin̈ xin caw chic'ayilo hac'ul hawilni ix ? Wal xin chiwalan tawet yin̈ tzet yelapno ye hune' ix ti' yeb no nok' hujeb iswi' yeb lahon̈eb yuc'a' ayicto yalan̈ ix .
66017008	No nok' maxawil tu' , ha' ton hune' naj aytic'a yet payxa , yaja' matxa naj ayc'o tinan̈ , yaj chiahilo naj yul hune' niman xab yet yalan̈to maẍto chitocano naj yin̈ isya'tajil . Haxa anma ay sat tx'o tx'otx' ti' , huntek'an mach ayayo isbi yul te' hum yet k'inale mach istan̈bal yettaxtic'a iswatx'i hune' yul sat yiban̈k'inal ti' , caw chic'ay isc'ul yilni naj Nok' isbi tu' , naj aytic'a payxa , yaja' machi naj tinan̈ , yaja' xin chihulupaxoj .
66017009	Mac ay yitz'atil iswi' , istxumabilo hune' ti' : Ha' hujeb iswi' no' tu' , yechel hujeb witz bay tz'on̈an ix ix tu' , yechelpaxo hujwan̈ ebnaj yahawil con̈ob yehi .
66017010	Howan̈ ebnaj yahawil tu' xatan̈iloj , hune' naj xin ayco yahawil tinan̈ , hunxa naj xin chioc naj yahawilo tzujanilxa , yaja' xin hanic'xan̈e tiempohal .
66017011	Haxa hune' naj Nok' isbi , naj aytic'a payxa , yaja' machi tinan̈ , yet chihul naj tu' ha' naj chioc yahawilo yin̈xa iswaxan̈wan̈ , yuto yetbi isba naj yeb ebnaj hujwan̈ . Hayet chioc naj yahawilo tu' behxa isto naj yin̈ isya'tajil yin̈ huneln̈e .
66017012	Haxa lahon̈eb yuc'a' no' hawil tu' , yechel yin̈ lahon̈wan̈ ebnaj rey maẍto chioc yahawiloj , yaj xin hun chu yak'lax yip ebnaj yeb naj Nok' isbi yoc yahawil yin̈ hanic' tiempohal .
66017013	Ebnaj lahon̈wan̈ tu' , hunlahanxan̈e chute ebnaj isnabal cat yak'ni ebnaj yip yeb yahawilal tet naj Nok' isbi ,
66017014	cat yanico ebnaj howal yin̈ Comam oc xahanbalil . Yaja' chik'oji Comam yin̈ ebnaj , yuto ha' Comam tu' yahawil yin̈ ebnaj rey yeb yahaw Comam yin̈ ebnaj yahawil . Wal macta awtebil yu Comam yeb mac sic'bililoj , yeb macta yijem tet Comam , ayco isc'atan̈ yet chik'oji Comam yin̈ ebnaj tu' , ẍi naj 'angel .
66017015	Yalnipaxo naj 'angel tu' wetan : -- Wal huntek'an ha ha' hawil bay tz'on̈anayo ix ix tx'oj ye iswi' tu' , yechelej anma , yebej nime con̈ob yeb niẍte con̈ob , yebej anma nananta yabxubal .
66017016	Ha' lahon̈eb yuc'a' naj Nok' isbi hawil tu' yechel ebnaj rey , ha' ebnaj chiyahnican̈ ix tx'oj ye iswi' tu' cat ist'ilbalax ix cat isbejlaxcano ix . Chic'uxlaxto isnimanil ix cat isn̈uslaxto xol k'a k'a' .
66017017	Comam Dios anico yin̈ isc'ul ebnaj rey tu' iswatx'en haca' tzet choche Comam yuxin hunlahan yute ebnaj isnabal , yak'ni ebnaj sunil yip tet naj Nok' isbi masanta chij isba tzet halbilxatic'a yu Comam Dios .
66017018	Wal hune' ix ix hawil tu' , yechel hune' niman con̈ob ay yip yiban̈ sunil ebnaj rey ay yul sat yiban̈k'inal ti' ye ix , ẍi naj 'angel .
66018001	Lahwi tu' xin wilnihan yayilo hune' naj 'angel yul satcan̈ caw ay yip . Caw xin sajbilo sat tx'o tx'otx' ti' yu isk'ak'al naj .
66018002	Yalni naj yin̈ caw ip : ¡ Maayc'ay niman con̈ob Babilonia , wal tinan̈ maayc'aycanoj ! Maoc yatuto ebnaj ischejab naj matzwalil yeb yehobalo esp'iritu tx'oj , yeb yatuto no' ch'ic caw yahbeta jilni , yeb caw machiswalil .
66018003	Yuto sunilej con̈ob xaayc'ay yin̈ mule yu istx'ojal hune' con̈ob tu' , haca'tan̈e caw xaiscamtzecanilo iswi' huntek'an con̈ob tu' yu istx'ojal . Haxa ebnaj rey ay yul sat yiban̈k'inal ti' xaayc'ay ebnaj yin̈ ixlo yu hune' con̈ob tu' . Sunil ebnaj txon̈wom ay yul sat yiban̈k'inal ti' , xaoc ebnaj k'alomal yu istxon̈ni tzettaj ye tu' caw ay istohol , yuto hune' con̈ob tu' caw lolo' isk'aptzen isba yeb yec'tzen k'in̈ , ẍi naj 'angel tu' .
66018004	Lahwi tu' wabenpaxojan hune'xa yul nuk'e satcan̈ , halni haca' ti' : Hex wetxahan , elan̈we yul hune' con̈ob ti' yun̈e mach cheyilto hewatx'en istx'ojal chiswatx'e , yeb yun̈e maẍtaj hunex chechah isya'tajil chul yiban̈ .
66018005	Hune' con̈ob ti' caw xaah tenno ismul , caw xaahilo satcan̈ , yaja' wal tinan̈ xin manalaxti ismul yu Comam Dios .
66018006	Haca'tic'a yute yak'ni tet anma , hac tu' chu heyak'ni tet , cayelto ec'bal ispaj selel cheyak' tet . Huntek'an howla tzet ye tu' ayayto yul isvaso yak' yuc'u' anma , pajtzewe tet , yaj cayelto ec'na caw how cheyute .
66018007	Haca'tic'a yu islolo'n̈en isba yeb yak'ni tzet choche yanma , hac tu' chu heyak'ni ec'oya' yanma cat heyak'ni isya'tajil tet , yuto chal hune' con̈ob Babilonia tu' haca' ti' : " Haninti'an caw reinainan , tz'on̈aninan yul intz'on̈obalan , man hunixojan , mach bak'inal chiec'ya' wanmahan , " ẍi ix .
66018008	Yuxinto hune'n̈e tz'ayical chihul sunil isya'tajil yiban̈ , chihul camical , ok'il , wahil , cat isn̈uslaxto xol k'a k'a' , yuto ay yip Comam Dios Jahawil yanayo isya'tajil yiban̈ hune' con̈ob tu' , ẍiayoj .
66018009	Wal sunil ebnaj rey ay yul sat yiban̈k'inal ti' yaco ebnaj ismul yeb yak' yoche tzet chal isnimanil yeb hune' con̈ob tu' , caw ch'ok' ebnaj yeb caw chitz'ay isc'ul ebnaj yilni yah isn̈ubal yet chitz'atoj .
66018010	Nahat xin chicancano lin̈no ebnaj yu xiwquilal yilni isya'tajil chiay yiban̈ con̈ob tu' , chalni ebnaj : ¡ Ay , caw c'anch'an niman con̈ob Babilonia , hune' con̈ob caw aycano yip ! Yuto caw yin̈ an̈e mahul isya'tajil yiban̈ , ẍi ebnaj .
66018011	Hacpax tu' ebnaj txon̈wom ay yul sat yiban̈k'inal ti' , caw chitz'ay isc'ul ebnaj , yeb caw chiok' ebnaj yuto matxa mac chilok'ni tzet chistxon̈ ebnaj .
66018012	Yuto caw yijatzilxa chistxon̈ ebnaj ch'en oro , ch'en plata , yebej ch'en ch'en c'ulejch'an jilni , yeb ch'en perla . Chistxon̈nipaxo ebnaj k'ap lino caw ay istohol , k'ap k'ap morado jilni , yeb k'ap seda , yeb k'ap k'ap caj jilni . Chistxon̈nipaxo ebnaj sunilej te te' xuk' sam , yeb tzettaj ye tu' watx'ebil yin̈ istx'i'eh no' elefante , yeb yin̈ej te te' caw ay istohol , yeb yin̈ ch'en bronce , yin̈ ch'en hierro yeb yin̈ ch'en m'armol .
66018013	Chistxon̈nipaxo ebnaj te' canela yeb yan̈al itah caw xuk' sam , yeb te' pom , yeb mirra , yeb an̈ caw xuk' sam , yeb te' vino , yeb te' aceite , yeb ixim harina caw ay istohol , yeb ixim trigo . Chistxon̈nipaxo ebnaj no' wacax , no' me' yeb no' cheh , yeb te' caret chistaric'o no' cheh . Chistxon̈nipaxo ebnaj anma chejabo tet hune' con̈ob tu' .
66018014	Chalni ebnaj txon̈wom tet hune' con̈ob tu' : ¡ Matxa chiapni te' lobehal tawet tinan̈ , huntek'an te' caw chawoche halob . Caw mac'aycanilo halolo'al yeb hak'alomal , matxa bak'inal chawil yin̈ ! ẍi ebnaj .
66018015	Ebnaj txon̈wom caw occano k'alomal yu hune' con̈ob tu' , nahat can lin̈no ebnaj yu xiwquilal yilni isya'tajil chiay yiban̈ con̈ob tu' , caw xin chiok' ebnaj yeb chitz'ay isc'ul ebnaj yin̈ con̈ob tu' .
66018016	Chalni ebnaj : ¡ Ay , caw c'anch'an hune' niman con̈ob ti' ! Hune' con̈ob ti' lahantic'a haca' hunu ix ix chianico k'ap lino caw ay istohol xilo isk'ap , yeb huntek'an xilk'ape morado yeb caj jilni , aypaxico ch'en oro yeb ch'en perla yeb ch'en ch'en caw ay istohol yelawiloj ,
66018017	yaja' xin yin̈ caw hunepn̈e matan̈canilo isk'alomal , ẍi ebnaj . Sunil ebnaj yahaw barco yeb anma ayicto yul barco tu' , yeb ebnaj chibak'on te' , yeb huntek'anxa mac chimunla yiban̈ ha' mar nahat cancano lin̈noj .
66018018	Yet yilni ebnaj yah isn̈ubal hune' con̈ob tu' yah yaw ebnaj , yalni ebnaj : Caw machi hunuxa con̈ob haca' hune' niman con̈ob ti' , ẍi ebnaj .
66018019	Yanahto ebnaj pojoj xol xil iswi' yu bisc'ulal , caw xin ch'ok' ebnaj , yeb caw chitz'ay isc'ul ebnaj yin̈ con̈ob tu' , chalni ebnaj : ¡ Ay , caw c'anch'an hune' niman con̈ob ! Yu isk'alomal yuxin k'alombican̈ ebnaj ay isbarco xol ha' mar . ¡ Yaja' xin yin̈ caw hunepn̈ech'an matan̈iloj ! ẍi ebnaj .
66018020	Yuxin tzalahan̈we hex ayex yul satcan̈ yu maayc'ay hune' con̈ob tu' . Tzalahan̈wepaxo hex yetexxa Comam Dios , hex ischejab Comam yet payat yeb hex ischejab Comam Jes'us , yuto haca' yu yak'ni hune' con̈ob tu' ec'oya' heyanma , hac tu' yu yak'lax ec'oya' yanma yu Comam Dios .
66018021	Lahwi tu' wilnihan yinican̈ hune' naj 'angel caw ay yip , hune' ch'en niman ch'en haca' ch'en molino yet trigo , isk'ojnayto naj ch'en xol ha' mar , yalni naj : Hac ti' chu isk'ojlaxayto hune' niman con̈ob Babilonia , matxa bak'inal xin chiillaxi .
66018022	Matxa bak'inal chiabelax yoc te' arpa , yeb te' su' yeb ch'en trompeta yulaj iscallehal con̈ob tu' . Matxa xin hunu naj munlawom chiillax ismunla yin̈ tzettaj munilal , yeb matxa chiabelax yoc ch'en molino yul con̈ob tu' .
66018023	Matxa xin chiillax isk'ak'al hunu cantil , matxa xin chiabelax iswejcha anma yin̈ mohyilal . Matxa xin chiillax ebnaj txon̈wom yul con̈ob tu' waxan̈ca xin caw ay yelapno ye ebnaj sata anma yul sat yiban̈k'inal ti' . Yak'nipaxo subchaho hune' con̈ob tu' sunil anma yul sat yiban̈k'inal ti' yu isnawalil .
66018024	Alaxpaxayo hune' niman isya'tajil yiban̈ con̈ob Babilonia tu' yuto ha' bey tu' ilcha ischiq'uil ebnaj ischejab Comam Dios potx'bilcamoj , yeb ischiq'uil macta yetxa Comam yehi , yeb ischiq'uil ebnaj potx'lax yul sat yiban̈k'inal ti' , ẍi naj .
66019001	Lahwi tu' wabenan yel yaw tx'i'al yul nuk'e yul satcan̈ yalni yin̈ caw ip : ¡ Caw niman yelapno Comam Dios Jahawil , Comam bay chitit colbanile ! Han̈c'an̈e Comam Dios ay ismay yeb caw ay yip .
66019002	Yuto yin̈ caw isyelal yeb yin̈ caw istoholal chil Comam yin̈ tzet chielico anma . Mayayo Comam isya'tajil yiban̈ ix tx'oj ye iswi' , ix ayco yechelo con̈ob Babilonia , ix etanto anma ay yul sat yiban̈k'inal ti' yu istx'ojal chiswatx'e , yeb yak' Comam Dios ispaj selel tet ix yu ebnaj ischejab Comam potx'bil yu ix , ẍi .
66019003	Yalnipaxo huntek'an yul nuk'e tu' haca' ti' : Caw niman yelapno Comam Dios Jahawil . Hune' ix ix tu' maẍtic'a chisbej yah isn̈ubal , ẍi .
66019004	Wal ebnaj veinticuatro anciano yeb ebnaj can̈wan̈ querub'in ay jahno ebnaj , yay xulno ebnaj , yanico ebnaj ismay Comam Dios , Comam tz'on̈an yul istz'on̈obal . Yalni ebnaj : -- Hacojab tu' , caw niman yelapno Comam Dios Jahawil , ẍi ebnaj .
66019005	Wabenan hune' yul nuk'e elti bay tz'on̈an Comam Dios , yalni haca' ti' : Aweco ismay Comam Dios sunilex yijemex tet Comam yeb hex chexxiw tet Comam , walca ay heyelapnoj maca machi heyelapnoj , ẍi .
66019006	Wabenpaxojan hantan̈e yul nuk'e haca' ishaxon tx'i'al ej ha ha' yeb haca' isn̈irla c'uh , chalni haca' ti' : Caw niman yelapno isbi Comam Dios Jahawil , yuto Comam caw aycano yip maschahco yoc yahawil .
66019007	Tzalajon̈wej , caw jak'awe tzala coc'ul , cat janico ismay Comam Dios yuto maapni istz'ayical ismohyi Comam oc xahanbalil . Ha' mac chioc yixalo Comam tu' caw watx'ebilxa isba .
66019008	Yuto xahallaxi ta chaco ix xil isk'ap , k'ap lino caw aycan̈ istohol yeb caw saj yehi , yeb caw chitzejtzoni . Hune' xilk'ape tu' yechel istoholal chisbeybaln̈e macta yetxa Comam Dios yehi .
66019009	Yalni hune' naj 'angel wetan : -- Tz'ibn̈e hune' ti' : " Sak'al yet macta awtebil yin̈ ismohyilal Comam oc xahanbalil , " ẍi naj . Yalnipaxo naj : -- Huntek'an tzoti' ti' yet Comam Dios yehi , isyelal chala , ẍi naj .
66019010	Lahwi tu' way jahnojan sata naj 'angel tu' yu winayo inbahan sata naj walnihan , yaja' xin yal naj wetan : -- Mach chachay jahno yin̈ insatan yuto ischejab Comam Dios wehan haca' hach ti' , yeb haca' ebnaj hawuẍta chak' isba yalnilo Istzoti' Comam Jes'us . Wal xin cachann̈e tet Comam Dios bay chawiyo haba , ẍi naj . Ha' xin Istzoti' Comam Jes'us , ha' chiiptzen ebnaj ischejab Comam .
66019011	Lahwi tu' ishajni isba satcan̈ , wilnihan hune' no' cheh sajin̈ , ayahto hune' mac yiban̈ no' . Hune' mac tu' xin Yijem yeb Isyelal isbi , yuto yin̈ caw istoholal chil yin̈ tzet chielico anma , chak'nipaxo howal yin̈ istoholal .
66019012	Wal isbak'sat lahan haca' xaj k'a k'a' , hantan̈e xin corona ayahto yin̈ iswi' . Tz'ibn̈ebilico xin hune' bihe yin̈ , hune' bihe tu' han̈c'an̈e hune' mac tu' ohtan̈e .
66019013	Wal xil isk'ap xin bacbilico chic' yin̈ . Hune' mac tu' Istzoti' Comam Dios isbi .
66019014	Tzujan xin ebnaj 'angel ak'om howal yintaj , ayco k'ap lino caw ay istohol xilo isk'ap ebnaj , yeb caw saj jilni , machi nich'ano tz'il ayco yin̈ . Ayahto ebnaj yiban̈ hunun no' cheh sajin̈ .
66019015	Chi-xin-elti hune' ch'en espada caw ay yeh yul isti' , ha' ch'en xin chak'baln̈e yin̈ej con̈ob . Ch'oc naj Yahawiloj yeb sunil yip , yeb hune' isvara naba hierro . Haca' chu isxan̈laxilti yal te' uva yun̈e yoc te' vinohal , hac tu' chu yanayo naj isya'tajil yiban̈ ej con̈ob yu ishowal Comam Dios , Comam caw aycano yip .
66019016	Wal yin̈ xil isk'ap yeb yin̈ isbul tz'ibn̈ebilico hune' bihe haca' ti' : Yahawil yin̈ ebnaj yahaw , Iswi'ehal yin̈ ebnaj ayco iswi'ehaloj , ẍicoj .
66019017	Lahwi tu' wilnihan hune' naj 'angel lin̈ancan̈ yiban̈ tz'ayic , yalni naj tetej no' ch'ic chiec' yictabal satcan̈ haca' ti' : -- Catawej , cutxbaweti heba , cat hec'uxni chibe chak' Comam Dios teyet .
66019018	C'uxwe ischibehal ebnaj rey , yeb ebnaj yahawil soldado , yeb ischibehal ebnaj caw can̈ yehi , yeb ischibehal ej no' cheh yeb ebnaj chiahto yiban̈ no' . C'uxwe ischibehal tzijxan̈e anmahil , anma yet isba ischuquil , anma chejab , anma machi yelapnoj , yeb anma ay yelapnoj , ẍi naj .
66019019	Wilnihan naj Nok' isbi yeb sunil ebnaj rey ay yul sat yiban̈k'inal ti' , yeb sunil issoldado , cutxanxaco ebnaj yu yanico howal yin̈ hune' mac ayahto yiban̈ no' cheh yeb yin̈ ebnaj ak'om howal tzujan yintaj .
66019020	Istzablaxayo naj Nok' isbi yeb naj isbalico isba ischejabo Comam Dios , naj yeni nimeta c'aybalc'ule sata naj Nok' isbi . Yu huntek'an nimeta c'aybalc'ule isye naj yak' subchaho naj anma yun̈e yalaxico yechel naj Nok' isbi tu' yin̈ , yinipaxayo isba anma tet yechel naj . Caw xin itzitz naj Nok' isbi , yeb naj isbalico isba ischejabo Comam Dios isk'ojlaxto ebnaj xol hune' niman k'a' chiah xaj yu azufre .
66019021	Wal sunilxa ebnaj xin potx'lax ebnaj yu ch'en espada chielti yul isti' naj ayahto yiban̈ no' cheh tu' , caw xin sunil no' ch'ic tu' caw nohcano isc'ul isc'uxnito ischibehal sunil anma tu' .
66020001	Lahwi tu' , wilnihan yayilo hune' naj 'angel yul satcan̈ , ik'bil islawehal hune' niman xab yu naj , ik'bilpaxo hune' niman cadena yu naj .
66020002	Istzabnayo naj hune' mac chiyij drag'on , ha' ton no' payat laba chihallax diablohal yeb Satan'as , isc'albanayo naj 'angel tu' naj yulbal mil habil .
66020003	Isk'ojlaxto naj yul hune' niman xab , ismajchencano naj 'angel tu' isti' . Yanico naj issellohal yun̈e mach ch'ahti naj drag'on tu' yak'a subchaho ej con̈ob . Haxa yet chiec'to mil habil tu' cat isbejtzolax naj hanic'xa tiempohal .
66020004	Lahwi tu' wilnihan huntek'an tz'on̈obal bay tz'on̈an ebnaj ak'lax yip yu yilni yin̈ tzet chielico anma . Wilnipaxojan yanma ebnaj ilaxilo iswi' yu yak' isba testigohal yin̈ Comam Jes'us , yeb yu yalic'o Istzoti' Comam Dios . Ha' ton ebnaj tu' mach yiyo isba tet mac Nok' isbi , mach xin aypaxo jahno tet yechel . Mach xin ischahpaxico ebnaj yechel mac Nok' isbi tu' yin̈ ispalan̈ maca yin̈ isk'ab . Wilnihan yitzitzbican̈ ebnaj tu' , yoc ebnaj yahawilo yinta Comam yulbal mil habil .
66020005	Ha' ton huntek'an ebnaj tu' babel pitzc'acan̈ , wal huntek'anxa camom xin mach pitzc'acan̈ masanto chielto mil habil tu' , cat ispitzc'acan̈ .
66020006	¡ Sak'al yet mac babel chipitzc'acan̈ tu' yuto yetxa Comam Dios yehi ! Matxa xin chik'oji iscab camical yin̈ , wal xin chioc sacerdotehal yin̈ ismunil Comam Dios yeb Comam Jesucristo , chiocpaxo yahawilo yinta Comam yulbal mil habil .
66020007	Lahwi yec'to mil habil xin cat isbejtzolax naj matzwalil bay majan ,
66020008	cat xin yahti naj yak'no subchaho anma ay yul sat yiban̈k'inal ti' yebpaxo xin Gog yeb Magog cat iscutxbanico naj yin̈ howal . Ha' xin isbisil ebnaj ak'om howal chicutxico tu' lahan haca' yarenahil isti' ha' mar .
66020009	Yet chito ebnaj yin̈ howal tu' chismajto ebnaj sunil sat tx'o tx'otx' ti' cat ishoynoyo ebnaj iscampamento ebnaj yetxa Comam Dios yehi yeb hune' niman con̈ob xahan ay yu Comam ; yaja' chati Comam k'a k'a' yiban̈ ebnaj cat istz'ahcanto ebnaj sunil .
66020010	Wal naj matzwalil ak'ni subchaho huntek'an anma tu' k'ojlaxayto naj xol hune' niman k'a' chiah xaj yu azufre , hune' bay k'ojlaxayto mac Nok' isbi yeb naj isbalico isba ischejabo Comam Dios . Ha' bey tu' xin chiak'lax ec'oya' yanma ebnaj tz'ayic ak'bal yin̈ sunilbal tiempo .
66020011	Lahwi tu' , wilnihan hune' niman tz'on̈obal saj jilni yeb hune' mac tz'on̈anayo yul hune' tz'on̈obal tu' . Yin̈n̈ena tu' isc'aycan̈ tx'o tx'otx' yeb satcan̈ sata mac tz'on̈an tu' , wiyom xin isc'aycaniloj .
66020012	Wilnihan anma camnaj lin̈ancan̈ sata Comam , anma niman yelapnoj yeb anma mach yelapnoj . Ishajlax huntek'an te' hum , yillax yin̈ tzet chielico anma camom tu' hatatic'a tzet iswatx'e hunun , haca' yehayo yul huntek'an te' hum tu' . Ishajlaxpaxo te' hum bay ayayo isbi anma ayxa isk'inal yin̈ huneln̈e .
66020013	Yanico ha' mar sunil mac camna yul ha' tet Comam , hacpax tu' naj camical yeb cambal yapaxico sunil camom tet Comam . Yilni Comam yin̈ tzet elicoj hatatic'a tzet iswatx'e hunun .
66020014	Lahwi tu' isk'ojlaxayto naj camical yeb cambal xol hune' niman k'a' . Hune' k'a k'a' tu' , ha' ton iscab camical .
66020015	Haxa mac mach ayayo isbi yul te' hum yet k'inale k'ojlaxayto xol hune' niman k'a' tu' .
66021001	Lahwi tu' xin , wilnihan hune' ac' satcan̈ yeb hune' tx'o tx'otx' ac' , yuto ha' babel satcan̈ yeb tx'otx' babel tx'otx' caycan̈ , hacpax tu' xin ha' mar caycan̈ ha' .
66021002	Hanin Juan inti'an wilan iscon̈ob Comam Dios , ha' ton ac' Jerusal'en , wilan istit yul satcan̈ bay ay Comam Dios . Caw c'ul yehi , haca' hunu ix ix watx'ebilxa isba yuto yocxa yin̈ mohyilal yeb naj chiik'ni .
66021003	Wabenan hune' yul nuk'e elti bay tz'on̈an Comam , yalni yin̈ caw ip : -- Wal tinan̈ ayxaco Comam Dios xol anma , chi-xin-cancano Comam xol , iscon̈obxa Comam chucanicoj . Chiehayo Comam xol anma , cat yoccano Comam isDiosaloj .
66021004	Ha' Comam xin chisunilo yal sat anma , matxa camical , matxa ok'il , matxa mac chiah isc'ul , matxa isya'tajil , yuto sunil tzet aytic'a yet yalan̈tocanoj , xatan̈iloj , ẍi .
66021005	Yalni Comam tz'on̈an yul istz'on̈obal wetan : -- Haninti'an chiwak' ac'bojan sunil tzettaj ye tu' , ẍi Comam . Yalnipaxo Comam wetan : -- Tz'ibn̈ecano huntek'an tzoti' ti' yuto isyelal yehi , yeb chu iscawxi isc'ul anma yin̈ , ẍi .
66021006	Lahwi tu' yalnipaxo Comam wetan : -- Sunil watx'ebilxa . Haninti'an yichebanil yeb islahobal , haca' tz'ib A yeb Z . Macta chitaj isti' , chiwak'an ha ha' matanil yuc'u' , hune' ha ha' chiak'ni k'inale .
66021007	Ha' mac chik'oji , chiwak'an sunil huntek'an tu' ismajuloj . Haninan xin chinocan isDiosaloj , cat yoc wuninalojan .
66021008	Yaja' wal mac chixiw yanico isba yul ink'aban , yeb mac mach chayto yul yanma win̈an , yeb mac chiwatx'en isyahbetajil , yeb macta potx'om anma , yeb macta chiixli yeb chiwinajli , yeb macta chicunn̈en yet anmahil , yeb macta chiay jahno sata tioẍ , yeb sunil macta lek'ti'wom , ha' huntek'an mac tu' chialaxto xol hune' niman k'a' chiah xaj yu azufre , ha' ton iscab camical .
66021009	Lahwi tu' yul naj ishuj 'angel inc'atan̈an , naj ik'n̈e ch'en ishuj vaso bay ayayto islahobal isya'tajil , yalni naj wetan : -- Cata , chinyehan tawet mac chioc yixalo Comam oc xahanbalil , ẍi naj .
66021010	Yin̈ hune' isye Comam Esp'iritu wettu'an wilan quinyinitojan naj 'angel tu' yin̈ iswi' hune' niman witz caw nahat yecan̈ . Isyeni naj niman con̈ob Jerusal'en wetan , iscon̈ob Comam Dios . Hune' con̈ob tu' wilan istit yul satcan̈ bay ay Comam Dios .
66021011	Caw xin chitzejlaco isk'ak'al Comam yin̈ con̈ob tu' , lahan haca' istzejla ch'en ch'en c'ulch'an jilni yeb haca' istzejla ch'en jaspe , chik'axpon cosat yul haca' ch'en cristal .
66021012	Hune' con̈ob tu' hoyanico hune' niman c'ub yin̈ caw xin nahat yecan̈ , cablahon̈eb ispultahil aycoj , cablahon̈wan̈ ebnaj 'angel ayco istan̈enoj , hunun ebnaj yin̈ isti' hunun pulta tu' . Yin̈ hunun pulta tu' tz'ibn̈ebilico hunun isbi ebnaj cablahon̈eb majan Israel .
66021013	Oxeb ispultahil ayco yin̈ yetc'ulal bay chiahilo tz'ayic , oxebpaxo xin ayco yin̈ yetc'ulal bay chito tz'ayic , oxeb xin ayco yin̈ norte , oxebpaxo xin ayco yin̈ sur .
66021014	Hune' niman c'ub tu' ayco cablahon̈eb ch'en ch'en isxe'oj , ayco xin isbi hunun ebnaj cablahon̈wan̈ ischejab Comam oc xahanbalil yin̈ hunun ch'en .
66021015	Naj 'angel tzotel wettu'an ik'bil hune' vara naba oro yu naj yun̈e ismalen naj hune' con̈ob tu' yeb ispultahil yebpaxo isc'ubal .
66021016	Hune' niman con̈ob tu' can̈eb istxiquin , lahan xin yeco ismalil hunun istxiquin tu' . Hayet ismalen naj 'angel hune' con̈ob tu' wajeb ciento legua yecoj . Hune' con̈ob tu' haca' yeco ismalil ispac'ul hac tu' yeco ismalil istxiquin , hac tu' yepaxocan̈ istel .
66021017	Haxa yet ismalen naj isc'ubal con̈ob tu' sesenta y cinco metro elicoj . Hune' malbal yaco naj tu' lahan haca' ismalbal anma .
66021018	Hune' c'ub tu' , ch'en jaspe ayco isch'enaloj . Wal hune' con̈ob tu' caw naba oro , haca' istzejla ch'en vidrio hac tu' istzejlahi .
66021019	Ch'en ch'en ayco isxe'alo isc'ubal con̈ob tu' sunilej ch'en ch'en caw c'ulch'an jilni ayco yelawiloj . Ch'en babel jaspe ch'en , ch'en iscab zafiro , ch'en isyox 'agata , ch'en iscan̈ esmeralda .
66021020	Ch'en isho' 'onice , ch'en iswaj cornalina , ch'en ishuj cris'olito , ch'en iswaxaj berilo , ch'en isbalon̈eb topacio , ch'en islahon̈eb crisoprasa , ch'en ishunlahon̈eb jacinto , haxa ch'en iscan̈lahon̈eb xin amatista ; ha' sunil ch'en ti' ayco yelawiloj .
66021021	Cablahon̈eb ispultahil isc'ubal con̈ob tu' , ha' ton cablahon̈eb ch'en perla , hunun pulta tu' hunun ch'en perla ayco yin̈ . Wal hune' niman calle chiec'to yictabal con̈ob tu' naba oron̈e , chik'axpon cosat yul haca' vidrio .
66021022	Machi xin yatut Comam Dios wilan yul hune' con̈ob tu' , yuto ha' Comam Dios caw aycano yip , yeb Comam oc xahanbalil , ayco xol anma tu' .
66021023	Hune' con̈ob tu' matxa chiocnico yoj tz'ayic yeb yoj ixahaw yu , walxinto ha' isk'ak'al yip Comam Dios ha' ayayo xol anma , yeb xin Comam oc xahanbalil sajilk'inal Comam .
66021024	Yin̈xa issajilk'inal hune' con̈ob tu' chibelwi ej con̈ob colbilxa . Sunil ebnaj rey ay yul sat yiban̈k'inal ti' chato isk'alomal tet hune' con̈ob tu' .
66021025	Maẍtic'a chipebalax ispultahil hunun tz'ayic yuto matxa ak'bal bey tu' .
66021026	Ha' tet hune' con̈ob tu' chialaxto sunil isk'alomal yeb yip sunilej con̈ob .
66021027	Maẍtic'a nino istx'ojal chiocto bey tu' , mach hunu mac chiwatx'en tzettaj chisyah Comam Dios chiapni yul hune' con̈ob tu' , yeb matxa lek'ti'al . Wal xin han̈c'an̈e mac tz'unbilayo isbi yul hum yet k'inale yet Comam oc xahanbalil , ha' chiocto yul hune' con̈ob tu' .
66022001	Lahwi tu' isyeni naj 'angel hune' ha ha' caw saj wetan , ha' chiak'ni k'inale . Caw xin chik'axpon cosat yul ha' haca' vidrio . Hune' ha ha' tu' , ha' bay ay istz'on̈obal Comam Dios yeb Comam oc xahanbalil , ha' tu' chitit ha' .
66022002	Yictabal hune' niman calle yul hune' niman con̈ob tu' chiec' ha' . Ha' xin isk'axk'epal isti'la ha' aycan̈ te te' chiak'ni k'inale , hunun ixahaw xin yak'ni sat te' , cablahon̈el chisatni te' yulbal habil . Wal xaj te' xin ha' chiocnico an̈il yu anma ay yulej tx'otx' con̈ob .
66022003	Sunil tzettaj ay bey tu' matxa chiay ishowal Comam Dios yiban̈ . Yul hune' con̈ob tu' ay istz'on̈obal Comam Dios yeb Comam oc xahanbalil . Sunil ischejab Comam xin chiyiyo isba tet ,
66022004	cat yilnico yin̈ Comam , cat yinic'o isbi Comam yin̈ ispalan̈ .
66022005	Bey tu' matxa ak'bal , matxa yilalo chiocnico cantil yeb yoj tz'ayic , yuto haxa isk'ak'al Comam chitzejn̈eni , cat yoc yahawilo yin̈ sunilbal tiempo .
66022006	Yalnipaxo naj 'angel wetan : -- Huntek'an tzoti' ti' caw yeli , iscawxobal isc'ul anma yehi . Comam Dios Jahawil , Comam chiiptzen ischejab yalnic'o Istzoti' , ha' chejniti y'angel yalno tet ischejab yin̈ huntek'an tzet toxa chiyuhi , ẍi naj .
66022007	Chal Comam Jes'us haca' ti' : -- ¡ Caw toxa chinhulan ! ¡ Sak'al yet mac chiyijen Istzoti' Comam Dios halbilcano yul hune' hum ti' ! ẍi Comam .
66022008	Hanin Juan inti'an , haninan caw wilan yeb wabenan huntek'an ti' . Hayet wilnihan yeb yet wabenan way jahnojan sata naj 'angel yeni huntek'an tu' wetan .
66022009	Yaja' yal naj 'angel tu' wetan : -- Mach chachay jahno insatajan yuto ischejab Comam Dios wehan haca' hach ti' , yeb haca' ebnaj hawuẍta chihalnic'o Istzoti' Comam , yebpaxo sunil macta chiyijen tzet tz'ibn̈ebil yul hune' hum ti' . Wal xin ha'ojabn̈e tet Comam Dios chawiyo haba , ẍi naj .
66022010	Yalnipaxo naj wetan : -- Mach chawebato tzettaj tz'ibn̈ebilcano yul hune' hum ti' , yuto toxa chiyij isba yin̈ tzettaj tz'ibn̈ebilcano ti' .
66022011	Ha' mac chiwatx'en istx'ojal islahabico iswatx'en istx'ojal , haxa mac chiwatx'en isyahbetajil xin , islahabico iswatx'en isyahbetajil tu' . Ha' mac chiwatx'en istoholal islahabico iswatx'en istoholal . Ha' mac yetxa Comam Dios yehi islahabico isyijen tzet chal Comam , ẍi naj 'angel .
66022012	Chalnipaxo Comam Jes'us : -- Yin̈ caw yeli toxa chinhulan , ik'bil ispaj selel tzettaj iswatx'e hunun mac wuhan , hatatic'a tzet iswatx'e .
66022013	Haninti'an yichebanil yeb islahobal , haca' tz'ib A yeb Z , ẍi Comam .
66022014	Sak'al yet mac tx'ahbilxa ismul , haca'tan̈e xaistx'ah xil isk'ap yuto ay yoc yin̈ te te' chiak'ni k'inale , yeb xin chu yocto yul ispultahil hune' con̈ob tu' .
66022015	Yaja' wal mac chiwatx'en isyahbetajil chicancano yintalto hune' con̈ob tu' , yeb macta cunlum , yeb macta ixlom yeb winajlom , yeb macta potx'wawom , yeb macta chisjahba isba sata tioẍ , yebpaxo sunil mac choche yala' lek'ti'al .
66022016	Chalnipaxo Comam Jes'us : -- Haninti'an inchejtijan w'angelan yalno sunil huntek'an ti' tet sunil mac ayxaco yul ink'aban . Haninti'an titnajinan yin̈ yuninal naj rey David , haca' hunu te' xe' te' xawolni , hac tu' wehan . Lahaninpaxojan haca' tx'umel sajbes chiahilo yin̈ sac'ayalil , ẍi Comam .
66022017	Chal Comam Esp'iritu Santo yeb yixal Comam oc xahanbalil haca' ti' : -- ¡ Hulan̈ ! ẍi . Ha' mac chiaben hune' ti' yalabpaxoj : -- ¡ Hulan̈ ! Ha' mac chitaj isti' , tijabi cat yuc'ni ha ha' yin̈ matanil , ha' chiak'ni k'inale mach istan̈bal .
66022018	Sunil mac chiaben Istzoti' Comam Dios tz'ibn̈ebilcano yul hune' hum ti' , caw chintak'ecanojan huntek'an ti' tet : Ta ay mac chianico yak'bil huntek'an tzet tz'ibn̈ebilcano ti' , chati Comam Dios huntek'an isya'tajil tz'ibn̈ebilcano yul hune' hum ti' yiban̈ .
66022019	Yeb ta ay mac chiinilo yak'bil tzet halbilcano yul hune' hum ti' , chilo Comam Dios ismajul yin̈ te te' chiak'ni k'inale , yeb ismajul yul hune' con̈ob yet Comam Dios yehi , haca' yalni yul hune' hum ti' .
66022020	Comam chalni tzettaj ayayo yul hune' Hum ti' , ha' chalni haca' ti' : -- Ho' toxa chinhulan , ẍi Comam . Hacojab tu' . ¡ Hulan̈ Mam Jes'us Jahawil !
66022021	Yak'abayo Comam Jes'us isc'ulch'anil isc'ul teyiban̈ hesunil .