# language_name_wals:	Persian
# language_name_glotto:	Western Farsi
# ISO_6393:	pes
# year_composed:	NA
# year_published:	2007
# mode:	written
# genre_broad:	non-fiction
# genre_narrow:	religion
# writing_system:	Arab
# special_characters:	NA
# short_description:	Today's Farsi Bible. Text of the Parallel Bible Corpus: Mayer, Thomas & Michael Cysouw. 2014. Creating a Massively Parallel Bible Corpus. Proceedings of the International Conference on Language Resources and Evaluation (LREC), Reykjavik, 3158-3163.
# source:	https://www.bible.com/de/bible/136/gen.1.pov-fas
# copyright_short:	© United Bible Societies 2007
# copyright_long:	This translation, published by the United Bible Societies, was published in 2007. If you are interested in obtaining a printed copy, please contact the United Bible Societies at www.unitedbiblesocieties.org.
# sample_type:	whole
# comments:	The first two digits of the identifier refer to the book, the next three digits to the chapter, and the last three digits to the verse. See Mayer & Cysouw (2014) for a list of book identifiers.

40001001	شجره‌نامهٔ عیسی مسیح ، پسر داوود ، پسر ابراهیم :
40001002	ابراهیم پدر اسحاق بود و اسحاق پدر یعقوب و یعقوب پدر یهودا و برادران او بود
40001003	و یهودا پدر فارَص و زارَح ( از تامار ) و فارص پدر حَصرون و حَصرون پدر اَرام
40001004	و اَرام پدر عمیناداب و عمیناداب پدر نَحشون و نَحشون پدر شَلمون
40001005	و شلمون پدر بوعَز ( از راحاب ) و بوعَز پدر عوبید ( از روت ) و عوبید پدر یَسی
40001006	و یَسی پدر داوود پادشاه بود . داوود پدر سلیمان بود ( از همسر اوریا )
40001007	و سلیمان پدر رَحُبعام و رَحبعام پدر اَبیا و اَبیا پدر آسا
40001008	و آسا پدر یَهوشافاط و یَهوشافاط پدر یورام و یورام پدر عُزیا
40001009	و عُزیا پدر یوتام و یوتام پدر آحاز و آحاز پدر حزقیا
40001010	و حزقیا پدر منسی و منسی پدر آمون و آمون پدر یوشیاه بود
40001011	و یوشیاه پدر یَکُنیا و برادران او بود . در این زمان یهودیان به بابل تبعید شدند .
40001012	پس از تبعید یهودیان به بابل ، یكُنیا پدر شالتیئیل شد و شالتیئیل پدر زروبابل
40001013	و زروبابل پدر ابیهود و ابیهود پدر ایلیاقیم و ایلیاقیم پدر عازور
40001014	و عازور پدر صادوق و صادوق پدر یاكین و یاكین پدر ایلیهود
40001015	و ایلیهود پدر العازار و العازار پدر مَتان و مَتان پدر یعقوب
40001016	و یعقوب پدر یوسف شوهر مریم بود و مریم عیسی ملقّب به مسیح را به دنیا آورد .
40001017	به این ترتیب از ابراهیم تا داوود چهارده نسل ، و از داوود تا تبعید یهودیان به بابِل چهارده نسل و از زمان تبعید تا مسیح چهارده نسل است .
40001018	تولّد عیسی مسیح چنین بود : مریم مادر او كه به عقد یوسف درآمده بود ، قبل از آنكه به خانهٔ شوهر برود به وسیلهٔ روح‌القدس آبستن شد .
40001019	یوسف كه مرد نیكوكاری بود و نمی‌خواست مریم را در پیش مردم رسوا كند ، تصمیم گرفت مخفیانه از او جدا شود .
40001020	یوسف هنوز در این فكر بود ، كه فرشتهٔ خداوند در خواب به او ظاهر شد و گفت : « ای یوسف پسر داوود ، از بردن مریم به خانهٔ خود نترس . زیرا آنچه در رحم اوست از روح‌القدس است .
40001021	او پسری به دنیا خواهد آورد و تو او را عیسی خواهی نامید ؛ زیرا او قوم خود را از گناهانشان رهایی خواهد داد . »
40001022	این‌همه واقع شد تا آنچه خداوند به وسیلهٔ نبی اعلام فرموده بود به انجام برسد :
40001023	« باکره‌ای آبستن شده ، پسری خواهد زایید كه عمانوئیل -‌یعنی خدا با ما- خوانده خواهد شد . »
40001024	یوسف از خواب بیدار شد و طبق دستور فرشتهٔ خداوند عمل نمود و مریم را به خانهٔ خود آورد .
40001025	امّا تا زمانی‌که مریم پسر خود را به دنیا نیاورد ، با او همبستر نشد و كودک را عیسی نام نهاد .
40002001	عیسی در زمان زمامداری هیرودیس پادشاه ، در بیت‌لحم یهودیه تولّد یافت . پس از تولّد او مجوسیانی از مشرق زمین به اورشلیم آمده
40002002	پرسیدند : « كجاست آن نوزاد که پادشاه یهود است ؟ ما طلوع ستارهٔ او را دیده و برای پرستش او آمده‌ایم . »
40002003	وقتی هیرودیس پادشاه این را شنید ، بسیار مضطرب شد و تمام مردم اورشلیم نیز در اضطراب فرو رفتند .
40002004	او جلسه‌ای با شركت سران كاهنان و علمای قوم یهود تشكیل داد و دربارهٔ محل تولّد مسیح موعود از ایشان پرسید .
40002005	آنها جواب دادند : « در بیت‌لحم یهودیه ، زیرا در كتاب نبی چنین آمده است :
40002006	' ای بیت‌لحم ، در سرزمین یهودیه ، تو به هیچ وجه از سایر فرمانروایان یهودا كمتر نیستی ، زیرا از تو پیشوایی ظهور خواهد كرد كه قوم من اسرائیل را رهبری خواهد نمود . ' »
40002007	آنگاه هیرودیس از مجوسیان خواست به طور محرمانه با او ملاقات كنند و به این ترتیب از وقت دقیق ظهور ستاره آگاه شد .
40002008	بعد از آن ، آنها را به بیت‌لحم فرستاده گفت : « بروید و با دقّت به دنبال آن كودک بگردید و همین‌که او را یافتید به من خبر دهید تا من هم بیایم و او را پرستش نمایم . »
40002009	آنان بنا به فرمان پادشاه حركت كردند و ستاره‌ای كه طلوعش را دیده بودند ، پیشاپیش آنان می‌رفت تا در بالای مكانی كه كودک در آن بود ، توقّف كرد .
40002010	وقتی ستاره را دیدند ، بی‌نهایت خوشحال شدند .
40002011	پس به آن خانه وارد شدند و كودک را با مادرش مریم دیده و به روی در افتاده او را پرستش كردند . آنگاه صندوقهای خود را باز كردند و هدایایی شامل طلا و كُندُر و مُرّ به او تقدیم نمودند .
40002012	چون در عالم خواب به آنان اخطار شد كه به نزد هیرودیس بازنگردند ، از راهی دیگر به وطن خود برگشتند .
40002013	پس از رفتن آنان فرشتهٔ خداوند در خواب به یوسف ظاهر شده گفت : « برخیز ، كودک و مادرش را بردار و به مصر فرار كن و تا وقتی‌که به تو بگویم در آنجا بمان ، زیرا هیرودیس می‌خواهد كودک را پیدا كند و به قتل برساند . »
40002014	پس یوسف برخواست و مادر و طفل را برداشته ، در همان شب عازم مصر شد
40002015	و تا وقت مرگ هیرودیس در آنجا ماند و به این وسیلهٔ سخنی كه خداوند به زبان نبی فرموده بود ، تحقّق یافت كه : « پسر خود را از مصر فراخواندم . »
40002016	وقتی هیرودیس متوجّه شد كه مجوسیان او را فریب داده‌اند ، بسیار غضبناک شد و فرمان قتل عام پسران دو ساله و كمتر را در بیت‌لحم و تمام حومهٔ آن طبق تاریخی كه از مجوسیان جویا شده بود ، صادر كرد .
40002017	به این ترتیب كلماتی كه به وسیلهٔ ارمیای نبی بیان شده بود ، به حقیقت پیوست :
40002018	« صدایی در رامه به گوش رسید . صدای گریه و ماتم عظیم . راحیل برای فرزندان خود گریه می‌کرد و تسلّی نمی‌پذیرفت زیرا آنان از بین رفته‌اند . »
40002019	پس از درگذشت هیرودیس ، فرشتهٔ خداوند در مصر در عالم خواب به یوسف ظاهر شده
40002020	به او گفت : « برخیز ، كودک و مادرش را بردار و به سرزمین اسرائیل روانه شو زیرا آن کسانی‌که قصد جان كودک را داشتند درگذشته‌اند . »
40002021	پس او برخاسته كودک و مادرش را برداشت و به سرزمین اسرائیل برگشت .
40002022	ولی وقتی شنید كه آركلائوس به جای پدر خود هیرودیس در یهودیه به فرمانروایی رسیده است ، ترسید كه به آنجا برود و چون در خواب به او وحی رسید ، به سرزمین جلیل رفت
40002023	و در‌ آنجا در شهری به نام ناصره ساكن شد . به این طریق پیشگویی انبیا كه گفته بودند : « او ناصری خوانده خواهد شد . » تحقّق یافت .
40003001	در آن زمان یحیای تعمید‌دهنده در بیابان یهودیه ظاهر شد و تعلیم داده می‌گفت :
40003002	« توبه كنید زیرا پادشاهی آسمان نزدیک است . »
40003003	یحیی همان كسی است كه اشعیای نبی دربارهٔ او می‌گوید : « مردی در بیابان فریاد می‌زند : راه خداوند را آماده سازید و مسیر او را راست گردانید . »
40003004	لباس یحیی از پشم شتر بود و كمربندی چرمی به كمر می‌بست و خوراكش ملخ و عسل صحرایی بود .
40003005	مردم از اورشلیم و تمام یهودیه و نواحی رود اردن نزد او می‌آمدند
40003006	و به گناهان خود اعتراف می‌کردند و در رود اردن از او تعمید می‌گرفتند .
40003007	وقتی یحیی دید بسیاری از فریسیان و صدوقیان برای تعمید آمده‌اند به آنان گفت : « ای مارها چه کسی شما را آگاه كرد تا از غضب آینده بگریزید ؟
40003008	پس کارهایی را كه شایستهٔ توبه باشد ، انجام دهید .
40003009	در این فكر نباشید كه پدری مانند ابراهیم دارید . بدانید كه خدا قادر است از این سنگها برای ابراهیم فرزندانی بیافریند .
40003010	اكنون تیشه بر ریشهٔ درختان گذاشته شده و هر درختی كه میوهٔ خوب به بار نیاورد بریده و در آتش افكنده خواهد شد .
40003011	من شما را با آب تعمید می‌دهم و این تعمید نشانهٔ توبه شماست ولی کسی‌که بعد از من می‌آید ، از من تواناتر است و من لایق آن نیستم كه حتّی کفشهای او را بردارم . او شما را با روح‌القدس و آتش تعمید خواهد داد .
40003012	او چنگال خود را در دست گرفته و خرمن خود را پاک خواهد كرد . گندم را در انبار جمع می‌کند ، ولی كاه را در آتش خاموش نشدنی خواهد سوزانید . »
40003013	در آن وقت عیسی از جلیل به رود اردن نزد یحیی آمد تا از او تعمید بگیرد .
40003014	یحیی سعی کرد او را از این کار باز دارد و گفت : « آیا تو نزد من می‌آیی ؟ من احتیاج دارم از تو تعمید بگیرم . »
40003015	عیسی در جواب گفت : « بگذار فعلاً این‌طور باشد ، زیرا به این وسیله احكام شریعت را بجا خواهیم آورد . » پس یحیی قبول كرد .
40003016	عیسی پس از تعمید ، فوراً از آب بیرون آمد . آنگاه آسمان گشوده شد و او روح خدا را دید كه مانند كبوتری نازل شده به سوی او می‌آید .
40003017	و صدایی از آسمان شنیده شد كه می‌گفت : « این است پسر عزیز من كه از او خشنودم . »
40004001	آنگاه روح ، عیسی را به بیابان برد تا ابلیس او را در مقابل وسوسه‌ها امتحان كند .
40004002	عیسی چهل شبانه‌روز ، روزه گرفت و سرانجام گرسنه شد .
40004003	در آن وقت وسوسه كننده به او نزدیک شده گفت : « اگر تو پسر خدا هستی بگو این سنگها نان بشود . »
40004004	عیسی در جواب گفت : « کتاب‌مقدّس می‌فرماید : ' زندگی انسان فقط بسته به نان نیست ، بلكه به هر كلمه‌ای كه خدا می‌فرماید . ' »
40004005	آنگاه ابلیس او را به شهر مقدّس برده بر روی كنگرهٔ معبد بزرگ قرار داد
40004006	و به او گفت : « اگر تو پسر خدا هستی خود را از اینجا به پایین بینداز زیرا کتاب‌مقدّس می‌فرماید : ' او به فرشتگان خود فرمان خواهد داد و آنان تو را با دستهای خود خواهند گرفت مبادا پایت به سنگی بخورد . ' »
40004007	عیسی جواب داد : « کتاب‌مقدّس همچنین می‌فرماید : ' خداوند خدای خود را امتحان نكن . ' »
40004008	بار دیگر ابلیس او را بر بالای كوه بسیار بلندی برد و تمامی ممالک جهان و شكوه و جلال آنها را به او نشان داد
40004009	و گفت : « اگر نزد من سجده کنی و مرا بپرستی ، همهٔ اینها را به تو خواهم داد . »
40004010	عیسی به او فرمود : « دور شو ای شیطان ، کتاب‌مقدّس می‌فرماید : ' باید خداوند خدای خود را بپرستی و فقط او را خدمت نمایی . ' »
40004011	آنگاه ابلیس عیسی را ترک نموده و فرشتگان آمده ، او را خدمت كردند .
40004012	وقتی عیسی شنید كه یحیی بازداشت شده است به استان جلیل رفت .
40004013	ولی در شهر ناصره نماند بلكه به كفرناحوم كه در كنار دریای جلیل و در نواحی زبولون و نفتالی واقع است رفت و در آنجا ماندگار شد .
40004014	با این كار سخنان اشعیای نبی تحقّق یافت كه می‌فرماید :
40004015	« زبولون و نفتالی ، سرزمینهایی كه در مسیر دریا و آن‌سوی اردن هستند . جلیل در قسمت بیگانگان .
40004016	قومی كه در تاریكی به سر می‌برند نور عظیمی خواهند دید و بر آنانی كه در سرزمین سایهٔ مرگ ساكنند نوری خواهد درخشید . »
40004017	عیسی از آن روز به اعلام پیام خود پرداخت و گفت : « توبه كنید زیرا پادشاهی آسمان نزدیک است . »
40004018	وقتی عیسی در كنار دریای جلیل قدم می‌زد ، دو برادر یعنی شمعون ملقّب به پطرس و برادرش اندریاس را دید كه تور به دریا می‌انداختند زیرا آنها ماهیگیر بودند .
40004019	عیسی به ایشان فرمود : « دنبال من بیایید تا شما را صیّاد مردم گردانم . »
40004020	آن دو نفر فوراً تورهایشان را گذاشته به دنبال او رفتند .
40004021	عیسی از آنجا قدری جلوتر رفت و دو برادر دیگر یعنی یعقوب زِبدی و برادرش یوحنا را دید كه با پدر خود زِبدی در قایق نشسته ، مشغول آماده كردن تورهای خود بودند . عیسی آنها را نزد خود خواند
40004022	و آنها فوراً قایق و پدرشان را ترک كرده به دنبال او رفتند .
40004023	عیسی در تمام جلیل می‌گشت ، در کنیسه‌های آنها تعلیم می‌داد و مژدهٔ پادشاهی خدا را اعلام می‌کرد و بیماری‌ها و ناخوشی‌های مردم را شفا می‌بخشید .
40004024	او در تمام سوریه شهرت یافت و تمام کسانی را كه به انواع امراض و دردها مبتلا بودند و دیوانگان و مصروعان و مفلوجان را نزد او می‌آوردند و او آنان را شفا می‌بخشید .
40004025	جمعیّت زیادی نیز از جلیل و دكاپولس ، از اورشلیم و یهودیه و از آن‌سوی اردن به دنبال او روانه شدند .
40005001	وقتی عیسی جمعیّت زیادی را دید ، به بالای كوهی رفت و در آنجا نشست و شاگردانش به نزد او آمدند
40005002	و او دهان خود را گشوده به آنان چنین تعلیم داد :
40005003	« خوشا به حال کسانی‌که از فقر روحی خود آگاهند زیرا ، پادشاهی آسمان از آن ایشان است .
40005004	« خوشا به حال ماتم‌زدگان ، زیرا ایشان تسلّی خواهند یافت .
40005005	« خوشا به حال فروتنان ، زیرا ایشان مالک جهان خواهند شد .
40005006	« خوشا به حال کسانی‌که گرسنه و تشنهٔ نیكی خدایی هستند ، زیرا ایشان سیر خواهند شد .
40005007	« خوشا به حال رحم‌كنندگان ، زیرا ایشان رحمت را خواهند دید .
40005008	« خوشا به حال پاکدلان ، زیرا ایشان خدا را خواهند دید .
40005009	« خوشا به حال صلح‌كنندگان ، زیرا ایشان فرزندان خدا خوانده خواهند شد .
40005010	« خوشا به حال کسانی‌که در راه نیكی آزار می‌بینند ، زیرا پادشاهی آسمان از آن ایشان است .
40005011	« خوشحال باشید اگر به‌خاطر من به شما اهانت می‌کنند و آزار می‌رسانند و به ناحق هرگونه افترایی به شما می‌زنند .
40005012	خوشحال باشید و بسیار شادی كنید ، زیرا پاداش شما در آسمان عظیم است ، چون همین‌طور به انبیای قبل از شما نیز آزار می‌رسانیدند .
40005013	« شما نمک جهان هستید ولی هرگاه نمک مزهٔ خود را از دست بدهد ، چگونه می‌توان آن را بار دیگر نمكین ساخت ؟ دیگر مصرفی ندارد ، جز آنكه بیرون ریخته پایمال مردم شود .
40005014	« شما نور جهان هستید . نمی‌توان شهری را كه بر كوهی بنا شده است ، پنهان كرد .
40005015	هیچ‌کس چراغ روشن نمی‌کند كه آن را زیر سرپوش بگذارد ، بلكه آن را بر چراغ‌پایه قرار می‌دهد تا به تمام ساكنان خانه نور دهد .
40005016	نور شما نیز باید همین‌طور در برابر مردم بتابد تا كارهای نیک شما را ببینند و پدر آسمانی شما را ستایش نمایند .
40005017	« فكر نكنید كه من آمده‌ام تا تورات و نوشته‌های انبیا را منسوخ نمایم . نیامده‌ام تا منسوخ كنم ، بلكه تا به كمال برسانم .
40005018	یقین بدانید كه تا آسمان و زمین بر جای هستند ، هیچ حرف و نقطه‌ای از تورات از بین نخواهد رفت تا همهٔ آن به انجام برسد .
40005019	پس هرگاه کسی حتّی كوچكترین احكام شریعت را بشكند و به دیگران چنین تعلیم دهد در پادشاهی آسمان پست‌ترین فرد محسوب خواهد شد . حال آنكه هرکس شریعت را نگاه دارد و به دیگران نیز چنین تعلیم دهد ، در پادشاهی آسمان بزرگ خوانده خواهد شد .
40005020	بدانید كه تا نیكی شما از نیكی علما و فریسیان بیشتر نباشد ، به پادشاهی آسمان وارد نخواهید شد .
40005021	« شنیده‌اید كه در قدیم به مردم گفته شد : ' قتل نكن و هرکس مرتكب قتل شود محكوم خواهد شد . '
40005022	امّا من به شما می‌گویم : هرکس نسبت به برادر خود عصبانی شود ، محكوم خواهد شد و هرکه برادر خود را ابلَه بخواند ، به دادگاه برده خواهد شد و اگر او را ' احمق ' بخواند مستوجب آتش جهنم خواهد بود .
40005023	پس اگر هدیهٔ خود را به قربانگاه ببری و در آنجا به‌خاطر بیاوری كه برادرت از تو شكایتی دارد ،
40005024	هدیهٔ خود را جلوی قربانگاه بگذار و اول برو با برادر خود آشتی كن و آنگاه برگرد و هدیهٔ خویش را تقدیم كن .
40005025	« با مدّعی خود وقتی‌که هنوز در راه دادگاه هستی صلح نما وگرنه آن مدّعی تو را به دست قاضی خواهد سپرد و قاضی تو را به دست زندانبان خواهد داد و به زندان خواهی افتاد .
40005026	یقین بدان كه تا ریال آخر را نپردازی ، آزاد نخواهی شد .
40005027	« شنیده‌اید كه گفته شده : ' زنا نكن '
40005028	امّا من به شما می‌گویم هرگاه مردی از روی شهوت به زنی نگاه كند در دل خود با او زنا كرده است .
40005029	پس اگر چشم راست تو باعث گمراهی تو می‌شود ، آن را بیرون آور و دورانداز ؛ زیرا بهتر است كه عضوی از بدن خود را از دست بدهی تا اینكه با تمام بدن به جهنم افكنده شوی .
40005030	اگر دست راستت تو را گمراه می‌سازد ، آن را ببر و دور انداز ؛ زیرا بهتر است كه عضوی از بدن خود را از دست بدهی تا اینكه با تمام بدن به جهنم بیفتی .
40005031	« همچنین گفته شده : ' هرگاه مردی زن خود را طلاق دهد ، باید طلاقنامه‌ای به او بدهد . '
40005032	امّا من به شما می‌گویم : هرگاه کسی زن خود را جز به علّت زنا طلاق دهد ، او را به زنا كاری می‌کشاند و هرکس با چنین زنی ازدواج نماید ، زنا می‌کند .
40005033	« همچنین شنیده‌اید كه در قدیم به مردم گفته شده : ' قسم دروغ نخور و به هر سوگندی كه به نام خداوند یاد کرده‌ای عمل نما . '
40005034	امّا من می‌گویم به هیچ وجه قسم یاد نكن ، نه به آسمان زیرا كه عرش خداست ،
40005035	نه به زمین زیرا كه پای‌انداز اوست ، نه به اورشلیم زیرا كه شهر آن پادشاه بزرگ است
40005036	و نه به سر خود ، زیرا قادر نیستی مویی از آن را سیاه یا سفید کنی .
40005037	سخن شما فقط بلی یا خیر باشد . زیاده بر این از شیطان است .
40005038	« شنیده‌اید كه گفته شده : ' چشم به عوض چشم و دندان به عوض دندان . '
40005039	امّا من به شما می‌گویم به کسی‌که به تو بدی می‌کند بدی نكن و اگر کسی بر گونهٔ راست تو سیلی می‌زند ، گونهٔ دیگر خود را به طرف او بگردان .
40005040	هرگاه کسی تو را برای گرفتن پیراهنت به دادگاه بكشاند ، كت خود را هم به او ببخش .
40005041	هرگاه شخصی تو را به پیمودن یک کیلومتر راه مجبور نماید دو کیلومتر با او برو .
40005042	به کسی‌که از تو چیزی می‌خواهد ببخش و از کسی‌که تقاضای قرض می‌کند ، روی نگردان .
40005043	« شنیده‌اید كه : ' همسایه‌ات را دوست بدار و با دشمن خویش دشمنی كن . '
40005044	امّا من به شما می‌گویم دشمنان خود را دوست بدارید و برای کسانی‌که به شما آزار می‌رسانند دعا كنید .
40005045	به این وسیله شما فرزندان پدر آسمانی خود خواهید شد ، چون او آفتاب خود را بر بدان و نیكان ، یكسان می‌تاباند و باران خود را بر درستكاران و بدكاران می‌باراند .
40005046	اگر فقط کسانی را دوست بدارید كه شما را دوست دارند ، چه اجری دارید ؟ مگر باجگیران همین كار را نمی‌كنند ؟
40005047	اگر فقط به دوستان خود سلام كنید چه كار فوق‌العاده‌ای کرده‌اید ؟ مگر بی‌دینان همین كار را نمی‌کنند ؟
40005048	پس شما باید كامل باشید همان‌طور كه پدر آسمانی شما كامل است .
40006001	« مواظب باشید كه وظایف دینی خود را برای جلب توجّه مردم در انظار دیگران انجام ندهید زیرا اگر چنین كنید ، هیچ اجری نزد پدر آسمانی خود ندارید .
40006002	« پس هرگاه صدقه می‌دهی آن را با ساز و كرنا اعلام نكن ، چنانکه ریاكاران در کنیسه‌ها و خیابانها می‌کنند تا مورد ستایش مردم قرار بگیرند . یقین بدانید كه آنان اجر خود را یافته‌اند !
40006003	و امّا تو ، هرگاه صدقه می‌دهی ، نگذار دست چپ تو از آنچه دست راستت می‌کند آگاه شود .
40006004	از صدقه دادن تو کسی باخبر نشود و پدری كه هیچ چیز از نظر او پنهان نیست ، اجر تو را خواهد داد .
40006005	« وقتی دعا می‌کنید مانند ریاكاران نباشید . آنان دوست دارند در کنیسه‌ها و گوشه‌های خیابانها بایستند و دعا بخوانند تا مردم آنان را ببینند . یقین بدانید كه آنها اجر خود را یافته‌اند !
40006006	هرگاه تو دعا می‌کنی به اندرون خانهٔ خود برو ، در را ببند و در خلوت ، در حضور پدر نادیدهٔ خود دعا كن و پدری كه هیچ چیز از نظر او پنهان نیست ، اجر تو را خواهد داد .
40006007	در وقت دعا مانند بت‌پرستان وِردهای بی‌معنی را تكرار نكنید ، آنان گمان می‌کنند با تكرار زیاد ، دعایشان مستجاب می‌شود .
40006008	پس مثل ایشان نباشید زیرا پدر شما احتیاجات شما را پیش از آنكه از او بخواهید می‌داند .
40006009	پس شما این‌طور دعا كنید : ' ای پدر آسمانی ما ، نام تو مقدّس باد .
40006010	پادشاهی تو بیاید . ارادهٔ تو همان‌طور كه در آسمان اجرا می‌شود ، در زمین نیز اجرا شود .
40006011	نان روزانهٔ ما را امروز به ما بده .
40006012	خطاهای ما را ببخش ، چنانکه ما نیز خطاکاران خود را می‌بخشیم .
40006013	ما را در وسوسه‌ها میاور بلکه ما را از شریر رهایی ده ، زیرا پادشاهی و قدرت و جلال تا ابدالآباد از آن توست . آمین . '
40006014	« چون اگر شما خطاهای دیگران را ببخشید پدر آسمانی شما نیز شما را خواهد بخشید .
40006015	امّا اگر شما مردم را نبخشید پدر آسمانی شما نیز خطاهای شما را نخواهد بخشید .
40006016	« وقتی روزه می‌گیرید مانند ریاكاران ، خودتان را پریشان نشان ندهید . آنان قیافه‌های خود را تغییر می‌دهند تا روزه‌دار بودن خود را به رُخ دیگران بكشند . یقین بدانید كه آنها اجر خود را یافته‌اند !
40006017	امّا تو وقتی روزه می‌گیری ، سر خود را شانه کُن و صورت خود را بشوی
40006018	تا مردم از روزهٔ تو باخبر نشوند ، بلكه فقط پدر تو كه در نهان است ، آن را بداند و پدری كه هیچ چیز از نظر او پنهان نیست ، اجر تو را خواهد داد .
40006019	« گنجهای خود را بر روی زمین ، جایی‌که بید و زنگ به آن زیان می‌رساند و دزدان نقب زده آن را می‌دزدند ، ذخیره نكنید .
40006020	بلكه گنجهای خود را در عالم بالا ، یعنی در جایی‌که بید و زنگ به آن آسیبی نمی‌رسانند و دزدان نقب نمی‌زنند و آن را نمی‌دزدند ، ذخیره كنید .
40006021	زیرا هرجا گنج توست ، دل تو نیز در آنجا خواهد بود .
40006022	« چراغ بدن ، چشم است . اگر چشم تو سالم باشد ، تمام وجودت روشن است
40006023	امّا اگر چشم تو سالم نباشد تمام وجودت در تاریكی خواهد بود . پس اگر آن نوری كه در توست تاریک باشد ، آن ، چه تاریکی عظیمی خواهد بود !
40006024	« هیچ‌کس نمی‌تواند بندهٔ دو ارباب باشد ، چون یا از اولی بدش می‌آید و دومی را دوست دارد و یا به اولی ارادت پیدا می‌کند و دومی را حقیر می‌شمارد . شما نمی‌توانید هم بندهٔ خدا باشید و هم در بند مال .
40006025	« بنابراین به شما می‌گویم : برای زندگی خود نگران نباشید ، كه چه بخورید و یا چه بیاشامید و نه برای بدن خود كه چه بپوشید ، زیرا زندگی از غذا و بدن از لباس مهمتر است .
40006026	به پرندگان نگاه كنید : آنها نه می‌كارند ، نه درو می‌کنند و نه در انبارها ذخیره می‌کنند ، ولی پدر آسمانی شما روزیِ آنها را می‌دهد . مگر ارزش شما به‌ مراتب از آنها بیشتر نیست ؟
40006027	کدام‌یک از شما می‌تواند با نگرانی ساعتی به عمر خود بیافزاید ؟
40006028	« چرا برای لباس نگران هستید ؟ به سوسن‌های صحرا نگاه كنید و ببینید چگونه نمو می‌کنند ، آنها نه زحمت می‌کشند و نه می‌ریسند .
40006029	ولی بدانید كه حتّی سلیمان هم با آن‌همه حشمت و جلالش مثل یكی از آنها آراسته نشد .
40006030	پس اگر خدا علف صحرا را كه امروز هست و فردا در تنور ریخته می‌شود این‌طور می‌آراید ، آیا شما را ، ای كم‌ایمانان ، بمراتب بهتر نخواهد پوشانید !
40006031	« پس نگران نباشید و نگویید : ' چه بخوریم ؟ چه بنوشیم ؟ و یا چه بپوشیم ؟ '
40006032	تمام ملل جهان برای به دست آوردن این چیزها تلاش می‌کنند ، امّا پدر آسمانی شما می‌داند كه شما به همهٔ این چیزها احتیاج دارید .
40006033	شما قبل از هر چیز برای به دست آوردن پادشاهی خدا و انجام خواسته‌های او بكوشید ، آن وقت همهٔ این چیزها نیز به شما داده خواهد شد .
40006034	پس نگران فردا نباشید ، نگرانی فردا برای فرداست و بدی امروز برای امروز كافی است .
40007001	« دربارهٔ دیگران قضاوت نكنید تا مورد قضاوت قرار نگیرید .
40007002	همان‌طور كه شما دیگران را محكوم می‌کنید خودتان نیز محكوم خواهید شد . با هر پیمانه‌ای كه به دیگران بدهید ، با همان پیمانه عوض خواهید گرفت .
40007003	چرا پرِ كاهی را كه در چشم برادرت هست می‌بینی ، ولی در فكر چوب بزرگی كه در چشم خود داری نیستی ؟
40007004	یا چگونه جرأت می‌کنی به برادر خود بگویی : ' اجازه بده پر كاه را از چشمت بیرون آورم ' حال آنكه خودت چوب بزرگی در چشم داری .
40007005	ای ریاكار ، اول آن چوب بزرگ را از چشم خود بیرون بیاور ، آنگاه درست خواهی دید كه پر كاه را از چشم برادرت بیرون بیاوری .
40007006	آنچه مقدّس است به سگان ندهید و مرواریدهای خود را جلوی خوکها نریزید . مبادا آنها را زیر پا لگدمال كنند و برگشته شما را بدَرَند .
40007007	« بخواهید ، به شما داده خواهد شد . بجویید ، پیدا خواهید كرد . در بزنید ، در به رویتان باز خواهد شد .
40007008	چون هرکه بخواهد ، به دست می‌آورد و هرکه بجوید ، پیدا می‌کند و هرکه در بزند ، در به رویش باز می‌شود .
40007009	آیا كسی در میان شما هست كه وقتی پسرش از او نان بخواهد ، سنگی به او بدهد ؟
40007010	و یا وقتی ماهی می‌خواهد ، ماری در دستش بگذارد ؟
40007011	پس اگر شما كه انسانهای شریری هستید ، می‌دانید چگونه باید چیزهای خوب را به فرزندان خود بدهید ، چقدر بیشتر باید مطمئن باشید كه پدر آسمانی شما چیزهای نیكو را به آنانی كه از او تقاضا می‌کنند عطا خواهد فرمود !
40007012	با دیگران همان‌طور رفتار كنید كه می‌خواهید آنها با شما رفتار كنند . این است خلاصهٔ تورات و نوشته‌های انبیا .
40007013	« از درِ تنگ وارد شوید ، زیرا دری كه بزرگ و راهی كه وسیع است به هلاكت منتهی می‌شود و کسانی‌که این راه را می‌پیمایند ، بسیارند
40007014	امّا دری كه به حیات منتهی می‌شود تنگ و راهش دشوار است و یابندگان آن هم ، كم هستند .
40007015	« از انبیای دروغین برحذر باشید كه در لباس میش به نزد شما می‌آیند ، ولی در باطن گرگان درّنده‌اند .
40007016	آنان را از کارهایشان خواهید شناخت . آیا می‌توان از بوتهٔ خار ، انگور و از خاربن ، انجیر چید ؟
40007017	همین‌طور درخت خوب میوهٔ خوب به بار می‌آورد و درخت فاسد میوهٔ بد .
40007018	درخت خوب نمی‌تواند میوهٔ بد به بار آورد و نه درخت بد میوهٔ خوب .
40007019	درختی كه میوهٔ خوب به بار نیاورد آن را می‌برند و در آتش می‌اندازند .
40007020	بنابراین شما آنها را از میوه‌هایشان خواهید شناخت .
40007021	« نه هرکس كه مرا « خداوندا ، خداوندا » خطاب كند به پادشاهی آسمان وارد خواهد شد ، بلكه کسی‌که ارادهٔ پدر آسمانی مرا به انجام برساند .
40007022	وقتی آن روز برسد بسیاری به من خواهند گفت : ' خداوندا ، خداوندا ، آیا به نام تو نبوّت نكردیم ؟ آیا با ذكر نام تو دیوها را بیرون نراندیم ؟ و به نام تو معجزات بسیار نكردیم ؟
40007023	آنگاه آشکارا به آنان خواهم گفت : ' من هرگز شما را نشناختم . از من دور شوید ، ای بدكاران . '
40007024	« پس کسی‌که سخنان مرا می‌شنود و به آنها عمل می‌کند ، مانند شخص دانایی است كه خانهٔ خود را بر سنگ بنا نمود .
40007025	باران بارید ، سیل جاری شد و باد وزیده بر آن خانه فشار آورد ، امّا آن خانه خراب نشد زیرا شالودهٔ آن بر روی سنگ بود .
40007026	« امّا هرکه سخنان مرا بشنود و به آنها عمل نكند مانند شخص نادانی است كه خانهٔ خود را بر روی شن بنا كرد .
40007027	باران بارید ، سیل جاری شد و باد وزیده به آن خانه فشار آورد و آن خانه فرو ریخت و چه خرابی عظیمی بود ! »
40007028	وقتی عیسی این سخنان را به پایان رسانید مردم از تعالیم او متحیّر شدند
40007029	زیرا او برخلاف روش علما ، با اختیار و اقتدار به آنان تعلیم می‌داد .
40008001	وقتی عیسی از كوه پایین آمد جمعیّت زیادی پشت سر او حركت كرد .
40008002	در این هنگام یک نفر جذامی به او نزدیک شد و پیش او به خاک افتاده گفت : « ای آقا ، اگر بخواهی می‌توانی مرا پاک سازی . »
40008003	عیسی دست خود را دراز كرده او را لمس نمود و گفت : « البتّه می‌خواهم ، پاک شو . » و فوراً ‌آن مرد از جذام خود شفا یافت .
40008004	آنگاه عیسی به او فرمود : « مواظب باش كه چیزی به کسی نگویی ، بلكه برو و خودت را به كاهن نشان بده و به‌خاطر شفای خود هدیه‌ای را كه موسی مقرّر كرده است تقدیم كن تا آنها شفای تو را تصدیق نمایند . »
40008005	وقتی عیسی وارد كفرناحوم ‌شد ، یک سروان رومی جلو آمد و با التماس به او گفت :
40008006	« ای آقا ، غلام من مفلوج در خانه افتاده است و سخت درد می‌كشد . »
40008007	عیسی فرمود : « من می‌آیم و او را شفا می‌دهم . »
40008008	امّا سروان در جواب گفت : « ای آقا ، من لایق آن نیستم كه تو به زیر سقف خانهٔ من بیایی . فقط دستور بده و غلام من شفا خواهد یافت .
40008009	چون خود من یک مأمور هستم و سربازانی هم زیر دست خویش دارم . وقتی به یكی می‌گویم ' برو ' می‌رود و به دیگری می‌گویم ' بیا ' می‌آید و وقتی به نوكر خود می‌گویم : ' این كار را بكن ' می‌کند . »
40008010	عیسی از شنیدن این سخنان تعجّب كرد و به مردمی كه به دنبال او آمده بودند فرمود : « به شما می‌گویم كه من چنین ایمانی در میان قوم اسرائیل هم ندیده‌ام .
40008011	بدانید كه بسیاری از مشرق و مغرب آمده با ابراهیم و اسحاق و یعقوب در پادشاهی آسمان بر سر یک سفره خواهند نشست
40008012	امّا کسانی‌که برای این پادشاهی تولّد یافتند به بیرون در تاریکی ، جایی‌که گریه و فشار دندان است ، افكنده خواهند شد . »
40008013	سپس عیسی به آن سروان گفت : « برو ، مطابق ایمانت به تو داده شود . » در همان لحظه غلام او شفا یافت .
40008014	وقتی عیسی به خانهٔ پطرس رفت ، مادر زن پطرس را دید كه در بستر خوابیده است و تب دارد .
40008015	عیسی دست او را لمس كرد . تب او قطع شد و برخاسته به پذیرایی عیسی پرداخت .
40008016	همین‌که غروب شد ، بسیاری از دیوانگان را نزد او آوردند و او با گفتن یک كلمه دیوها را بیرون می‌کرد و تمام بیماران را شفا می‌داد
40008017	تا پیشگویی اشعیای نبی تحقّق یابد كه گفته بود : « او ضعفهای ما را برداشت و مرضهای ما را از ما دور ساخت . »
40008018	عیسی جمعیّتی را كه به دورش جمع شده بودند دید و به شاگردان خود دستور داد كه به طرف دیگر دریاچه بروند .
40008019	یكی از علما پیش آمده گفت : « ای استاد ، هرجا كه بروی به دنبال تو می‌آیم . »
40008020	عیسی در جواب گفت : « روباهان برای خود لانه و پرندگان برای خود آشیانه دارند ، امّا پسر انسان جایی ندارد كه در آن بیارامد . »
40008021	یکی دیگر از پیروان او به او گفت : « ای آقا ، اجازه بده اول بروم و پدرم را به خاک بسپارم . »
40008022	عیسی جواب داد : « به دنبال من بیا و بگذار مردگان ، مردگان خود را دفن كنند . »
40008023	عیسی سوار قایق شد و شاگردانش هم با او حركت كردند .
40008024	ناگهان توفانی در دریا برخاست به طوری که امواج ، قایق را پر می‌ساخت ، ولی عیسی در خواب بود .
40008025	پس شاگردان آمده او را بیدار كردند و با فریاد گفتند : « ای خداوند ، ما را نجات بده ، ما داریم هلاک می‌شویم . »
40008026	عیسی گفت : « ای كم‌ایمانان ، چرا این‌قدر می‌ترسید ؟ » و سپس برخاسته با پرخاش به باد و دریا فرمان داد و دریا کاملاً آرام شد .
40008027	شاگردان از آنچه واقع شد متحیّر شده گفتند : « این چگونه شخصی است كه باد و دریا هم از او اطاعت می‌کنند ؟ »
40008028	هنگامی‌که عیسی به آن طرف دریا به سرزمین جَدَریان رسید دو دیوانه از میان قبرها بیرون آمده با او روبه‌رو شدند . آنها آن‌قدر خطرناک بودند كه هیچ‌کس جرأت نداشت از آنجا عبور كند .
40008029	آن دو نفر با فریاد گفتند : « ای پسر خدا ، با ما چه كار داری ؟ آیا به اینجا آمده‌ای تا ما را قبل از وقت عذاب دهی ؟ »
40008030	قدری دورتر از آن محل ، یک گلّهٔ بزرگ خوک مشغول چریدن بود
40008031	و دیوها از عیسی خواهش كرده گفتند : « اگر می‌خواهی ما را بیرون برانی ، ما را به داخل آن گلّهٔ خوک بفرست . »
40008032	عیسی فرمود : « بروید » پس آنها بیرون آمده به داخل خوکها رفتند . تمام آن گلّه از بالای تپّه به دریا هجوم بردند و در آب هلاک شدند .
40008033	خوک‌بانان پا به فرار گذاشته به شهر رفتند و تمام داستان و ماجرای دیوانگان را برای مردم نقل كردند .
40008034	در نتیجه تمام مردم شهر برای دیدن عیسی بیرون آمدند و وقتی او را دیدند از او تقاضا كردند كه آن ناحیه را ترک نماید .
40009001	عیسی سوار قایق شد و از دریا گذشته به شهر خود آمد .
40009002	در این وقت چند نفر یک مفلوج را كه در بستر خوابیده بود نزد او آوردند . عیسی ایمان آنان را دیده به آن مرد گفت : « پسرم ، دل قوی‌دار ، گناهانت آمرزیده شد . »
40009003	فوراً بعضی از علما پیش خود گفتند « این مرد سخنان كفرآمیز می‌گوید . »
40009004	عیسی به افكار آنان پی برده گفت : « چرا این افكار پلید را در دل خود می‌پرورانید ؟
40009005	آیا گفتن ' گناهانت آمرزیده شد ' آسانتر است یا گفتن ' برخیز و راه برو ' ؟
40009006	امّا حالا ثابت خواهم كرد كه پسر انسان بر روی زمین حق آمرزیدن گناهان را دارد . » سپس به آن مفلوج گفت : « برخیز ، بستر خود را بردار و به خانه‌ات برو . »
40009007	آن مرد برخاست و به خانهٔ خود رفت .
40009008	مردم از دیدن این واقعه بسیار تعجّب كردند و خدا را به‌خاطر عطای چنین قدرتی به انسان شكر نمودند .
40009009	عیسی از آنجا گذشت و در بین راه مردی را به نام متّی دید كه در محل دریافت عوارض نشسته بود . عیسی به او گفت : « به دنبال من بیا . » متّی برخاسته به دنبال او رفت .
40009010	هنگامی‌که عیسی در خانهٔ او بر سر سفره نشسته بود بسیاری از خطاكاران و باجگیران و اشخاص دیگر آمدند و با عیسی و شاگردانش سر یک سفره نشستند .
40009011	فریسیان این را دیده به شاگردان عیسی گفتند : « چرا استاد شما با باجگیران و خطاكاران غذا می‌خورد ؟ »
40009012	عیسی سخن آنان را شنیده گفت : « بیماران به طبیب احتیاج دارند ، نه تندرستان .
40009013	بروید و معنی این كلام را بفهمید : ' من رحمت می‌خواهم نه قربانی ' زیرا من نیامدم تا پرهیزكاران را دعوت كنم بلكه گناهكاران را . »
40009014	شاگردان یحیی نزد عیسی آمده پرسیدند : « چرا ما و فریسیان روزه می‌گیریم ولی شاگردان تو روزه نمی‌گیرند ؟ »
40009015	عیسی در جواب گفت : « آیا انتظار دارید دوستان داماد درحالی‌که داماد با ایشان است عزاداری كنند ؟ زمانی می‌آید كه داماد از ایشان گرفته می‌شود ، در آن روزها روزه خواهند گرفت .
40009016	« هیچ‌کس لباس كهنه را با پارچهٔ نو و آب‌نرفته وصله نمی‌کند ، زیرا در این صورت آن وصله از لباس جدا می‌گردد و پارگی بدتری ایجاد می‌کند .
40009017	شراب تازه را نیز در مشک كهنه نمی‌ریزند . اگر بریزند مشکها پاره می‌شود ، شراب بیرون می‌ریزد و مَشکها از بین می‌رود . شراب تازه را در مشکهای نو می‌ریزند تا هم شراب و هم مشک سالم بماند . »
40009018	عیسی هنوز سخن می‌گفت كه سرپرست یکی از کنیسه‌ها به نزد او آمد و تعظیم كرده گفت : « دختر من همین الآن مُرد ، ولی می‌دانم که اگر تو بیایی و بر او دست بگذاری او زنده خواهد شد . »
40009019	عیسی برخاسته و با او رفت و شاگردانش نیز به دنبال او حركت كردند .
40009020	در این وقت زنی كه مدّت دوازده سال به خونریزی مبتلا بود از پشت سر عیسی آمد و دامن ردای او را لمس كرد ،
40009021	زیرا پیش خود می‌گفت : « اگر فقط بتوانم ردایش را لمس كنم شفا خواهم یافت . »
40009022	عیسی برگشت و او را دیده فرمود : « دخترم ، دل قوی‌دار . ایمان تو ، تو را شفا داده است » و از همان لحظه او شفا یافت .
40009023	وقتی عیسی به خانهٔ سرپرست كنیسه رسید و نوحه سرایان و مردم وحشت‌زده را دید
40009024	فرمود : « همه بیرون بروید ، این دختر نمرده بلكه در خواب است . » امّا آنها فقط به او می‌خندیدند .
40009025	وقتی عیسی همه را بیرون كرد به داخل اتاق رفت و دست دختر را گرفت و او برخاست .
40009026	خبر این واقعه در تمام آن نواحی انتشار یافت .
40009027	درحالی‌که عیسی از آنجا می‌گذشت ، دو كور به دنبال او رفتند و فریاد می‌کردند « ای پسر داوود ، به ما رحم کن »
40009028	و وقتی او به خانه رسید آن دو نفر نزد او آمدند . عیسی از آنها پرسید : « آیا ایمان دارید كه من قادر هستم این كار را انجام دهم ؟ » آنها گفتند : « بلی ، ای آقا »
40009029	پس عیسی چشمان آنها را لمس كرد و فرمود : « بر طبق ایمان شما برایتان انجام بشود »
40009030	و چشمان آنها باز شد . عیسی با اصرار از آنها خواست كه دربارهٔ این موضوع چیزی به کسی نگویند .
40009031	امّا همین‌که از خانه بیرون رفتند ، این اخبار را دربارهٔ عیسی در تمام آن نواحی منتشر كردند .
40009032	درحالی‌که آن دو نفر بیرون می‌رفتند ، شخصی را نزد عیسی آوردند كه لال بود زیرا دیو داشت .
40009033	عیسی دیو را از او بیرون كرد و زبان او باز شد . مردم از این موضوع بسیار تعجّب كرده گفتند : « چیزی مانند این هرگز در میان قوم اسرائیل دیده نشده است . »
40009034	امّا فریسیان گفتند : « او به كمک رئیس شیاطین ، دیوها را بیرون می‌کند . »
40009035	عیسی در تمام شهرها و روستاها می‌گشت و در کنیسه‌ها تعلیم می‌داد و مژدهٔ پادشاهی خدا را اعلام می‌کرد و هر نوع ناخوشی و بیماری را شفا می‌داد .
40009036	وقتی او جمعیّت زیادی را دید ، دلش به حال آنها سوخت زیرا آنان مانند گوسفندان بدون شبان پریشان حال و درمانده بودند .
40009037	پس به شاگردان خود گفت : « در حقیقت محصول فراوان است ولی كارگر كم .
40009038	بنابراین شما باید از صاحب محصول درخواست نمایید تا كارگرانی برای جمع‌آوری محصول خود بفرستد . »
40010001	عیسی دوازده حواری را نزد خود خواند و به آنان قدرت داد تا ارواح پلید را بیرون كنند و هر نوع بیماری و مرض را شفا بخشند .
40010002	این است اسامی آن دوازده رسول : اول شمعون معروف به پطرس و برادرش اندریاس ، یعقوب فرزند زبدی و برادرش یوحنا ،
40010003	فیلیپُس و برتولما ، توما و متای باجگیر ، یعقوب پسر حلفی و تدی ،
40010004	شمعون غیور و یهودای اسخریوطی كه عیسی را به دست دشمنان تسلیم كرد .
40010005	عیسی این دوازده نفر را به مأموریت فرستاده به آنها گفت : « از سرزمینهای غیر یهود عبور نكنید و به هیچ‌یک از شهرهای سامریان وارد نشوید ،
40010006	بلكه نزد گوسفندان گمشدهٔ قوم اسرائیل بروید
40010007	و در بین راه اعلام كنید كه پادشاهی آسمان نزدیک است .
40010008	بیماران را شفا دهید ، مردگان را زنده كنید ، جذامیان را پاک سازید و دیوها را بیرون كنید . مُفت یافته‌اید ، مُفت بدهید .
40010009	برای سفر ، طلا و نقره و مس با خود نبرید .
40010010	و کوله‌بار یا پیراهن اضافی و كفش و چوب‌دستی برندارید ، چون كارگر مستحق معاش خود می‌باشد .
40010011	« به هر شهر و روستایی كه وارد می‌شوید دنبال كسی بگردید كه شایسته باشد و تا زمانی‌که در آنجا هستید در منزل او بمانید .
40010012	وقتی به خانه‌ای وارد می‌شوید سلام بگویید .
40010013	اگر آن خانواده لایق آن باشد سلام شما بر آنها قرار می‌گیرد و اگر شایسته نباشد ، سلام شما به خودتان برمی‌گردد .
40010014	اگر کسی شما را نپذیرد و یا به آنچه می‌گویید گوش ندهد ، وقتی‌که آن خانه یا آن شهر را ترک می‌کنید ، گرد و خاک آن را از پای خود بتكانید .
40010015	بدانید كه در روز قیامت حالت سدوم و غموره از آن شهر بهتر خواهد بود .
40010016	« خوب توجّه كنید ، من شما را مانند گوسفندان به میان گرگها می‌فرستم . شما باید مثل مار هوشیار و مانند كبوتر ، بی‌آزار باشید .
40010017	مواظب باشید ، زیرا مردم شما را تحویل دادگاهها خواهند داد ، و شما را در کنیسه‌ها تازیانه خواهند زد
40010018	و شما را به‌خاطر من نزد فرمانروایان و پادشاهان خواهند برد تا در برابر آنان و ملل بیگانه شهادت دهید .
40010019	امّا وقتی شما را دستگیر می‌کنند ، نگران نباشید كه چه چیز و چطور بگویید چون در همان وقت آنچه باید بگویید به شما داده خواهد شد ،
40010020	زیرا گوینده شما نیستید ، بلكه روح پدر آسمانی شماست كه در شما سخن می‌گوید .
40010021	« برادر ، برادر را و پدر ، فرزند را تسلیم مرگ خواهد نمود . فرزندان علیه والدین خود برخواهند خاست و باعث كشتن آنها خواهند شد .
40010022	همهٔ مردم به‌خاطر نام من كه شما بر خود دارید ، از شما متنفّر خواهند بود ، امّا کسی‌که تا آخر ثابت بماند نجات خواهد یافت .
40010023	هرگاه شما را در شهری آزار می‌رسانند به شهر دیگر پناهنده شوید . بدانید كه پیش از آنكه به تمام شهرهای اسرائیل بروید ، پسر انسان خواهد آمد .
40010024	« شاگرد از معلّم خود و خادم از ارباب خویش بالاتر نیست .
40010025	شاگرد می‌خواهد به مقام معلّم خود برسد و خادم به مقام ارباب خویش . اگر پدر خانه را بعلزبول -‌رئیس شیاطین- بخوانند ، چه نسبت‌های بدتری به اهل خانه‌اش خواهند داد .
40010026	« پس از آنها نترسید ، هرچه پوشیده است ، پرده از روی آن برداشته می‌شود و هرچه پنهان است آشكار خواهد شد .
40010027	آنچه را من در تاریكی به شما می‌گویم ، باید در روز روشن اعلام كنید و آنچه را محرمانه می‌شنوید ، باید در بام خانه‌ها با صدای بلند بگویید .
40010028	از کسانی‌که جسم را می‌كشند ولی قادر به كشتن جان نیستند نترسید . از کسی بترسید كه قادر است جسم و جان ، هر دو را در دوزخ تباه سازد .
40010029	آیا دو گنجشک به یک ریال فروخته نمی‌شود ؟ با وجود این ، بدون اجازهٔ پدر آسمانی شما حتّی یكی از آنها به زمین نخواهد افتاد .
40010030	و امّا در مورد شما ، حتّی موهای سر شما شمرده شده است .
40010031	پس نترسید ، شما از گنجشک‌های بی‌شمار بیشتر ارزش دارید .
40010032	« پس هرکس در برابر مردم ، خود را از آن من بداند من نیز در برابر پدر آسمانی خود او را از آن خود خواهم دانست .
40010033	امّا هرکه در برابر مردم بگوید كه مرا نمی‌شناسد من نیز در حضور پدر آسمانی خود خواهم گفت كه او را نمی‌شناسم .
40010034	« گمان نكنید كه آمده‌ام تا صلح به زمین بیاورم ، نیامده‌ام كه صلح بیاورم بلكه شمشیر .
40010035	من آمده‌ام تا در میان پسر و پدر ، دختر و مادر ، عروس و مادر شوهر اختلاف بیندازم .
40010036	دشمنان شخص ، اعضای خانوادهٔ خود او خواهند بود .
40010037	« هرکه پدر یا مادر خود را بیشتر از من دوست داشته باشد ، لایق من نیست و هر كسی دختر یا پسر خود را بیش از من دوست بدارد ، لایق من نمی‌باشد .
40010038	هرکه صلیب خود را برندارد و به دنبال من نیاید ، لایق من نیست .
40010039	هرکس فقط در فكر زندگی خود باشد ، آن را از دست خواهد داد ؛ ولی کسی‌که به‌خاطر من زندگی خود را از دست بدهد ، زندگی او در امان خواهد بود .
40010040	« هرکه شما را بپذیرد ، مرا پذیرفته و هرکه مرا بپذیرد فرستندهٔ مرا پذیرفته است .
40010041	هرکس نبی را به‌خاطر اینكه نبی است بپذیرد ، اجر یک نبی را به دست خواهد آورد و هرکس شخص نیكوكاری را به‌خاطر اینكه نیكوكار است بپذیرد ، اجر یک نیكوكار را خواهد یافت .
40010042	یقین بدانید كه هرگاه کسی به یكی از كوچكترین پیروان من ، به خاطر اینكه پیرو من است ، حتّی یک جُرعه آب سرد بدهد ، به هیچ وجه بی‌اجر نخواهد ماند . »
40011001	عیسی این دستورات را به دوازده شاگرد خود داد و آنجا را ترک كرد تا در شهرهای مجاور تعلیم دهد و موعظه نماید .
40011002	وقتی یحیی در زندان از كارهای مسیح باخبر شد ، دو نفر از شاگردان خود را نزد او فرستاده
40011003	پرسید : « آیا تو همان شخصی هستی كه قرار است بیاید ، یا ما در انتظار شخص دیگری باشیم ؟ »
40011004	عیسی در جواب گفت : « بروید و هر آنچه را كه می‌‌بینید و می‌شنوید به یحیی بگویید :
40011005	كوران بینایی خود را باز می‌یابند ، لنگان به راه می‌افتند و جذامیان پاک می‌گردند ، كران شنوا و مردگان زنده می‌شوند و به بینوایان بشارت داده می‌شود .
40011006	خوشا به حال کسی‌که در مورد من شک نكند . »
40011007	درحالی‌که شاگردان یحیی از آنجا می‌رفتند ، عیسی دربارهٔ یحیی شروع به صحبت كرد و به مردمی كه در اطراف او ایستاده بودند گفت : « برای دیدن چه چیزی به بیابان رفتید ؟ برای تماشای نی‌ای كه از باد می‌لرزد ؟
40011008	پس برای دیدن چه چیز رفتید ؟ برای دیدن مردی كه لباسهای ابریشمی و گرانبها پوشیده بود ؟ مسلّماً جای چنین افرادی در کاخهای سلطنتی است
40011009	پس شما برای دیدن چه چیزی از شهر بیرون رفتید ؟ برای دیدن یک نبی ؟ آری ، به شما می‌گویم كه او از یک نبی هم بالاتر است .
40011010	او کسی است كه کتاب‌مقدّس دربارهٔ وی می‌فرماید : ' این است قاصد من كه او را پیش روی تو می‌فرستم و او راه را برای آمدن تو آماده خواهد ساخت . '
40011011	بدانید كه كسی بزرگتر از یحیی به دنیا نیامده است . با وجود این كوچكترین شخص در پادشاهی آسمان از او بزرگتر است .
40011012	از زمان یحیی تعمید‌دهنده تا به امروز پادشاهی آسمان مورد حملات سخت قرار گرفته و زورمندان برای دست یافتن به آن كوشش می‌نمایند .
40011013	همهٔ انبیا و تورات تا ظهور یحیی دربارهٔ پادشاهی خدا پیشگویی کرده‌اند .
40011014	اگر اینها را قبول دارید ، باید بدانید كه یحیی همان الیاس موعود است .
40011015	اگر گوش شنوا دارید بشنوید .
40011016	« امّا من مردمان این زمانه را به چه چیز تشبیه كنم ؟ آنها مانند كودكانی هستند كه در بازار می‌نشینند و با صدای بلند به یكدیگر می‌گویند :
40011017	' ما برای شما نی زدیم ، نرقصیدید ! نوحه‌گری كردیم ، گریه نكردید ! '
40011018	وقتی یحیی آمد نه می‌خورد و نه می‌نوشید ، ولی همه می‌گفتند ، او دیو دارد !
40011019	وقتی پسر انسان آمد که می‌خورد و می‌نوشد مردم می‌گویند : ' نگاه كنید ، او یک آدم پُرخور ، میگسار و رفیق باجگیران و گناهكاران است ! ' با وجود این ، درستی حكمت خدایی به وسیلهٔ نتایج آن به ثبوت می‌رسد . »
40011020	آنگاه عیسی دربارهٔ شهرهایی صحبت كرد كه اكثر معجزات او در آنها روی داده بود و مردم آن شهرها را به‌خاطر اینكه توبه نكرده بودند توبیخ نموده
40011021	گفت : « وای بر تو ای خورزین و وای بر تو ای بیت‌صیدا ، اگر معجزاتی كه در شما انجام شد در صور و صیدون انجام می‌شد ، مدّتها پیش از این ، پلاس‌پوش و خاكسترنشین توبه می‌کردند .
40011022	امّا بدانید كه در روز قیامت برای صور و صیدون بیشتر قابل تحمّل خواهد بود تا برای شما .
40011023	و امّا تو ای كفرناحوم كه سر به آسمان كشیده‌ای ! به دوزخ سرنگون خواهی شد ، زیرا اگر معجزاتی كه در تو انجام شد در سدوم انجام می‌شد ، آن شهر تا به امروز باقی می‌ماند .
40011024	امّا بدان كه در روز قیامت برای شهر سدوم بیشتر قابل تحمّل خواهد بود تا برای تو . »
40011025	در آن وقت عیسی به سخنان خود ادامه داده گفت : « ای پدر ، ای خداوند آسمان و زمین ، تو را سپاس می‌گویم كه این امور را از دانایان و خردمندان پنهان داشته و به ساده‌دلان آشكار ساخته‌ای .
40011026	آری ای پدر ، خواست تو چنین بود .
40011027	« پدر همه‌چیز را به من سپرده است و هیچ‌کس جز پدر ، پسر را نمی‌شناسد و هیچ‌کس پدر را نمی‌شناسد ، به جز پسر و کسانی‌که پسر بخواهد پدر را به ایشان بشناساند .
40011028	« بیایید نزد من ای تمامی زحمتكشان و گرانباران و من به شما آرامی خواهم داد .
40011029	یوغ مرا به گردن گیرید و از من تعلیم یابید ، زیرا من بردبار و فروتن هستم و جانهای شما آرامی خواهد یافت ،
40011030	زیرا یوغ من آسان و بار من سبک است . »
40012001	در آن زمان عیسی در یک روز سبت از میان مزارع گندم می‌گذشت و چون شاگردانش گرسنه بودند شروع به چیدن خوشه‌های گندم و خوردن آنها كردند .
40012002	فریسیان این را دیده به او گفتند : « نگاه كن شاگردان تو كاری می‌کنند كه در روز سبت جایز نیست . »
40012003	او در جواب فرمود : « آیا شما آنچه را كه داوود وقتی خودش و یارانش گرسنه بودند انجام داد نخوانده‌اید ؟
40012004	چگونه او به خانهٔ خدا وارد شد و نانهای تقدیس شده را خورد ، حال آنكه خوردن آن نانها ، هم برای او و هم برای یارانش ممنوع بود و فقط كاهنان اجازهٔ خوردن آن را داشتند .
40012005	آیا در تورات نخوانده‌اید كه كاهنان با اینكه در روز سبت در معبد بزرگ ، قانون سبت را می‌شكنند مقصّر نیستند ؟
40012006	بدانید كه شخصی بزرگتر از معبد بزرگ در اینجاست .
40012007	اگر شما معنی این جمله را می‌دانستید كه می‌گوید : ' رحمت می‌خواهم نه قربانی ، ' افراد بی‌گناه را محكوم نمی‌کردید .
40012008	زیرا پسر انسان صاحب اختیار روز سبت است . »
40012009	پس از آنكه عیسی به شهر دیگری رفت و به كنیسهٔ آنان وارد شد .
40012010	مردی در آنجا بود كه یک دستش فلج شده بود . عدّه‌ای از حاضرین از عیسی سؤال كردند : « آیا شفا دادن در روز سبت جایز است ؟ » البتّه مقصود آنها این بود ، كه اتّهامی علیه او پیدا كنند .
40012011	امّا عیسی به ایشان فرمود : « فرض كنید كه یكی از شما گوسفندی دارد كه در روز سبت به گودالی می‌افتد . آیا آن گوسفند را نمی‌گیرید و از گودال بیرون نمی‌آورید ؟
40012012	مگر انسان از گوسفند بمراتب عزیزتر نیست ؟ بنابراین ، انجام كارهای نیكو در روز سبت جایز است . »
40012013	سپس عیسی به آن مرد رو كرده فرمود : « دستت را دراز كن . » او دست خود را دراز كرد و مانند دست دیگرش سالم شد .
40012014	آنگاه فریسیان از كنیسه بیرون رفتند و برای كشتن عیسی توطئه چیدند .
40012015	امّا وقتی عیسی از ماجرا باخبر شد ، آنجا را ترک كرد ولی جمعیّت زیادی به دنبال او رفتند و او همهٔ بیماران را شفا بخشید
40012016	و به آنها دستور داد كه دربارهٔ او با کسی صحبت نكنند
40012017	تا به این وسیله پیشگویی اشعیای نبی تحقّق یابد كه می‌فرماید :
40012018	« این است بندهٔ من كه او را برگزیده‌ام او محبوب و مایهٔ شادی من است . او را از روح خود سرشار خواهم ساخت و او ملّتها را از كیفر الهی آگاه خواهد نمود .
40012019	او با کسی ستیزه نمی‌کند و فریاد نمی‌زند ، و کسی صدای او را در کوچه‌ها نخواهد شنید .
40012020	نی خمیده را نخواهد شكست ، و فتیلهٔ نیم سوخته را خاموش نخواهد كرد و خواهد كوشید تا عدالت پیروز شود .
40012021	او مایهٔ امید تمام ملّتها خواهد بود . »
40012022	در این وقت مردم شخصی را نزد او آوردند كه دیوانه و كور و لال بود و عیسی او را شفا داد به طوری که او توانست هم حرف بزند و هم ببیند .
40012023	مردم همه تعجّب كرده می‌گفتند : « آیا این فرزند داوود نیست ؟ »
40012024	امّا وقتی فریسیان این را شنیدند گفتند : « این مرد به كمک بعلزبول ، رئیس شیاطین ، دیوها را بیرون می‌کند . »
40012025	عیسی كه از افكار ایشان آگاه بود به آنان گفت : « هر كشوری كه به دسته‌های مختلف تقسیم شود رو به خرابی خواهد گذاشت و هر شهر یا خانه‌ای كه به دسته‌های مخالف تقسیم گردد ، دوام نخواهد آورد .
40012026	و اگر شیطان ، شیطان را بیرون كند و علیه خود تجزیه شود حكومت او چگونه پایدار بماند ؟
40012027	و اگر من به كمک بعلزبول دیوها را بیرون می‌کنم ، فرزندان شما با كمک چه کسی آنها را بیرون می‌کنند ؟ آنها دربارهٔ حرفهای شما قضاوت خواهند كرد .
40012028	امّا اگر من به وسیلهٔ روح خدا دیوها را بیرون می‌کنم ، این نشان می‌دهد كه پادشاهی خدا به شما نزدیک شده است
40012029	یا چگونه کسی می‌تواند به خانهٔ مرد زورمندی وارد شود و اموال او را تاراج كند جز آنكه اول دست و پای آن مرد را ببندد و آن وقت خانهٔ او را غارت كند ؟
40012030	« هرکه با من نیست برخلاف من است و هرکه با من جمع نمی‌کند پراكنده می‌سازد .
40012031	پس بدانید كه هر نوع گناه یا كفری كه انسان مرتكب شده باشد قابل آمرزش است ، به جز كفری كه علیه روح‌القدس بگوید . این كفر آمرزیده نخواهد شد .
40012032	هرکس علیه پسر انسان سخنی بگوید آمرزیده خواهد شد ، امّا برای کسی‌که علیه روح‌القدس سخن بگوید هیچ آمرزشی نیست ، نه در این دنیا و نه در دنیای آینده .
40012033	« اگر میوهٔ خوب می‌خواهید ، درخت شما باید خوب باشد ، زیرا درخت بد میوهٔ بد به بار خواهد آورد . چونكه درخت را از میوه‌اش می‌شناسند .
40012034	ای مارها ، شما كه آدمهای شریری هستید ، چگونه می‌توانید سخنان خوب بگویید ؟ زیرا زبان از آنچه دل را پر ساخته است ، سخن می‌گوید .
40012035	مرد نیكو از خزانهٔ نیكوی درون خویش ، نیكی و مرد بد از خزانهٔ بد درون خود ، بدی به بار می‌آورد .
40012036	« بدانید كه در روز داوری همهٔ مردم باید جواب هر سخن بیهوده‌ای را كه گفته‌اند بدهند .
40012037	زیرا بر طبق سخن خود یا تبرئه خواهی شد و یا محكوم . »
40012038	در این وقت عدّه‌ای از علما و فریسیان به عیسی گفتند : « ای استاد می‌خواهیم نشانه‌ای به ما نشان بدهی »
40012039	او جواب داد : « نسل شریر و بی‌وفا نشانه‌ای می‌خواهند و تنها نشانه‌ای كه به آنها داده خواهد شد ، نشانهٔ یونس نبی است .
40012040	همان‌طور كه یونس سه روز و سه شب در شكم یک ماهی بزرگ ماند ، پسر انسان نیز سه شبانه‌روز در دل زمین خواهد ماند .
40012041	در روز داوری مردم نینوا برمی‌خیزند و مردم این زمانه را محكوم می‌كنند ، زیرا مردم نینوا وقتی موعظهٔ یونس را شنیدند ، توبه كردند . حال آنکه شخصی كه در اینجاست ، از یونس بزرگتر است .
40012042	ملكهٔ جنوب نیز در روز داوری برخاسته مردم این زمانه را محكوم خواهد ساخت ، زیرا او از دورترین نقطهٔ جهان آمد تا حكمت سلیمان را بشنود و حال آنکه شخصی كه در اینجاست از سلیمان بزرگتر است .
40012043	« وقتی روح پلید از شخصی بیرون می‌آید برای پیدا كردن جای راحت در بیابانهای خشک و بی‌آب سرگردان می‌شود و چون نمی‌یابد ،
40012044	با خود می‌گوید : ' به خانه‌ای كه آن را ترک كردم برمی‌گردم . ' پس برمی‌گردد و آن خانه را خالی و جارو شده و منظّم و مرتّب می‌بیند .
40012045	آنگاه می‌رود و هفت روح شریرتر از خود را جمع می‌کند و می‌آورد و آنها همه آمده و در آنجا ساكن می‌شوند و عاقبتِ آن شخص از اولش بدتر می‌شود . وضع مردم شریر این زمانه هم همین‌طور خواهد بود . »
40012046	عیسی هنوز مشغول صحبت بود ، كه مادر و برادرانش آمدند و در بیرون ایستاده می‌خواستند با او گفت‌وگو كنند .
40012047	پس شخصی به او گفت : « مادر و برادرانت بیرون ایستاده و می‌خواهند با تو صحبت كنند . »
40012048	عیسی گفت : « مادر من كیست ؟ برادرانم كیانند ؟ »
40012049	و به شاگردان خود اشاره كرده فرمود : « اینها مادر و برادران من هستند .
40012050	هرکه ارادهٔ پدر آسمانی مرا انجام دهد برادر من ، خواهر من و مادر من است . »
40013001	در همان روز عیسی از خانه خارج شد و به كنار دریا رفت و آنجا نشست .
40013002	جمعیّت زیادی به دور او جمع شد به طوری که او مجبور گردید سوار قایقی شده در آن بنشیند درحالی‌که مردم در ساحل دریا ایستاده بودند .
40013003	عیسی مطالب بسیاری را با مَثَل به آنها گفت . او فرمود : « برزگری برای پاشیدن بذر به مزرعه رفت .
40013004	وقتی مشغول پاشیدن بذر در مزرعه بود ، بعضی از دانه‌ها در وسط راه افتادند و پرندگان آمده آنها را خوردند .
40013005	بعضی از دانه‌ها روی سنگلاخ افتادند و چون زمین عمقی نداشت زود سبز شدند .
40013006	امّا وقتی خورشید بر آنها تابید همه سوختند و چون ریشه نداشتند خشک شدند .
40013007	بعضی از دانه‌ها به داخل خارها افتادند و خارها رشد كرده آنها را خفه كردند .
40013008	بعضی از دانه‌ها در خاک خوب افتادند و از هر دانه صد یا شصت یا سی دانه به دست آمد .
40013009	هرکه گوش شنوا دارد بشنود . »
40013010	پس از آن شاگردان نزد عیسی آمده از او پرسیدند : « چرا به صورت مَثَل برای آنها صحبت می‌کنی ؟ »
40013011	عیسی در جواب فرمود : « قدرت درک اسرار پادشاهی آسمان به شما عطا شده ، امّا به آنها عطا نشده است .
40013012	زیرا به شخصی كه دارد بیشتر داده خواهد شد تا به اندازهٔ كافی و فراوان داشته باشد ، و از آن‌کس كه ندارد ، حتّی آنچه را هم كه دارد گرفته می‌شود .
40013013	بنابراین من برای آنان در قالب مثلها صحبت می‌کنم ، زیرا آنان نگاه می‌کنند ولی نمی‌بینند و گوش می‌دهند ولی نمی‌شنوند و نمی‌فهمند .
40013014	پیشگویی اشعیاء دربارهٔ آنان تحقّق یافته است كه می‌گوید : ' پیوسته گوش می‌دهید ولی نمی‌فهمید ، پیوسته نگاه می‌کنید ولی نمی‌بینید ؛
40013015	زیرا ذهن این مردم كند گشته ، گوشهایشان سنگین شده و چشمانشان بسته است وگرنه چشمانشان می‌دید و گوشهایشان می‌شنید و می‌فهمیدند و بازگشت می‌کردند و من آنان را شفا می‌دادم . '
40013016	« امّا خوشا به حال شما كه چشمانتان می‌بیند و گوشهایتان می‌شنود .
40013017	بدانید كه انبیا و نیكمردان بسیاری آرزو داشتند كه آنچه را شما اكنون می‌‌بینید ، ببینند و ندیدند و آنچه را شما می‌شنوید ، بشنوند و نشنیدند .
40013018	« پس معنی مَثَل برزگر را بشنوید :
40013019	وقتی شخص مژدهٔ پادشاهی خدا را می‌شنود ولی آن را نمی‌فهمد ، شیطان می‌آید و آنچه را كه در دل او كاشته شده ، می‌رباید . این بذری است كه در وسط راه افتاده بود .
40013020	دانه‌ای كه در سنگلاخ می‌افتد ، مانند کسی است كه تا پیام را می‌شنود ، با شادی می‌پذیرد .
40013021	ولی در او ریشه نمی‌گیرد و دوام نمی‌آورد . پس وقتی به سبب آن مژده زحمت و آزاری به او برسد فوراً دلسرد می‌شود .
40013022	دانه‌ای كه به داخل خارها افتاد مانند کسی است كه پیام را می‌شنود ، امّا نگرانی‌های زندگی و عشق به مال دنیا ، آن پیام را خفه می‌کند و ثمر نمی‌آورد
40013023	و دانهٔ كاشته شده در زمین خوب به کسی می‌ماند ، كه پیام را می‌شنود و آن را می‌فهمد و صد یا شصت و یا سی برابر ثمر به بار می‌آورد . »
40013024	پس از آن عیسی مَثَل دیگری نیز برای آنان آورده گفت : « پادشاهی آسمان مانند این است كه شخصی در مزرعهٔ خود بذر خوب كاشت
40013025	امّا وقتی همه در خواب بودند دشمن او آمده در میان گندم تلخه پاشید و رفت .
40013026	هنگامی‌که دانه‌ها سبز شدند و شروع به رشد و نمو كردند ، تلخه‌ها نیز در میان آنها پیدا شد .
40013027	دهقانان نزد ارباب خود آمده گفتند : ' ای آقا ، مگر بذری كه تو در مزرعه خود كاشتی خوب نبود ؟ پس این تلخه‌ها از كجا آمده‌اند ؟ '
40013028	او در جواب گفت : ' این كار ، كار دشمن است . ' دهقانان به او گفتند : ' پس اجازه می‌دهی ما برویم و تلخه‌ها را جمع كنیم ؟ '
40013029	او گفت : ' خیر ، چون ممكن است در موقع جمع كردن آنها گندمها را نیز از ریشه بكنید .
40013030	بگذارید تا موسم دِرو هردوی آنها با هم رشد كنند ، در آن وقت به دروگران خواهم گفت كه تلخه‌ها را جمع كنند و آنها را برای سوخت ببندند و گندم را نیز جمع كرده در انبار من ذخیره كنند . ' »
40013031	عیسی یک مَثَل دیگری نیز برای آنان آورده گفت : « پادشاهی آسمان مانند دانهٔ خَردَلی است كه شخصی آن را می‌گیرد و در مزرعهٔ خود می‌کارَد .
40013032	دانهٔ خردل كه كوچكترین دانه‌هاست ، پس از آنكه رشد و نمو كند از بوته‌های دیگر بزرگتر شده به اندازهٔ یک درخت می‌شود و آن‌قدر بزرگ است كه پرندگان می‌آیند و در میان شاخه‌هایش آشیانه می‌سازند . »
40013033	عیسی برای آنان مَثَل دیگری آورده گفت : « پادشاهی آسمان مانند خمیرمایه‌ای است كه زنی بر می‌دارد و با سه پیمانه آرد مخلوط می‌کند تا تمام خمیر وَر بیاید . »
40013034	عیسی تمام این مطالب را برای جمعیّت با مَثَل بیان می‌کرد و بدون مَثَل چیزی به آنها نمی‌گفت
40013035	تا پیشگویی نبی تحقّق یابد كه فرموده است : « من دهان خود را خواهم گشود و با مثلها سخن خواهم گفت و چیزهایی را بیان خواهم نمود كه از بَدو خلقت عالم پوشیده مانده است . »
40013036	پس از آن عیسی مردم را مرخّص كرد و خودش نیز به منزل رفت ، شاگردان عیسی نزد او آمده گفتند : « معنی مَثَل تلخه‌های مزرعه را برای ما شرح بده . »
40013037	عیسی در جواب گفت : « کسی‌که بذر نیكو می‌کارد ، پسر انسان است .
40013038	مزرعه ، این جهان است و بذر نیكو تابعین پادشاهی خدا هستند و تخمهای تلخه پیروان شیطان می‌باشند .
40013039	آن دشمنی كه تخمهای تلخه را كاشت ، ابلیس است و موسم دِرو ، آخر زمان می‌باشد و دروگران فرشتگان هستند .
40013040	همان طوری که دروگران تلخه را جمع می‌کنند و می‌سوزانند در آخر زمان هم همین‌طور خواهد شد .
40013041	پسر انسان فرشتگان خود را خواهد فرستاد و آنها هرکسی را كه در پادشاهی او باعث لغزش شود و همچنین همهٔ بدكاران را جمع می‌کنند
40013042	و در کوره‌ای مشتعل خواهند افكند ، جایی‌که اشک می‌ریزند و دندان بر دندان می‌فشارند .
40013043	در آن زمان نیكان در پادشاهی پدر خود مانند خورشید خواهند درخشید . هرکه گوش شنوا دارد بشنود .
40013044	« پادشاهی آسمان مانند گنجی است كه در مزرعه‌ای پنهان شده باشد و شخصی تصادفاً آن را پیدا كند . او دوباره آن را پنهان می‌کند و از خوشحالی می‌رود ، تمام اموال خود را می‌فروشد و برگشته آن مزرعه را می‌خرد .
40013045	« پادشاهی آسمان همچنین مانند بازرگانی است كه در جستجوی مرواریدهای زیبا بود .
40013046	وقتی‌که مروارید بسیار گرانبهایی پیدا كرد ، رفته تمام دارایی خود را فروخت و آن را خرید .
40013047	« و نیز پادشاهی آسمان مانند توری است كه ماهیگیری آن را در دریا انداخت و از انواع ماهیان مختلف صید نمود .
40013048	وقتی‌که تور از ماهی پر شد ، ماهیگیران آن را به ساحل كشیدند و آن وقت نشسته ماهیان خوب را در زنبیل جمع كردند و ماهیان بی‌مصرف را دور ریختند .
40013049	در آخر زمان نیز چنین خواهد بود . فرشتگان می‌آیند و بدكاران را از میان نیكان جدا ساخته ،
40013050	آنها را در کوره‌ای مشتعل می‌اندازند ، جایی‌که گریه و دندان بر دندان فشردن وجود دارد . »
40013051	عیسی از آنها پرسید : « آیا همهٔ این چیزها را فهمیدید ؟ » شاگردان پاسخ دادند : « آری »
40013052	عیسی به آنان فرمود : « پس هرگاه یک معلّم شریعت ، در مكتب پادشاهی آسمان تعلیم بگیرد ، مانند صاحب خانه‌ای است كه از گنجینهٔ خود چیزهای تازه و كهنه بیرون می‌آورد . »
40013053	وقتی عیسی این مثلها را به پایان رسانید ، آنجا را ترک كرد
40013054	و به شهر خود آمد و در كنیسه آنجا طوری به مردم تعلیم داد كه همه با تعجّب می‌پرسیدند : « این مرد از كجا این حكمت و قدرت انجام معجزات را به دست آورده است ؟
40013055	مگر او پسر یک نجّار نیست ؟ مگر نام مادرش مریم نمی‌باشد ؟ آیا یعقوب و یوسف و شمعون و یهودا برادران او نیستند ؟
40013056	و مگر همهٔ خواهران او در اینجا با ما نمی‌باشند ؟ پس او همهٔ این چیزها را از كجا كسب كرده است ؟ »
40013057	پس آنها او را رد كردند . عیسی به آنها گفت : « یک نبی در همه‌جا مورد احترام است ، جز در وطن خود و در میان خانوادهٔ خویش . »
40013058	عیسی به علّت بی‌ایمانی آنها معجزات زیادی در آنجا به عمل نیاورد .
40014001	در این وقت اخبار مربوط به عیسی به اطّلاع هیرودیس پادشاه رسید .
40014002	او به ملازمان خود گفت : « این مرد همان یحیای تعمید‌دهنده است كه پس از مرگ زنده شده است و به همین جهت معجزات بزرگی از او به ظهور می‌رسد . »
40014003	زیرا هیرودیس به‌خاطر هیرودیا كه زن برادرش فیلیپُس بود ، یحیی را گرفته و دست و پای او را در بند نهاده و به زندان انداخته بود .
40014004	چون یحیی به هیرودیس گفته بود : « تو حق نداری با این زن ازدواج كنی . »
40014005	هیرودیس می‌‌خواست او را بكُشد امّا از مردم می‌ترسید ، زیرا در نظر مردم یحیی یک نبی بود .
40014006	ولی در موقع جشن تولّد هیرودیس ، دختر هیرودیا در برابر مهمانان رقصید و هیرودیس آن‌قدر از رقص او خوشحال شد ،
40014007	كه قسم خورد هرچه بخواهد به او بدهد .
40014008	او با راهنمایی مادرش گفت : «‌سر یحیای تعمید‌دهنده را همین حالا در داخل یک سینی به من بده . »
40014009	پادشاه از شنیدن این سخن ناراحت شد ، ولی به پاس سوگند خود و به‌خاطر مهمانانش دستور داد كه سر یحیی را به او بدهند .
40014010	او کسانی را به زندان فرستاده سر یحیی را از تن جدا كرد
40014011	و سر او را كه در داخل سینی بود ، آورده به دختر دادند و او آن را نزد مادر خود برد .
40014012	سپس شاگردان یحیی آمده بدن او را بردند و آن را به خاک سپردند . پس از آن آنها به نزد عیسی رفتند و به او خبر دادند .
40014013	عیسی وقتی این خبر را شنید ، آنجا را ترک كرد و با قایق به جای خلوتی رفت . امّا مردم باخبر شده دسته‌دسته از شهرهای خود از راه خشكی به دنبال او رفتند .
40014014	همین‌که عیسی به ساحل رسید ، جمعیّت زیادی را دید و دلش به حال آنها سوخت و مریضان آنان را شفا داد .
40014015	عصر همان روز شاگردانش نزد او آمده گفتند : « اینجا بیابان است و روز هم به آخر رسیده ، مردم را به روستاها بفرست تا برای خودشان غذا بخرند . »
40014016	عیسی به ایشان گفت : « احتیاجی نیست مردم بروند ، خود شما به آنان خوراک بدهید . »
40014017	شاگردان گفتند : «‌ما فقط پنج نان و دو ماهی داریم . »
40014018	عیسی در جواب فرمود : « آنها را نزد من بیاورید »
40014019	و پس از آن به مردم دستور داد كه روی سبزه‌‌ها بنشینند . آنگاه پنج نان و دو ماهی را گرفته به آسمان نگاه كرد و خدا را شكر نموده نانها را پاره كرد و به شاگردان داد و شاگردان آنها را به مردم دادند .
40014020	همه خوردند و سیر شدند و از خُرده‌های باقیمانده كه شاگردان جمع كردند ، دوازده زنبیل بزرگ پر شد .
40014021	غیراز زنها و كودكان پنج هزار مرد خوراک خوردند .
40014022	آنگاه عیسی شاگردان را وادار ساخت كه سوار قایق شده قبل از او به طرف دیگر دریا بروند تا خودش مردم را مرخّص نماید .
40014023	پس از انجام این كار عیسی به بالای كوهی رفت تا به تنهایی دعا كند . وقتی شب شد او در آنجا تنها بود .
40014024	در این موقع قایق در وسط دریا به علّت باد مخالف ، گرفتار امواج شده بود .
40014025	بین ساعت سه و شش صبح عیسی درحالی‌که بر روی دریا قدم می‌زد نزد آنها آمد .
40014026	وقتی شاگردان عیسی را دیدند كه برروی آب دریا راه می‌رود آن‌قدر ترسیدند كه با وحشت فریاد زده گفتند : « این یک شبح است . »
40014027	عیسی فوراً به ایشان گفت : « دل قوی دارید ، ‌من هستم ، نترسید . »
40014028	پطرس گفت : « ای خداوند اگر تو هستی به من دستور بده تا من هم بر روی آب نزد تو بیایم . »
40014029	عیسی فرمود : « بیا . » ‌پطرس از قایق پایین آمد و بر روی آب به طرف عیسی رفت .
40014030	امّا وقتی شدّت توفان را دید ، ‌به وحشت افتاد و درحالی‌که در آب غرق می‌شد فریاد زد : « خداوندا ، ‌نجاتم بده . »
40014031	عیسی فوراً رسید و دست او را گرفته گفت : « ای كم ایمان ، چرا شک كردی ؟ »
40014032	آنها سوار قایق شدند و باد قطع شد
40014033	و کسانی‌که در قایق بودند به پای او افتاده می‌گفتند : « تو واقعاً ‌پسر خدا هستی . »
40014034	آنها از دریا گذشته به سرزمین جِنیسارِت رسیدند .
40014035	به محض اینكه مردم آن محل عیسی را شناختند کسانی را به تمام آن نواحی فرستاده همهٔ بیماران را نزد او آوردند .
40014036	آنها از او تقاضا كردند كه اجازه دهد ، مریضان آنها فقط دامن ردای او را لمس نمایند و هرکه آن را لمس می‌کرد ، کاملاً شفا می‌یافت .
40015001	در این وقت گروهی از فریسیان و علما از اورشلیم نزد عیسی آمده از او پرسیدند :
40015002	« چرا شاگردان تو آداب و رسومی را كه از نیاکان ما به ما رسیده است ، نادیده می‌گیرند و پیش از خوردن غذا دستهای خود را نمی‌شویند ؟ »
40015003	عیسی به آنان جواب داد : « چرا خود شما برای اینكه آداب و رسوم گذشته خود را حفظ كنید ، فرمان الهی را می‌شكنید ؟
40015004	مثلاً خدا فرمود : ' پدر و مادر خود را احترام كن ، و هرکس به پدر یا مادر خود ناسزا گوید ، باید كشته شود ، '
40015005	امّا شما می‌گویید : ' اگر کسی به پدر و مادر خود بگوید كه هرچه باید برای كمک به شما بدهم وقف كار خدا کرده‌ام ،
40015006	دیگر او مجبور نیست به آنها احترام بگذارد . ' شما این‌طور قانون خدا را به‌خاطر آداب و رسوم خود نادیده گرفته‌اید .
40015007	ای ریاكاران ! اشعیا دربارهٔ شما درست پیشگویی كرد وقتی گفت :
40015008	' این قوم با زبان خود ، به من احترام می‌گذارند ، امّا دلهایشان از من دور است .
40015009	عبادت آنها بیهوده است زیرا اوامر انسانی را به جای احكام الهی تعلیم می‌دهند . ' »
40015010	آنگاه عیسی مردم را نزد خوانده به ایشان گفت : « به من گوش كنید و این را بدانید
40015011	كه انسان به وسیلهٔ آنچه می‌خورد و می‌نوشد ناپاک نمی‌شود ، بلكه آن چیزی كه از دهان او بیرون می‌آید ، او را ناپاک می‌سازد . »
40015012	در این وقت شاگردان نزد او آمده گفتند : « آیا می‌دانی فریسیان از آنچه گفته‌ای ناراحت شده‌اند ؟ »
40015013	عیسی جواب داد : « هر نهالی كه پدر آسمانی من بر زمین نكاشته باشد ، از ریشه كنده خواهد شد .
40015014	آنها را به حال خودشان بگذارید ، آنها كورانی هستند كه راهنمای كوران دیگر می‌باشند و هرگاه كوری راهنمای كور دیگری باشد ، هر دو به چاه خواهند افتاد . »
40015015	آنگاه پطرس به عیسی گفت : « معنی این مَثَل را برای ما تعریف كن . »
40015016	عیسی در جواب فرمود : « پس شما هنوز هم این چیزها را درک نمی‌کنید ؟
40015017	آیا نمی‌فهمید كه هرچه از راه دهان وارد بدن شود به معده می‌رود و پس از آن در مَزبَله ریخته می‌شود ؟
40015018	امّا چیزهایی كه از دهان بیرون می‌آید از دل سرچشمه می‌گیرد و آنهاست كه آدمی را ناپاک می‌سازد ،
40015019	زیرا افكار پلید ، قتل ، زنا ، فسق ، دزدی ، شهادت دروغ و افترا از دل سرچشمه می‌گیرند
40015020	و اینهاست ، چیزهایی كه آدمی را نجس می‌سازد نه نشستن دستها قبل از غذا . »
40015021	آنگاه عیسی آن محل را ترک كرده به نواحی صور و صیدون رفت .
40015022	یک زن كنعانی كه اهل آنجا بود ، نزد عیسی آمد و با صدای بلند گفت : « ای آقا ، ای فرزند داوود ، به من رحم كن ، دخترم سخت گرفتار دیو شده است . »
40015023	امّا عیسی هیچ جوابی به او نداد تا اینكه شاگردان جلو آمدند و از عیسی خواهش كرده گفتند : « او فریادكنان به دنبال ما می‌آید ، او را بفرست برود . »
40015024	عیسی در جواب گفت : « من فقط برای گوسفندان گمشدهٔ قوم اسرائیل فرستاده شده‌ام . »
40015025	امّا آن زن جلو آمده پیش پای عیسی به خاک افتاد و فریاد زد : « ای آقا ، به من كمک كن . »
40015026	عیسی در جواب او گفت : « درست نیست كه نان اطفال را برداریم و پیش سگها بیندازیم . »
40015027	امّا آن زن جواب داد : « درست است ای آقا ، امّا سگها نیز از ریزه‌های غذایی كه از سفرهٔ اربابشان می‌افتد ، می‌خورند . »
40015028	عیسی در جواب به او گفت : « ای زن ، ایمان تو عظیم است . آرزوی تو بر آورده شود . » و در همان لحظه دخترش شفا یافت .
40015029	عیسی آن محل را ترک كرده و از راه ساحل دریای جلیل به بالای كوهی رفت و در آنجا نشست .
40015030	عدّهٔ زیادی از مردم نزد او آمدند و اشخاص چُلاق و كوران ، گنگان و لنگان و بیماران دیگر را با خود آورده جلوی پاهای او می‌گذاشتند و او آنها را شفا می‌داد .
40015031	مردم وقتی گنگان را گویا و اشخاص چُلاق را سالم و شلان را روان و كوران را بینا دیدند ، تعجّب كردند و خدای اسرائیل را حمد گفتند .
40015032	عیسی شاگردان را نزد خود خوانده به آنان گفت : « دل من برای این مردم می‌سوزد . الآن سه روز است كه آنها با من هستند و دیگر چیزی برای خوردن ندارند . من نمی‌خواهم آنها را گرسنه روانه كنم ، چون ممكن است در راه ضعف كنند . »
40015033	شاگردان در جواب گفتند : « از كجا می‌توانیم در این بیابان نان كافی برای سیر كردن چنین جمعیّتی پیدا كنیم ؟ »
40015034	عیسی پرسید : « چند نان دارید ؟ » جواب دادند : « هفت نان و چند ماهی كوچک . »
40015035	عیسی دستور داد كه مردم روی زمین بنشینند .
40015036	آنگاه آن هفت نان و ماهیان را گرفت و پس از آنكه خدا را شكر نمود آنها را پاره كرده به شاگردان داد و شاگردان به مردم دادند .
40015037	همه خوردند و سیر شدند و از خُرده‌های باقیمانده هفت زنبیل پر شد .
40015038	غیراز زنها و كودكان چهارهزار مرد از آن خوراک خوردند .
40015039	آنگاه عیسی جمعیّت را مرخّص كرد و خود سوار قایق شده و به ناحیه مَجدَل رفت .
40016001	فریسیان و صدوقیان جلو آمده از روی امتحان از عیسی خواستند كه نشانه‌ای به آنان نشان دهد .
40016002	عیسی در جواب آنها گفت : « در وقت غروب اگر آسمان سرخ باشد شما می‌گویید هوا خوب خواهد بود
40016003	و اگر صبح زود آسمان سرخ و گرفته باشد می‌گویید باران خواهد بارید . شما كه می‌توانید با نگاه كردن به آسمان هوا را پیش‌بینی كنید چگونه نمی‌توانید معنی علایم و نشانه‌های این زمان را درک كنید ؟
40016004	این نسل شریر و بی‌وفا جویای نشانه‌ای است و نشانه‌ای به جز نشانهٔ یونس نبی به ایشان داده نخواهد شد . » پس از آن عیسی آنها را ترک كرد و از آنجا رفت .
40016005	شاگردان به آن طرف دریا می‌رفتند ولی فراموش كرده بودند كه با خود نان ببرند .
40016006	پس وقتی عیسی به ایشان فرمود : « از خمیرمایهٔ فریسیان و صدوقیان برحذر باشید و احتیاط كنید . »
40016007	آنها در بین خود صحبت كرده می‌گفتند : «‌چون ما نان همراه خود نیاورده‌ایم او چنین می‌گوید . »
40016008	عیسی این را درک كرد و به ایشان گفت : « ای كم‌ایمانان ، چرا دربارهٔ نداشتن نان صحبت می‌کنید ؟
40016009	آیا هنوز هم نمی‌فهمید ؟ آیا پنج نان و پنج هزار مرد را به‌خاطر ندارید ؟ چند زنبیل جمع كردید ؟
40016010	یا در مورد آن هفت نان و چهارهزار مرد ، چند زنبیل جمع كردید ؟
40016011	چرا نمی‌توانید بفهمید كه من دربارهٔ نان صحبت نمی‌کردم ؟ من فقط گفتم كه از خمیرمایهٔ فریسیان و صدوقیان احتیاط كنید . »
40016012	آنگاه شاگردان فهمیدند كه عیسی از آنان می‌خواهد ، كه از تعالیم فریسیان و صدوقیان احتیاط كنند ، نه از خمیرمایهٔ نان .
40016013	وقتی عیسی به نواحی اطراف قیصریه فیلیپُس رسید از شاگردان خود پرسید : « به نظر مردم پسر انسان كیست ؟ »
40016014	آنها جواب دادند : « بعضی‌ها می‌گویند یحیای تعمید‌دهنده است و عدّه‌ای می‌گویند : الیاس یا ارمیا و یا یكی از انبیاست . »
40016015	عیسی پرسید : « شما مرا كه می‌دانید ؟ »
40016016	شمعون پطرس جواب داد : « تو مسیح ، پسر خدای زنده هستی . »
40016017	آنگاه عیسی گفت : « ای شمعون پسر یونا ، خوشا به حال تو ! چون تو این را از انسان نیاموختی بلكه پدر آسمانی من آن را بر تو مكشوف ساخته است .
40016018	و به تو می‌گویم كه تو پطرس هستی و من بر این صخره كلیسای خود را بنا می‌کنم و نیروهای مرگ ، هرگز بر آن چیره نخواهد شد
40016019	و كلیدهای پادشاهی آسمان را به تو می‌دهم ، آنچه را كه تو در زمین منع كنی ، در آسمان ممنوع خواهد شد و هرچه را كه بر زمین جایز بدانی در آسمان جایز دانسته خواهد شد . »
40016020	بعد از آن عیسی به شاگردان دستور داد به کسی نگویند كه او مسیح است .
40016021	از آن زمان عیسی به آشكار ساختن این حقیقت پرداخت و به شاگردان خود گفت كه او می‌بایست به اورشلیم برود و در آنجا از مشایخ و سران كاهنان و علما رنج بسیار ببیند و كشته شود و روز سوم زنده گردد .
40016022	امّا پطرس عیسی را به كناری كشید و با اعتراض به او گفت : « خدا نكند ! خیر ، خداوندا ، هرگز برای تو چنین اتّفاقی نخواهد افتاد . »
40016023	عیسی برگشته به پطرس گفت : « دور شو ای شیطان ! تو مانع راه من هستی و افكار تو افكار انسانی است ، نه خدایی . »
40016024	سپس عیسی به شاگردان خود فرمود : « اگر کسی بخواهد پیرو من باشد باید دست از جان خود بشوید و صلیب خود را برداشته به دنبال من بیاید .
40016025	زیرا هرکه بخواهد جان خود را حفظ كند آن را از دست می‌دهد ، امّا هرکه به‌خاطر من جان خود را فدا كند آن را نگاه خواهد داشت .
40016026	برای انسان چه سودی دارد كه تمام جهان را ببرد ، امّا جان خود را از دست بدهد ؟ زیرا او دیگر به هیچ قیمتی نمی‌تواند آن را باز یابد .
40016027	پسر انسان با جلال پدر خود همراه با فرشتگان می‌آید و به هرکس بر طبق کارهایش پاداش می‌دهد .
40016028	بدانید كه بعضی از کسانی‌که اكنون اینجا ایستاده‌اند تا آمدن پسر انسان را به صورت یک پادشاه نبینند ، نخواهند مرد . »
40017001	بعد از شش روز عیسی ، پطرس و یعقوب و یوحنا برادر یعقوب را برداشته به بالای كوهی بلند برد تا در آنجا تنها باشند .
40017002	در حضور آنها هیئت او تغییر كرد ، چهره‌اش مانند آفتاب درخشید و لباسش مثل نور سفید گشت .
40017003	در همین موقع شاگردان ، موسی و الیاس را دیدند كه با عیسی گفت‌وگو می‌كردند .
40017004	آنگاه پطرس به عیسی گفت : « خداوندا چه خوب است كه ما اینجا هستیم . اگر بخواهی من سه سایبان در اینجا می‌سازم : یكی برای تو ، یكی برای موسی و یکی هم برای الیاس . »
40017005	هنوز سخن او تمام نشده بود كه ابری درخشان بر آنان سایه افکند و از آن ابر صدایی شنیده شد كه می‌گفت : « این است پسر عزیز من كه از او خشنودم . به او گوش دهید . »
40017006	وقتی شاگردان این صدا را شنیدند ، بسیار ترسیدند و با صورت به خاک افتادند .
40017007	آنگاه عیسی نزد آنان آمده و بر آنان دست گذاشته گفت : « برخیزید ، دیگر نترسید . »
40017008	وقتی شاگردان چشمان خود را باز كردند جز عیسی ، کسی دیگر را ندیدند .
40017009	درحالی‌که از كوه پایین می‌آمدند ، عیسی به آنان دستور داد تا روزی كه پسر انسان پس از مرگ زنده نشده است دربارهٔ آن رؤیا به کسی چیزی نگویند .
40017010	شاگردان پرسیدند : « پس چرا علما می‌گویند باید اول الیاس بیاید ؟ »
40017011	عیسی پاسخ داد : « درست است ، اول الیاس خواهد آمد و همه‌چیز را اصلاح خواهد كرد .
40017012	امّا من به شما می‌گویم كه الیاس آمده است و آنان او را نشناختند و آنچه خواستند با او كردند . پسر انسان نیز باید همین‌طور از دست ایشان رنج ببیند . »
40017013	در این وقت شاگردان فهمیدند كه مقصود او یحیای تعمید‌دهنده است .
40017014	همین‌که عیسی و شاگردان نزد مردم برگشتند ، مردی نزد عیسی آمد و در برابر او زانو زده
40017015	گفت : « ای آقا ، بر پسر من رحم كن . او مصروع است و دچار حمله‌های سختی می‌شود به طوری که بارها خود را در آب و آتش انداخته است .
40017016	او را نزد شاگردان تو آوردم ، امّا نتوانستند او را شفا دهند . »
40017017	عیسی در جواب گفت : « مردم این زمانه چقدر بی‌ایمان و منحرف هستند ! تا كی باید با شما باشم ؟ و تا به كی باید شما را تحمّل كنم ؟ او را نزد من بیاورید . »
40017018	پس عیسی با تندی به دیو دستور داد از او خارج شود . دیو او را ترک كرد و آن پسر در همان لحظه شفا یافت .
40017019	بعد از این واقعه شاگردان عیسی آمده در خلوت از او پرسیدند : « چرا ما نتوانستیم آن دیو را بیرون كنیم ؟ »
40017020	عیسی جواب داد : « چون ایمان شما كم است ! بدانید كه اگر به اندازهٔ یک دانهٔ خَردَل ایمان داشته باشید ، می‌توانید به این كوه بگویید كه از اینجا به آنجا منتقل شود و منتقل خواهد شد و هیچ چیز برای شما محال نخواهد بود . [
40017021	لیکن این جنس جز به دعا و روزه بیرون نمی‌رود . ] »
40017022	در موقعی که آنها هنوز در جلیل دور هم بودند ، عیسی به ایشان گفت : « پسر انسان بزودی به دست مردم تسلیم می‌گردد
40017023	و آنان او را خواهند كشت ولی او در روز سوم باز زنده خواهد شد . » شاگردان بسیار غمگین شدند .
40017024	در موقع ورود عیسی و شاگردان به كفرناحوم ، کسانی‌که مأمور دریافت مالیات برای معبد بزرگ بودند نزد پطرس آمده از او پرسیدند : « آیا استاد تو مالیات معبد بزرگ را نمی‌پردازد ؟ »
40017025	پطرس گفت : « البتّه ! » وقتی پطرس به خانه رفت قبل از اینكه چیزی بگوید عیسی به او گفت : « ای شمعون ، به نظر تو پادشاهان جهان از چه کسانی باج و خراج می‌گیرند از ملّت خود یا از بیگانگان ؟ »
40017026	پطرس گفت : « از بیگانگان » ، عیسی فرمود : « در این صورت خود ملّت معاف است ،
40017027	امّا برای اینكه این اشخاص لغزش نخورند ، برو و قلّابی به دریا بینداز ، وقتی دهان اولین ماهی صید شده را باز كنی ، سکّه‌ای در آن خواهی یافت . آن را بردار و بابت مالیات من و خودت به آنها بده . »
40018001	در آن وقت شاگردان نزد عیسی آمده از او پرسیدند : « چه کسی در پادشاهی آسمان از همه بزرگتر است ؟ »
40018002	عیسی كودكی را صدا كرد و از او خواست در برابر آنان بایستد
40018003	و سپس به آنان گفت : « در حقیقت به شما می‌گویم كه اگر شما عوض نشوید و مانند كودكان نگردید ، هرگز به پادشاهی آسمان وارد نخواهید شد .
40018004	در پادشاهی آسمان ، آن کسی از همه بزرگتر است كه خود را فروتن سازد و مانند این كودک بشود .
40018005	و کسی‌که چنین كودكی را به نام من بپذیرد ، مرا پذیرفته است .
40018006	« وای به حال کسی‌که باعث لغزش یکی از این كوچكان كه به من ایمان دارند بشود . برای او بهتر است كه سنگ آسیابی به گردنش آویخته شود و در اعماق دریا غرق گردد .
40018007	وای بر دنیا كه باعث چنین لغزشهایی می‌شود ! مسلّماً لغزشهایی پیش خواهد آمد ، امّا وای بر کسی‌که باعث این لغزشها شود .
40018008	« بنابراین اگر دست یا پای تو ، تو را به گناه بكشاند آن را قطع كن و دور بینداز ، زیرا برای تو بهتر است كه بدون دست یا پا وارد حیات گردی تا با دو دست و دو پا به داخل آتش ابدی افكنده شوی .
40018009	و اگر چشم تو ، تو را به گناه می‌کشاند ، آن را در آور و دور بینداز ، زیرا بهتر است كه با یک چشم وارد حیات شوی تا با دو چشم به آتش دوزخ افكنده شوی .
40018010	« هرگز این كوچكان را حقیر نشمارید . بدانید كه آنان در عالم بالا فرشتگانی دارند كه پیوسته در پیشگاه پدر آسمانی من حاضر هستند . [
40018011	زیرا پسر انسان آمده است تا گُمشده را نجات بخشد . ]
40018012	« عقیدهٔ شما چیست ؟ اگر مردی صد گوسفند داشته باشد و یکی از آنها گُم شود ، آیا او نود و نه گوسفند دیگر را در كوهسار رها نمی‌کند و به جستجوی گوسفند گُمشده نمی‌رود ؟
40018013	و هرگاه آن را پیدا كند برای آن یک گوسفند بیشتر شاد می‌شود تا برای آن نود و نه گوسفند دیگر كه گُم نشده‌اند .
40018014	به همین‌طور پدر آسمانی شما نمی‌خواهد كه حتّی یکی از این كوچكان از دست برود .
40018015	« اگر برادرت به تو بدی كند ، برو و با او در تنهایی دربارهٔ آن موضوع صحبت كن . اگر به سخن تو گوش دهد برادر خود را بازیافته‌ای
40018016	و اگر به سخن تو گوش ندهد ، یک یا دو نفر دیگر را با خود ببر تا از زبان دو یا سه شاهد این موضوع تأیید شود .
40018017	اگر حاضر نیست سخنان آنان را بشنود موضوع را به اطّلاع كلیسا برسان و اگر حاضر نشود به كلیسا گوش دهد ، با او مثل یک بیگانه یا باجگیر رفتار كن .
40018018	« بدانید كه هرچه شما در زمین حرام كنید در آسمان حرام خواهد شد و هرچه را بر روی زمین حلال نمایید در آسمان حلال خواهد شد .
40018019	و نیز بدانید كه هرگاه دو نفر از شما در روی زمین دربارهٔ آنچه كه از خدا می‌خواهند یكدل باشند پدر آسمانی من آن را به ایشان خواهد بخشید ،
40018020	زیرا هرجا كه دو یا سه نفر به نام من جمع شوند ، من آنجا در میان آنان هستم . »
40018021	در این وقت پطرس نزد عیسی آمده از او پرسید : « خداوندا ، اگر برادر من نسبت به من خطا بكند تا چند بار باید او را ببخشم ؟ تا هفت بار ؟ »
40018022	عیسی در جواب گفت : « نمی‌گویم هفت بار ، بلكه هفتاد مرتبه هفت بار .
40018023	چون پادشاهی آسمان مانند پادشاهی است كه تصمیم گرفت از خادمان خود حساب بخواهد .
40018024	وقتی این كار را شروع كرد شخصی را نزد او آوردند كه میلیونها تومان به او بدهكار بود
40018025	امّا چون او نمی‌توانست آن را بپردازد ، اربابش دستور داد او را با زن و فرزندان و تمام هستی‌اش بفروشند تا بدهی خود را بپردازد .
40018026	آن شخص پیش پای ارباب خود افتاده گفت : ' ای آقا ، به من مهلت بده و من تمام آن را تا ریال آخر به تو خواهم پرداخت . '
40018027	دل ارباب به حال او سوخت . به طوری که از دریافت طلب خود صرف نظر كرد و به او اجازه داد برود .
40018028	« امّا او وقتی از آنجا رفت در راه با یکی از همكاران خود روبه‌رو شد كه در حدود صد و پنجاه تومان به او بدهكار بود ، او را گرفت و گلویش را فشرده گفت : ' بدهی خود را به من بپرداز . '
40018029	آن شخص به پای همكار خود افتاد و به او التماس كرده گفت : ' به من مهلت بده ، پول تو را می‌پردازم . '
40018030	امّا او قبول نكرد و آن مرد را به زندان انداخت تا بدهی خود را بپردازد .
40018031	خادمان دیگری كه این ماجرا را دیدند بسیار ناراحت شدند و به نزد ارباب خود رفته تمام جریان را به اطّلاع او رسانیدند .
40018032	او آن مرد را احضار كرده به او گفت : ' ای غلام شریر ، به‌خاطر خواهشی كه از من كردی من همهٔ بدهی تو را به تو بخشیدم .
40018033	آیا نمی‌باید همین‌طور كه من دلم برای تو سوخت ، تو هم به همكار خود ترحّم می‌کردی ؟ '
40018034	ارباب آن‌قدر خشمگین شد كه آن غلام را به زندان انداخت و دستور داد تنبیه شود و تا وقتی تمام بدهی خود را نپرداخته است ، آزاد نشود .
40018035	« اگر همهٔ شما برادر خود را از دل نبخشید ، پدر آسمانی من هم با شما همین‌طور رفتار خواهد كرد . »
40019001	وقتی عیسی این سخنان را به پایان رسانید ، جلیل را ترک كرد و به نواحی یهودیه در آن طرف رود اردن رفت .
40019002	جمعیّت زیادی به دنبال او رفتند و عیسی آنها را در آنجا شفا داد .
40019003	بعضی از فریسیان هم نزد او آمده از روی امتحان از او پرسیدند : « آیا جایز است كه مرد به هر علّتی كه بخواهد زن خود را طلاق دهد ؟ »
40019004	عیسی در جواب از آنها پرسید : « آیا تا به حال نخوانده‌اید كه پروردگار از ابتدا انسان را زن و مرد آفرید ؟
40019005	به این سبب است كه مرد ، پدر و مادر خود را ترک می‌کند و به زن خود می‌پیوندد و آن دو یکی می‌شوند .
40019006	از این رو آنها دیگر دو تن نیستند بلكه یکی هستند ، پس آنچه را كه خدا به هم پیوسته است انسان نباید جدا سازد . »
40019007	آنها پرسیدند : « پس چرا موسی اجازه داد كه مرد با دادن یک طلاق‌نامه به زن خود از او جدا شود ؟ »
40019008	عیسی در جواب گفت : « به‌خاطر سنگدلی شما بود كه موسی اجازه داد از زن خود جدا شوید ، ولی از ابتدای خلقت چنین نبود .
40019009	امّا من به شما می‌گویم هرکس زن خود را به هر علّتی به جز علّت زنا طلاق دهد و با زن دیگری ازدواج نماید مرتكب زنا می‌شود . »
40019010	شاگردان به او گفتند : « اگر شوهر در مقابل زنش باید چنین وضعی داشته باشد ، بهتر است كه دیگر كسی ازدواج نكند . »
40019011	عیسی به آنها گفت : « همه نمی‌توانند این تعلیم را قبول كنند ، مگر کسانی‌که استعداد آن را داشته باشند .
40019012	بعضی‌ها طوری به دنیا آمده‌اند كه اصلاً نمی‌توانند ازدواج كنند ، عدّه‌ای هم به دست انسان مقطوع‌النّسل شده‌اند و عدّه‌ای نیز به‌خاطر پادشاهی آسمان از ازدواج خودداری می‌کنند . بنابراین هرکس قدرت اجرای این تعلیم را دارد ، آن را بپذیرد . »
40019013	در این وقت عدّه‌ای از مردم ، بچّه‌های کوچک را نزد عیسی آوردند تا او دست خود را بر سر آنها بگذارد و برای آنها دعا كند . امّا شاگردان آنها را به‌خاطر این كار سرزنش كردند .
40019014	امّا عیسی به آنان فرمود : « بگذارید بچّه‌های کوچک نزد من بیایند و مانع آنان نشوید ، زیرا پادشاهی آسمان به چنین كسانی تعلّق دارد . »
40019015	عیسی دست خود را بر سر كودكان گذاشت و سپس از آنجا رفت .
40019016	در این هنگام مردی جلو آمد و از عیسی پرسید : « ای استاد چه كار نیكی باید بكنم تا بتوانم حیات جاودانی را به دست آورم ؟ »
40019017	عیسی به او گفت : « چرا دربارهٔ نیكی از من سؤال می‌کنی ؟ فقط یکی نیكوست . امّا اگر تو مایل هستی به حیات وارد شوی ، احكام شریعت را نگاه‌دار . »
40019018	او پرسید : « كدام احكام ؟ » عیسی در جواب فرمود : « قتل مكن ، زنا مكن ، دزدی نكن ، شهادت دروغ نده ،
40019019	احترام پدر و مادر خود را نگاه‌دار و همسایه‌‌ات را مانند جان خود دوست بدار . »
40019020	آن جوان پاسخ داد : « من همهٔ اینها را نگاه داشته‌ام ، دیگر چه چیزی كم دارم ؟ »
40019021	عیسی به او فرمود : « اگر می‌خواهی كامل باشی برو ، دارایی خود را بفروش و به بیچارگان بده تا برای تو در عالم بالا ثروتی اندوخته شود . آن وقت بیا و از من پیروی كن . »
40019022	وقتی آن جوان این را شنید با دلی افسرده از آنجا رفت زیرا ثروت بسیار داشت .
40019023	عیسی به شاگردان خود فرمود : « بدانید كه ورود دولتمندان به پادشاهی آسمان بسیار دشوار است ،
40019024	باز هم می‌گویم كه گذشتن شتر از سوراخ سوزن آسانتر است تا ورود یک شخص دولتمند به پادشاهی خدا . »
40019025	شاگردان از شنیدن این سخن سخت ناراحت شده پرسیدند : « پس چه كسی می‌تواند نجات بیابد ؟ »
40019026	عیسی به آنان نگاه كرد و فرمود : « برای انسان این محال است ولی برای خدا همه‌چیز ممكن می‌باشد . »
40019027	پطرس در جواب به او گفت : « ما كه همه‌چیز را ترک كرده و به دنبال تو آمده‌ایم ، پاداش ما چه خواهد بود ؟ »
40019028	عیسی پاسخ داد : « در حقیقت به شما می‌گویم كه در دنیای آینده ، در آن هنگام كه پسر انسان با شكوه و جلال آسمانی بر تخت پادشاهی خود جلوس می‌کند ، شما كه از من پیروی کرده‌اید بر دوازده تخت خواهید نشست و بر دوازده طایفهٔ اسرائیل داوری خواهید نمود .
40019029	و هرکس كه به‌خاطر من خانه و برادران و خواهران و پدر و مادر و كودكان و زمین و ملک خود را ترک كرده باشد ، چندین برابر پاداش خواهد گرفت و حیات جاودانی به دست خواهد آورد .
40019030	امّا بسیاری از کسانی‌که اكنون اول هستند ، آخر خواهند شد و بسیاری از آنها كه اكنون آخر هستند اول خواهند بود .
40020001	« پادشاهی آسمان مانند صاحب تاكستانی است كه یک روز صبح زود بیرون رفت تا برای تاكستان خود کارگرانی بگیرد
40020002	و بعد از آنكه آنها دربارهٔ مزد روزانه موافقت كردند ، آنان را به سر كار فرستاد .
40020003	ساعت نه صبح باز بیرون رفت و افراد دیگری را دید كه بیكار در بازار ایستاده بودند .
40020004	به آنها گفت : ' بروید و در تاكستان من كار كنید و من حق شما را به شما خواهم داد ' و آنها هم رفتند .
40020005	در وقت ظهر و همچنین ساعت سه بعد از ظهر باز بیرون رفت و مانند دفعات قبل عدّه‌ای را اجیر نمود .
40020006	او یک ساعت پیش از غروب آفتاب باز بیرون رفت و دستهٔ دیگری را در آنجا ایستاده دید ، به آنان گفت : ' چرا تمام روز اینجا بیكار ایستاده‌اید ؟ '
40020007	آنها جواب دادند : ' چونكه هیچ‌کس به ما كاری نداده است ' پس او به آنان گفت : ' بروید و در تاكستان من كار كنید . '
40020008	« وقتی غروب شد صاحب تاكستان به مباشر خود گفت : ' كارگران را صدا كن و مزد همه را بده ، از کسانی‌که آخر آمدند شروع كن و آخر همه به کسانی‌که اول آمدند . '
40020009	آنانی كه یک ساعت قبل از غروب شروع به كار كرده بودند نزد آمدند و هر یک مزد یک روز تمام را گرفت .
40020010	وقتی نوبت به كسانی رسید كه اول آمده بودند آنها انتظار داشتند از دیگران بیشتر بگیرند امّا به آنان به اندازهٔ دیگران داده شد .
40020011	وقتی كارگران مزد خود را گرفتند شكایت‌كنان به صاحب تاكستان گفتند :
40020012	' این کسانی‌که آخر همه آمده‌اند فقط یک ساعت كار کرده‌اند و تو آنان را با ما كه تمام روز در آفتاب سوزان كارهای سنگین را تحمّل کرده‌ایم در یک سطح قرار داده‌ای . '
40020013	آن مالک رو به یکی از آنها كرده گفت : ' ای رفیق ، من كه به تو ظلمی نکرده‌ام . مگر تو قبول نكردی كه با این مزد كار كنی ؟
40020014	پس مزد خود را بردار و برو . من میل دارم به نفر آخر به اندازهٔ تو مزد بدهم .
40020015	آیا حق ندارم كه با پول خود مطابق میل خود عمل كنم ؟ چرا به سخاوت من حسادت می‌کنی ؟ '
40020016	« به این ترتیب ، آخرین ، اولین و اولین ، آخرین خواهند شد . »
40020017	وقتی عیسی به طرف اورشلیم می‌رفت ، در راه دوازده شاگرد خود را به كناری برد و به آنان گفت :
40020018	« اكنون ما به اورشلیم می‌رویم و در آنجا پسر انسان به دست سران كاهنان و علما تسلیم خواهد شد و آنان او را به مرگ محكوم كرده
40020019	تحویل بیگانگان خواهند داد تا آنها او را استهزا نموده تازیانه بزنند و مصلوب كنند و او در روز سوم بار دیگر زنده خواهد شد . »
40020020	آنگاه مادر پسران زِبدی به اتّفاق فرزندان خود نزد عیسی آمده ، تعظیم كرد و تقاضا نمود كه عیسی به او لطفی بنماید .
40020021	عیسی پرسید : « چه می‌خواهی ؟ » گفت : « قول بده كه در پادشاهی تو این دو پسر من یکی در دست راست تو و دیگری در دست چپ تو بنشیند . »
40020022	عیسی به آن دو برادر رو كرده گفت : « شما نمی‌دانید كه چه می‌خواهید . آیا می‌توانید جامی را كه من می‌نوشم بنوشید ؟ » آنها جواب دادند : « بلی ، می‌توانیم »
40020023	عیسی به آنان گفت : « درست است ، شما از جام من خواهید نوشید ، امّا انتخاب کسانی‌که باید در دست راست و دست چپ من بنشینند با من نیست ، زیرا كسانی در دست راست یا چپ من خواهند نشست كه پدر من قبلاً برایشان آماده كرده است . »
40020024	وقتی ده شاگرد دیگر از این موضوع باخبر شدند از آن دو برادر سخت رنجیدند .
40020025	پس عیسی آنان را نزد خود خوانده فرمود : « شما می‌دانید كه در این دنیا حكمرانان بر زیردستان خود آقایی می‌کنند و رهبرانشان به آنان زور می‌گویند .
40020026	امّا در میان شما نباید چنین باشد ، بلكه هرکه می‌خواهد در بین شما بزرگ باشد ، باید خادم همه گردد
40020027	و هرکه بخواهد بالاتر از همه شود باید غلام همه باشد .
40020028	پسر انسان نیز نیامد تا خدمت شود ، بلكه تا خدمت كند و جان خود را در راه بسیاری فدا سازد . »
40020029	وقتی عیسی و شاگردانش شهر اریحا را ترک می‌کردند جمعیّت بزرگی به دنبال او رفت .
40020030	در كنار راه دو نفر كور نشسته بودند و چون شنیدند كه عیسی از آنجا می‌گذرد فریاد زده گفتند : « ای آقا ، ای پسر داوود ، بر ما رحم كن . »
40020031	مردم آنان را سرزنش كرده و به آنها می‌گفتند كه ساكت شوند . امّا آن دو نفر بیشتر فریاد كرده می‌گفتند : « ای آقا ، ای پسر داوود ، به ما رحم كن . »
40020032	عیسی ایستاد و آن دو مرد را صدا كرده پرسید : « چه می‌خواهید برایتان انجام دهم ؟ »
40020033	آنها گفتند : « ای آقا ، ما می‌خواهیم كه چشمان ما باز شود . »
40020034	عیسی متأثر شده چشمان آنان را لمس كرد و آنها فوراً بینایی خود را بازیافتند و به دنبال او رفتند .
40021001	وقتی عیسی و شاگردان به نزدیكی اورشلیم و به دهكدهٔ بیت‌فاجی واقع در كوه زیتون رسیدند عیسی دو نفر از شاگردان خود را فرستاد
40021002	و به آنها گفت : « به دهكدهٔ مقابل بروید . نزدیک دروازهٔ آن ، الاغی را با كرّه‌اش بسته خواهید یافت . آنها را باز كنید و نزد من بیاورید .
40021003	اگر كسی به شما حرفی زد بگویید كه خداوند به آنها احتیاج دارد و او به شما اجازه خواهد داد كه آنها را فوراً بیاورید . »
40021004	به این وسیله پیشگویی نبی تحقّق یافت كه می‌فرماید :
40021005	به دختر صهیون بگویید : « این پادشاه توست كه بر الاغی نشسته و بر كره چارپایی سوار است و با فروتنی نزد تو می‌آید . »
40021006	آن دو شاگرد رفتند و آنچه به آنها گفته شده بود ، انجام دادند
40021007	و آن الاغ و كرّ‌ه‌‌اش را آوردند و آنگاه رداهای خود را بر پشت آنها انداختند و عیسی سوار شد .
40021008	جمعیّت زیادی جاده را با رداهای خود فرش كردند و بعضی ، شاخه‌های درختان را می‌بریدند و در راه می‌گسترانیدند .
40021009	آنگاه جمعیّتی كه از جلو می‌رفتند و آنها كه از عقب می‌آمدند فریاد می‌زدند و می‌گفتند : « سپاس باد بر پسر داوود ! مبارک باد آن کسی‌که به نام خداوند می‌آید ! خدای متعال او را مبارک سازد ! »
40021010	همین‌که عیسی وارد اورشلیم شد تمام مردم شهر به هیجان آمدند و عدّه‌ای می‌پرسیدند : « این شخص كیست ؟ »
40021011	جمعیّت پاسخ می‌دادند : « این عیسی نبی است كه از ناصرهٔ جلیل آمده است . »
40021012	آنگاه عیسی به داخل معبد بزرگ رفت و همهٔ كسانی را كه در صحن معبد بزرگ به خرید و فروش اشتغال داشتند ، بیرون راند . او میزهای صرّافان و جایگاههای كبوتر فروشان را واژگون ساخت
40021013	و به آنان گفت : « کتاب‌مقدّس می‌فرماید : ' معبد بزرگ من نمازخانه خوانده‌ خواهد شد ، امّا شما آن را کمینگاه دزدان ساخته‌اید . ' »
40021014	نابینایان و مفلوجان در معبد بزرگ به نزد او آمدند و او آنها را شفا داد .
40021015	سران كاهنان و علما وقتی عجایب عیسی را دیدند و شنیدند كه كودكان در معبد بزرگ فریاد می‌زدند « سپاس باد بر پسر داوود » خشمگین شدند .
40021016	آنها از عیسی پرسیدند : « آیا می‌شنوی اینها چه می‌گویند ؟ » عیسی جواب داد : « بلی می‌شنوم ! مگر نخوانده‌اید كه كودكان و شیرخوارگان را می‌آموزی تا زبان آنها به حمد و ثنای تو بپردازند ؟ »
40021017	آنگاه آنان را ترک كرد و از شهر خارج شد و به بیت‌عنیا رفت و شب را در آنجا گذرانید .
40021018	صبح روز بعد ، وقتی عیسی به شهر برگشت گرسنه شد
40021019	و در كنار جاده درخت انجیری دیده به طرف آن رفت امّا جز برگ چیزی در آن نیافت پس آن درخت را خطاب كرده فرمود : « تو دیگر هرگز ثمر نخواهی آورد » و آن درخت در همان لحظه خشک شد .
40021020	شاگردان از دیدن آن تعجّب كرده پرسیدند : « چرا این درخت به این زودی خشک شد ؟ »
40021021	عیسی در پاسخ به آنان گفت : « یقین بدانید كه اگر ایمان داشته باشید و شک نكنید ، نه تنها قادر خواهید بود آنچه را كه نسبت به این درخت انجام شد انجام دهید ، بلكه اگر به این كوه بگویید كه از جای خود كنده و به دریا پرتاب شود چنین خواهد شد
40021022	و هرچه با ایمان در دعا طلب كنید خواهید یافت . »
40021023	عیسی وارد معبد بزرگ شد و به تعلیم مردم پرداخت . سران كاهنان و مشایخ نزد او آمده پرسیدند : « با چه اجازه‌ای دست به چنین كارهایی می‌زنی و چه کسی این اختیار را به تو داده است ؟ »
40021024	عیسی در جواب به آنها گفت : « من از شما سؤالی می‌کنم ، اگر به آن جواب بدهید من هم به شما خواهم گفت كه با چه اجازه‌ای این كارها را می‌کنم .
40021025	آیا تعمید یحیی از جانب خدا بود و یا از جانب انسان ؟ » بر سر این موضوع در میان آنها بحثی درگرفت ، می‌گفتند : « اگر بگوییم از جانب خداست او خواهد گفت چرا به او ایمان نیاوردید ؟
40021026	و اگر بگوییم از جانب انسان است ، از مردم می‌ترسیم ، زیرا همه یحیی را یک نبی می‌دانند . »
40021027	از این رو در جواب عیسی گفتند : « ما نمی‌دانیم » عیسی فرمود : « پس من هم به شما نخواهم گفت كه به چه اجازه‌ای این كارها را می‌کنم . »
40021028	« عقیدهٔ شما در این خصوص چیست ؟ شخصی دو پسر داشت . او نزد پسر بزرگ خود رفت و به او گفت : ' پسرم ، امروز به تاكستان برو و در آنجا كار كن . '
40021029	آن پسر جواب داد : ' من نمی‌روم ' امّا بعد پشیمان شد و رفت .
40021030	آنگاه پدر نزد دومی آمد و همین را به او گفت او پاسخ داد : ' اطاعت می‌کنم . ای آقا ' امّا هرگز نرفت .
40021031	کدام‌یک از این دو نفر بر طبق میل پدر رفتار كرد ؟ » گفتند : « اولی » پس عیسی جواب داد : « بدانید كه باجگیران و فاحشه‌ها قبل از شما به پادشاهی خدا وارد خواهند شد
40021032	زیرا یحیی آمد و راه صحیح زندگی را به شما نشان داد و شما سخنان او را باور نكردید ولی باجگیران و فاحشه‌ها باور كردند و شما حتّی بعد از دیدن آن هم توبه نكردید و به او ایمان نیاوردید . »
40021033	« به مَثَل دیگری گوش دهید : مالكی بود كه تاكستانی احداث كرد و دور آن دیواری كشید و در آن چَرخُشتی كند و یک بُرج دیده‌بانی هم برای آن ساخت ، آنگاه آن را به باغبانان سپرد و خود به مسافرت رفت .
40021034	هنگامی‌كه موسم چیدن انگور رسید ، خادمان خود را نزد باغبانان فرستاد تا انگور را تحویل بگیرند .
40021035	امّا باغبانان ، خادمان او را گرفته ، یکی را كتک زدند و دیگری را كشتند و سومی را سنگسار كردند .
40021036	صاحب باغ بار دیگر عدّهٔ بیشتری از خادمان خود را فرستاد . با آنان نیز به همان‌طور رفتار كردند .
40021037	سرانجام پسر خود را نزد باغبانان فرستاده گفت : ' آنان احترام پسرم را نگاه خواهند داشت . '
40021038	امّا وقتی باغبانان پسر را دیدند به یكدیگر گفتند : ' این وارث است . بیایید او را بكشیم و میراثش را تصاحب كنیم . '
40021039	پس او را گرفته و از تاكستان بیرون انداخته ، به قتل رسانیدند .
40021040	هنگامی‌که صاحب تاكستان بیاید با باغبانان چه خواهد كرد ؟ »
40021041	آنها جواب دادند : « آن مردان شریر را به عقوبت شدیدی خواهد رسانید و تاكستان را به دست باغبانان دیگری می‌سپارد تا هروقت موسم میوه برسد ، سهم او را بدهند . »
40021042	آنگاه عیسی به آنان فرمود : « آیا تا كنون در كلام خدا نخوانده‌اید : ' آن سنگی كه بنّایان رد كردند اکنون مهمترین سنگ بنا شده است . این كار خداوند است ؛ و به نظر ما عجیب است . '
40021043	« بنابراین به شما می‌گویم كه پادشاهی خدا از شما گرفته و به امّتی داده خواهد شد كه ثمراتی شایسته به بار آورد . [
40021044	اگر كسی بر روی این سنگ بیفتد خرد خواهد شد و هرگاه آن سنگ بر روی كسی بیفتد او را به غبار مبدّل خواهد ساخت . ] »
40021045	وقتی سران كاهنان و فریسیان مثلهای او را شنیدند فهمیدند كه عیسی به آنها اشاره می‌کند .
40021046	آنها خواستند او را دستگیر كنند امّا از مردم كه عیسی را نبی می‌دانستند ، می‌ترسیدند .
40022001	عیسی باز هم برای مردم مَثَلی آورده گفت :
40022002	« پادشاهی آسمان مانند پادشاهی است كه برای عروسی پسر خود ، جشنی ترتیب داد .
40022003	او نوكران خود را فرستاد تا به دعوت شدگان بگویند که در جشن حاضر شوند ، امّا آنها نخواستند بیایند .
40022004	پادشاه بار دیگر عدّه‌ای را فرستاده به آنها فرمود كه به دعوت شدگان بگویند : ' به جشن عروسی بیایید ، چون ضیافتی كه ترتیب داده‌ام آماده است ، گاوها و پرواریهای خود را سر بریده و همه‌چیز را آماده کرده‌ام . '
40022005	امّا دعوت شدگان به دعوت او اعتنایی نكردند و مشغول كار خود شدند . یكی به مزرعهٔ خود رفت و دیگری به كسب و كار خود پرداخت
40022006	درحالی‌که دیگران ، نوكران پادشاه را گرفته ، زدند و آنها را كشتند .
40022007	وقتی پادشاه این را شنید ، غضبناک شد و سربازان خود را فرستاد و آنها قاتلان را كشتند و شهرشان را آتش زدند .
40022008	آنگاه پادشاه به نوكران خود گفت : ' جشن عروسی آماده است ، امّا کسانی‌که دعوت كرده بودم ، لایق نبودند .
40022009	پس به کوچه‌ها و خیابانها بروید و هرکه را یافتید به عروسی دعوت كنید . '
40022010	آنان رفته و هرکه را پیدا كردند -‌چه نیک و چه بد- با خود آوردند و به این ترتیب تالار از مهمانان پر شد .
40022011	« هنگامی‌که پادشاه وارد شد تا مهمانان را ببیند مردی را دید كه لباس عروسی بر تن نداشت .
40022012	پادشاه از او پرسید : ' ای دوست ، چطور بدون لباس عروسی به اینجا آمده‌ای ؟ ' او ساكت ماند .
40022013	پس پادشاه به ملازمان خود گفت : ' دست و پای او را ببندید و او را بیرون در تاریكی بیندازید در جایی‌که گریه و دندان بر دندان ساییدن وجود دارد . '
40022014	« زیرا دعوت شدگان بسیارند امّا برگزیدگان كم هستند . »
40022015	آنگاه فریسیان نقشه كشیدند كه چطور عیسی را با سخنان خودش به دام بیندازند .
40022016	آنها چند نفر از پیروان خود را به اتّفاق عدّه‌ای از هواداران هیرودیس به نزد عیسی فرستاده گفتند : « ای استاد ، ما می‌دانیم كه تو مرد راستگویی هستی . چون به ظاهر انسان توجّهی نداری و راه خدا را بدون بیم و هراس از انسان ، با راستی تعلیم می‌دهی ،
40022017	پس به ما بگو عقیدهٔ تو در این باره چیست ؟ آیا دادن مالیات به امپراتور روم جایز است یا نه ؟ »
40022018	عیسی به نیرنگ آنان پی برد و به آنان فرمود : « ای ریاكاران ، چرا می‌خواهید مرا امتحان كنید ؟
40022019	سکّه‌ای را كه با آن مالیات خود را می‌پردازید به من نشان دهید . » آنها یک سکّهٔ نقره به او دادند .
40022020	عیسی پرسید : « این تصویر و عنوان مال كیست ؟ »
40022021	آنها جواب دادند : « مال قیصر . » عیسی به آنان فرمود : « پس آنچه را كه مال قیصر است به قیصر و آنچه را كه مال خداست به خدا بدهید . »
40022022	آنها كه از این پاسخ مات و مبهوت مانده بودند ، از آنجا بلند شده رفتند و عیسی را تنها گذاشتند .
40022023	همان روز صدوقیان كه منكر رستاخیز مردگان هستند نزد او آمدند و از او سؤال نمودند :
40022024	« ای استاد ، موسی گفته است كه هرگاه شخصی بدون فرزند بمیرد برادرش باید با زن او ازدواج كند و برای او فرزندانی به وجود آورد .
40022025	باری ، در بین ما هفت برادر بودند ، اولی ازدواج كرد و قبل از آنكه دارای فرزندی شود ، مُرد و همسر او به برادرش واگذار شد .
40022026	همین‌طور دومی و سومی تا هفتمی با آن زن ازدواج كردند و بدون فرزند مُردند .
40022027	آن زن هم بعد از همه مرد .
40022028	پس در روز قیامت آن زن همسر کدام‌یک از آنها خواهد بود زیرا همهٔ آنان با او ازدواج كرده بودند ؟ »
40022029	عیسی جواب داد : « شما در اشتباهید ! نه از كلام خدا چیزی می‌دانید و نه از قدرت او !
40022030	در روز رستاخیز کسی نه زن می‌گیرد و نه شوهر می‌کند ، بلكه همه در آن عالم مانند فرشتگان آسمانی هستند .
40022031	امّا در خصوص رستاخیز مردگان ، آیا نخوانده‌اید كه خود خدا به شما چه فرموده است ؟
40022032	او فرموده است : ' من خدای ابراهیم ، خدای اسحاق و خدای یعقوب هستم . ' خدا خدای مردگان نیست ، بلكه خدای زندگان است . »
40022033	مردم كه این را شنیدند ، از تعالیم او مات و مبهوت شدند .
40022034	وقتی فریسیان شنیدند كه عیسی صدوقیان را مُجاب كرده است ، دور او را گرفتند
40022035	و یک نفر از آنها كه معلّم شریعت بود از روی امتحان از عیسی سؤالی نموده گفت :
40022036	« ای استاد ، کدام‌یک از احكام شریعت از همه بزرگتر است ؟ »
40022037	عیسی جواب داد : « خداوند ، خدای خود را با تمام دل و تمام جان و تمام عقل خود دوست بدار .
40022038	این اولین و بزرگترین حكم شریعت است .
40022039	دومین حكمی كه به همان اندازه مهم است شبیه اولی است ، یعنی همسایه‌ات را مانند جان خود دوست بدار .
40022040	در این دو حكم تمام تورات و نوشته‌های انبیا‌ خلاصه شده است . »
40022041	عیسی از آن فریسیانی كه اطراف او ایستاده بودند پرسید :
40022042	« عقیدهٔ شما دربارهٔ مسیح چیست ؟ او فرزند كیست ؟ » آنها جواب دادند : « او فرزند داوود است . »
40022043	عیسی از آنها پرسید : « پس چطور است كه داوود با الهام از جانب خدا او را خداوند می‌خواند ؟ زیرا داوود می‌گوید :
40022044	' خداوند به خداوند من گفت : بر دست راست من بنشین تا دشمنانت را زیر پای تو اندازم . '
40022046	هیچ‌کس نتوانست در جواب او سخنی بگوید و از آن روز به بعد دیگر کسی جرأت نكرد از او سؤالی بپرسد .
40023001	آنگاه عیسی به مردم و شاگردان خود گفت :
40023002	« چون علما و فریسیان بر كرسی موسی نشسته‌اند ،
40023003	شما باید به هرچه آنها می‌گویند گوش دهید و مطابق آن عمل نمایید امّا از کارهای آنان پیروی نكنید ، زیرا خود آنها آنچه می‌گویند ، نمی‌کنند .
40023004	آنها بارهای سنگین را می‌بندند و بر دوش مردم می‌گذارند درحالی‌که خودشان حاضر نیستند برای بلند كردن آن بار حتّی انگشت خود را تكان دهند .
40023005	هرچه می‌کنند برای تظاهر و خودنمایی است . دعاهای بسته شده به بازو و پیشانی خود را قطورتر و دامن ردای خویش را پهن‌تر می‌سازند .
40023006	آنها دوست دارند در صدر مجالس بنشینند و در کنیسه‌ها بهترین جا را داشته باشند
40023007	و مردم در کوچه‌ها به آنها سلام نمایند و آنها را ' استاد ' خطاب كنند .
40023008	امّا شما نباید ' استاد ' خوانده شوید ، زیرا شما یک استاد دارید و همهٔ شما برادر هستید .
40023009	هیچ‌کس را بر روی زمین پدر نخوانید ، زیرا شما یک پدر دارید ، یعنی همان پدر آسمانی .
40023010	و نباید ' پیشوا ' خوانده شوید زیرا شما یک پیشوا دارید كه مسیح است .
40023011	کسی در میان شما از همه بزرگتر است كه خادم همه باشد .
40023012	زیرا هرکه خود را بزرگ سازد حقیر خواهد شد و هرکه خود را فروتن سازد به بزرگی خواهد رسید .
40023013	« وای بر شما ای علما و فریسیان ریاكار ! شما درهای پادشاهی آسمان را بر روی مردم می‌بندید ، خودتان وارد نمی‌شوید و دیگران را هم كه می‌خواهند وارد شوند ، باز می‌دارید . [
40023014	وای بر شما ای علما و فریسیان ریاكار ، شما مال بیوه زنها را می‌بلعید و حال آنكه محض خودنمایی نماز خود را طول می‌دهید ، به این جهت شما شدید‌ترین كیفرها را خواهید دید . ]
40023015	« وای بر شما ای علما و فریسیان ریاكار ، شما دریا و خشكی را طی می‌كنید تا کسی را پیدا كنید كه دین شما را بپذیرد . و وقتی‌که موفّق شدید ، او را دو برابر بدتر از خودتان سزاوار جهنّم می‌سازید .
40023016	« وای بر شما ای راهنمایان كور ، شما می‌گویید : اگر کسی به معبد بزرگ سوگند بخورد چیزی نیست ، امّا اگر به طلاهای معبد بزرگ سوگند بخورد ، موظّف است به سوگند خود وفا كند .
40023017	ای احمقان و ای كوران ، كدام مهمتر است ، طلا ، یا معبد بزرگ كه طلا را تقدیس می‌كند ؟
40023018	شما می‌گویید : هرگاه کسی به قربانگاه سوگند بخورد چیزی نیست امّا اگر به هدایایی كه در قربانگاه قرار دارد ، سوگند بخورد موظّف است به آن عمل كند .
40023019	ای كوران ! كدام مهمتر است ، هدایا ، یا قربانگاهی كه هدایا را تقدیس می‌كند ؟
40023020	کسی‌که به قربانگاه سوگند یاد می‌كند به آن و به هرچه بر روی آن است ، سوگند می‌خورد
40023021	و کسی‌که به معبد بزرگ سوگند می‌خورد به آن و به خدایی كه در آن ساكن است ، سوگند خورده است .
40023022	و هرگاه کسی به آسمان سوگند بخورد ، به تخت خدا و آن‌کس كه بر آن می‌نشیند سوگند خورده است .
40023023	« وای بر شما ای علما و فریسیان ریاكار ، شما از نعناع و شوید و زیره ده‌یک می‌دهید ، امّا مهمترین احكام شریعت را كه عدالت و رحمت و صداقت است ، نادیده گرفته‌اید . شما باید اینها را انجام دهید و در عین حال از انجام سایر احكام نیز غفلت نكنید .
40023024	ای راهنمایان كور كه پشه را صافی می‌کنید و شتر را می‌بلعید .
40023025	« وای بر شما ای علما و فریسیان ریاكار ، شما بیرون پیاله و بشقاب را پاک می‌کنید درحالی‌که درون آن از ظلم و ناپرهیزی پُر است
40023026	ای فریسی كور ، اول درون پیاله را پاک كن كه در آن صورت بیرون آن هم پاک خواهد بود .
40023027	« وای بر شما ای علما و فریسیان ریاكار ، شما مثل مقبره‌های سفید شده‌ای هستید كه ظاهری زیبا دارند ، امّا داخل آنها پر از استخوانهای مردگان و انواع كثافات است !
40023028	شما هم همین‌طور ظاهراً مردمانی درستكار ولی در باطن پر از ریاكاری و شرارت هستید .
40023029	« وای بر شما ای علما و فریسیان ریاكار ، شما مقبره‌های انبیا را می‌سازید و بناهایی را كه به یادبود مقدّسین ساخته شده ، تزئین می‌کنید
40023030	و می‌گویید : ' اگر ما در زمان نیاکان خود زنده بودیم ، هرگز با آنان در قتل انبیا شركت نمی‌کردیم . '
40023031	به این ترتیب تصدیق می‌کنید كه فرزندان کسانی هستید كه انبیا را به قتل رسانیده‌اند .
40023032	پس بروید و آنچه را كه نیاکانتان شروع كردند به اتمام رسانید .
40023033	ای ماران ، ای افعی‌زادگان ، شما چگونه از مجازات دوزخ می‌گریزید ؟
40023034	به این جهت من انبیا و حكما و علما را برای شما می‌فرستم ، امّا شما بعضی را می‌کشید و مصلوب می‌کنید و بعضی را هم در كنیسه‌هایتان تازیانه می‌زنید و شهر به شهر می‌رانید
40023035	و از این جهت خون همهٔ نیک‌مردان خدا كه بر زمین ریخته شده ، برگردن شما خواهد بود ، از هابیل معصوم گرفته تا زكریا فرزند برخیا كه او را در بین اندرون مقدّس معبد بزرگ و قربانگاه كشتید .
40023036	در حقیقت به شما می‌گویم گناه تمام این كارها به گردن این نسل خواهد بود .
40023037	« ای اورشلیم ، ای اورشلیم ، ای شهری كه انبیا را به قتل رسانیدی و رسولانی را كه به نزد تو فرستاده شدند سنگسار كردی ! چه بسیار اوقاتی كه آرزو كردم مانند مرغی كه جوجه‌های خود را زیر پر و بال خود جمع می‌کند ، فرزندان تو را به دور خود جمع كنم ؛ امّا تو نخواستی .
40023038	اكنون خانهٔ شما متروک به شما واگذار خواهد شد !
40023039	و بدانید كه دیگر هرگز مرا نخواهید دید تا روزی كه بگویید : مبارک است کسی‌که به نام خدا می‌آید . »
40024001	درحالی‌که عیسی از معبد بزرگ خارج می‌شد ، شاگردانش توجّه او را به بناهای معبد بزرگ جلب نمودند .
40024002	عیسی به آنها گفت : « آیا این بناها را نمی‌بینید ؟ یقین بدانید كه هیچ سنگی از آن بر سنگ دیگر باقی نخواهد ماند ، بلكه همه فرو خواهند ریخت . »
40024003	وقتی عیسی در روی كوه زیتون نشسته بود ، شاگردانش نزد او آمدند و به طور محرمانه به او گفتند : « به ما بگو ، چه زمانی این امور واقع خواهد شد ؟ و نشانهٔ آمدن تو و رسیدن آخر زمان چه خواهد بود ؟ »
40024004	عیسی جواب داد : « مواظب باشید كه کسی شما را گمراه نسازد .
40024005	زیرا بسیاری به نام من خواهند آمد و خواهند گفت : ' من مسیح هستم . ' و بسیاری را گمراه خواهند كرد .
40024006	زمانی می‌آید كه شما صدای جنگها را از نزدیک و اخبار مربوط به جنگ در جایهای دور را خواهید شنید . هراسان نشوید ، چنین وقایعی باید رخ دهد ، امّا پایان كار هنوز نرسیده است .
40024007	زیرا ملّتی با ملّت دیگر و دولتی با دولت دیگر جنگ خواهد كرد و قحطی‌ها و زمین لرزه‌ها در همه‌جا پدید خواهد آمد .
40024008	اینها همه مثل آغاز درد زایمان است .
40024009	« در آن وقت شما را برای شكنجه و كشتن تسلیم خواهند نمود و تمام جهانیان به‌خاطر ایمانی كه به من دارید ، از شما متنفّر خواهند بود
40024010	و بسیاری ایمان خود را از دست خواهند داد و یكدیگر را تسلیم دشمن نموده ، از هم متنفّر خواهند شد .
40024011	انبیای دروغین زیادی برخواهند خاست و بسیاری را گمراه خواهند نمود .
40024012	و شرارت به قدری زیاد می‌شود كه محبّت آدمیان نسبت به یكدیگر سرد خواهد شد .
40024013	امّا هرکس تا آخر پایدار بماند نجات خواهد یافت
40024014	و این مژدهٔ پادشاهی الهی در سراسر عالم اعلام خواهد شد تا برای همهٔ ملّتها شهادتی باشد و آنگاه پایان كار فرا می‌رسد .
40024015	« پس هرگاه آن وحشت عظیمی را كه دانیال نبی از آن سخن گفت در مكان مقدّس ایستاده ببینید ( خواننده خوب توجّه كند که منظور این قسمت چیست )
40024016	کسانی‌که در یهودیه هستند ، باید به کوهها بگریزند .
40024017	اگر کسی روی بام خانه‌ای باشد ، نباید برای بردن اسباب خود به پایین بیاید
40024018	و اگر کسی در مزرعه باشد ، نباید برای بردن لباس خود به خانه برگردد .
40024019	آن روزها برای زنهای آبستن و شیرده چقدر وحشتناک خواهد بود !
40024020	دعا كنید كه وقت فرار شما در زمستان و یا در روز سبت نباشد ،
40024021	زیرا در آن وقت مردم به چنان رنج و عذاب سختی گرفتار خواهند شد كه از ابتدای عالم تا آن وقت هرگز نبوده و بعد از آن هم دیگر نخواهد بود .
40024022	اگر خدا آن روزها را كوتاه نمی‌کرد ، هیچ جانداری جان سالم به در نمی‌برد . امّا خدا به‌خاطر برگزیدگان خود آن روزها را كوتاه خواهد ساخت .
40024023	« در آن زمان اگر کسی به شما بگوید ' نگاه كن ! مسیح اینجا یا آنجاست ' آن را باور نكنید .
40024024	زیرا اشخاص بسیاری پیدا خواهند شد كه به دروغ ادّعا می‌کنند ، مسیح یا نبی هستند و نشانه‌ها و عجایب بزرگی انجام خواهند داد به طوری كه اگر ممكن بود ، حتّی برگزیدگان خدا را هم گمراه می‌کردند .
40024025	توجّه كنید ، من قبلاً شما را آگاه ساخته‌ام .
40024026	« اگر به شما بگویند كه او در بیابان است ، به آنجا نروید و اگر بگویند كه او درون خانه است ، باور نكنید .
40024027	ظهور پسر انسان مانند ظاهر شدن برق درخشان از آسمان است كه وقتی از شرق ظاهر شود تا غرب را روشن می‌سازد .
40024028	هرجا لاشه‌ای باشد ، لاشخوران در آنجا جمع می‌شوند !
40024029	« به محض آنكه مصیبت آن روزها به پایان برسد ، خورشید تاریک خواهد شد و ماه دیگر نور نخواهد داد ، ستارگان از آسمان فرو خواهند ریخت و قدرتهای آسمانی متزلزل خواهند شد .
40024030	پس از آن ، علامت پسر انسان در آسمان ظاهر می‌شود و همهٔ ملل عالم سوگواری خواهند كرد و پسر انسان را خواهند دید كه با قدرت و جلال عظیم بر ابرهای آسمان می‌آید .
40024031	شیپور بزرگ به صدا خواهد آمد و او فرشتگان خود را می‌فرستد تا برگزیدگان خدا را از چهار گوشهٔ جهان و از کرانه‌های فلک جمع كنند .
40024032	« از درخت انجیر درسی بیاموزید : هر وقت شاخه‌های آن جوانه می‌زنند و برگ می‌آورند ، شما می‌دانید كه تابستان نزدیک است .
40024033	به همان طریق وقتی تمام این چیزها را می‌‌بینید بدانید كه آخر كار نزدیک ، بلكه بسیار نزدیک است .
40024034	بدانید تا تمام این چیزها واقع نشود ، مردمان این نسل نخواهند مُرد .
40024035	آسمان و زمین از بین خواهند رفت ، امّا سخنان من هرگز از بین نخواهد رفت .
40024036	« هیچ‌کس غیراز پدر از آن روز و ساعت خبر ندارد ، حتّی پسر و فرشتگان آسمانی هم از آن بی‌خبرند .
40024037	زمان ظهور پسر انسان درست مانند روزگار نوح خواهد بود .
40024038	در روزهای قبل از توفان یعنی تا روزی كه نوح به داخل كشتی رفت ، مردم می‌خوردند و می‌نوشیدند و ازدواج می‌کردند
40024039	و چیزی نمی‌فهمیدند تا آنكه سیل آمد و همه را از بین برد . ظهور پسر انسان نیز همین‌طور خواهد بود .
40024040	از دو نفر كه در مزرعه هستند ، یكی را می‌برند و دیگری را می‌گذارند
40024041	و از دو زن كه دستاس می‌کنند یكی را می‌برند و دیگری را می‌گذارند .
40024042	پس بیدار باشید ، زیرا نمی‌دانید در چه روزی مولای شما می‌آید .
40024043	به‌خاطر داشته باشید : اگر صاحبخانه می‌دانست كه دزد در چه ساعت از شب می‌آید ، بیدار می‌ماند و نمی‌گذاشت دزد وارد خانه‌اش بشود .
40024044	پس شما باید همیشه آماده باشید ، زیرا پسر انسان در ساعتی كه انتظار ندارید خواهد آمد .
40024045	« كیست آن غلام امین و دانا كه اربابش او را به سرپرستی خادمان خانهٔ خود گمارده باشد تا در وقت مناسب جیرهٔ آنان را بدهد .
40024046	خوشا به حال آن غلام ، اگر وقتی اربابش بر می‌گردد او را در حال انجام وظیفه ببیند .
40024047	بدانید كه اربابش ادارهٔ تمام مایملک خود را به عهدهٔ او خواهد گذاشت .
40024048	امّا اگر غلام شریر باشد و بگوید كه ، آمدن ارباب من طول خواهد كشید
40024049	و به اذیّت و آزار غلامان دیگر بپردازد و با میگساران به خوردن و نوشیدن مشغول شود ،
40024050	در روزی كه او انتظار ندارد و در وقتی‌که او نمی‌داند ، اربابش خواهد آمد
40024051	و او را تکه‌تکه كرده ، به سرنوشت ریاكاران گرفتار خواهد ساخت در جایی‌که گریه و دندان بر دندان ساییدن وجود دارد .
40025001	« در آن روز پادشاهی آسمان مثل ده دختر جوان خواهد بود كه چراغهای خود را برداشته به استقبال داماد رفتند .
40025002	پنج نفر از آنان دانا و پنج نفر نادان بودند .
40025003	دختران نادان چراغهای خود را با خود برداشتند ولی با خود هیچ روغن نبردند ،
40025004	امّا دختران دانا چراغهای خود را با ظرفهای پر از روغن بردند .
40025005	چون داماد در آمدن تأخیر كرد ، همگی خوابشان برد .
40025006	« در نیمهٔ شب فریاد کسی شنیده شد كه می‌گفت : ' داماد می‌آید ، به پیشواز او بیایید '
40025007	وقتی دختران این را شنیدند ، همه برخاسته چراغهایشان را حاضر كردند .
40025008	دختران نادان به دختران دانا گفتند : ' چراغهای ما در حال خاموش شدن است ، مقداری از روغن خودتان را به ما بدهید . '
40025009	آنها گفتند : ' خیر ، برای همهٔ ما کافی نیست ، بهتر است شما نزد فروشندگان بروید و مقداری روغن برای خودتان بخرید . '
40025010	وقتی آنها رفتند روغن بخرند ، داماد وارد شد . کسانی‌که آماده بودند با او به مجلس عروسی وارد شدند و در بسته شد .
40025011	بعد كه آن پنج دختر دیگر برگشتند ، فریاد زدند : '‌ای آقا ، ای آقا در را به روی ما باز كن '
40025012	امّا او جواب داد : '‌به شما می‌گویم كه اصلاً شما را نمی‌شناسم . '
40025013	پس بیدار باشید زیرا شما از روز و ساعت این واقعه خبر ندارید .
40025014	« پادشاهی آسمان مانند مردی است كه می‌‌خواست سفر كند . پس غلامان خود را خوانده ، تمام ثروتش را به آنان سپرد
40025015	و به هر یک به نسبت توانایی‌اش چیزی داد به یکی پنج هزار سکّهٔ طلا ، به دیگری دو هزار سکّهٔ طلا ، و به سومی هزار سکّهٔ طلا و پس از آن به سفر رفت .
40025016	مردی كه پنج هزار سکّهٔ طلا داشت زود رفت و با آنها تجارت كرد و پنج هزار سکّهٔ طلا سود برد .
40025017	همچنین آن مردی كه دو هزار سکّهٔ طلا داشت دو هزار سکّهٔ دیگر سود آورد .
40025018	امّا آن مردی كه هزار سکّهٔ طلا به او داده شده بود رفت و زمین را كَند و پول ارباب خود را پنهان كرد .
40025019	« بعد از مدّت زیادی ارباب برگشت و با آنها به تصفیه حساب پرداخت .
40025020	کسی‌که پنج هزار سکّهٔ طلا به او داده شده بود آمد و پنج هزار سکّه‌ای را هم كه سود برده بود با خود آورد و گفت : ' تو این پنج هزار سکّه را به من سپرده بودی ، این پنج هزار سکّهٔ دیگر هم سود آن است . '
40025021	ارباب گفت : ' آفرین ، ای غلام خوب و امین ، تو در امر كوچكی امانت و درستی خود را نشان دادی ، من حالا كارهای بزرگ را به تو خواهم سپرد . بیا و در شادی ارباب خود شریک باش . '
40025022	آنگاه مردی كه دو هزار سکّهٔ طلا داشت آمد و گفت : ' تو دو هزار سکّهٔ به من سپردی ، این دو هزار سکّهٔ دیگر هم سود آن است . '
40025023	ارباب گفت : ' آفرین ، ای غلام خوب و امین تو در كار كوچكی امانت و درستی خود را نشان دادی و حالا كارهای بزرگ را به تو خواهم سپرد . بیا و در شادی ارباب خود شریک باش . '
40025024	سپس مردی كه هزار سکّه به او داده شده بود آمد و گفت : ' ای ارباب ، من می‌دانستم كه تو مرد سختگیری هستی ، از جایی‌که نکاشته‌ای درو می‌کنی و از جایی‌که نپاشیده‌ای جمع می‌نمایی ،
40025025	پس ترسیدم و رفتم سکّه‌های تو را در زمین پنهان كردم . بفرما ، پول تو اینجاست . '
40025026	ارباب گفت : ' ای غلام بدسرشت و تنبل ، تو كه می‌دانستی من از جایی‌كه نکاشته‌ام درو می‌کنم و از جایی‌که نپاشیده‌ام جمع می‌کنم ،
40025027	پس به همین دلیل می‌باید پول مرا به صرّافان می‌دادی تا وقتی من از سفر بر می‌گردم آن را با سودش پس بگیرم .
40025028	سکّه‌ها را از او بگیرید و به آن‌کسی كه ده هزار سکّه دارد بدهید ،
40025029	زیرا آن‌کس كه دارد به او بیشتر داده خواهد شد تا به فراوانی داشته باشد و آن‌کس كه ندارد ، حتّی آنچه را هم كه دارد از دست خواهد داد .
40025030	این غلام بی‌فایده را به تاریكی بیندازید جایی‌که گریه و دندان بر دندان ساییدن وجود دارد . '
40025031	« وقتی پسر انسان با جلال خود همراه با همهٔ فرشتگان می‌آید ، بر تخت پادشاهی خود خواهد نشست
40025032	و تمام ملل روی زمین در حضور او جمع می‌شوند . آنگاه او مانند شبانی كه گوسفندان را از بُزها جدا می‌کند ، آدمیان را به دو گروه تقسیم خواهد كرد .
40025033	گوسفندان را در دست راست و بُزها را در دست چپ خود قرار خواهد داد .
40025034	آنگاه پادشاه به آنانی كه در سمت راست او هستند خواهد گفت : ' ای کسانی‌که از جانب پدر من بركت یافته‌اید ! بیایید و وارث سلطنتی شوید كه از ابتدای آفرینش عالم برای شما آماده شده است .
40025035	چون وقتی گرسنه بودم به من خوراک دادید ، وقتی تشنه بودم به من آب دادید ، هنگامی‌که غریب بودم مرا به خانهٔ خود بردید ،
40025036	وقتی عریان بودم مرا پوشانیدید ، وقتی بیمار بودم به عیادت من آمدید و وقتی‌که در زندان بودم از من دیدن كردید '
40025037	آنگاه نیكان پاسخ خواهند داد : ' ای خداوند چه وقت تو را گرسنه دیدیم كه به تو خوراک داده باشیم و یا چه موقع تو را تشنه دیدیم كه به تو آب داده باشیم ؟
40025038	چه زمان غریب بودی كه تو را به خانه بردیم یا برهنه بودی كه تو را پوشاندیم ؟
40025039	چه وقت تو را بیمار یا زندانی دیدیم كه به دیدنت آمدیم ؟ '
40025040	پادشاه در جواب خواهد گفت : ' بدانید آنچه به یکی از كوچكترین پیروان من كردید ، به من كردید . '
40025041	« آنگاه به آنانی كه در سمت چپ او هستند خواهد گفت : ' ای ملعونان ، از من دور شوید و به آتش ابدی كه برای ابلیس و فرشتگان او آماده شده است بروید ،
40025042	زیرا وقتی گرسنه بودم به من خوراک ندادید ، وقتی تشنه بودم به من آب ندادید ،
40025043	وقتی غریب بودم مرا نپذیرفتید ، وقتی برهنه بودم مرا نپوشانیدید و وقتی بیمار و زندانی بودم به دیدن من نیامدید . '
40025044	آنان نیز جواب خواهند داد : ' چه موقع تو را گرسنه یا تشنه یا غریب یا عریان یا بیمار یا زندانی دیدیم و كاری برایت نكردیم ؟ '
40025045	او جواب خواهد داد : ' بدانید آنچه به یکی از این كوچكان نكردید به من نكردید '
40025046	و آنان به كیفر ابدی خواهند رسید ، ولی نیكان به حیات جاودانی وارد خواهند شد . »
40026001	در پایان این سخنان عیسی به شاگردان خود گفت :
40026002	« شما می‌دانید كه دو روز دیگر عید فصح است و پسر انسان به دست دشمنان تسلیم می‌شود و آنها او را مصلوب می‌کنند . »
40026003	در همین وقت سران كاهنان و مشایخ قوم در کاخ قیافا كاهن اعظم جمع شدند
40026004	و مشورت كردند كه چگونه عیسی را با حیله دستگیر كرده به قتل برسانند .
40026005	آنان گفتند : « این كار نباید در روزهای عید انجام گردد ، مبادا آشوب و بلوایی در میان مردم ایجاد شود . »
40026006	وقتی عیسی در بیت‌عنیا در منزل شمعون جذامی بود ،
40026007	زنی با شیشه‌ای از عطر گرانبها نزد او آمد و درحالی‌که عیسی سر سفره نشسته بود ، آن زن عطر را روی سر او ریخت .
40026008	شاگردان از دیدن این کار ، عصبانی شده گفتند : « این اصراف برای چیست ؟
40026009	ما می‌توانستیم آن را به قیمت خوبی بفروشیم و پولش را به فقرا بدهیم ! »
40026010	عیسی این را فهمید و به آنان گفت : « چرا مزاحم این زن می‌شوید ؟ او كار بسیار خوبی برای من كرده است .
40026011	فقرا همیشه با شما خواهند بود امّا من همیشه با شما نیستم .
40026012	او با ریختن این عطر بر بدن من ، مرا برای تدفین آماده ساخته است .
40026013	بدانید كه در هر جای عالم كه این انجیل بشارت داده شود آنچه او كرده است به یاد بود او نقل خواهد شد . »
40026014	آنگاه یهودای اسخریوطی كه یکی از آن دوازده حواری بود نزد سران كاهنان رفت
40026015	و گفت : « اگر عیسی را به شما تسلیم كنم به من چه خواهید داد ؟ » آنان سی سكّهٔ نقره را شمرده به او دادند .
40026016	از آن وقت یهودا به دنبال فرصت مناسبی بود تا عیسی را تسلیم نماید .
40026017	در نخستین روز عید فطیر ، شاگردان نزد عیسی آمده از او پرسیدند : « كجا میل داری برای تو شام فصح را آماده كنیم ؟ »
40026018	عیسی جواب داد : « در شهر نزد فلان شخص بروید و به او بگویید : استاد می‌گوید وقت من نزدیک است و فصح را با شاگردانم در منزل تو نگاه خواهم داشت . »
40026019	شاگردان طبق دستور عیسی عمل كرده شام فصح را حاضر ساختند .
40026020	وقتی شب شد عیسی با دوازده شاگرد خود بر سر سفره نشست .
40026021	در ضمن شام فرمود : « بدانید كه یکی از شما مرا تسلیم دشمن خواهد كرد . »
40026022	آنان بسیار ناراحت شدند و یکی پس از دیگری پرسیدند : « خداوندا ، آیا من آن شخص هستم ؟ »
40026023	عیسی جواب داد : « کسی‌که دست خود را با من در كاسه فرو می‌کند ، مرا تسلیم خواهد كرد .
40026024	پسر انسان به همان راهی خواهد رفت كه در کتاب‌مقدّس برای او تعیین شده است ، امّا وای بر آن‌کسی كه پسر انسان توسط او تسلیم شود . برای آن شخص بهتر بود كه هرگز به دنیا نمی‌آمد . »
40026025	آنگاه یهودای خائن در پاسخ گفت : « ای استاد ، آیا آن شخص من هستم ؟ » عیسی جواب داد : « همان‌طور است كه می‌گویی . »
40026026	شام هنوز تمام نشده بود كه عیسی نان را برداشت و پس از شكرگزاری آن را پاره كرده به شاگردان داد و گفت : « بگیرید و بخورید ، این بدن من است . »
40026027	آنگاه پیاله را برداشت و پس از شكرگزاری آن را به شاگردان داد و گفت : « همهٔ شما از این بنوشید
40026028	زیرا این خون من است كه اجرای پیمان تازه را تأیید می‌کند و برای آمرزش گناهان بسیاری ریخته می‌شود .
40026029	بدانید كه من دیگر از میوهٔ مو نخواهم نوشید تا روزی كه آن را با شما در پادشاهی پدرم تازه بنوشم . »
40026030	پس از آن ، سرود فصح را خواندند و به طرف كوه زیتون رفتند .
40026031	آنگاه عیسی به آنان فرمود : « امشب همهٔ شما مرا ترک خواهید كرد ، زیرا کتاب‌مقدّس می‌فرماید : ' شبان را می‌زنم و گوسفندان گلّه پراكنده خواهند شد . '
40026032	امّا پس از آنكه دوباره زنده شوم قبل از شما به جلیل خواهم رفت . »
40026033	پطرس جواب داد : « حتّی اگر همه تو را ترک نمایند ، من هرگز چنین كاری نخواهم كرد . »
40026034	عیسی به او گفت : « یقین بدان كه همین امشب پیش از آنكه خروس بخواند ، تو سه بار خواهی گفت كه مرا نمی‌شناسی . »
40026035	پطرس گفت : « حتّی اگر لازم شود با تو بمیرم . هرگز نخواهم گفت كه تو را نمی‌شناسم . » بقیّهٔ شاگردان نیز همین را گفتند .
40026036	در این وقت عیسی با شاگردان خود به محلی به نام جتسیمانی رسید و به آنان گفت : « در اینجا بنشینید ، من برای دعا به آنجا می‌روم . »
40026037	او پطرس و دو پسر زِبدی را با خود برد . غم و اندوه بر او مستولی شد
40026038	و به آنان گفت : « جان من از شدّت غم نزدیک به مرگ است ، شما در اینجا بمانید و با من بیدار باشید . »
40026039	عیسی كمی جلوتر رفت ، رو به زمین نهاد و دعا كرده گفت : « ای پدر اگر ممكن است ، این پیاله را از من دور كن ، امّا نه به ارادهٔ من بلكه به ارادهٔ تو . »
40026040	بعد پیش آن سه شاگرد برگشت و دید آنان خوابیده‌اند ، پس به پطرس فرمود : « آیا هیچ‌یک از شما نمی‌توانست یک ساعت با من بیدار بماند ؟
40026041	بیدار باشید و دعا كنید تا دچار وسوسه نشوید ، روح مایل است امّا جسم ناتوان . »
40026042	عیسی بار دیگر رفت دعا نموده گفت : « ای پدر ، اگر راه دیگری نیست جز اینکه من این پیاله را بنوشم پس ارادهٔ تو انجام شود . »
40026043	باز عیسی آمده آنان را در خواب دید ، زیرا كه چشمان ایشان از خواب سنگین شده بود .
40026044	پس ، از پیش آنان رفت و برای بار سوم به همان كلمات دعا كرد .
40026045	آنگاه نزد شاگردان برگشت و به آنان گفت : « باز هم خواب هستید ؟ هنوز استراحت می‌کنید ؟ ساعت آن رسیده است كه پسر انسان به دست گناهكاران تسلیم شود .
40026046	برخیزید برویم ، آن خائن اکنون می‌آید . »
40026047	عیسی هنوز صحبت خود را تمام نكرده بود كه یهودا ، یکی از دوازده حواری ، همراه گروه كثیری از کسانی‌که سران كاهنان و مشایخ قوم فرستاده بودند به آنجا رسیدند . این گروه همه با شمشیر و چماق مسلّح بودند .
40026048	آن شاگرد خائن به همراهان خود علامتی داده و گفته بود : « کسی را كه می‌بوسم همان شخص است ، او را بگیرید . »
40026049	پس یهودا فوراً به طرف عیسی رفت و گفت : « سلام ای استاد » و او را بوسید .
40026050	عیسی در جواب گفت : « ای رفیق ، كار خود را زودتر انجام بده . » در همین موقع آن گروه جلو رفتند و عیسی را دستگیر كرده ، محكم گرفتند .
40026051	در این لحظه یکی از کسانی‌که با عیسی بودند ، دست به شمشیر خود برد ، آن را كشید و به غلام كاهن اعظم زده گوش او را برید .
40026052	ولی عیسی به او فرمود : « شمشیر خود را غلاف كن . هرکه شمشیر كشد به شمشیر كشته می‌شود .
40026053	مگر نمی‌دانی كه من می‌توانم از پدر خود بخواهم كه بیش از دوازده لشکر از فرشتگان را به یاری من بفرستد ؟
40026054	امّا در آن صورت پیشگویی‌های کتاب‌مقدّس چگونه تحقّق می‌باید ؟ »
40026055	آنگاه عیسی رو به جمعیّت كرده گفت : « مگر می‌خواهید یک راهزن را بگیرید كه این‌طور مسلّح با شمشیر و چماق برای دستگیری من آمده‌اید ؟ من هر روز در معبد بزرگ می‌نشستم و تعلیم می‌دادم و شما دست به سوی من دراز نكردید ،
40026056	امّا تمام این چیزها اتّفاق افتاد تا آنچه انبیا در کتاب‌مقدّس نوشته‌اند به انجام رسد . » در این وقت همهٔ شاگردان او را ترک كرده ، گریختند .
40026057	آن گروه عیسی را به خانهٔ قیافا كاهن اعظم ، كه علما و مشایخ یهود در آنجا جمع بودند ، بردند .
40026058	پطرس از دور به دنبال عیسی آمد تا به حیاط خانهٔ كاهن اعظم رسید و وارد شده در میان خدمتكاران نشست تا پایان كار را ببیند .
40026059	سران كاهنان و تمام اعضای شورا سعی می‌کردند دلیلی علیه عیسی پیدا كنند تا بر اساس آن او را به قتل برسانند .
40026060	امّا با وجود اینكه بسیاری جلو رفتند و شهادتهای دروغ دادند شورا نتوانست دلیلی پیدا كند . سرانجام دو نفر برخاستند
40026061	و گفتند : « این مرد گفته است : من می‌توانم معبد بزرگ را خراب كرده و در ظرف سه روز دوباره بنا كنم . »
40026062	كاهن اعظم برخاسته از عیسی پرسید : « آیا به اتّهاماتی كه این شاهدان به تو وارد می‌سازند جواب نمی‌دهی ؟ »
40026063	امّا عیسی ساكت ماند . پس كاهن اعظم گفت : « تو را به خدای زنده سوگند می‌دهم به ما بگو آیا تو مسیح ، پسر خدا هستی ؟ »
40026064	عیسی پاسخ داد : « همان است كه تو می‌گویی . امّا همهٔ شما بدانید كه بعد از این پسر انسان را خواهید دید كه بر دست راست قادر مطلق نشسته و بر ابرهای آسمان می‌آید . »
40026065	كاهن اعظم گریبان خود را دریده گفت : « او كفر گفت ! آیا شهادتی بالاتر از این می‌خواهید ؟ شما حالا كفر او را با گوش خود شنیدید .
40026066	نظر شما چیست ؟ » آنها جواب دادند : « او مستوجب اعدام است . »
40026067	آنگاه آب دهان به صورتش انداخته او را زدند و کسانی‌که بر رخسارش سیلی می‌زدند ،
40026068	می‌گفتند : « حالا ای مسیح از غیب بگو چه کسی تو را زده است . »
40026069	در این وقت پطرس در بیرون ، در حیاط خانه نشسته بود كه کنیزی نزد او آمده گفت : « تو هم با عیسی جلیلی بودی . »
40026070	پطرس در حضور همه منكر شده گفت : « من نمی‌دانم تو چه می‌گویی . »
40026071	پطرس از آنجا به طرف در حیاط رفت و در آنجا کنیز دیگری او را دیده به اطرافیان خود گفت : « این شخص با عیسای ناصری بود . »
40026072	باز هم پطرس منكر شده گفت : « من قسم می‌‌‌‌‌‌خورم كه آن مرد را نمی‌شناسم . »
40026073	كمی بعد کسانی‌که آنجا ایستاده بودند ، نزد پطرس آمده به او گفتند : « البتّه تو یکی از آنها هستی زیرا از لهجه‌ات پیداست . »
40026074	امّا پطرس سوگند خورده گفت : « لعنت خدا بر من اگر آن مرد را بشناسم . » در همان لحظه خروس بانگ زد
40026075	و پطرس به‌یاد آورد كه عیسی به او گفته بود : « پیش از آنكه خروس بخواند ، تو سه بار خواهی گفت كه مرا نمی‌شناسی . » پس بیرون رفت و زار زار گریست .
40027001	وقتی صبح شد ، سران كاهنان و مشایخ قوم در جلسه‌ای تصمیم گرفتند كه چگونه عیسی را به قتل برسانند .
40027002	پس از آن او را دست بسته برده به پیلاطس ، فرماندار رومی ، تحویل دادند .
40027003	وقتی یهودای خائن دید كه عیسی محكوم شده است ، از كار خود پشیمان شد و سی سکّهٔ نقره را به سران كاهنان و مشایخ باز گردانید
40027004	و گفت : « من گناه کرده‌ام كه به یک مرد بی‌گناه خیانت كرده ، باعث مرگ او شده‌ام . » امّا آنها گفتند : « دیگر به ما مربوط نیست ، خودت می‌دانی ! »
40027005	پس او پولها را در معبد بزرگ روی زمین پرت كرد و بیرون رفته خود را با طناب خفه نمود .
40027006	سران كاهنان پول را برداشته گفتند : « نمی‌شود این پول را به بیت‌المال معبد بزرگ ریخت ، زیرا خونبهاست . »
40027007	بنابراین پس از مشورت ، با آن پول مزرعهٔ کوزه‌گر را خریدند تا برای خارجی‌های مقیم اورشلیم گورستانی داشته باشند .
40027008	به این دلیل آن زمین تا به امروز ، « مزرعهٔ خون » خوانده می‌شود .
40027009	به این وسیله پیشگویی ارمیای نبی تحقّق یافت كه می‌گوید : « آنها آن سی سکّهٔ نقره ، یعنی قیمتی را كه قوم اسرائیل برای او تعیین كرده بود ، گرفتند
40027010	و با آن مزرعهٔ کوزه‌گر را خریدند . چنانکه خداوند به من فرموده است . »
40027011	در این هنگام عیسی را به حضور فرماندار آوردند . فرماندار از او پرسید : « آیا تو پادشاه یهودیان هستی ؟ » عیسی فرمود : « همان است كه می‌گویی . »
40027012	ولی عیسی به اتّهاماتی كه سران كاهنان و مشایخ به او وارد می‌‌نمودند جوابی نمی‌داد .
40027013	آنگاه پیلاطس به او گفت : « آیا این شهادتهایی را كه علیه تو می‌دهند نمی‌شنوی ؟ »
40027014	امّا او حتّی یک كلمه هم جواب نداد . به طوری که فرماندار بسیار تعجّب كرد .
40027015	در زمان عید ، رسم فرماندار این بود كه یک زندانی را به میل مردم آزاد می‌ساخت .
40027016	در آن زمان شخص بسیار معروفی به نام باراباس در زندان بود .
40027017	وقتی مردم اجتماع كردند ، پیلاطس به آنان گفت : « می‌خواهید کدام‌یک از این دو نفر را برایتان آزاد كنم ، باراباس یا عیسی معروف به مسیح را ؟ »
40027018	زیرا او می‌دانست كه یهودیان از روی حسد عیسی را به او تسلیم کرده‌اند .
40027019	هنگامی‌که پیلاطس در دیوانخانه نشسته بود ، همسرش پیغامی به این شرح برای او فرستاد : « با آن مرد بی‌گناه كاری نداشته باش ، من دیشب به‌خاطر او در خوابهایی كه دیدم ، بسیار ناراحت بودم . »
40027020	ضمناً سران كاهنان و مشایخ ، جمعیّت را تشویق نمودند كه از پیلاطس بخواهند كه باراباس را آزاد سازد و عیسی را اعدام كند .
40027021	پس وقتی فرماندار از آنها پرسید : « کدام‌یک از این دو نفر را می‌خواهید برایتان آزاد سازم ؟ » آنها گفتند : « باراباس را . »
40027022	پیلاطس پرسید : « پس با عیسی معروف به مسیح چه كنم ؟ » و آنان یک صدا گفتند : « مصلوبش كن . »
40027023	پیلاطس سؤال كرده گفت : « چرا ؟ چه گناهی كرده است ؟ » امّا آنان با فریادی بلندتر گفتند : « مصلوبش كن . »
40027024	وقتی پیلاطس دید كه دیگر فایده‌ای ندارد و ممكن است شورشی ایجاد شود ، آب خواست و پیش چشم مردم دستهای خود را شست و گفت : « من از خون این مرد بری هستم ! شما مسئولید ! »
40027025	مردم یک صدا فریاد كردند : « خون این مرد به گردن ما و فرزندان ما باشد ! »
40027026	پس از آن باراباس را برای آنان آزاد كرد و دستور داد عیسی را تازیانه بزنند و بسپارند تا مصلوب گردد .
40027027	سربازان پیلاطس عیسی را به حیاط كاخ فرماندار بردند و تمام سربازان به دور او جمع شدند .
40027028	اول لباس عیسی را در آوردند و ردای ارغوانی رنگی به او پوشانیدند
40027029	و تاجی از خار بافته بر سرش نهادند و چوبی به دست او دادند و در برابر او زانو زده به طعنه می‌گفتند : « درود بر پادشاه یهود . »
40027030	آنها آب دهان بر او انداخته و با چوبی كه در دستش بود بر سرش می‌زدند .
40027031	سر انجام از مسخره كردن او دست برداشتند و آن ردا را در آورده لباس خودش را به او پوشانیدند . آنگاه او را بردند تا مصلوب كنند .
40027032	در سر راه با مردی قیروانی به نام شمعون روبه‌رو شدند و او را مجبور كردند كه صلیب عیسی را حمل كند .
40027033	وقتی به محلی به نام جلجتا یعنی جمجمه رسیدند ،
40027034	شراب آمیخته به داروی بیهوش كننده به او دادند ، امّا وقتی آن را چشید نخواست بنوشد .
40027035	آنها او را به صلیب میخكوب كردند . آنگاه لباسهایش را به قید قرعه میان خود تقسیم نمودند
40027036	و برای پاسداری در آنجا نشستند .
40027037	جرم او را بر لوحی به این شرح نوشتند : « این است عیسی ، پادشاه یهود » و بر بالای سرش نصب كردند .
40027038	دو راهزن را نیز با او مصلوب كردند ، یکی در سمت راست و دیگری در سمت چپ او .
40027039	کسانی‌که از آنجا می‌گذشتند سرهای خود را می‌جنبانیدند و با دشنام به او می‌گفتند :
40027040	« تو كه می‌خواستی معبد بزرگ را خراب کنی و آن را در سه روز از نو بسازی ، اگر واقعاً پسر خدا هستی از صلیب پایین بیا و خودت را نجات بده . »
40027041	همچنین سران كاهنان و علما و مشایخ یهود او را مسخره كرده ، می‌گفتند :
40027042	« او دیگران را نجات می‌داد ، امّا نمی‌تواند خودش را نجات دهد . اگر پادشاه اسرائیل است ، حالا از صلیب پایین بیاید و ما به او ایمان خواهیم آورد .
40027043	او به خدا توکّل داشت و می‌گفت كه فرزند خداست ، پس اگر خدا را دوست داشته باشد او را آزاد می‌سازد . »
40027044	حتّی راهزنانی هم كه با او مصلوب شده بودند ، همین‌طور به او توهین می‌کردند .
40027045	از ظهر تا ساعت سه بعد از ظهر تاریكی تمام زمین را فراگرفت .
40027046	نزدیک ساعت سه عیسی با صدای بلند فریاد كرد : « ایلی ، ایلی ، لما سبقتنی ؟ » یعنی « خدای من ، خدای من ، چرا مرا ترک كردی ؟ »
40027047	بعضی از کسانی‌که آنجا ایستاده بودند این را شنیده گفتند : « الیاس را می‌خواند . »
40027048	یکی از آنان فوراً دوید و اسفنجی را آورده ، در شراب تُرشیده فرو برد و بر نوک چوبی قرار داده ، جلوی دهان عیسی برد .
40027049	امّا دیگران گفتند : « بگذارید ببینیم آیا الیاس می‌آید او را نجات دهد یا نه ! »
40027050	عیسی بار دیگر فریاد بلندی كشید و جان سپرد .
40027051	در آن لحظه پردهٔ اندرون مقدّس معبد بزرگ از بالا تا به پایین دو پاره شد و چنان زمین لرزه‌ای شد كه تخته سنگها شكافته
40027052	و قبرها باز شدند و بسیاری از مقدّسین كه خفته بودند برخاستند
40027053	و از قبرهای خود بیرون آمده ، بعد از رستاخیز عیسی به شهر مقدّس وارد شدند و بسیاری از مردم آنان را دیدند .
40027054	وقتی افسر رومی و افراد او كه به پاسداری از عیسی مشغول بودند ، زمین لرزه و همهٔ ماجرا را دیدند بسیار ترسیدند و گفتند : « بدون شک این مرد پسر خدا بود . »
40027055	عدّه‌ای از زنها كه عیسی را خدمت می‌کردند و به دنبال او از جلیل آمده بودند در آنجا حضور داشتند و از دور ناظر جریان بودند .
40027056	در میان آنان مریم مجدلیه ، مریم مادر یعقوب و یوسف و مادر پسران زِبدی دیده می‌شدند .
40027057	در وقت غروب مردی ثروتمند به نام یوسف كه اهل رامه و یکی از پیروان عیسی بود رسید .
40027058	او به حضور پیلاطس رفت و تقاضا نمود جسد عیسی به او داده شود . پیلاطس دستور داد كه آن را به او بدهند .
40027059	یوسف جسد را برده در پارچهٔ كتانی تازه پیچید
40027060	و در قبر خود كه تازه از سنگ تراشیده بود ، قرار داد و آنگاه سنگ بزرگی در جلوی آن غلطانیده رفت .
40027061	مریم مجدلیه و آن مریم دیگر نیز در آنجا مقابل قبر نشسته بودند .
40027062	روز بعد ، یعنی صبح روز سبت ، سران كاهنان و فریسیان به طور دسته جمعی نزد پیلاطس رفته
40027063	گفتند : « عالیجناب ، ما به‌یاد داریم كه آن گمراه كننده وقتی زنده بود گفت كه من پس از سه روز از نو زنده خواهم شد .
40027064	پس دستور بفرما تا روز سوم ، قبر تحت نظر باشد ، وگرنه امكان دارد شاگردان او بیایند و جسد او را بدزدند و آنگاه به مردم بگویند كه او پس از مرگ زنده شده است و به این ترتیب در آخر كار مردم را بیشتر از اول فریب دهند . »
40027065	پیلاطس گفت : « شما می‌توانید نگهبانانی در آنجا بگمارید . بروید و تا آنجا كه ممكن است از آن محافظت كنید . »
40027066	پس آنها رفته قبر را مُهر و مُوم كرده ، پاسدارانی در آنجا گماردند تا از قبر نگهبانی كنند .
40028001	بعد از روز سبت ، در سپیده‌دَم صبح روز یكشنبه ، مریم مجدلیه و آن مریم دیگر به دیدن قبر رفتند .
40028002	ناگاه زمین لرزه شدیدی رخ داد ، زیرا فرشتهٔ خداوند از آسمان نازل شده به سوی سنگ آمد و آن را به كناری غلطانیده بر روی آن نشست .
40028003	صورت او مثل برق می‌درخشید و لباسهایش مانند برف سفید بود .
40028004	از دیدن این منظره نگهبانان از ترس لرزیدند و مانند مرده به زمین افتادند .
40028005	آنگاه فرشته به زنها گفت : « نترسید ! می‌دانم كه به دنبال عیسی مصلوب می‌گردید .
40028006	او اینجا نیست . چنانکه خود او قبلاً گفته بود ، پس از مرگ زنده گشت . بیایید و جایی را كه او خوابیده بود ، ببینید
40028007	و زود بروید و به شاگردان او بگویید كه او پس از مرگ زنده شده است و قبل از شما به جلیل خواهد رفت و شما او را آنجا خواهید دید . آنچه را به شما گفتم به‌خاطر داشته باشید . »
40028008	آنها با عجله و ترس و در عین حال شاد و خوشحال از قبر خارج شدند و دوان‌دوان رفتند تا این خبر را به شاگردان برسانند .
40028009	در ضمن راه ، ناگهان عیسی با آنان روبه‌رو شده گفت : « سلام بر شما ! » زنها جلو آمدند و بر قدمهای او به خاک افتاده ، در مقابل او سجده كردند .
40028010	آنگاه عیسی به آنان فرمود : « نترسید ، بروید و به برادران من بگویید كه به جلیل بروند و در آنجا مرا خواهند دید . »
40028011	وقتی زنها در راه بودند ، بعضی از نگهبانان به شهر رفته ، آنچه را كه اتّفاق افتاده بود ، به سران كاهنان گزارش دادند .
40028012	سران كاهنان پس از ملاقات و مشورت با مشایخ پول زیادی به سربازان دادند
40028013	تا اینكه آنها بگویند : « شاگردان او شبانه آمدند و هنگامی‌که ما در خواب بودیم ، جسد را دزدیدند . »
40028014	و نیز افزودند : « اگر این موضوع به گوش فرماندار برسد ، ما خودمان او را قانع می‌کنیم و نمی‌گذاریم كه شما به زحمت بیفتید . »
40028015	پس نگهبانان پول را گرفته طبق دستور آنان عمل كردند و این موضوع تا به امروز در بین یهودیان شایع است .
40028016	یازده شاگرد عیسی به جلیل ، به آن كوهی كه عیسی گفته بود ، آنان را در آنجا خواهد دید ، رفتند .
40028017	وقتی آنها عیسی را دیدند ، او را پرستش كردند . هرچند كه بعضی در شک بودند .
40028018	آنگاه عیسی جلوتر آمده برای آنان صحبت كرد و فرمود : « تمام قدرت در آسمان و بر زمین به من داده شده است .
40028019	پس بروید و همهٔ ملّتها را شاگرد من سازید و آنها را به نام پدر و پسر و روح‌القدس تعمید دهید
40028020	و تعلیم دهید كه همهٔ چیزهایی را كه به شما گفته‌ام ، انجام دهند و بدانید كه من هر روزه تا آخر زمان با شما هستم . »
41001001	ابتدای انجیل عیسی مسیح پسر خدا :
41001002	در كتاب اشعیای نبی آمده است كه : « من قاصد خود را پیشاپیش تو می‌فرستم ، او راه تو را باز خواهد كرد .
41001003	ندا کننده‌ای در بیابان فریاد می‌زند : راه خداوند را آماده سازید و مسیر او را راست گردانید . »
41001004	یحیای تعمید‌ دهنده در بیابان ظاهر شد و اعلام كرد كه مردم برای آمرزش گناهان ، باید توبه كنند و تعمید بگیرند .
41001005	مردم از تمام سرزمین یهودیه و شهر اورشلیم نزد او می‌رفتند و با اعتراف به گناهان خود ، در رود اردن به وسیلهٔ او تعمید می‌گرفتند .
41001006	لباس یحیی از پشم شتر بود و كمربندی چرمی به كمر می‌بست و خوراكش ملخ و عسل صحرایی بود .
41001007	او اعلام كرده گفت : « بعد از من مردی تواناتر از من می‌آید كه من لایق آن نیستم كه خم شوم و بند كفشهایش را باز كنم .
41001008	من شما را با آب تعمید می‌دهم ، امّا او شما را با روح‌القدس تعمید خواهد داد . »
41001009	در این هنگام عیسی از ناصرهٔ جلیل آمد و در رود اردن از یحیی تعمید گرفت .
41001010	همین‌که عیسی از آب بیرون آمد ، دید كه آسمان شكافته شد و روح‌القدس به صورت كبوتری به سوی او فرود آمد .
41001011	و آوازی از آسمان شنیده شد كه می‌گفت : « تو پسر عزیز من هستی ، از تو خشنودم . »
41001012	فوراً روح خدا او را به بیابان برد .
41001013	او مدّت چهل روز در بیابان بود و شیطان او را وسوسه می‌کرد . عیسی در بین حیوانات وحشی بود و فرشتگان او را خدمت می‌کردند .
41001014	پس از بازداشت یحیی ، عیسی به استان جلیل آمد و مژدهٔ خدا را اعلام فرمود
41001015	و گفت : « ساعت مقرّر رسیده و پادشاهی خدا نزدیک است . توبه كنید و به این مژده ایمان آورید . »
41001016	وقتی عیسی در كنار دریاچهٔ جلیل قدم می‌زد ، شمعون و برادرش اندریاس را دید كه تور به دریا می‌انداختند چون ماهیگیر بودند .
41001017	عیسی به آنها فرمود : « دنبال من بیایید تا شما را صیّاد مردم گردانم . »
41001018	آن دو نفر فوراً تورهایشان را گذاشته ، به دنبال او رفتند .
41001019	كمی دورتر عیسی ، یعقوب پسر زبدی و برادرش یوحنا را دید كه در قایقی مشغول آماده كردن تورهای خود بودند .
41001020	عیسی آن دو نفر را نیز فوراً نزد خود خواند . آنها پدر خود زِبدی را با كارگرانش در قایق ترک كردند و به دنبال او رفتند .
41001021	عیسی و شاگردانش وارد كفرناحوم شدند و همین‌که روز سبت فرا رسید ، عیسی به كنیسه رفت و به تعلیم پرداخت .
41001022	مردم از طرز تعلیم او حیران ماندند ، زیرا برخلاف علمای یهود ، او با اقتدار و اختیار به آنها تعلیم می‌داد .
41001023	در همان موقع مردی كه روح پلید داشت ، وارد كنیسه شد و فریاد زد :
41001024	« ای عیسای ناصری با ما چه‌کار داری ؟ آیا آمده‌ای تا ما را نابود كنی ؟ من می‌دانم تو كیستی ، ای قدّوس خدا . »
41001025	امّا عیسی او را سرزنش كرده گفت : « ساكت شو و از این مرد بیرون بیا . »
41001026	روح پلید آن مرد را تكان سختی داد و با فریاد بلند از او خارج شد .
41001027	همه چنان حیران شدند ، كه از یكدیگر می‌پرسیدند : « این چیست ؟ چه تعالیم تازه‌ای است و با چه قدرتی به ارواح پلید فرمان می‌دهد و آنها اطاعت می‌کنند ! »
41001028	بزودی شهرت او در سراسر جلیل پیچید .
41001029	عیسی و شاگردانش از كنیسه بیرون آمدند و به اتّفاق یعقوب و یوحنا یک‌راست به خانهٔ شمعون و اندریاس رفتند .
41001030	مادر زن شمعون تب داشت و خوابیده بود . به محض اینكه عیسی به آنجا رسید او را از حال آن زن باخبر كردند .
41001031	عیسی نزد او رفت ، دستش را گرفت و او را برخیزانید ، تبش قطع شد و به پذیرایی آنها پرداخت .
41001032	وقتی خورشید غروب كرد و شب شد ، همهٔ بیماران و دیوانگان را نزد او آوردند .
41001033	تمام مردم شهر در جلوی آن خانه جمع شدند .
41001034	عیسی بیماران بسیاری را كه امراض گوناگون داشتند ، شفا داد و دیوهای زیادی را بیرون كرد و نگذاشت آنها حرفی بزنند ، چون او را می‌شناختند .
41001035	سحرگاه روز بعد ، عیسی از خواب برخاسته از منزل خارج شد و به جای خلوتی رفت و مشغول دعا شد .
41001036	شمعون و همراهانش به جستجوی او پرداختند .
41001037	و وقتی او را پیدا كردند به او گفتند : « همه به دنبال تو می‌گردند . »
41001038	عیسی به آنها فرمود : « به جاهای دیگر و شهرهای اطراف برویم تا در آنجا هم پیام خود را برسانم ، چون من برای همین منظور آمده‌ام . »
41001039	عیسی در سراسر جلیل می‌گشت و در کنیسه‌ها پیام خود را اعلام می‌کرد و دیوها را بیرون می‌‌نمود .
41001040	یک نفر جذامی نزد عیسی آمد ، زانو زد و تقاضای كمک كرد و گفت : « اگر بخواهی می‌توانی مرا پاک سازی . »
41001041	دل عیسی به حال او سوخت ، دست خود را دراز كرد ، او را لمس نمود و فرمود : « البتّه می‌خواهم ، پاک شو . »
41001042	فوراً جذامش برطرف شد و پاک گشت .
41001043	بعد عیسی درحالی‌که او را مرخّص می‌کرد با تأكید فراوان
41001044	به او فرمود : « مواظب باش به كسی چیزی نگویی ، بلكه برو خود را به كاهن نشان بده و به‌خاطر اینكه پاک شده‌ای قربانی‌ای را كه موسی حكم كرده ، تقدیم كن تا برای شفای تو شهادتی باشد . »
41001045	امّا آن مرد رفت و این خبر را در همه‌جا منتشر كرد . به طوری که عیسی دیگر نمی‌توانست آشكارا وارد شهر بشود . بلكه در جاهای خلوت شهر می‌ماند و مردم از همه طرف نزد او می‌رفتند .
41002001	بعد از چند روز عیسی به كفرناحوم برگشت و به همه خبر رسید كه او در منزل است .
41002002	عدّهٔ زیادی در آنجا جمع شدند ، به طوری که حتّی در جلوی در خانه هم جایی نبود و عیسی پیام خود را برای مردم بیان می‌کرد .
41002003	عدّه‌ای مرد مفلوجی را كه به وسیلهٔ چهار نفر حمل می‌شد ، نزد او آوردند .
41002004	امّا به علّت زیادی جمعیّت ، نتوانستند او را نزد عیسی بیاورند . پس سقف اتاقی را كه عیسی در آنجا بود ، برداشتند و وقتی آنجا را باز كردند مرد مفلوج را درحالی‌که روی تشک خود خوابیده بود ، پایین گذاشتند .
41002005	عیسی وقتی ایمان ایشان را دید ، به مرد مفلوج گفت : « ای فرزند ، گناهان تو آمرزیده شد . »
41002006	چند نفر از علمای یهود كه آنجا نشسته بودند ، پیش خود فكر كردند :
41002007	« چرا این شخص چنین می‌گوید ؟ این كفر است . چه کسی جز خدا می‌تواند گناهان را بیامرزد ؟ »
41002008	عیسی فوراً فهمید آنها چه افكاری در دل خود دارند . پس به آنها فرمود : « چرا چنین افكاری را در دل خود راه می‌دهید ؟
41002009	آیا به این مفلوج گفتن ' گناهانت آمرزیده شد ' آسانتر است یا گفتن ' برخیز تشک خود را بردار و راه برو ' ؟
41002010	امّا تا شما بدانید که پسر انسان در روی زمین حق آمرزیدن گناهان را دارد . » به آن مفلوج فرمود :
41002011	« به تو می‌گویم برخیز ، تشک خود را بردار و به خانه برو . »
41002012	او برخاست و فوراً تشک خود را برداشت و در برابر چشم همه خارج شد . همه بسیار تعجّب كردند و خدا را حمدكنان می‌گفتند : « ما تا به حال چنین چیزی ندیده‌ایم . »
41002013	بار دیگر عیسی به كنار دریا رفت ، مردم نزد او آمدند و او به تعلیم آنان پرداخت .
41002014	همچنان‌که می‌رفت لاوی پسر حَلفی را دید ، كه در محل وصول عوارض نشسته بود . عیسی به او گفت : « به دنبال من بیا . » لاوی برخاست و به دنبال او رفت .
41002015	وقتی عیسی در خانهٔ لاوی سر سفره نشسته بود ، عدّهٔ زیادی از باجگیران و خطاكاران با او و شاگردانش نشسته بودند ، چون بسیاری از آنها پیرو او بودند .
41002016	وقتی عدّه‌ای از علمای فریسی او را دیدند ، كه با باجگیران و خطاكاران غذا می‌خورد ، به شاگردانش گفتند : « چرا با باجگیران و خطاكاران غذا می‌خورد ؟ »
41002017	عیسی این را شنید و به آنها فرمود : « بیماران احتیاج به طبیب دارند ، نه تندرستان . من آمده‌ام تا خطاكاران را دعوت نمایم ، نه پرهیزكاران را . »
41002018	هنگامی‌که شاگردان یحیی و فریسیان روزه‌دار بودند ، عدّه‌ای نزد عیسی آمدند و پرسیدند : « چرا شاگردان یحیی و فریسیان روزه می‌گیرند ، امّا شاگردان تو روزه نمی‌گیرند ؟ »
41002019	عیسی به آنها فرمود : « آیا می‌توان انتظار داشت دوستان داماد تا زمانی‌که داماد با آنهاست روزه بگیرند ؟ نه ، تا زمانی‌كه داماد با آنهاست آنها روزه نمی‌گیرند .
41002020	امّا زمانی خواهد آمد كه داماد از ایشان گرفته می‌شود ، در آن وقت روزه خواهند گرفت .
41002021	هیچ‌کس لباس كهنه را با پارچهٔ نو وصله نمی‌کند . اگر چنین كند آن وصله از لباس جدا می‌گردد و پارگی بدتری بجا می‌گذارد .
41002022	همچنین هیچ‌کس شراب تازه را در مشکهای كهنه نمی‌ریزد . اگر چنین كند شراب ، مشک را می‌تركاند و مشک و شراب هر دو از بین می‌روند . شراب تازه را در مشکهای نو باید ریخت . »
41002023	در یک روز سبت ، عیسی از میان مزارع گندم می‌گذشت و شاگردانش درحالی‌که راه می‌رفتند شروع به چیدن خوشه‌های گندم كردند .
41002024	فریسیان به او گفتند : « نگاه كن ، چرا شاگردان تو كاری می‌کنند كه در روز سبت جایز نیست ؟ »
41002025	عیسی فرمود : « مگر نخوانده‌اید كه داوود وقتی خود و یارانش گرسنه و محتاج بودند چه كرد ؟
41002026	در زمانی كه ابیاتار كاهن اعظم بود ، به خانهٔ خدا وارد شد و نان تقدیس شده را كه جز كاهنان ، كسی حق خوردن آنها را نداشت ، خورد و به همراهان خود نیز داد . »
41002027	و به آنها فرمود : « سبت برای انسان به وجود آمد ، نه انسان برای سبت .
41002028	بنابراین پسر انسان صاحب اختیار روز سبت هم هست . »
41003001	عیسی بار دیگر به كنیسه رفت . در آنجا مردی حضور داشت ، كه دستش خشک شده بود .
41003002	فریسیان مراقب بودند ببینند ، آیا عیسی او را در روز سبت شفا می‌دهد تا اتّهامی علیه او پیدا كنند .
41003003	عیسی به آن مرد علیل فرمود : « بیا جلو بایست . »
41003004	بعد به آنها گفت : « آیا در روز سبت خوبی كردن رواست یا بدی كردن ؟ نجات دادن یا كشتن ؟ » آنها خاموش ماندند .
41003005	عیسی با خشم به آنها نگاه كرد ، زیرا از سنگدلی آنها متأسف بود و سپس به آن مرد فرمود : « دستت را دراز كن . » او دستش را دراز كرد و مانند اول سالم شد .
41003006	فریسیان فوراً از آنجا خارج شدند تا با طرفداران هیرودیس برای از بین بردن عیسی توطئه بچینند .
41003007	عیسی با شاگردانش به كنار دریا رفت . عدّهٔ زیادی به دنبال او می‌رفتند . این اشخاص از جلیل و یهودیه
41003008	و اورشلیم و ادومیه و از آن طرف رود اردن و از قسمت‌های صور و صیدون آمده بودند . این جمعیّت انبوه ، شرح كارهای او را شنیده و به نزدش آمدند .
41003009	پس او به شاگردانش گفت ، كه قایقی برایش حاضر كنند تا از ازدحام مردم دور باشد .
41003010	چون آن‌قدر بیماران را شفا داده بود ، كه همه به طرف او هجوم می‌آوردند تا او را لمس كنند .
41003011	همین‌طور ارواح پلید وقتی او را می‌دیدند ، در جلوی او به خاک می‌افتادند و با صدای بلند فریاد می‌کردند : « تو پسر خدا هستی ! »
41003012	عیسی با تأكید به آنها امر می‌کرد كه این را به كسی نگویند .
41003013	بعد از آن عیسی به بالای كوهی رفت و اشخاصی را كه می‌‌خواست نزد خود خواند و آنها پیش او رفتند .
41003014	او دوازده نفر را تعیین كرد تا نزد او باشند و تا آنها را برای اعلام پیام خود بفرستد
41003015	و قدرت بیرون كردن دیوها را داشته باشند .
41003016	دوازده نفری كه انتخاب كرد عبارتند بودند از : شمعون كه عیسی به او لقب پطرس داد ،
41003017	یعقوب فرزند زِبدی و برادرش یوحنا كه به آنها لقب « بوانرجس » یعنی « رعدآسا » داد .
41003018	و اندریاس و فیلیپُس و برتولما و متّی و توما و یعقوب پسر حَلفی و تدی و شمعون غیور
41003019	و یهودای اسخریوطی كه بعدها عیسی را تسلیم كرد .
41003020	عیسی به منزل رفت . باز هم جمعیّت زیادی در آنجا جمع شد ، به طوری که او و شاگردانش فرصت غذا خوردن نداشتند .
41003021	وقتی خویشاوندان او این را شنیدند ، آمدند تا او را با خود ببرند ، چون بعضی می‌گفتند كه او دیوانه شده است .
41003022	علمایی هم كه از اورشلیم آمده بودند ، می‌گفتند : « او تحت فرمان بعلزبول است و دیوها را به یاری رئیس دیوها بیرون می‌کند . »
41003023	پس عیسی از مردم خواست كه جلو بیایند و برای آنها مثلهایی آورد و گفت : « شیطان چطور می‌تواند شیطان را بیرون كند ؟
41003024	اگر در مملكتی تفرقه باشد ، آن مملكت نمی‌تواند دوام بیاورد .
41003025	و اگر در خانواده‌ای تفرقه بیفتد ، آن خانواده نمی‌تواند پایدار بماند .
41003026	اگر شیطان نیز علیه شیطان قیام كند و در او تفرقه پیدا شود دیگر نمی‌تواند دوام بیاورد و سلطنتش به پایان خواهد رسید .
41003027	« همچنین هیچ‌کس نمی‌تواند به خانهٔ مرد زورآوری وارد شود و اموال او را غارت كند ، مگر اینکه اول آن زورمند را ببندد و پس از آن خانه‌اش را غارت نماید .
41003028	بدانید هر نوع گناه و كفری كه انسان مرتكب شده باشد ، قابل آمرزش است .
41003029	امّا هرکه به روح‌القدس كفر بگوید تا ابد آمرزیده نخواهد شد ، نه در این دنیا و نه در دنیای آینده . »
41003030	عیسی این مَثَل را آورد چون عدّه‌ای می‌گفتند : « او روح پلید دارد . »
41003031	مادر و برادران عیسی آمدند و بیرون ایستاده ، پیغام فرستادند كه عیسی نزد آنها برود .
41003032	جمعیّت زیادی دور او نشسته بودند و به او خبر دادند كه : « مادر و برادران تو بیرون ایستاده‌اند و تو را می‌خواهند . »
41003033	عیسی جواب داد : « مادر من كیست ؟ برادران من چه كسانی هستند ؟ »
41003034	و به کسانی‌که اطراف او نشسته بودند نگاه كرده ، گفت : « اینها مادر و برادران من هستند .
41003035	چون هرکس ارادهٔ خدا را انجام دهد ، برادر و خواهر و مادر من است . »
41004001	عیسی باز هم در كنار دریاچهٔ جلیل به تعلیم مردم پرداخت . جمعیّت زیادی دور او جمع شدند ، به طوری که مجبور شد به قایقی كه روی آب بود ، سوار شود و در آن بنشیند . مردم در كنار ساحل ایستاده بودند
41004002	و او با مَثَل تعالیم زیادی به آنها داد . در ضمن تعلیم به آنها گفت :
41004003	« گوش كنید : برزگری برای كاشتن بذر به صحرا رفت .
41004004	وقتی مشغول پاشیدن بذر بود ، مقداری از بذرها در راه افتاد و پرندگان آمده آنها را خوردند .
41004005	بعضی از بذرها روی سنگلاخ ، جایی‌كه خاک كم بود افتاد و چون زمین عمقی نداشت ، زود سبز شد .
41004006	امّا وقتی خورشید بر آنها تابید ، همه سوختند و چون ریشه‌ای نداشتند ، خشک شدند .
41004007	مقداری از بذرها در میان خارها افتادند و خارها رشد كرده آنها را خفه كردند و جوانه‌ها حاصلی نیاوردند .
41004008	و بعضی از بذرها در داخل خاک خوب افتادند و سبز شده ، رشد كردند و ثمر آوردند و حاصل آنها سی برابر ، شصت برابر و صد برابر بود . »
41004009	و بعد عیسی اضافه كرد : « هرکه گوش شنوا دارد ، بشنود . »
41004010	وقتی عیسی تنها بود ، همراهانش با آن دوازده نفر دربارهٔ این مَثَلها از او سؤال كردند .
41004011	او جواب داد : « قدرت درک اسرار پادشاهی خدا به شما عطا شده است امّا برای دیگران همه‌چیز به صورت مَثَل بیان می‌شود
41004012	تا : ' دایماً نگاه كنند و چیزی نبینند ، پیوسته بشنوند و چیزی نفهمند ، مبادا به سوی خدا برگردند و آمرزیده شوند . ' »
41004013	سپس عیسی به آنها گفت : « شما این مَثَل را نمی‌فهمید ؟ پس چگونه سایر مثلها را خواهید فهمید ؟
41004014	برزگر ، كلام خدا را پخش می‌کند .
41004015	دانه‌هایی كه در كنار راه می‌افتند كسانی هستند كه به محض اینکه كلام خدا را می‌شنوند ، شیطان می‌آید و كلامی را كه در دلهایشان كاشته شده است می‌رباید .
41004016	دانه‌هایی كه در زمین سنگلاخ می‌افتد ، مانند كسانی هستند كه به محض شنیدن كلام خدا با خوشحالی آن را قبول می‌کنند .
41004017	امّا كلام در آنها ریشه نمی‌گیرد و دوامی ندارد و وقتی به‌خاطر كلام ، زحمت و یا گرفتاری برای آنها پیش می‌آید ، فوراً دلسرد می‌شوند .
41004018	دانه‌هایی كه در میان خارها می‌افتند ، مانند كسانی هستند كه كلام را می‌شنوند
41004019	امّا نگرانی‌های زندگی و عشق به مال دنیا و هوی و هوس و چیزهای دیگر ، داخل می‌شوند و كلام را خفه می‌کنند و آن را بی‌ثمر می‌سازند .
41004020	و بذرهایی كه در خاک خوب می‌افتند مانند كسانی هستند كه كلام را می‌شنوند و از آن استقبال می‌کنند و سی برابر و شصت برابر و صد برابر ثمر می‌آورند . »
41004021	عیسی به آنها فرمود : « آیا كسی چراغ را می‌آورد تا آن را زیر تشت یا تخت بگذارد ؟ البتّه نه ، آن را می‌آورد تا روی چراغ‌پایه‌ای بگذارد .
41004022	هیچ چیز پنهانی نیست كه آشكار نگردد و هیچ چیز پوشیده‌ای نیست كه پرده از رویش برداشته نشود .
41004023	اگر گوش شنوا دارید ، بشنوید . »
41004024	باز به آنها فرمود : « در آنچه می‌شنوید دقّت كنید . با هر پیمانه‌ای كه بدهید ، با همان پیمانه هم می‌گیرید و چیزی هم علاوه بر آن دریافت می‌دارید .
41004025	هرکه دارد به او بیشتر داده خواهد شد و آنکه ندارد آنچه را هم دارد ، از دست خواهد داد . »
41004026	عیسی فرمود : « پادشاهی خدا ، مانند مردی است كه در مزرعهٔ خود بذر می‌پاشد .
41004027	دانه سبز می‌شود و رشد می‌کند امّا چطور ؟ او نمی‌داند . شب و روز ، چه او در خواب باشد و چه بیدار ،
41004028	زمین به خودی خود سبب می‌شود كه گیاه بروید و ثمر بیاورد ؛ اول جوانه ، بعد خوشه و بعد دانهٔ رسیده در داخل خوشه .
41004029	امّا به محض اینکه محصول می‌رسد ، او با داس خود به كار مشغول می‌شود ، چون موسم درو رسیده است . »
41004030	عیسی فرمود : « پادشاهی خدا را به چه چیزی تشبیه كنم و یا با چه مَثَلی آن را شرح بدهم ؟
41004031	مانند دانهٔ خَردَلی است كه در زمین كاشته می‌شود . خردل كوچكترین دانه‌های روی زمین است ،
41004032	امّا وقتی‌که كاشته شود ، رشد می‌کند و از هر بوتهٔ دیگری بلندتر می‌گردد و شاخه‌های آن به‌ اندازه‌ای بزرگ می‌شود كه پرندگان می‌توانند در میان شاخه‌های آن لانه بسازند . »
41004033	عیسی با مثلهای زیادی از این قبیل ، پیام خود را تا آنجا كه آنها قادر به فهم آن بودند ، برای مردم بیان می‌کرد
41004034	و برای آنها بدون مَثَل چیزی نمی‌گفت . امّا وقتی تنها بودند ، همه‌چیز را برای شاگردان خود شرح می‌داد .
41004035	عصر همان روز عیسی به شاگردان فرمود : « به آن طرف دریا برویم . »
41004036	پس آنها جمعیّت را ترک كردند و او را با همان قایقی كه در آن نشسته بود ، بردند و قایقهای دیگری هم همراه آنها بود .
41004037	توفان شدیدی برخاست و امواج به قایق می‌زد به طوری که نزدیک بود ، قایق غرق شود .
41004038	در این موقع عیسی در عقب قایق ، سر خود را روی بالشی گذارده و خوابیده بود . شاگردانش او را بیدار كردند و به او گفتند : « ای استاد ، مگر در فكر ما نیستی ؟ نزدیک است غرق شویم ! »
41004039	او برخاست و با پرخاش به باد فرمان داد و به دریا گفت : « ساكت و آرام شو . » باد ایستاد و آرامش كامل برقرار شد .
41004040	بعد عیسی به ایشان فرمود : « چرا این‌قدر ترسیده‌اید ؟ آیا هنوز ایمان ندارید ؟ »
41004041	آنها وحشت‌زده به یكدیگر می‌گفتند : « این كیست كه حتّی باد و دریا هم از او اطاعت می‌کنند ؟ »
41005001	به این ترتیب عیسی و شاگردانش به طرف دیگر دریا ، به سرزمین جَدَریان رفتند .
41005002	همین‌که عیسی قدم به خشكی گذاشت ، مردی كه گرفتار روح پلید بود ، از گورستان بیرون آمده ، نزد او رفت .
41005003	او در گورستان زندگی می‌کرد و هیچ‌کس نمی‌توانست او را حتّی با زنجیر در بند نگه دارد .
41005004	بارها او را با كُنده و زنجیر بسته بودند ، امّا زنجیرها را پاره كرده و کُنده‌ها را شكسته بود و هیچ‌کس نمی‌توانست او را آرام كند .
41005005	او شب و روز در گورستان و روی تپّه‌ها آواره بود و دایماً فریاد می‌کشید و خود را با سنگ مجروح می‌ساخت .
41005006	وقتی عیسی را از دور دید ، دوید و در برابر او سجده كرد
41005007	و با صدای بلند فریاد زد : « ای عیسی ، پسر خدای متعال ، با من چه‌کار داری ؟ تو را به خدا مرا عذاب نده . »
41005008	زیرا عیسی به او گفته بود : « ای روح پلید از این مرد بیرون بیا . »
41005009	عیسی از او پرسید : « اسم تو چیست ؟ » او گفت : « اسم من سپاه است ، چون ما عدّهٔ زیادی هستیم . »
41005010	و بسیار التماس كرد ، كه عیسی آنها را از آن سرزمین بیرون نكند .
41005011	در این موقع یک گلّهٔ بزرگ خوک در آنجا بود كه روی تپّه‌ها می‌چریدند .
41005012	ارواح به او التماس كرده گفتند : « ما را به میان خوکها بفرست تا به آنها وارد شویم . »
41005013	عیسی به آنها اجازه داد و ارواح پلید بیرون آمدند و در خوکها وارد شدند و گلّه‌ای كه تقریباً دو هزار خوک بود با سرعت از سراشیبی به طرف دریا دویدند و در دریا غرق شدند .
41005014	خوک‌بانان فرار كردند و این خبر را در شهر و حومه‌های اطراف پخش كردند . مردم از شهر بیرون رفتند تا آنچه را كه اتّفاق افتاده بود ، ببینند .
41005015	وقتی آنها نزد عیسی آمدند و آن دیوانه را كه گرفتار گروهی از ارواح پلید بود دیدند ، كه لباس پوشیده و با عقل سالم در آنجا نشسته است ، بسیار هراسان شدند .
41005016	کسانی‌که شاهد ماجرا بودند ، آنچه را كه برای مرد دیوانه و خوکها اتّفاق افتاده بود ، برای مردم تعریف كردند .
41005017	پس مردم از عیسی خواهش كردند از سرزمین آنها بیرون برود .
41005018	وقتی عیسی می‌‌خواست سوار قایق بشود ، مردی كه قبلاً دیوانه بود ، از عیسی خواهش كرد كه به وی اجازه دهد همراه او برود .
41005019	امّا عیسی به او اجازه نداد بلكه فرمود : « به منزل خود نزد خانواده‌ات برو و آنها را از آنچه خداوند از راه لطف خود برای تو كرده است ، آگاه كن . »
41005020	آن مرد رفت و آنچه را عیسی برایش انجام داده بود ، در سرزمین دكاپولس منتشر كرد و همهٔ مردم تعجّب می‌کردند .
41005021	وقتی عیسی دوباره به طرف دیگر دریا رفت ، جمعیّت فراوانی در كنار دریا دور او جمع شدند .
41005022	یائیروس سرپرست كنیسهٔ آن محل آمد و وقتی او را دید ، در مقابل او سجده كرد
41005023	و با التماس زیاد به او گفت : « دخترم در حال مرگ است . خواهش می‌کنم بیا و دست خود را روی او بگذار تا خوب شود و زنده بماند . »
41005024	عیسی با او رفت ، جمعیّت فراوانی نیز به دنبال او رفتند . مردم از همه طرف به او هجوم می‌آوردند .
41005025	در میان آنها زنی بود ، كه مدّت دوازده سال مبتلا به خونریزی بود .
41005026	او متحمّل رنجهای زیادی از دست طبیبان بسیاری شده و با وجودی‌كه تمام دارایی خود را در این راه صرف كرده بود ، نه تنها هیچ نتیجه‌ای نگرفته بود ، بلكه هر روز بدتر می‌شد .
41005027	او دربارهٔ عیسی چیزهایی شنیده بود و به همین دلیل از میان جمعیّت گذشت و پشت سر عیسی ایستاد .
41005028	او با خود گفت : « حتّی اگر دست خود را به لباسهای او بزنم ، خوب خواهم شد . »
41005029	پس لباس او را لمس كرد و خونریزی او فوراً قطع شد و در وجود خود احساس كرد ، كه دردش درمان یافته است .
41005030	در همان وقت عیسی پی برد كه ، قوّتی از او صادر شده است . به جمعیّت نگاهی كرد و پرسید : « چه کسی لباس مرا لمس كرد ؟ »
41005031	شاگردانش به او گفتند : « می‌بینی كه جمعیّت زیادی به تو فشار می‌آورند پس چرا می‌پرسی چه کسی لباس مرا لمس كرد ؟ »
41005032	عیسی به اطراف نگاه می‌کرد تا ببیند چه کسی این كار را كرده است .
41005033	امّا آن زن كه درک كرده بود شفا یافته است ، با ترس و لرز در برابر عیسی به خاک افتاد و تمام حقیقت را بیان كرد .
41005034	عیسی به او فرمود : « دخترم ، ایمانت تو را شفا داده است ، بسلامت برو و برای همیشه از این بلا خلاص شو . »
41005035	هنوز صحبت عیسی تمام نشده بود ، كه قاصدانی از خانهٔ سرپرست كنیسه آمدند و گفتند : « دخترت مرده است . دیگر چرا استاد را زحمت می‌دهی ؟ »
41005036	امّا عیسی به سخنان آنها توجّهی نكرد و به سرپرست كنیسه فرمود : « نترس ، فقط ایمان داشته باش . »
41005037	او به كسی جز پطرس و یعقوب و برادرش یوحنا اجازه نداد كه به دنبال او برود .
41005038	وقتی آنان به خانهٔ سرپرست كنیسه رسیدند ، جمعیّت آشفته‌ای را دیدند كه با صدای بلند گریه و شیون می‌کردند .
41005039	عیسی وارد منزل شد و به آنها فرمود : « چرا شلوغ کرده‌اید ؟ برای چه گریه می‌کنید ؟ دختر نمرده است بلكه در خواب است . »
41005040	امّا آنها به او خندیدند . عیسی همه را از خانه بیرون كرد و پدر و مادر و سه شاگرد خود را به جایی‌که دختر بود ، برد .
41005041	و دست دختر را گرفت و فرمود : « طلیتا قومی . » یعنی « ای دختر ، به تو می‌گویم برخیز . »
41005042	فوراً آن دختر برخاست و مشغول راه رفتن شد . ( او دوازده ساله بود . ) آنها از این كار مات و مبهوت ماندند
41005043	امّا عیسی با تأكید به آنها امر كرد كه این موضوع را به كسی نگویند و از آنها خواست كه به دختر خوراک بدهند .
41006001	عیسی آنجا را ترک كرد و به شهر خود آمد ، شاگردانش نیز به دنبال او آمدند .
41006002	در روز سبت ، عیسی در كنیسه شروع به تعلیم دادن كرد . جمعیّت زیادی كه صحبتهای او را شنیدند با تعجّب می‌گفتند : « این چیزها را از كجا یاد گرفته است ؟ این چه حكمتی است كه به او داده شده كه می‌تواند چنین معجزاتی را انجام دهد ؟
41006003	این مگر آن نجّار ، پسر مریم و برادر یعقوب و یوسف و یهودا و شمعون نیست ؟ مگر خواهران او در بین ما نیستند ؟ » به این سبب آنها از او رویگردان شدند .
41006004	عیسی به آنها فرمود : « یک نبی در همه‌جا مورد احترام است ، جز در وطن خود و در میان خانوادهٔ خویش . »
41006005	او نتوانست در آنجا هیچ معجزه‌ای انجام دهد . فقط دست خود را روی چند بیمار گذاشت و آنها را شفا داد
41006006	و از بی‌ایمانی آنها در حیرت بود . عیسی برای تعلیم مردم به تمام دهکده‌های آن اطراف رفت .
41006007	بعد دوازده شاگرد خود را احضار كرد و آنها را دو به دو ، به مأموریت فرستاد و به آنها قدرت داد تا بر ارواح پلید پیروز شوند .
41006008	همچنین به آنها دستور داده گفت : « برای سفر به جز یک عصا چیزی برندارید . نه نان و نه کوله‌بار و نه پول در كمربندهای خود ،
41006009	فقط نعلین به پا كنید و بیش از یک پیراهن نپوشید . »
41006010	عیسی همچنین به آنها گفت : « هرگاه شما را در خانه‌ای قبول كنند تا وقتی‌که در آن شهر هستید ، در آنجا بمانید
41006011	و هرجا كه شما را قبول نكنند و یا به شما گوش ندهند ، از آنجا بروید و گرد پاهای خود را هم برای عبرت آنها بتكانید . »
41006012	پس آنها به راه افتادند و در همه‌جا اعلام می‌کردند كه مردم باید توبه كنند .
41006013	آنها دیوهای زیادی را بیرون كردند و بیماران بسیاری را با روغن تدهین كرده ، شفا دادند .
41006014	هیرودیس پادشاه از این جریان باخبر شد ، چون شهرت عیسی در همه‌جا پیچیده بود ، بعضی می‌گفتند : « یحیی تعمید‌دهنده زنده شده است و به همین جهت معجزات بزرگی از او به ظهور می‌رسد . »
41006015	دیگران می‌گفتند : « او الیاس است . » عدّه‌ای هم می‌گفتند : « او نبی‌ای مانند سایر انبیاست . »
41006016	امّا وقتی هیرودیس این را شنید گفت : « این همان یحیی است كه من سرش را از تن جدا كردم ، او زنده شده است . »
41006017	هیرودیس به درخواست زن خود هیرودیا ، دستور داد یحیای تعمید‌دهنده را دستگیر كنند و او را در بند نهاده به زندان بیندازند . هیرودیا قبلاً زن فیلیپُس برادر هیرودیس بود .
41006018	یحیی به هیرودیس گفته بود : « تو نباید با زن برادر خود ازدواج كنی . »
41006019	هیرودیا این كینه را در دل داشت و می‌‌خواست او را به قتل برساند امّا نمی‌توانست .
41006020	هیرودیس از یحیی می‌ترسید ؛ زیرا می‌دانست او مرد خوب و مقدّسی است و به این سبب رعایت حال او را می‌‌نمود و دوست داشت به سخنان او گوش دهد . اگرچه هروقت سخنان او را می‌شنید ناراحت می‌شد .
41006021	سرانجام هیرودیا فرصت مناسبی به دست آورد . هیرودیس در روز تولّد خود جشنی ترتیب داد و وقتی تمام بزرگان و امرا و اشراف جلیل حضور داشتند ،
41006022	دختر هیرودیا وارد مجلس شد و رقصید . هیرودیس و مهمانانش از رقص او بسیار لذّت بردند ، به طوری که پادشاه به دختر گفت : « هرچه بخواهی به تو خواهم داد . »
41006023	و برایش سوگند یاد كرده گفت : « هرچه از من بخواهی ، حتّی نصف مملكتم را به تو خواهم داد . »
41006024	دختر بیرون رفت و به مادر خود گفت : « چه بخواهم ؟ » مادرش جواب داد : « سر یحیای تعمید‌دهنده را . »
41006025	دختر فوراً نزد پادشاه برگشت و گفت : « از تو می‌خواهم كه در همین ساعت سر یحیای تعمید‌دهنده را در داخل یک سینی به من بدهی . »
41006026	پادشاه بسیار متأسف شد ، امّا به‌خاطر سوگند خود و به احترام مهمانانش صلاح ندانست كه خواهش او را رد كند .
41006027	پس فوراً جلاّد را فرستاد و دستور داد كه سر یحیی را بیاورد . جلاّد رفت و در زندان سر او را برید
41006028	و آن را در داخل یک سینی آورد و به دختر داد و دختر آن را به مادر خود داد .
41006029	وقتی این خبر به شاگردان یحیی رسید ، آنها آمدند و جنازهٔ او را برداشتند و در مقبره‌ای دفن كردند .
41006030	رسولان نزد عیسی برگشتند و گزارش همهٔ كارها و تعالیم خود را به عرض او رسانیدند .
41006031	چون آمد و رفتِ مردم آن‌قدر زیاد بود كه عیسی و شاگردانش حتّی فرصت غذا خوردن هم نداشتند ، عیسی به ایشان فرمود : « خودتان تنها بیایید كه به جای خلوتی برویم تا كمی استراحت كنید . »
41006032	پس آنها به تنهایی با قایق به طرف جای خلوتی رفتند ،
41006033	امّا عدّهٔ زیادی آنها را دیدند كه آنجا را ترک می‌کردند . مردم آنها را شناختند و از تمام شهرها از راه خشكی به طرف آن محل دویدند و قبل از آنها به آنجا رسیدند .
41006034	وقتی عیسی به خشكی رسید ، جمعیّت زیادی را دید و دلش برای آنها سوخت چون مانند گوسفندان بی‌شبان بودند . پس به تعلیم آنان پرداخت و مطالب زیادی بیان كرد .
41006035	چون نزدیک غروب بود ، شاگردانش نزد او آمده گفتند : « اینجا بیابان است و روز هم به پایان رسیده است .
41006036	مردم را مرخّص بفرما تا به مزارع و دهکده‌های اطراف بروند و برای خودشان خوراک بخرند . »
41006037	امّا او جواب داد : « خودتان به آنها خوراک بدهید . » آنها گفتند : « آیا می‌خواهی برویم و در حدود دویست سکّهٔ نقره نان بخریم تا غذایی به آنها بدهیم ؟ »
41006038	عیسی از آنها پرسید : « چند نان دارید ؟ بروید ببینید . » شاگردان تحقیق كردند و گفتند : « پنج نان و دو ماهی . »
41006039	عیسی دستور داد كه ، شاگردانش مردم را دسته‌دسته روی علفها بنشانند .
41006040	مردم در دسته‌های صد نفری و پنجاه نفری روی زمین نشستند .
41006041	بعد عیسی پنج نان و دو ماهی را گرفت ، به آسمان نگاه كرد و خدا را شكر نموده و نانها را پاره كرد و به شاگردان داد تا بین مردم تقسیم كنند . او همچنین آن دو ماهی را میان آنها تقسیم كرد .
41006042	همه خوردند و سیر شدند
41006043	و شاگردان ، دوازده سبد پر از خُرده‌های باقی ماندهٔ نان و ماهی جمع كردند .
41006044	در میان کسانی‌که از نانها خوردند ، پنج هزار مرد بودند .
41006045	بعد از این كار ، عیسی فوراً شاگردان خود را سوار قایق كرد تا پیش از او به بیت‌صیدا در آن طرف دریا بروند تا خودش مردم را مرخّص كند .
41006046	پس از آنكه عیسی با مردم خداحافظی كرد ، برای دعا به بالای كوهی رفت .
41006047	وقتی شب شد ، قایق به وسط دریا رسید و عیسی در ساحل تنها بود .
41006048	بین ساعت سه و شش صبح بود كه دید شاگردانش گرفتار باد مخالف شده و با زحمت زیاد پارو می‌زنند . پس قدم زنان در روی آب به طرف آنها رفت و می‌‌خواست از كنار آنها رد شود .
41006049	وقتی شاگردان او را دیدند كه روی دریا راه می‌رود ، خیال كردند كه یک شبح است و فریاد می‌زدند ،
41006050	چون همه او را دیده و ترسیده بودند . امّا عیسی فوراً صحبت کرده فرمود : « جرأت داشته باشید ، من هستم نترسید ! »
41006051	بعد سوار قایق شد و باد ایستاد و آنها بی‌اندازه تعجّب كردند .
41006052	ذهن آنها كُند شده بود و از موضوع نانها هم چیزی نفهمیده بودند .
41006053	آنها از دریا گذشتند و به سرزمین جِنیسارت رسیده و در آنجا لنگر انداختند .
41006054	وقتی از قایق بیرون آمدند ، مردم فوراً عیسی را شناختند
41006055	و با عجله به تمام آن حدود رفتند و مریضان را بر روی بسترهایشان به جایی‌که می‌شنیدند عیسی بود ، بردند .
41006056	به هر شهر و ده و مزرعه‌ای كه عیسی می‌رفت ، مردم بیماران خود را به آنجا می‌بردند و در سر راه او می‌گذاشتند و از او التماس می‌کردند كه به بیماران اجازه دهد ، دامن قبای او را لمس كنند و هرکس كه لمس می‌کرد ، شفا می‌یافت .
41007001	فریسیان و بعضی از علما كه از اورشلیم آمده بودند ، دور عیسی جمع شدند .
41007002	آنها دیدند كه بعضی از شاگردان او با دستهای نشسته و به اصطلاح « ناپاک » غذا می‌خورند .
41007003	یهودیان و مخصوصاً فریسیان تا طبق سنّتهای گذشته ، دستهای خود را به طرز مخصوصی نمی‌شستند ، غذا نمی‌خوردند .
41007004	وقتی از بازار می‌آمدند تا خود را نمی‌شستند ، چیزی نمی‌خوردند و بسیاری از رسوم دیگر مانند شستن پیاله‌‌ها و دیگها و كاسه‌های مسی را رعایت می‌کردند .
41007005	پس فریسیان و علما از او پرسیدند : « چرا شاگردان تو سنّتهای گذشته را رعایت نمی‌کنند ، بلكه با دستهای ناپاک غذا می‌خورند ؟ »
41007006	عیسی به ایشان فرمود : « اشعیا دربارهٔ شما ریاكاران ، چقدر درست پیشگویی نمود وقتی گفت : ' این مردم مرا با زبان عبادت می‌کنند امّا دلهایشان از من دور است .
41007007	عبادت آنها بیهوده است ، چون راه و رسوم انسانی را به جای احکام الهی تعلیم می‌دهند . '
41007008	« شما احكام خدا را كنار گذاشته و به سنّتهای بشری چسبیده‌اید . »
41007009	عیسی همچنین به ایشان فرمود : « شما احكام خدا را با زرنگی كنار می‌گذارید تا رسوم خود را بجا آورید .
41007010	مثلاً موسی فرمود : پدر و مادر خود را احترام كن و هرکه به پدر و یا مادر خود ، نا‌سزا بگوید سزاوار مرگ است .
41007011	امّا شما می‌گویید : اگر كسی به پدر و یا مادر خود بگوید كه هرچه باید برای كمک به شما بدهم وقف كار خدا کرده‌ام ،
41007012	دیگر اجازه نمی‌دهید كه برای پدر و یا مادر خود كاری كند .
41007013	به این ترتیب با انجام رسوم و سنّتهایی كه به شما رسیده است ، كلام خدا را خنثی می‌نمایید . شما از این قبیل كارها زیاد می‌کنید . »
41007014	عیسی بار دیگر مردم را نزد خود خواند و به آنها فرمود : « همه به من گوش بدهید و این را بفهمید :
41007015	چیزی نیست كه از خارج وارد وجود انسان شود و او را ناپاک سازد . آنچه آدمی را ناپاک می‌کند چیزهایی است كه از وجود او صادر می‌شود . [
41007016	هرکس گوش شنوا دارد ، بشنود . ] »
41007017	وقتی عیسی از نزد مردم به خانه رفت ، شاگردان دربارهٔ این مَثَل از او سؤال كردند
41007018	به ایشان فرمود : « آیا شما هم مثل دیگران كودن هستید ؟ آیا نمی‌دانید هرچیزی كه از خارج وارد وجود انسان شود ، نمی‌تواند او را ناپاک سازد ؟
41007019	چون به قلب او وارد نمی‌شود ، بلكه داخل معده‌اش می‌شود و از آنجا به مزبله می‌ریزد . » به این ترتیب عیسی تمام غذاها را پاک اعلام كرد .
41007020	عیسی به سخن خود ادامه داده گفت : « آنچه كه آدمی را ناپاک می‌سازد ، چیزی است كه از وجود او صادر می‌شود .
41007021	چون افكار بد ، از دل بیرون می‌آید یعنی فسق ، دزدی ، آدمكشی ،
41007022	زنا ، طمع ، خباثت ، فریب ، هرزگی ، حسادت ، تهمت خودبینی و حماقت ،
41007023	اینها همه از درون بیرون می‌آیند و انسان را ناپاک می‌سازند . »
41007024	بعد از آن عیسی از آنجا به راه افتاد و به سرزمین صور رفته ، به خانه‌ای وارد شد و نمی‌خواست كسی بفهمد كه او در آنجاست ، امّا نتوانست پنهان بماند .
41007025	فوراً زنی كه دخترش گرفتار روح پلید بود ، از بودن او در آنجا اطّلاع یافت و آمده جلوی پای عیسی سجده كرد .
41007026	او كه زنی یونانی و از اهالی فینیقیه سوریه بود ، از عیسی خواهش كرد كه دیو را از دخترش بیرون كند .
41007027	عیسی به او فرمود : « بگذار اول فرزندان سیر شوند ، درست نیست نان فرزندان را گرفته و نزد سگها بیندازیم . »
41007028	زن جواب داد : « ای آقا درست است ، امّا سگهای خانه نیز از خورده ریزه‌های خوراک فرزندان می‌خورند . »
41007029	عیسی به او فرمود : « برو ، به‌خاطر این جواب ، دیو از دخترت بیرون رفته است . »
41007030	وقتی زن به خانه برگشت ، دید كه دخترش روی تخت خوابیده و دیو او را رها كرده است .
41007031	عیسی از سرزمین صور برگشت و از راه صیدون و دكاپولس به دریای جلیل آمد .
41007032	در آنجا مردی را نزد او آوردند كه كر بود و زبانش لكنت داشت . از او درخواست كردند كه دست خود را روی آن مرد بگذارد .
41007033	عیسی آن مرد را دور از جمعیّت ، به كناری برد و انگشتان خود را در گوشهای او گذاشت و آب دهان انداخته ، زبانش را لمس نمود .
41007034	بعد به آسمان نگاه كرده آهی كشید و گفت : « افتح » یعنی « باز شو . »
41007035	فوراً گوشهای آن مرد باز شد و لكنت زبانش از بین رفت و خوب حرف می‌زد .
41007036	عیسی به آنان دستور داد كه به كسی چیزی نگویند . امّا هرچه او بیشتر ایشان را از این كار باز می‌داشت آنها بیشتر آن را پخش می‌کردند .
41007037	مردم كه بی‌اندازه متحیّر شده بودند ، می‌گفتند : « او همهٔ كارها را به خوبی انجام داده است ، كرها را شنوا و لالها را گویا می‌کند . »
41008001	در آن روزها بار دیگر جمعیّت زیادی دور عیسی جمع شدند و چون غذایی نداشتند عیسی شاگردان را خواند و به ایشان فرمود :
41008002	« دل من به حال این جمعیّت می‌سوزد . سه روز است كه آنها با من هستند و چیزی برای خوردن ندارند .
41008003	اگر آنها را گرسنه به منزل بفرستیم ، در بین راه از حال خواهند رفت ، چون بعضی از آنها از راه دور آمده‌اند . »
41008004	شاگردان در جواب گفتند : « چگونه می‌توان در این بیابان ، برای آنها غذا تهیّه كرد ؟ »
41008005	عیسی پرسید : « چند نان دارید ؟ » آنها جواب دادند : « هفت نان . »
41008006	پس به مردم دستور داد روی زمین بنشینند . آنگاه هفت نان را گرفت و بعد از شكرگزاری به درگاه خدا ، نانها را پاره كرد و به شاگردان داد تا بین مردم تقسیم كنند ، شاگردان نانها را بین مردم تقسیم كردند .
41008007	همچنین چند ماهی كوچک داشتند . عیسی ، خدا را برای آنها شكر كرد و دستور داد آنها را بین مردم تقسیم نمایند .
41008008	همه خوردند و سیر شدند و هفت زنبیل پر از خُرده‌های باقیمانده ، جمع كردند .
41008009	آنها در حدود چهار هزار نفر بودند . عیسی ایشان را مرخّص فرمود .
41008010	پس از آن فوراً با شاگردان خود در قایق نشست و به منطقهٔ دلمانوته رفت .
41008011	فریسیان نزد عیسی آمده و با او به بحث پرداختند و از روی امتحان از او نشانه‌ای آسمانی خواستند .
41008012	عیسی از دل آهی كشید و فرمود : « چرا مردمان این زمانه به دنبال نشانه‌ای هستند ؟ یقین بدانید هیچ نشانه‌ای به آنان داده نخواهد شد . »
41008013	پس از آن عیسی آنان را ترک كرد و دوباره در قایق نشست و به طرف دیگر دریا رفت .
41008014	شاگردان فراموش كرده بودند كه با خود نان ببرند و در قایق بیش از یک نان نداشتند .
41008015	عیسی به ایشان فرمود : « از خمیرمایهٔ فریسیان و خمیرمایهٔ هیرودیس برحذر باشید و احتیاط كنید . »
41008016	شاگردان در بین خود بحث كرده گفتند : « چون ما نان نیاورده‌ایم ، او این را می‌گوید . »
41008017	عیسی می‌دانست آنها به هم چه می‌گویند . پس به ایشان فرمود : « چرا دربارهٔ نداشتن نان با هم بحث می‌کنید ؟ مگر هنوز درک نمی‌کنید و نمی‌فهمید ؟ آیا هنوز دل و ذهن شما كور است ؟
41008018	شما كه هم چشم دارید و هم گوش آیا نمی‌بینید و نمی‌شنوید ؟ آیا فراموش کرده‌اید
41008019	كه چگونه آن پنج نان را بین پنج هزار مرد تقسیم كردم ؟ آن موقع چند سبد از خُرده‌های نان جمع كردید ؟ » گفتند : « دوازده سبد . »
41008020	عیسی پرسید : « وقتی نان را بین چهار هزار نفر تقسیم كردم ، چند سبد از خرده‌های نانها جمع كردید ؟ » گفتند : « هفت سبد . »
41008021	پس عیسی به ایشان فرمود : « آیا باز هم نمی‌فهمید ؟ »
41008022	عیسی و شاگردان به بیت‌صیدا رسیدند . در آنجا كوری را نزد عیسی آوردند و از او خواهش كردند كه دست خود را روی آن كور بگذارد .
41008023	او دست كور را گرفت و او را از دهكده بیرون برد . بعد به چشمهایش آب دهان مالید و دستهای خود را روی او گذاشت و پرسید : « آیا چیزی می‌بینی ؟ »
41008024	او به بالا نگاه كرد و گفت : « مردم را مثل درختهایی می‌بینم كه حركت می‌کنند . »
41008025	عیسی دوباره دستهای خود را روی چشمهای او گذاشت . آن مرد با دقّت نگاه كرد و شفا یافت و دیگر همه‌چیز را به خوبی می‌دید .
41008026	عیسی او را به منزل فرستاد و به او فرمود كه به آن ده برنگردد .
41008027	عیسی و شاگردان به دهکده‌های اطراف قیصریهٔ فیلیپُس رفتند . در بین راه عیسی از شاگردان پرسید : « مردم مرا چه كسی می‌دانند ؟ »
41008028	آنها جواب دادند : « بعضی می‌گویند تو یحیای تعمید‌دهنده هستی . عدّه‌ای می‌گویند تو الیاس و عدّه‌ای هم می‌گویند كه یكی از انبیا هستی . »
41008029	از ایشان پرسید : « به عقیده شما من كیستم ؟ » پطرس جواب داد : « تو مسیح هستی . »
41008030	بعد عیسی به آنان دستور داد كه دربارهٔ او به هیچ‌کس چیزی نگویند .
41008031	آنگاه عیسی به تعلیم شاگردان پرداخت و گفت : « لازم است پسر انسان متحمّل رنجهای زیادی شده و به وسیلهٔ رهبران و سران كاهنان و علما طرد و كشته شود و پس از سه روز زنده گردد . »
41008032	عیسی این موضوع را بسیار صریح گفت . به طوری که پطرس او را به گوشه‌ای برده ، سرزنش كرد .
41008033	امّا عیسی برگشت و به شاگردان نگاهی كرد و با پرخاش به پطرس گفت : « از من دور شو ، ای شیطان ، افكار تو افكار انسانی است ، نه خدایی . »
41008034	پس عیسی مردم و همچنین شاگردانش را نزد خود خواند و به ایشان فرمود : « اگر كسی بخواهد از من پیروی كند ، باید خود را فراموش كرده ، صلیب خود را بردارد و به دنبال من بیاید .
41008035	زیرا هرکه بخواهد جان خود را حفظ كند ، آن را از دست خواهد داد ، امّا هرکه به‌خاطر من و انجیل جان خود را فدا كند ، آن را نجات خواهد داد .
41008036	چه سود دارد كه آدم تمام جهان را ببرد امّا جان خود را ببازد ؟
41008037	و انسان چه می‌تواند بدهد تا جان خود را باز یابد ؟
41008038	بنابراین ، هرکه از من و تعالیم من در این زمانهٔ گناه‌آلود و فاسد عار داشته باشد ، پسر انسان هم در وقتی‌که در جلال پدر خود با فرشتگان مقدّس می‌آید ، از او عار خواهد داشت . »
41009001	او همچنین فرمود : « یقین بدانید كه بعضی از کسانی‌که در اینجا ایستاده‌اند تا پادشاهی خدا را كه با قدرت می‌آید نبینند ، نخواهند مرد . »
41009002	شش روز بعد ، عیسی پطرس و یعقوب و یوحنا را برداشت و آنها را با خود به كوه بلندی برد . او در آنجا با این شاگردان تنها بود و در حضور آنها هیئت او تغییر یافت .
41009003	و لباسهایش چنان سفید و درخشان شد كه هیچ‌کس روی زمین نمی‌تواند لباسی را آن‌قدر تمیز بشوید .
41009004	آنگاه آنها الیاس و موسی را دیدند كه با عیسی مشغول گفت‌وگو بودند .
41009005	پطرس به عیسی گفت : « ای استاد ، چقدر خوب است كه ما در اینجا هستیم . سه سایبان خواهیم ساخت ، یكی برای تو و یكی برای موسی و یكی هم برای الیاس . »
41009006	او درست نمی‌دانست چه می‌گوید ، چون بسیار ترسیده بودند .
41009007	در آن وقت ابری ظاهر شد و بر آنها سایه افكند . از آن ابر ندایی آمد كه می‌گفت : « این پسر عزیز من است به او گوش بدهید . »
41009008	آنها فوراً به اطراف نگاه كردند ، امّا هیچ‌کس را ندیدند ، فقط عیسی با آنان بود .
41009009	وقتی آنها از كوه پایین می‌آمدند ، عیسی به ایشان دستور داد كه دربارهٔ آنچه دیده‌اند تا زمانی‌كه پسر انسان پس از مرگ زنده نشود ، به كسی چیزی نگویند .
41009010	آنان از این دستور اطاعت كردند ولی در بین خود دربارهٔ معنی « زنده شدن پس از مرگ » به بحث پرداختند .
41009011	آنها از او پرسیدند : « چرا علما می‌گویند كه باید اول الیاس بیاید ؟ »
41009012	عیسی جواب داد : « بلی ، الیاس اول می‌آید تا همه‌چیز را آماده سازد ، امّا چرا کتاب‌مقدّس می‌گوید كه پسر انسان باید متحمّل رنجهای بسیاری شده و خوار و خفیف شود ؟
41009013	به شما می‌گویم همان‌طور كه دربارهٔ الیاس نوشته شده ، او آمد و مردم هرچه خواستند با او كردند . »
41009014	وقتی آنها نزد سایر شاگردان رسیدند ، جمعیّت بزرگی را دیدند كه دور آنها ایستاده‌اند و علما با ایشان مباحثه می‌کنند .
41009015	همین‌که جمعیّت ، عیسی را دیدند با تعجّب فراوان دوان‌دوان به استقبال او رفتند و به او سلام كردند .
41009016	عیسی از شاگردان پرسید : « دربارهٔ چه چیز با آنها بحث می‌کنید ؟ »
41009017	مردی از میان جمعیّت گفت : « ای استاد ، من پسرم را نزد تو آوردم . او گرفتار روح پلیدی شده و نمی‌تواند حرف بزند .
41009018	در هرجا كه روح به او حمله می‌کند ، او را به زمین می‌اندازد ، دهانش كف می‌کند ، دندان به هم می‌ساید و تمام بدنش خشک می‌شود . از شاگردان تو درخواست كردم آن را بیرون كنند امّا نتوانستند . »
41009019	عیسی به آنها گفت : « شما چقدر بی‌ایمان هستید ! تا كی باید با شما باشم و تا كی باید متحمّل شما گردم ؟ او را نزد من بیاورید . »
41009020	آنها آن پسر را نزد او آوردند . روح به محض اینکه عیسی را دید ، پسر را دچار حملهٔ سختی ساخت . پسر بر زمین افتاد و دهانش كف كرده و دست و پا می‌زد .
41009021	عیسی از پدر او پرسید : « چند وقت است كه این حالت برای او پیش آمده ؟ » پدر جواب داد : « از بچّگی .
41009022	اغلب اوقات این روح او را در آب و آتش می‌انداخت به طوری که نزدیک بود او را تلف سازد . امّا اگر برایت مقدور است به ما ترحّم نموده ، كمک كن . »
41009023	عیسی فرمود : « اگر بتوانی ایمان بیاوری ، برای کسی‌که ایمان دارد ، همه‌چیز ممكن است . »
41009024	آن پدر فوراً با صدای بلند گفت : « من ایمان دارم ، ولی ایمانم كم است . آن را زیاد گردان . »
41009025	وقتی عیسی دید كه مردم جمع می‌شوند ، با پرخاش به روح پلید فرمود : « ای روح كر و لال ، به تو فرمان می‌دهم كه از او بیرون بیایی و هیچ‌وقت به او داخل نشوی . »
41009026	آن روح نعره‌ای زد و پسر را به تشنّج انداخت و از او بیرون آمد و رنگ آن پسر مانند رنگ مرده شد ، به طوری که عدّه‌ای می‌گفتند : « او مرده است . »
41009027	امّا عیسی دستش را گرفت و او را بلند كرد و او سرپا ایستاد .
41009028	عیسی به خانه رفت و شاگردانش در خلوت از او پرسیدند : « چرا ما نتوانستیم آن روح را بیرون كنیم ؟ »
41009029	عیسی فرمود : « برای بیرون كردن این‌گونه ارواح ، وسیله‌ای جز دعا وجود ندارد . »
41009030	عیسی و شاگردان آن ناحیه را ترک كردند و از راه استان جلیل به سفر خود ادامه دادند . عیسی نمی‌خواست كسی بداند او كجاست
41009031	زیرا به شاگردان خود تعلیم داده می‌گفت كه پسر انسان به دست آدمیان تسلیم می‌شود و آنان او را خواهند كشت ولی سه روز بعد ، دوباره زنده خواهد شد .
41009032	امّا آنها نمی‌فهمیدند چه می‌گوید و می‌ترسیدند از او چیزی بپرسند .
41009033	آنها به كفرناحوم آمدند و وقتی در منزل بودند عیسی از شاگردان پرسید : « بین راه دربارهٔ چه چیزی مباحثه می‌کردید ؟ »
41009034	آنها ساكت ماندند ، چون در بین راه ، صحبت ایشان بر سر این بود كه در میان آنها چه كسی بزرگتر است .
41009035	او نشست و دوازده حواری را نزد خود خواند و به ایشان فرمود : « اگر كسی می‌خواهد اول شود ، باید خود را آخرین و غلام همه سازد . »
41009036	سپس كودكی را گرفت و او را در برابر همه قرار داد و بعد او را در آغوش گرفته فرمود :
41009037	« هرکه یكی از این كودكان را به نام من بپذیرد ، مرا پذیرفته است و هرکه مرا بپذیرد ، نه تنها مرا بلكه فرستنده مرا پذیرفته است . »
41009038	یوحنا عرض كرد : « ای استاد ، ما مردی را دیدیم كه دیوها را با ذكر نام تو بیرون می‌کرد ، امّا چون از ما نبود ، سعی كردیم مانع او شویم . »
41009039	عیسی فرمود : « مانع كار او نشوید ، زیرا هرکه با ذكر نام من معجزه‌ای بكند ، نمی‌تواند در همان‌ دَم از من بد بگوید .
41009040	چون هرکه برضد ما نباشد با ماست .
41009041	یقین بدانید هرکه به شما به‌خاطر اینکه پیروان مسیح هستید ، جرعه‌ای آب بدهد ، به هیچ وجه بی‌اجر نخواهد ماند .
41009042	« امّا هر کسی یكی از این كوچكان را كه به من ایمان دارند گمراه سازد ، برای او بهتر است كه با سنگ آسیایی به دور گردن خود ، به دریا انداخته شود .
41009043	پس اگر دستت باعث گمراهی تو می‌شود ، آن را ببر ، زیرا بهتر است بدون دست وارد حیات شوی از اینکه با دو دست به جهنم بیافتی یعنی به آتشی كه خاموشی نمی‌پذیرد . [
41009044	جایی‌که كرم ایشان نمیرد و آتش خاموش نشود . ]
41009045	و اگر پایت تو را گمراه كند ، آن را ببر ، زیرا بهتر است كه لنگ وارد حیات شوی از اینکه با دو پا به جهنم انداخته شوی . [
41009046	جایی‌که كرم ایشان نمیرد و آتش خاموش نشود . ]
41009047	و اگر چشمت تو را منحرف سازد آن را در آور ، زیرا بهتر است كه با یک چشم وارد پادشاهی خدا شوی از اینکه با دو چشم به جهنم بیافتی .
41009048	جایی‌که كرم ایشان نمیرد و آتش خاموش نشود .
41009049	« چون همه با آتش نمكین می‌شوند .
41009050	نمک چیز خوبی است ، امّا اگر مزهٔ خود را از دست بدهد ، دیگر به چه وسیله می‌تواند مزهٔ خود را باز یابد ؟ پس شما نیز در خود نمک داشته باشید و با یكدیگر در صلح و صفا زندگی كنید . »
41010001	عیسی از آنجا به راه افتاد و به سرزمین یهودیه و به جانب شرقی رود اردن رفت . باز هم جمعیّتی به دور او جمع شد و او بر حسب عادت همیشگی خود به تعلیم آنان پرداخت .
41010002	عدّه‌ای از فریسیان نزد او آمدند و برای امتحان از او پرسیدند : « آیا مرد مجاز است كه زن خود را طلاق بدهد ؟ »
41010003	عیسی در جواب ، از آنها پرسید : « موسی در این باره چه دستوری داده است ؟ »
41010004	آنها جواب دادند : « موسی اجازه داده است كه مرد با دادن طلاق‌نامه به زن خود ، از او جدا شود . »
41010005	عیسی به ایشان فرمود : « به‌خاطر سنگدلی شما بود كه موسی این اجازه را به شما داد .
41010006	وگرنه خدا از اول خلقت ، انسان را به صورت مرد و زن آفرید .
41010007	به این دلیل مرد ، پدر و مادر خود را ترک می‌کند و به زن خود می‌پیوندد
41010008	و این دو یک تن واحد می‌شوند . یعنی دیگر آنها دو نفر نیستند ، بلكه یک تن می‌باشند .
41010009	آنچه را خدا به هم پیوسته است ، انسان نباید جدا سازد . »
41010010	در منزل ، شاگردان باز هم دربارهٔ این موضوع از عیسی سؤال كردند .
41010011	او به ایشان فرمود : « هرکه زن خود را طلاق دهد و با زنی دیگر ازدواج كند ، نسبت به زن خود مرتكب زنا شده است .
41010012	همین‌طور اگر زنی از شوهر خود جدا شود و با مرد دیگری ازدواج كند ، مرتكب زنا شده است . »
41010013	بچّه‌‌ها را نزد عیسی می‌آوردند تا بر آنها دست بگذارد ولی شاگردان ، آنها را سرزنش می‌کردند .
41010014	وقتی عیسی این را دید ناراحت شده به شاگردان فرمود : « بگذارید بچّه‌‌ها نزد من بیایند ، مانع آنها نشوید چون پادشاهی خدا به چنین كسانی تعلّق دارد .
41010015	یقین بدانید كه اگر كسی پادشاهی خدا را مانند كودک نپذیرد ، هیچ‌وقت وارد آن نخواهد شد . »
41010016	سپس عیسی كودكان را در آغوش گرفت و دست بر آنان گذاشته ، برای ایشان دعای خیر كرد .
41010017	وقتی عیسی عازم سفر شد ، شخصی دوان‌دوان آمده در برابر او زانو زد و عرض كرد : « ای استاد نیكو ، من برای به دست آوردن حیات جاودانی چه باید بكنم ؟ »
41010018	عیسی به او فرمود : « چرا مرا نیكو می‌خوانی ؟ هیچ‌کس جز خدا نیكو نیست .
41010019	احكام را می‌دانی -‌قتل نكن ، زنا نكن ، دزدی نكن ، شهادت نادرست نده ، كلاهبرداری نكن ، پدر و مادر خود را احترام كن . »
41010020	آن شخص در جواب گفت : « ای استاد ، من از جوانی همهٔ اینها را رعایت کرده‌ام . »
41010021	عیسی با محبّت به او خیره شده فرمود : « یک چیز كم داری ، برو آنچه داری بفروش و به فقرا بده كه در عالم بالا گنجی خواهی داشت و بعد بیا و از من پیروی كن . »
41010022	آن شخص چون صاحب ثروت فراوان بود ، با قیافه‌ای محزون ، و با ناراحتی از آنجا رفت .
41010023	عیسی به اطراف نگاه كرد و به شاگردان فرمود : « چه دشوار است ورود توانگران به پادشاهی خدا ! »
41010024	شاگردان از سخنان او تعجّب كردند ، امّا عیسی باز هم به آنان فرمود : « ای فرزندان ، وارد شدن به پادشاهی خدا چقدر دشوار است !
41010025	رد شدن شتر از سوراخ سوزن ، آسانتر است از وارد شدن شخص توانگر به پادشاهی خدا . »
41010026	شاگردان بی‌اندازه تعجّب كرده و به یكدیگر می‌گفتند : « پس چه كسی می‌تواند نجات یابد ؟ »
41010027	عیسی به آنان نگاهی كرد و فرمود : « برای انسان غیرممكن است ، امّا نه برای خدا ، زیرا برای خدا همه‌چیز امكان دارد . »
41010028	پطرس در جواب عیسی شروع به صحبت كرده گفت : « ببین ، ما از همه‌چیز خود دست كشیده و پیرو تو شده‌ایم . »
41010029	عیسی فرمود : « یقین بدانید كه هرکس به‌خاطر من و انجیل ، خانه و یا برادران یا خواهران یا مادر یا پدر یا فرزندان و یا املاک خود را ترک نماید ،
41010030	در این دنیا صد برابر خانه و برادر و خواهر ، مادر و فرزندان و املاک -‌و همچنین رنجها- و در آخرت حیات جاودان نصیب او خواهد شد .
41010031	امّا بسیاری از آنان كه اكنون اولین هستند ، آخرین خواهند شد و بسیاری هم كه آخرین هستند ، اولین خواهند شد . »
41010032	عیسی و شاگردان در راه اورشلیم بودند و عیسی پیشاپیش شاگردان حركت می‌کرد . شاگردان متحیّر بودند و کسانی‌که از عقب آنها می‌آمدند ، بسیار می‌ترسیدند . عیسی دوازده شاگرد خود را به كناری برد و دربارهٔ آنچه كه می‌باید برایش اتّفاق افتد ، با آنها شروع به صحبت كرد
41010033	و به آنها فرمود : « ما اكنون به اورشلیم می‌رویم و پسر انسان به دست سران كاهنان و علما سپرده خواهد شد . آنها او را محكوم به مرگ خواهند كرد و به دست بیگانگان خواهند سپرد .
41010034	آنها او را مسخره خواهند نمود و به رویش آب دهان خواهند انداخت ، او را تازیانه خواهند زد و خواهند كشت ، امّا پس از سه روز دوباره زنده خواهد شد . »
41010035	یعقوب و یوحنا -‌پسران زِبدی‌- نزد عیسی آمده گفتند : « ای استاد ، ما می‌خواهیم كه آنچه كه از تو درخواست می‌کنیم برای ما انجام دهی . »
41010036	به ایشان گفت : « چه می‌خواهید برایتان بكنم ؟ »
41010037	آنها جواب دادند : « به ما اجازه بده تا در جلال تو یكی در دست راست و دیگری در دست چپ تو بنشینیم . »
41010038	عیسی به ایشان فرمود : « شما نمی‌فهمید چه می‌خواهید . آیا می‌توانید از پیاله‌ای كه من می‌نوشم بنوشید و یا تعمیدی را كه من می‌گیرم بگیرید ؟ »
41010039	آنها جواب دادند : « می‌توانیم . » عیسی فرمود : « از پیاله‌ای كه من می‌نوشم ، خواهید نوشید و تعمیدی را كه من می‌گیرم ، شما هم خواهید گرفت .
41010040	امّا نشستن در دست راست و یا چپ من با من نیست . این به كسانی تعلّق دارد كه از پیش برایشان تعیین شده است . »
41010041	وقتی ده شاگرد دیگر این را شنیدند از یعقوب و یوحنا دلگیر شدند .
41010042	عیسی ایشان را نزد خود خواند و فرمود : « می‌دانید كه در بین ملل ، کسانی‌که فرمانروا محسوب می‌شوند ، بر زیردستان خود فرمانروایی می‌کنند و رهبرانشان نیز بر آنها ریاست می‌نمایند
41010043	ولی در بین شما نباید چنین باشد ؛ بلكه هرکه می‌خواهد در میان شما بزرگ شود ، باید خادم شما باشد
41010044	و هرکه می‌خواهد اول شود ، باید غلام همه باشد .
41010045	چون پسر انسان نیامده است تا خدمت کرده شود ، بلكه تا به دیگران خدمت كند و جان خود را در راه بسیاری فدا سازد . »
41010046	آنها به شهر اریحا رسیدند و وقتی عیسی به اتّفاق شاگردان خود و جمعیّت بزرگی از شهر بیرون می‌رفت ، یک گدای نابینا به نام بارتیماؤس -‌پسر تیمائوس‌- در كنار راه نشسته بود .
41010047	وقتی شنید كه عیسای ناصری است ، شروع به فریاد كرد و گفت : « ای عیسی ، پسر داوود ، بر من رحم كن . »
41010048	عدّهٔ زیادی او را سرزنش كردند و از او خواستند تا ساكت شود . ولی او هرچه بلندتر فریاد می‌کرد : « ای پسر داوود ، بر من رحم كن . »
41010049	عیسی ایستاد و فرمود : « به او بگویید اینجا بیاید . » آنها آن كور را صدا كردند و به او گفتند : « خوشحال باش ، بلند شو ، تو را می‌خواهد . »
41010050	بارتیماؤس فوراً ردای خود را به كناری انداخت و از جای خود بلند شد و نزد عیسی آمد .
41010051	عیسی به او فرمود : « چه می‌خواهی برایت بكنم ؟ » آن كور عرض كرد : « ای استاد می‌خواهم بار دیگر بینا شوم . »
41010052	عیسی به او فرمود : « برو ، ایمانت تو را شفا داده است . » او فوراً بینایی خود را بازیافت و به دنبال عیسی به راه افتاد .
41011001	وقتی به بیت‌فاجی و بیت‌عنیا در كوه زیتون كه نزدیک اورشلیم است رسیدند ، عیسی دو نفر از شاگردان خود را فرستاد
41011002	و به آنها چنین دستور داد : « به دهكدهٔ روبه‌رو بروید . همین‌که وارد آن شدید كرّه الاغی را در آنجا بسته خواهید دید ، كه هنوز كسی بر آن سوار نشده است ، آن را باز كنید و به اینجا بیاورید .
41011003	اگر كسی پرسید : چرا آن را باز می‌کنید ؟ بگویید : خداوند آن را لازم دارد . و او بدون تأخیر ، آن را به اینجا خواهد فرستاد . »
41011004	آن دو نفر رفتند و در کوچه‌ای كرّه الاغی را دیدند كه جلوی دری بسته شده بود ، آن را باز كردند .
41011005	بعضی از کسانی‌که در آنجا ایستاده بودند ، به آنها گفتند : « چرا این كرّه الاغ را باز می‌کنید ؟ »
41011006	آنها همان‌طور كه عیسی به ایشان فرموده بود ، جواب دادند و كسی مانع ایشان نشد .
41011007	كرّه الاغ را نزد عیسی آوردند و لباسهای خود را روی آن انداختند و او سوار شد .
41011008	عدّهٔ زیادی از مردم ، لباسهای خود را جلوی راه عیسی انداختند و عدّه‌ای هم از مزارع اطراف ، شاخ و برگ درختان را بریده جلوی راه او می‌گسترانیدند .
41011009	کسانی‌که از جلو و عقب به دنبال او می‌آمدند ، با فریاد می‌گفتند : « خدا را سپاس باد ! مبارک باد آن کسی‌که به نام خداوند می‌آید .
41011010	فرخنده باد پادشاهی پدر ما داوود كه در حال آمدن است ، خدا را سپاس باد . »
41011011	عیسی وارد اورشلیم شد و به معبد بزرگ رفت . در آنجا همه‌چیز را از نظر گذرانید . امّا چون دیر وقت بود با آن دوازده حواری به بیت‌عنیا رفت .
41011012	روز بعد وقتی آنها از بیت‌عنیا بیرون آمدند ، در بین راه عیسی گرسنه شد .
41011013	از دور درخت انجیر پُربرگی دید و رفت تا ببیند آیا می‌تواند چیزی در آن پیدا كند . وقتی به آن رسید جز برگ چیزی ندید ، چون هنوز فصل انجیر نبود .
41011014	پس به درخت فرمود : « دیگر كسی از میوهٔ تو نخواهد خورد . » و شاگردانش این را شنیدند .
41011015	آنها به اورشلیم آمدند و عیسی وارد معبد بزرگ شد و به بیرون راندن بازرگانان معبد بزرگ و مشتریان آنها پرداخت . میزهای صرّافان و چهار پایه‌های كبوتر فروشان را به هم ریخت
41011016	و به كسی اجازه نمی‌داد كه برای حمل اجناس ، از صحن معبد بزرگ عبور كند .
41011017	او به مردم تعلیم می‌داد و می‌گفت : « آیا كتاب خدا نمی‌فرماید : خانهٔ من نمازخانه‌ای برای همهٔ ملّتها خواهد بود ؟ امّا شما آن را كمینگاه دزدان ساخته‌اید . »
41011018	سران كاهنان و علما كه این را شنیدند ، در صدد برآمدند راهی برای از بین بردن او پیدا كنند . آنها از او می‌ترسیدند ، چون همهٔ مردم از تعالیم او حیران بودند .
41011019	در غروب آن روز عیسی و شاگردان از شهر بیرون رفتند .
41011020	صبح روز بعد در ضمن راه آنها دیدند كه آن درخت انجیر از ریشه خشک شده است .
41011021	پطرس موضوع را به‌یاد آورد و گفت : « ای استاد ، نگاه كن ، درخت انجیری را كه نفرین كردی خشک شده است . »
41011022	عیسی در جواب آنها گفت : « به خدا ایمان داشته باشید
41011023	و یقین بدانید اگر كسی به این كوه بگوید : حركت كن و به دریا پرتاب شو و شک و شبهه‌ای به دل راه ندهد بلكه ایمان داشته باشد كه هرچه بگوید می‌شود ، برای او چنان خواهد شد .
41011024	بنابراین به شما می‌گویم : یقین بدانید ، آنچه را كه در دعا طلب می‌کنید ، خواهید یافت و به شما داده خواهد شد .
41011025	وقتی برای دعا می‌ایستید اگر از كسی شكایتی دارید ، او را ببخشید تا پدر آسمانی شما هم خطاهای شما را ببخشد . [
41011026	امّا اگر شما دیگران را نبخشید ، پدر آسمانی شما هم خطاهای شما را نخواهد بخشید . ] »
41011027	آنها بار دیگر به اورشلیم آمدند . وقتی عیسی در معبد بزرگ قدم می‌زد ، سران كاهنان و علما و مشایخ نزد او آمدند
41011028	و از او پرسیدند : « به چه اختیاری این كارها را می‌کنی ؟ چه کسی به تو اختیار انجام چنین كارهایی را داده است ؟ »
41011029	عیسی به ایشان فرمود : « من هم از شما سؤالی دارم اگر جواب دادید ، به شما خواهم گفت كه به چه اختیاری این كارها را می‌کنم .
41011030	آیا تعمید یحیی از جانب خدا بود ، یا از جانب بشر ؟ به من جواب بدهید . »
41011031	آنها بین خود بحث كرده گفتند : « اگر بگوییم از جانب خدا بود ، او خواهد گفت ، ' پس چرا به او ایمان نیاوردید ؟ '
41011032	امّا اگر بگوییم از جانب بشر بود . . . » ( آنها از مردم می‌ترسیدند ، چون همه یحیی را نبی می‌دانستند . )
41011033	از این رو در جواب عیسی گفتند : « ما نمی‌دانیم . » عیسی به ایشان گفت : « پس من هم نمی‌گویم به چه اختیاری این كارها را می‌کنم . »
41012001	عیسی به سخن خود ادامه داده و در قالب مَثَل به ایشان گفت : « مردی تاكستانی احداث كرد و دیواری دور آن كشید . در داخل آن چَرخُشتی برای گرفتن آب انگور كند و یک بُرج هم برای آن ساخت ، بعد آن را به باغبانان اجاره داد و خود به سفر رفت .
41012002	در موسم انگور ، غلامی را نزد باغبانان فرستاد تا سهم خود را از محصول تاكستان بگیرد .
41012003	امّا آنها آن غلام را گرفته كتک زدند و دست خالی بازگردانیدند .
41012004	صاحب تاكستان ، غلام دیگری نزد ایشان فرستاد . او را هم سنگسار كردند و سرش را شكستند و با بی‌احترامی برگردانیدند .
41012005	باز غلام دیگری فرستاد ، او را هم كشتند . بسیاری از كسان دیگر را نیز همین‌طور ، بعضی را زدند و بعضی را كشتند .
41012006	صاحب باغ ، فقط یک نفر دیگر داشت كه بفرستد و آن هم پسر عزیز خودش بود . سرانجام او را فرستاد و پیش خود گفت : ' آنها احترام پسرم را نگاه خواهند داشت . '
41012007	امّا باغبانان به یكدیگر گفتند : ' این وارث است ، بیایید او را بكشیم تا مِلک او مال خودمان بشود . '
41012008	پس پسر را گرفتند و او را كشتند و از تاكستان بیرون انداختند .
41012009	صاحب تاكستان چه خواهد كرد ؟ او می‌آید این باغبانان را می‌کشد و تاكستان را به دیگران واگذار می‌کند .
41012010	مگر در كلام خدا نخوانده‌اید : ' آن سنگی كه معماران رد كردند ، به صورت سنگ اصلی بنا درآمده است ،
41012011	این كار خداوند است و به چشم ما عجیب می‌نماید ! ' »
41012012	رهبران یهود در صدد برآمدند عیسی را دستگیر كنند ، چون فهمیدند روی سخن او با آنها بود ، امّا از مردم می‌ترسیدند . پس او را ترک كردند و رفتند .
41012013	عدّه‌ای از فریسیان و طرفداران هیرودیس ، فرستاده شدند تا عیسی را با سؤالات خویش به دام بیندازند .
41012014	آنها نزد او آمده گفتند : « ای استاد می‌دانیم كه تو شخص درستی هستی و از كسی طرفداری نمی‌کنی ، چون به ظاهر اشخاص نگاه نمی‌کنی بلكه با راستی ، راه خدا را تعلیم می‌دهی . آیا دادن مالیات به امپراتور روم جایز است یا خیر ؟ آیا باید مالیات بدهیم یا نه ؟ »
41012015	عیسی به نیرنگ ایشان پی برد و فرمود : « چرا مرا امتحان می‌کنید ؟ یک سکّهٔ نقره بیاورید تا ببینم . »
41012016	آنها برایش سکه‌ای آوردند . او به ایشان فرمود : « نقش و عنوان چه كسی روی آن است ؟ » جواب دادند : « نقش و عنوان قیصر . »
41012017	پس عیسی فرمود : « بسیار خوب ، آنچه مال قیصر است به قیصر و آنچه مال خداست ، به خدا بدهید . » و آنان از سخنان او تعجّب كردند .
41012018	بعد صدوقیان نزد او آمدند . ( این فرقه معتقد بودند كه پس از مرگ ، رستاخیزی وجود ندارد . ) آنها از عیسی پرسیدند :
41012019	« ای استاد ، موسی برای ما نوشته است اگر مردی بمیرد و زنش بدون فرزند باشد ، برادرش موظّف است ، آن زن را بگیرد تا برای او فرزندانی بیاورد .
41012020	هفت برادر بودند ، اولی زنی گرفت و بدون فرزند مرد .
41012021	بعد دومی آن زن را گرفت و او هم بدون فرزند مرد . همین‌طور سومی .
41012022	تا بالاخره هر هفت نفر مردند و هیچ فرزندی بجا نگذاشتند . بعد از همه ، آن زن هم مرد .
41012023	در روز رستاخیز وقتی آنها دوباره زنده می‌شوند او زن کدام‌یک از آنها خواهد بود ؟ چون هر هفت نفر با او ازدواج كردند . »
41012024	عیسی به ایشان فرمود : « آیا گمراهی شما به این علّت نیست كه نه از کتاب‌مقدّس خبر دارید و نه از قدرت خدا ؟
41012025	وقتی مردگان قیام کنند ، دیگر نه زن می‌گیرند و نه شوهر می‌کنند ، بلكه مانند فرشتگان آسمانی خواهند بود .
41012026	و امّا دربارهٔ قیامت مردگان ، مگر تا به حال در كتاب موسی در داستان بوتهٔ سوزان نخوانده‌اید كه خدا چطور با او صحبت كرد و فرمود : ' من خدای ابراهیم و خدای اسحاق و خدای یعقوب هستم . '
41012027	خدا ، خدای مردگان نیست ، بلكه خدای زندگان است . شما سخت گمراه هستید . »
41012028	یكی از علما كه بحث آنان را شنید و پی برد كه عیسی جوابی عالی به آنها داده است ، جلو آمد و پرسید : « مهمترین حكم شریعت كدام است ؟ »
41012029	عیسی جواب داد : « اول این است : ای اسرائیل بشنو ، خداوند خدای ما ، خداوند یكتاست .
41012030	خداوند ، خدای خود را با تمام دل و تمام جان و تمام ذهن و تمام قدرت خود دوست بدار .
41012031	و دوم این است : همسایه‌ات را مانند جان خود دوست بدار . هیچ فرمانی بزرگتر از این دو ، وجود ندارد . »
41012032	آن شخص به او گفت : « ای استاد ، درست است . حقیقت را فرمودی خدا یكی است و به جز او خدایی نیست
41012033	و دوست داشتن او با تمامی دل و تمام عقل و تمام قدرت و دوست داشتن همسایه مثل خود از همهٔ هدایای سوختنی و قربانی‌ها بالاتر است . »
41012034	وقتی عیسی دید كه جوابی عاقلانه داده است ، به او فرمود : « تو از پادشاهی خدا دور نیستی . » بعد از آن دیگر كسی جرأت نمی‌کرد از عیسی سؤالی بكند .
41012035	عیسی ضمن تعالیم خود در معبد بزرگ چنین گفت : « علما چطور می‌توانند بگویند كه مسیح ، پسر داوود است ؟
41012036	درحالی‌که خود داوود با الهام روح‌القدس گفت : ' خداوند به خداوند من گفت : در دست راست من بنشین تا دشمنانت را زیر پای تو اندازم . ' جمعیّت كثیری با علاقه به سخنان او گوش می‌دادند .
41012038	عیسی در ضمن تعالیم خود به آنها فرمود : « از علمایی كه دوست دارند با قباهای بلند بیایند و بروند و علاقهٔ شدیدی به سلامهای احترام‌آمیز دیگران در بازارها دارند ، برحذر باشید .
41012039	آنها بهترین جاها را در کنیسه‌ها و صدر مجالس را در مهمانی‌‌ها اشغال می‌کنند .
41012040	مال بیوه زنها را می‌بلعند و محض خودنمایی ، نماز را طول می‌دهند . كیفر آنها سخت‌تر خواهد بود . »
41012041	عیسی در برابر صندوق بیت‌المال معبد بزرگ نشسته بود و می‌دید كه چگونه اشخاص به آن صندوق پول می‌ریختند . بسیاری از دولتمندان ، پولهای زیادی دادند .
41012042	بیوه‌زن فقیری هم آمد و دو سکّه كه تقریباً دو ریال می‌شد در صندوق انداخت .
41012043	عیسی شاگردان خود را نزد خود خواند و فرمود : « یقین بدانید كه این بیوه‌زن فقیر بیش از همهٔ کسانی‌که در صندوق پول ریختند ، پول داده است .
41012044	چون آنها از آنچه كه زیاد داشتند دادند ، امّا او با وجود تنگدستی ، هرچه داشت یعنی تمام معاش خود را داد . »
41013001	وقتی عیسی از معبد بزرگ خارج می‌شد یکی از شاگردان به او گفت : « ای استاد ، به این سنگها و ساختمانهای بزرگ نگاه كن . »
41013002	عیسی به او فرمود : « این ساختمانهای بزرگ را می‌بینی ؟ هیچ‌یک از سنگهای آن روی سنگ دیگر باقی نخواهد ماند ، بلكه همه زیر و رو خواهد شد . »
41013003	وقتی عیسی در كوه زیتون ، روبه‌روی معبد بزرگ نشسته بود ، پطرس و یعقوب و یوحنا و اندریاس به طور خصوصی به او گفتند :
41013004	« به ما بگو این در چه وقت اتّفاق خواهد افتاد ؟ علامت نزدیک بودن وقوع این امور چه خواهد بود ؟ »
41013005	عیسی در جواب آنها فرمود : « مواظب باشید كه كسی شما را گمراه نكند .
41013006	بسیاری به نام من آمده خواهند گفت : ' من او هستم ' و افراد بسیاری را گمراه خواهند ساخت .
41013007	وقتی صدای جنگ را از نزدیک بشنوید و یا اخبار جنگ در جاهای دور به گوشتان برسد ، هراسان نشوید . این چیزها باید اتّفاق بیفتد . امّا هنوز آخر كار نیست .
41013008	ملّتی با ملّتی دیگر و مملكتی با مملكتی دیگر جنگ خواهند كرد و در جاهای بسیار ، زمین‌لرزه‌ها روی می‌دهد و خشکسالی خواهد شد . این چیزها علایم شروع دردی مانند درد زایمان است .
41013009	امّا مواظب خودتان باشید ، شما را برای محاكمه به شوراها خواهند كشانید و در کنیسه‌ها شلاّق خواهند زد . به‌خاطر من ، شما را به حضور حكمرانان و پادشاهان خواهند برد تا در مقابل آنها شهادت دهید .
41013010	اول باید انجیل به تمام ملّتها برسد .
41013011	پس وقتی شما را دستگیر می‌کنند و تسلیم می‌نمایند ، ناراحت نشوید كه چه بگویید بلكه آنچه در آن ساعت به وسیلهٔ روح‌القدس به شما گفته می‌شود ، همان را بگویید . چون اوست كه سخن می‌گوید ، نه شما .
41013012	برادر ، برادر را تسلیم مرگ خواهد كرد و پدر ، فرزند را . فرزندان علیه والدین خود طغیان خواهند كرد و آنان را به كشتن خواهند داد .
41013013	همهٔ مردم به‌خاطر اینکه نام من بر شماست ، از شما روی‌گردان خواهند شد . امّا هرکه تا به آخر پایدار بماند ، نجات خواهد یافت .
41013014	« امّا هرگاه آن مكروه ویرانی را در جایی‌که نباید باشد ، مستقر ببینید ( خواننده بداند مقصود چیست . ) کسانی‌که در یهودیه هستند ، به کوهها فرار كنند .
41013015	اگر كسی در پشت بام خانه است ، نباید برای بردن چیزی پایین بیاید و وارد خانه شود .
41013016	و اگر در مزرعه است ، نباید برای برداشتن لباس برگردد .
41013017	آن روزها برای زنهای آبستن و یا شیرده چقدر وحشتناک خواهد بود !
41013018	دعا كنید كه این چیزها در زمستان پیش نیاید .
41013019	زیرا در آن روزها چنان مصیبتی روی خواهد نمود ، كه از زمانی‌که خدا دنیا را آفرید تا به حال ، مثل آن دیده نشده و دیگر هم دیده نخواهد شد .
41013020	اگر خداوند آن روزها را كوتاه نمی‌کرد ، هیچ جانداری ، جان سالم بدر نمی‌برد . امّا به‌خاطر برگزیدگان خود آن روزها را كوتاه كرده است .
41013021	پس اگر كسی به شما بگوید : ' نگاه كن مسیح اینجا و یا آنجاست ! ' باور نكنید .
41013022	مسیح‌ها و انبیای دروغین ظهور خواهند كرد و چنان نشانه‌ها و معجزاتی خواهند نمود كه اگر ممكن باشد برگزیدگان خدا را گمراه كنند .
41013023	مواظب خودتان باشید من شما را از همهٔ این چیزها قبلاً باخبر کرده‌ام .
41013024	« امّا در آن روزها بعد از آن مصیبت‌ها ، آفتاب تاریک خواهد شد و ماه دیگر نخواهد درخشید .
41013025	ستاره‌ها از آسمان فرو خواهند ریخت و نیروهای آسمان متزلزل خواهند شد .
41013026	آن وقت پسر انسان را خواهند دید كه با قدرت عظیم و جاه و جلال ، بر ابرها می‌آید .
41013027	او فرشتگان را خواهد فرستاد و برگزیدگان خود را از چهار گوشهٔ عالم از دورترین نقاط زمین تا دورترین حدود آسمان جمع خواهد كرد .
41013028	« از درخت انجیر درس بگیرید : وقتی شاخه‌هایش سبز و شاداب می‌شوند و برگ می‌آورند ، می‌دانید كه تابستان نزدیک است .
41013029	به همان طریق وقتی وقوع این چیزها را ببینید ، مطمئن باشید كه نزدیک بلكه در آستانهٔ در است .
41013030	یقین بدانید قبل از اینکه زندگی این نسل به سر آید ، همهٔ این امور اتّفاق خواهد افتاد .
41013031	آسمان و زمین از بین خواهد رفت ، امّا سخنان من هرگز از بین نخواهد رفت .
41013032	« امّا از آن روز و ساعت هیچ‌کس خبر ندارد ؛ نه فرشتگان آسمان و نه پسر ، فقط پدر از آن آگاه است .
41013033	هوشیار و آگاه باشید ، شما نمی‌دانید آن زمان چه وقتی می‌آید .
41013034	آمدن آن روز ، مانند شخصی است كه به سفر رفته و خانهٔ خود را به خادمان سپرده است تا هرکس كار خود را انجام دهد و به دربان سپرده است كه گوش به زنگ باشد .
41013035	پس بیدار باشید چون نمی‌دانید كه صاحب خانه كی می‌آید . شب یا نصف شب ، وقت سحر یا سپیده‌دَم .
41013036	مبادا او ناگهان بیاید و شما را در خواب ببیند .
41013037	آنچه را به شما می‌گویم ، به همه می‌گویم : بیدار باشید . »
41014001	دو روز به عید فصح و عید فطیر مانده بود . سران كاهنان و علما در صدد بودند عیسی را مخفیانه دستگیر كرده و به قتل برسانند .
41014002	آنها می‌گفتند : « این كار را در روزهای عید نباید كرد ، مبادا مردم آشوب كنند . »
41014003	وقتی عیسی در بیت‌عنیا در خانهٔ شمعون جذامی بر سر سفره نشسته بود ، زنی با گلابدانی از سنگ مرمر ، كه پر از عطر ‌گران‌قیمتِ سنبل خالص بود ، وارد شد و گلابدان را شكست و عطر را بر سر عیسی ریخت .
41014004	بعضی از حاضران با عصبانیّت به یكدیگر گفتند : « چرا باید این عطر این‌طور تلف شود ؟
41014005	می‌شد آن را به بیش از سیصد سکهٔ نقره فروخت و پولش را به فقرا داد . » آنها با خشونت به آن زن اعتراض كردند .
41014006	امّا عیسی فرمود : « با او كاری نداشته باشید ، چرا او را ناراحت می‌کنید ؟ او كار خوبی برای من كرده است .
41014007	فقرا همیشه در بین شما خواهند بود و هروقت بخواهید می‌توانید به آنها كمک كنید ، امّا مرا همیشه نخواهید داشت .
41014008	او آنچه از دستش بر می‌‌آمد برای من كرد و با این عمل ، بدن مرا پیش از وقت برای دفن آماده كرده است .
41014009	یقین بدانید در هر جای عالم كه انجیل اعلام شود ، آنچه او كرده است ، به یادبود او بیان خواهد شد . »
41014010	بعد از آن یهودای اسخریوطی كه یکی از آن دوازده حواری بود ، نزد سران كاهنان رفت تا عیسی را به آنها تسلیم نماید .
41014011	آنها وقتی این را شنیدند ، خوشحال شدند و به او وعدهٔ پول دادند . یهودا به دنبال فرصت مناسبی بود تا عیسی را تسلیم كند .
41014012	در اولین روز عید فطیر ، یعنی در وقتی‌که قربانی عید را ذبح می‌کردند ، شاگردان به عیسی گفتند : « در كجا می‌خواهی شام فصح را برای تو آماده كنیم ؟ »
41014013	عیسی دو نفر از شاگردان خود را فرستاده به آنها گفت : « به داخل شهر بروید ، در آنجا مردی را خواهید دید كه كوزهٔ آبی را حمل می‌کند . به دنبال او بروید
41014014	و به هرجا كه وارد شد ، شما به صاحبخانه بگویید : ' استاد می‌گوید آن اتاقی كه من با شاگردانم فصح را در آنجا خواهیم خورد كجاست ؟ '
41014015	او اتاق بزرگ و مفروشی را در طبقهٔ دوم به شما نشان خواهد داد ، در آنجا برای ما تدارک ببینید . »
41014016	شاگردان به شهر رفتند و همه‌چیز را آن طوری که او فرموده بود ، مشاهده كردند و به این ترتیب تدارک فصح را دیدند .
41014017	وقتی شب شد ، عیسی با آن دوازده حواری به آنجا آمد .
41014018	موقعی که آنها سر سفره نشسته و مشغول خوردن غذا بودند ، عیسی به آنها فرمود : « یقین بدانید كه یکی از شما كه با من غذا می‌خورد ، مرا تسلیم خواهد كرد . »
41014019	آنها محزون شدند و یک به یک از او پرسیدند : « آیا آن شخص من هستم ؟ »
41014020	عیسی فرمود : « یکی از شما دوازده نفر است كه با من هم‌كاسه می‌باشد .
41014021	البتّه پسر انسان همان سرنوشتی را خواهد داشت كه در كلام خدا برای او تعیین شده است ، امّا وای به حال کسی‌که پسر انسان به دست او تسلیم می‌شود . برای آن شخص بهتر بود كه اصلاً به دنیا نمی‌آمد . »
41014022	در موقع شام ، عیسی نان را گرفت ، و پس از شكرگزاری آن را پاره کرد و به شاگردان داد و به آنها فرمود : « بگیرید ، این بدن من است . »
41014023	بعد پیاله را گرفت و پس از شكرگزاری به آنها داد و همه از آن خوردند .
41014024	عیسی فرمود : « این است خون من كه برای بسیاری ریخته می‌شود و نشانهٔ پیمان خدا با انسان است .
41014025	یقین بدانید كه دیگر از میوهٔ مو نخواهم خورد تا آن روزی كه در پادشاهی خدا آن را تازه بخورم . »
41014026	بعد از خواندن سرود عید فصح ، آنها به كوه زیتون رفتند .
41014027	عیسی به شاگردان فرمود : « همهٔ شما از من روی‌گردان خواهید شد ، چون كلام خدا می‌فرماید : ' چوپان را خواهم زد و گوسفندان پراكنده خواهند شد . '
41014028	امّا بعد از آنكه دوباره زنده شوم ، قبل از شما به جلیل خواهم رفت . »
41014029	پطرس به عیسی گفت : « حتّی اگر همه تو را ترک كنند ، من ترک نخواهم كرد . »
41014030	عیسی به او فرمود : « یقین بدان كه امروز و همین امشب قبل از اینكه خروس دو مرتبه بانگ بزند ، تو سه مرتبه خواهی گفت كه مرا نمی‌شناسی . »
41014031	امّا او با اصرار جواب داد : « حتّی اگر لازم شود كه با تو بمیرم ، هرگز نخواهم گفت كه تو را نمی‌شناسم . » همهٔ شاگردان دیگر هم همین را گفتند .
41014032	وقتی به محلی به نام جتسیمانی رسیدند ، عیسی به شاگردان فرمود : « وقتی من دعا می‌کنم ، شما در اینجا بنشینید . »
41014033	و بعد پطرس و یعقوب و یوحنا را با خود برد . عیسی كه بسیار مضطرب و آشفته شده بود ،
41014034	به ایشان فرمود : « از شدّت غم و اندوه نزدیک به مرگ هستم ، شما اینجا بمانید و بیدار باشید . »
41014035	عیسی كمی از آنجا دور شد و به روی زمین افتاده دعا كرد ، كه اگر ممكن باشد آن ساعت پر درد و رنج نصیب او نشود .
41014036	پس گفت : « ای پدر ، همه‌چیز برای تو ممكن است ، این پیاله را از من دور ساز ، امّا نه به خواست من ، بلكه به ارادهٔ تو . »
41014037	عیسی برگشت و ایشان را در خواب دید ، پس به پطرس گفت : « ای شمعون ، خواب هستی ؟ آیا نمی‌توانستی یک ساعت بیدار بمانی ؟
41014038	بیدار باشید و دعا كنید تا از وسوسه‌ها به دور بمانید . روح مشتاق است امّا جسم ناتوان . »
41014039	عیسی بار دیگر رفت و همان دعا را كرد .
41014040	وقتی برگشت ، باز هم آنها را در خواب دید ، آنها گیج خواب بودند و نمی‌دانستند چه جوابی به او بدهند .
41014041	عیسی بار سوم آمد و به ایشان فرمود : « آیا باز هم در خواب و در استراحت هستید ؟ بس است ! ساعت موعود رسیده است ، اكنون پسر انسان به دست گناهكاران تسلیم می‌شود .
41014042	برخیزید برویم ، آنكه مرا تسلیم می‌کند ، الآن می‌رسد . »
41014043	او هنوز صحبت می‌کرد كه ناگهان یهودا ، یکی از آن دوازده حواری ، همراه با جمعیّتی كه همه با شمشیر و چماق مسلّح بودند ، از طرف سران كاهنان و علما و مشایخ به آنجا رسیدند .
41014044	تسلیم كنندهٔ او به آنان علامتی داده گفته بود : « کسی را كه می‌بوسم ، همان شخص است . او را بگیرید و با مراقبت كامل ببرید . »
41014045	پس همین‌که یهودا به آنجا رسید ، فوراً نزد عیسی رفت و گفت : « ای استاد . » و او را بوسید .
41014046	آنها عیسی را گرفتند و محكم بستند .
41014047	یکی از حاضران شمشیر خود را كشید و به غلام كاهن اعظم حمله كرد و گوش او را برید .
41014048	امّا عیسی فرمود : « مگر من یاغی هستم كه با شمشیر و چماق برای دستگیر كردن من آمدید ؟
41014049	من هر روز در معبد بزرگ در حضور شما تعلیم می‌دادم و شما مرا دستگیر نكردید ، امّا آنچه كلام خدا می‌فرماید باید تحقّق یابد . »
41014050	همهٔ شاگردان او را ترک كردند و از آنجا گریختند .
41014051	جوانی كه فقط یک پارچهٔ كتان به دور بدن خود پیچیده بود ، به دنبال او رفت . آنها او را هم گرفتند ،
41014052	امّا او آنچه بر تن داشت رها كرد و عریان گریخت .
41014053	عیسی را به حضور كاهن اعظم بردند و همهٔ سران كاهنان و مشایخ و علما در آنجا جمع شده بودند .
41014054	پطرس از دور به دنبال او آمد و وارد محوطهٔ خانهٔ كاهن اعظم شد و بین خدمتكاران نشست و در كنار آتش ، خود را گرم می‌کرد .
41014055	سران كاهنان و تمام شورای یهود ، در صدد بودند كه مدركی علیه عیسی به دست آورند تا حكم اعدامش را صادر نمایند ، امّا مدركی به دست نیاوردند .
41014056	بسیاری علیه او شهادت نادرست دادند ، امّا شهادتشان با یكدیگر سازگار نبود .
41014057	عدّه‌ای بلند شدند و به دروغ شهادت داده ، گفتند :
41014058	« ما شنیدیم كه می‌گفت : من این معبد بزرگ را كه به دست انسان ساخته شده ، خراب می‌کنم و در سه روز ، معبد دیگری می‌سازم كه به دست انسان ساخته نشده باشد . »
41014059	ولی در این مورد هم شهادت‌های آنها با هم سازگار نبود .
41014060	كاهن اعظم برخاست و در برابر همه از عیسی پرسید : « به این اتّهاماتی كه به تو نسبت می‌دهند ، جوابی نمی‌دهی ؟ »
41014061	امّا او ساكت بود و هیچ جوابی نمی‌داد . باز كاهن اعظم از او پرسید : « آیا تو مسیح پسر خدای متبارک هستی ؟ »
41014062	عیسی گفت : « هستم و تو پسر انسان را خواهی دید كه در دستِ راستِ خدای قادر نشسته و بر ابرهای آسمان می‌آید . »
41014063	كاهن اعظم ، گریبان خود را چاک زد و گفت : « دیگر چه احتیاجی به شاهدان هست ؟
41014064	شما این كفر را شنیدید . رأی شما چیست ؟ » همه او را مستوجب اعدام دانستند .
41014065	بعضی‌ها آب دهان به رویش می‌انداختند و چشمهایش را بسته و با مشت او را می‌زدند و می‌گفتند : « از غیب بگو چه کسی تو را زد ؟ » نگهبانان هم او را كتک زدند .
41014066	پطرس هنوز در محوطهٔ پایین ساختمان بود كه یکی از كنیزان كاهن اعظم آمد
41014067	و او را دید كه خود را گرم می‌کند . به او خیره شد و گفت : « تو هم همراه عیسای ناصری بودی ! »
41014068	پطرس منكر شده گفت : « من اصلاً نمی‌دانم و نمی‌فهمم تو چه می‌گویی . » بعد از آن ، او به داخل دالان رفت و در همان موقع خروس بانگ زد .
41014069	آن كنیز باز هم او را دید و به اطرافیان گفت : « این هم یكی از آنهاست . »
41014070	پطرس باز هم انكار كرد . كمی بعد ، اطرافیان به پطرس گفتند : « تو حتماً یکی از آنهایی ، چون اهل جلیل هستی . »
41014071	امّا او به جان خود سوگند یاد كرد و گفت : « من این شخص را كه شما درباره‌اش صحبت می‌کنید ، نمی‌شناسم . »
41014072	درست در همان وقت خروس برای دومین بار بانگ زد . پطرس به‌یاد آورد كه عیسی به او فرموده بود : « پیش از اینكه خروس دو مرتبه بانگ بزند ، تو سه بار خواهی گفت كه مرا نمی‌شناسی . » و به گریه افتاد .
41015001	همین‌که صبح شد ، سران كاهنان به اتّفاق مشایخ و علما و تمام اعضای شورا ، با عجله جلسه‌ای تشكیل دادند . آنها عیسی را با زنجیری بسته و به پیلاطس تحویل دادند .
41015002	پیلاطس از او پرسید : « آیا تو پادشاه یهود هستی ؟ » عیسی جواب داد : « همان است كه می‌گویی . »
41015003	سران كاهنان ، اتّهامات زیادی به او نسبت دادند .
41015004	پیلاطس باز از او پرسید : « جوابی نداری ؟ ببین چه اتّهامات زیادی به تو نسبت می‌دهند . »
41015005	امّا عیسی جوابی نداد ، به طوری که باعث تعجّب پیلاطس شد .
41015006	در هر عید فصح پیلاطس بنا به خواهش مردم ، یک زندانی را آزاد می‌کرد .
41015007	در آن زمان مردی معروف به « باراباس » همراه با یاغیانی كه در یک آشوب ، مرتكب قتل شده بودند ، در زندان بود .
41015008	مردم نزد پیلاطس رفتند و از او خواهش كردند كه طبق معمول این كار را برایشان انجام دهد .
41015009	پیلاطس از ایشان پرسید : « آیا می‌خواهید ، پادشاه یهود را برای شما آزاد كنم ؟ »
41015010	چون او می‌دانست كه سران كاهنان از روی حسد عیسی را تسلیم کرده‌اند .
41015011	امّا سران كاهنان مردم را تحریک كردند كه از پیلاطس بخواهند « باراباس » را برایشان آزاد كند .
41015012	پیلاطس بار دیگر به ایشان گفت : « پس با مردی كه او را پادشاه یهودیان می‌نامید ، چه كنم ؟ »
41015013	آنها در جواب با فریاد گفتند : « مصلوبش كن . »
41015014	پیلاطس پرسید : « چرا ؟ مرتكب چه جنایتی شده است ؟ » امّا آنان شدیدتر فریاد می‌زدند : « مصلوبش كن ! »
41015015	پس پیلاطس كه مایل بود ، مردم را راضی نگه دارد « باراباس » را برای ایشان آزاد كرد و دستور داد عیسی را تازیانه زده ، بسپارند تا مصلوب شود .
41015016	سربازان عیسی را به داخل محوطهٔ كاخ فرمانداری بردند و تمام گروهان را جمع كردند .
41015017	آنها ردای ارغوانی را به او پوشانیدند و تاجی از خار بافته و روی سرش گذاشتند
41015018	و به او ادای احترام كرده می‌گفتند : « سلام ، ای پادشاه یهود . »
41015019	و با چوب بر سرش می‌زدند و به رویش آب دهان می‌انداختند . بعد پیش او زانو زده و تعظیم می‌کردند .
41015020	وقتی مسخرگی‌ها تمام شد ، آنها لباس ارغوانی را از تنش درآورده و لباسهای خودش را به او پوشانیدند و او را بیرون بردند تا مصلوب كنند .
41015021	آنان شخصی را به نام شمعون اهل قیروان ، پدر اسكندر و روفس كه از صحرا به شهر می‌آمد و از آنجا می‌گذشت ، مجبور كردند كه صلیب عیسی را حمل كند .
41015022	آنها عیسی را به محلی به نام « جلجتا » كه معنی آن « محل كاسهٔ سر » است بردند .
41015023	به او شرابی دادند كه آمیخته به دارویی به نام « مُر » بود ، امّا او آن را قبول نكرد .
41015024	پس او را بر صلیب میخكوب كردند و لباسهایش را بین خود تقسیم نمودند و برای تعیین سهم هر یک ، قرعه انداختند .
41015025	ساعت نُه صبح بود كه او را مصلوب كردند .
41015026	تقصیرنامه‌ای به این شرح برایش نوشتند : « پادشاه یهودیان »
41015027	دو نفر راهزن را نیز با او مصلوب كردند یکی در طرف راست و دیگری را در سمت چپ او . [
41015028	به این طریق آن كلامی كه می‌گوید : از خطاكاران محسوب شد ، تحقّق یافت . ]
41015029	کسانی‌که از آنجا می‌گذشتند ، سرهایشان را تكان می‌دادند و با اهانت به عیسی می‌گفتند : « ای کسی‌که می‌خواستی معبد بزرگ را خراب كنی و در سه روز بسازی ،
41015030	حالا از صلیب پایین بیا و خودت را نجات بده . »
41015031	همچنین سران كاهنان و علما نیز او را مسخره می‌کردند و به یكدیگر می‌گفتند : « دیگران را نجات می‌داد ، امّا نمی‌تواند خود را نجات دهد .
41015032	حالا این مسیح ، پادشاه اسرائیل ، از صلیب پایین بیاید تا ما ببینیم و به او ایمان بیاوریم . » كسانی هم كه با او مصلوب شده بودند ، به او اهانت می‌کردند .
41015033	در وقت ظهر ، تاریکی تمام آن سرزمین را فراگرفت و تا سه ساعت ادامه داشت .
41015034	در ساعت سه بعد از ظهر ، عیسی با صدای بلند گفت : « ایلی ، ایلی لما سبقتنی ؟ » یعنی « خدای من ، خدای من ، چرا مرا ترک كردی ؟ »
41015035	بعضی از حاضران وقتی این را شنیدند ، گفتند : « نگاه كنید ! او الیاس را صدا می‌کند ! »
41015036	یکی از آنها دوید و اسفنجی را از شراب تُرشیده پُر كرد و روی نی گذاشت و به او داد تا بنوشد و گفت : « بگذارید ببینم ، آیا الیاس می‌آید تا او را پایین بیاورد ؟ »
41015037	عیسی فریاد بلندی كشید و جان داد .
41015038	پردهٔ اندرون مقدّس معبد بزرگ از بالا تا پایین دو تكه شد .
41015039	سروانی كه در مقابل عیسی ایستاده بود ، وقتی چگونگی مرگ او را دید ، گفت : « حقیقتاً این مرد پسر خدا بود . »
41015040	در آنجا عدّه‌ای زن هم بودند كه از دور نگاه می‌کردند و در بین آنها مریم مجدلیه و مریم مادر یعقوب كوچک و یوشا و سالومه دیده می‌شدند .
41015041	این زنها وقتی عیسی در جلیل بود ، به او گرویدند و او را كمک می‌کردند . بسیاری از زنهای دیگر نیز همراه او به اورشلیم آمده بودند .
41015042	غروب همان روز كه روز تدارک ، یعنی پیش از روز سبت بود ،
41015043	یوسف از اهل رامه ، كه یکی از اعضای محترم شورای یهود و در انتظار ظهور پادشاهی خدا بود ، با كمال شهامت نزد پیلاطس رفت و جسد عیسی را از او خواست .
41015044	پیلاطس باور نمی‌کرد كه عیسی به این زودی مرده باشد . پس به دنبال سروانی كه مأمور مصلوب كردن عیسی بود فرستاد و از او پرسید : « آیا او به همین زودی مرد ؟ »
41015045	وقتی پیلاطس از جانب سروان اطمینان یافت ، به یوسف اجازه داد كه جنازه را ببرد .
41015046	یوسف ، كتان لطیفی خرید و جنازه عیسی را پایین آورد و در آن پیچید و در مقبره‌ای كه از سنگ تراشیده شده بود ، قرار داد و سنگی جلوی در آن غلطانید .
41015047	مریم مجدلیه و مریم مادر یوشا ، دیدند كه عیسی كجا گذاشته شد .
41016001	پس از پایان روز سبت ، مریم مجدلیه ، مریم مادر یعقوب و سالومه روغنهای معطّری خریدند تا بروند و بدن عیسی را تدهین كنند .
41016002	و صبح زود روز یكشنبه ، درست بعد از طلوع آفتاب ، به سر قبر رفتند .
41016003	آنها به یكدیگر می‌گفتند : « چه کسی سنگ را برای ما از جلوی قبر خواهد غلطانید ؟ »
41016004	وقتی خوب نگاه كردند ، دیدند كه سنگ بزرگ از جلوی قبر به عقب غلطانیده شده است .
41016005	پس به داخل مقبره رفتند و در آنجا مرد جوانی را دیدند كه در طرف راست نشسته و ردای سفید بلندی در برداشت . آنها متحیّر ماندند .
41016006	امّا او به آنان گفت : « تعجّب نكنید ، شما عیسای ناصری مصلوب را می‌جویید . او زنده شده ، دیگر در اینجا نیست ، نگاه كنید اینجا ، جایی است كه او را گذاشته بودند .
41016007	حالا بروید و به شاگردان او ، همچنین به پطرس بگویید كه او پیش از شما به جلیل خواهد رفت و همان طوری که خودش به شما فرموده بود ، او را در آنجا خواهید دید . »
41016008	آنها از مقبره بیرون آمدند و از سر قبر گریختند ، چون ترس و وحشت آنها را فراگرفته بود و از ترس چیزی به کسی نگفتند .
41016009	عیسی پس از رستاخیز خود ، در سحر‌گاه روز اول هفته قبل از همه به مریم مجدلیه كه هفت دیو از او بیرون كرده بود ، ظاهر شد .
41016010	مریم رفت و این خبر را به شاگردان كه غمگین و گریان بودند ، رسانید .
41016011	امّا آنها باور نكردند كه عیسی زنده شده و به مریم ظاهر گشته است .
41016012	پس از آن عیسی به طرز دیگری به دو نفر از آنها كه به بیرون شهر می‌رفتند ، ظاهر شد .
41016013	آنان برگشتند و به سایرین خبر دادند ، امّا آنها حرف ایشان را باور نمی‌کردند .
41016014	سرانجام عیسی به آن یازده حواری ، در وقتی که آنها سر سفره نشسته بودند ، ظاهر شد و بی‌ایمانی و سخت دلی آنها را در نپذیرفتن گفتهٔ کسانی‌که او را زنده دیده بودند ، مورد سرزنش قرار داد .
41016015	پس به ایشان فرمود : « به تمام نقاط دنیا بروید و این مژده را به تمام مردم اعلام كنید .
41016016	کسی‌که ایمان می‌آورد و تعمید می‌گیرد نجات خواهد یافت ، امّا کسی‌که ایمان نیاورد ، محكوم خواهد شد .
41016017	به ایمانداران این نشانه‌های قدرت داده خواهد شد : آنها با ذكر نام من دیوها را بیرون خواهند كرد ، به زبانهای تازه سخن خواهند گفت ،
41016018	اگر مارها را بگیرند و یا زهر بخورند به ایشان آسیبی نخواهد رسید . دستهای خود را بر مریضان خواهند گذاشت و آنان شفا خواهند یافت . »
41016019	عیسی خداوند ، بعد از اینكه با آنها صحبت كرد ، به عالم بالا برده شد و در سمت راست خدا نشست .
41016020	آنها رفتند و پیام خود را در همه‌جا اعلام می‌کردند و خداوند كارهای آنها را بركت می‌داد و پیام آنها را با معجزاتی كه انجام می‌شد ، تأیید می‌‌نمود .
42001001	تقدیم به عالیجناب تئوفیلوس : تا به حال نویسندگان بسیاری به نوشتن شرح وقایعی كه در بین ما رخ داده است ، اقدام کرده‌اند
42001002	و آنچه را كه به وسیلهٔ شاهدان عینی اوّلیه و اعلام کنندگان آن پیام به ما رسیده است به قلم آورده‌اند .
42001003	من نیز به نوبهٔ خود ، به عنوان کسی‌که جریان كامل این وقایع را جزء به جزء مطالعه و بررسی كرده است ، صلاح دیدم كه این پیشامدها را به ترتیب تاریخ وقوع برای تو بنویسم
42001004	تا به حقیقت همهٔ مطالبی كه از آن اطّلاع یافته‌ای ، پی ببری .
42001005	در زمان سلطنت هیرودیس ، پادشاه یهودیه ، كاهنی به نام زكریا از افراد گروه ابیا ، زندگی می‌کرد . همسر او نیز از خاندان هارون بود و الیزابت نام داشت .
42001006	این دو نفر در نظر خدا درستكار بودند و بدون کوتاهی ، كلّیهٔ احكام و دستورات خداوند را رعایت می‌کردند .
42001007	امّا فرزندی نداشتند زیرا الیزابت نازا بود و هر دو سالخورده بودند .
42001008	چون نوبت خدمت روزانه در معبد بزرگ به گروه زكریا رسید ، او به عنوان كاهن مشغول انجام وظایف خود شد .
42001009	‌طبق رسوم كاهنان قرعه به نام او درآمد كه به داخل جایگاه مقدّس در معبد بزرگ وارد شود و بُخور بسوزاند .
42001010	در وقت سوزاندن بُخور ، تمام جماعت در بیرون ایستاده و دست به دعا برداشته بودند .
42001011	در آنجا فرشتهٔ خداوند به او ظاهر شد و در سمت راست آتشدان بُخور ایستاد .
42001012	زكریا از دیدن این منظره تكانی خورد و ترسید .
42001013	امّا فرشته به او گفت : « ای زكریا نترس . دعاهای تو مستجاب شده و همسرت الیزابت برای تو پسری خواهد زایید و او را یحیی خواهی نامید .
42001014	شادی و سرور نصیب تو خواهد بود و بسیاری از تولّد او شادمان خواهند شد .
42001015	زیرا او در نظر خداوند بزرگ خواهد بود و هرگز به شراب و باده لب نخواهد زد . از همان ابتدای تولّد از روح‌القدس پُر خواهد بود
42001016	و بسیاری از بنی‌اسرائیل را به سوی خداوند ، خدای آنان باز خواهد گردانید .
42001017	با روح و قدرت الیاس مانند پیشاهنگی در حضور خداوند قدم خواهد زد تا پدران و فرزندان را آشتی دهد و سركشان را به راه نیكان آورد و مردمانی مستعد برای خداوند آماده سازد . »
42001018	زكریا به فرشته گفت : « چطور می‌توانم این را باور كنم ؟ من پیر هستم و زنم نیز سالخورده است . »
42001019	فرشته به او پاسخ داد : « من جبرائیل هستم كه در حضور خدا می‌ایستم و فرستاده شده‌ام تا با تو صحبت كنم و این مژده را به تو برسانم .
42001020	پس توجّه كن : تو تا هنگام وقوع این امور لال خواهی شد و نیروی تكلّم را از دست خواهی داد زیرا سخنان مرا كه در وقت مقرّر به حقیقت خواهد پیوست باور نكردی . »
42001021	جماعتی كه منتظر زكریا بودند از اینكه او آن‌همه در داخل جایگاه مقدّس در معبد بزرگ ماند ، متعجّب گشتند .
42001022	وقتی بیرون آمد و یارای سخن گفتن نداشت ، آنان فهمیدند كه در داخل جایگاه مقدّس در معبد بزرگ رؤیایی دیده است و چون نمی‌توانست حرف بزند ایما و اشاره می‌کرد .
42001023	زكریا وقتی‌که دورهٔ خدمت كهانت خود را در معبد بزرگ به انجام رسانید به خانه بازگشت .
42001024	بعد از آن همسرش الیزابت حامله شد و مدّت پنج ماه در خلوت به سر برد و با خود می‌گفت :
42001025	« این كار را خداوند برای من كرده است و با این لطف خود ، رسوایی مرا پیش مردم از میان برداشته است . »
42001026	در ماه ششم ، جبرائیل فرشته از جانب خدا به شهری به نام ناصره ، كه در استان جلیل واقع است
42001027	به نزد دختر باکره‌ای كه در عقد مردی به نام یوسف -‌از خاندان داوود- بود ، فرستاده شد . نام این دختر مریم بود .
42001028	فرشته وارد شد و به او گفت : « سلام ، ای کسی‌که مورد لطف هستی ، خداوند با توست . »
42001029	امّا مریم از آنچه فرشته گفت بسیار مضطرب شد و ندانست كه معنی این سلام چیست .
42001030	فرشته به او گفت : « ای مریم ، نترس زیرا خداوند به تو لطف فرموده است .
42001031	تو آبستن خواهی شد و پسری خواهی زایید و نام او را عیسی خواهی گذارد .
42001032	او بزرگ خواهد بود و به پسر خدای متعال ملقّب خواهد شد . خداوند ، خدا تخت پادشاهی جدّش داوود را به او عطا خواهد فرمود .
42001033	او تا به ابد برخاندان یعقوب فرمانروایی خواهد كرد و پادشاهی او هرگز پایانی نخواهد داشت . »
42001034	مریم به فرشته گفت : « این چگونه ممكن است ؟ من باکره هستم . »
42001035	فرشته به او پاسخ داد : « روح‌القدس بر تو خواهد آمد و قدرت خدای متعال بر تو سایه خواهد افكند و به این سبب آن نوزاد مقدّس ، پسر خدا نامیده خواهد شد .
42001036	بدان كه خویشاوند تو الیزابت در سن پیری پسری در رحم دارد و آن کسی‌که نازا به حساب می‌آمد اكنون شش ماه از حاملگی او می‌گذرد .
42001037	زیرا برای خدا هیچ چیز محال نیست . »
42001038	مریم گفت : « باشد ، من كنیز خداوند هستم ، همان‌طور كه تو گفتی بشود . » و فرشته از نزد او رفت .
42001039	در آن روزها مریم عازم سفر شد و باشتاب به شهری واقع در كوهستان یهودیه رفت .
42001040	او به خانهٔ زكریا وارد شد و به الیزابت سلام كرد .
42001041	وقتی الیزابت سلام مریم را شنید ، بچّه در رَحمش تكان خورد . الیزابت از روح‌القدس پُر شد
42001042	و با صدای بلند گفت : « تو در بین زنها متبارک هستی و مبارک است ثمرهٔ رحم تو .
42001043	من كیستم كه مادر خداوندم به دیدنم بیاید ؟
42001044	همین‌که سلام تو به گوش من رسید ، بچّه از شادی در رحم من تكان خورد .
42001045	خوشا به حال آن زنی كه باور می‌کند که وعدهٔ خداوند برای او به انجام خواهد رسید . »
42001046	مریم گفت : « جان من خداوند را می‌‌ستاید
42001047	و روح من در نجات‌دهندهٔ من ، خدا ، شادی می‌کند ،
42001048	چون او به كنیز ناچیز خود نظر لطف داشته است . از این پس همهٔ نسلها مرا خوشبخت خواهند خواند ،
42001049	زیرا آن قادر مطلق كارهای بزرگی برای من كرده است . نام او مقدّس است .
42001050	رحمت او پشت در پشت برای كسانی است كه از او می‌ترسند .
42001051	دست خداوند با قدرت كار كرده است ، متكبّران را با خیالات دلشان تارومار كرده
42001052	و زورمندان را از تختهایشان به زیر افكنده و فروتنان را سربلند كرده است .
42001053	گرسنگان را با چیزهای نیكو سیر نموده و ثروتمندان را تهی‌دست روانه كرده است .
42001054	به‌خاطر محبّت پایدار خود ، از بندهٔ خود اسرائیل حمایت كرده است ،
42001055	همان‌طور كه به اجداد ما یعنی به ابراهیم و به فرزندان او تا به ابد وعده داد . »
42001056	مریم در حدود سه ماه نزد الیزابت ماند و بعد به منزل خود بازگشت .
42001057	وقت زایمان الیزابت فرا رسید و پسری به دنیا آورد .
42001058	وقتی همسایگان و خویشاوندان او باخبر شدند كه خداوند چه لطف بزرگی در حق او كرده است مانند او شاد و خوشحال گشتند .
42001059	پس از یک هفته آمدند تا نوزاد را ختنه نمایند و در نظر داشتند نام پدرش زكریا را بر او بگذارند .
42001060	امّا مادرش گفت : « خیر ، نام او باید یحیی باشد . »
42001061	آنها گفتند : « امّا در خاندان تو هیچ‌کس چنین نامی ندارد . »
42001062	و با اشاره از پدرش پرسیدند كه تصمیم او دربارهٔ نام طفل چیست .
42001063	او تخته‌ای خواست و در برابر تعجّب همگی نوشت : « نام او یحیی است . »
42001064	ناگهان زبانش باز شد و به ستایش خدا پرداخت .
42001065	تمام همسایگان ترسیدند و كلّیهٔ این اخبار در سرتاسر كوهستان یهودیه انتشار یافت .
42001066	همهٔ کسانی‌که این موضوع را می‌شنیدند دربارهٔ آن فكر می‌کردند و می‌گفتند : « این كودک چه خواهد شد ؟ در واقع دست خداوند با اوست . »
42001067	پدر او زكریا ، از روح‌القدس پُر شد و چنین نبوّت كرد :
42001068	« خداوند ، خدای اسرائیل را سپاس باد . زیرا به یاری قوم خود آمده و آنان را رهایی داده است .
42001069	از خاندان بندهٔ خود داوود ، رهانندهٔ نیرومندی بر افراشته است .
42001070	او از قدیم از زبان انبیای مقدّس خود وعده داد
42001071	كه ما را از دست دشمنانمان رهایی بخشد و از دست همهٔ کسانی‌که از ما نفرت دارند ، آزاد سازد
42001072	و با نیاکان ما به رحمت رفتار نماید و پیمان مقدّس خود را به‌خاطر آورد .
42001073	برای پدر ما ابراهیم سوگند یاد كرد
42001074	كه ما را از دست دشمنان نجات دهد و عنایت فرماید كه او را بدون ترس
42001075	با پاكی و نیكی تا زنده‌ایم ، عبادت نماییم .
42001076	و تو ، ای فرزند ، نبیِ خدای متعال نامیده خواهی شد ، زیرا جلوی قدمهای خداوند خواهی رفت تا راه او را آماده سازی
42001077	و به قوم او خبر دهی كه با آمرزش گناهانشان رستگار می‌شوند ،
42001078	زیرا از رحمت و دلسوزی خدای ماست كه خورشید صبحگاهی از آسمان بر ما طلوع خواهد كرد
42001079	تا بر کسانی‌که در تاریكی و در سایهٔ مرگ به سر می‌برند بتابد و قدمهای ما را به راه صلح و سلامتی هدایت فرماید . »
42001080	و امّا طفل بزرگ می‌شد و در روح قوی می‌گشت و تا روزی كه علناً به قوم اسرائیل ظاهر شد در بیابان به سر می‌برد .
42002001	در آن روزها به منظور یک سرشماری عمومی در سراسر دنیای روم فرمانی از طرف امپراتور اوغسطس صادر شد .
42002002	این اولین سرشماری بود و در آن هنگام كرینیوس فرماندار كلّ سوریه بود .
42002003	پس برای انجام سرشماری هرکسی به شهر خود می‌رفت
42002004	و یوسف نیز از شهر ناصرهٔ جلیل به یهودیه آمد تا در شهر داوود ، كه بیت‌لحم نام داشت نامنویسی كند ، زیرا او از خاندان داوود بود .
42002005	او مریم را كه در این موقع در عقد او و باردار بود همراه خود برد .
42002006	هنگامی‌که در آنجا اقامت داشتند وقت تولّد طفل فرا رسید
42002007	و مریم اولین فرزند خود را كه پسر بود به دنیا آورد . او را در قنداق پیچیده در آخوری خوابانید ، زیرا در مسافرخانه جایی برای آنان نبود .
42002008	در همان اطراف در میان مزارع ، چوپانانی بودند كه در هنگام شب از گلّهٔ خود نگهبانی می‌کردند .
42002009	فرشتهٔ خداوند در برابر ایشان ایستاد و شكوه و جلال خداوند در اطرافشان درخشید و ایشان سخت وحشت كردند .
42002010	امّا فرشته گفت : « نترسید ، من برای شما مژده‌ای دارم : شادی بزرگی شامل حال تمامی این قوم خواهد شد .
42002011	امروز در شهر داوود نجات‌دهنده‌ای برای شما به دنیا آمده است كه مسیح و خداوند است .
42002012	نشانی آن برای شما این است كه نوزاد را در قنداق پیچیده و در آخور خوابیده خواهید یافت . »
42002013	ناگهان با آن فرشته فوج بزرگی از سپاه آسمانی ظاهر شد كه خدا را با حمد و ثنا می‌سراییدند و می‌گفتند :
42002014	« خدا را در برترین آسمانها جلال و بر زمین در بین مردمی كه مورد پسند او می‌باشند صلح و سلامتی باد . »
42002015	بعد از آنكه فرشتگان آنان را ترک كردند و به آسمان رفتند ، چوپانان به یكدیگر گفتند : « بیایید ، به بیت‌لحم برویم و واقعه‌ای را كه خداوند ما را از آن آگاه ساخته است ببینیم . »
42002016	پس باشتاب رفتند و مریم و یوسف و آن كودک را كه در آخور خوابیده بود پیدا كردند .
42002017	وقتی كودک را دیدند آنچه را كه دربارهٔ او به آنان گفته شده بود بیان كردند .
42002018	همهٔ شنوندگان از آنچه چوپانان می‌گفتند تعجّب می‌کردند .
42002019	امّا مریم تمام این چیزها را به‌خاطر می‌سپرد و دربارهٔ آنها عمیقاً می‌اندیشید .
42002020	چوپانان برگشتند و به‌خاطر آنچه شنیده و دیده بودند خدا را حمد و سپاس می‌گفتند ، زیرا آنچه به ایشان گفته شده بود اتّفاق افتاده بود .
42002021	یک هفته بعد كه وقت ختنهٔ كودک فرا رسید او را عیسی نامیدند ، همان نامی كه فرشته قبل از قرار گرفتن او در رحم تعیین كرده بود .
42002022	پس از آنكه روزهای تطهیر را مطابق شریعت موسی پشت سر گذاردند كودک را به اورشلیم آوردند تا به خداوند تقدیم نمایند .
42002023	چنانکه در شریعت خداوند نوشته شده است : نخستزادهٔ مذکر از آن خداوند شمرده می‌شود
42002024	و نیز طبق آنچه در شریعت خداوند نوشته شده است قربانی‌ای تقدیم كنند . یعنی یک جفت کبوتر و یا دو جوجه قمری .
42002025	در اورشلیم مردی به نام شمعون زندگی می‌کرد كه درستكار و پارسا بود و در انتظار سعادت اسرائیل به سر می‌برد و روح‌القدس بر او بود .
42002026	از طرف روح‌القدس به او الهام رسیده بود كه تا مسیح موعود خداوند را نبیند ، نخواهد مرد .
42002027	او به هدایت روح به داخل معبد بزرگ آمد و هنگامی‌که والدین عیسی ، طفل را به داخل آوردند تا آنچه را كه طبق شریعت مرسوم بود انجام دهند ،
42002028	شمعون ، طفل را در آغوش گرفت و خدا را حمدكنان گفت :
42002029	« حال ای خداوند ، بر طبق وعدهٔ خود بنده‌ات را بسلامت مرخّص فرما
42002030	چون چشمانم نجات تو را دیده است ،
42002031	نجاتی كه تو در حضور همهٔ ملّتها آماده ساخته‌ای ،
42002032	نوری كه افكار ملل بیگانه را روشن سازد و مایهٔ سربلندی قوم تو ، اسرائیل گردد . »
42002033	پدر و مادر آن طفل از آنچه دربارهٔ او گفته شد متحیّر گشتند .
42002034	شمعون برای آنان دعای خیر كرد و به مریم مادر عیسی ، گفت : « این كودک برای سقوط و یا سرافرازی بسیاری در اسرائیل تعیین شده است و نشانه‌ای است كه در ردكردن او
42002035	افكار پنهانی عدّهٔ كثیری آشكار خواهد شد و در دل تو نیز خنجری فرو خواهد رفت . »
42002036	در آنجا ، همچنین زنی نبیّه به نام حنا زندگی می‌کرد كه دختر فنوئیل از طایفهٔ اشیر بود ، او زنی بود بسیار سالخورده ، كه بعد از ازدواج ، مدّت هفت سال با شوهرش زندگی كرده
42002037	و بعد از آن هشتاد و چهار سال بیوه مانده بود . او هرگز از معبد بزرگ خارج نمی‌شد بلكه شب و روز با نماز و روزه ، خدا را عبادت می‌کرد .
42002038	او در همان موقع جلو آمد ، به درگاه خدا شكرگزاری نمود و برای همهٔ کسانی‌که در انتظار نجات اورشلیم بودند ، دربارهٔ آن طفل صحبت كرد .
42002039	بعد از آنكه همهٔ كارهایی را كه در شریعت خداوند مقرّر است انجام دادند ، به شهر خود ، ناصرهٔ جلیل برگشتند .
42002040	و كودک سرشار از حكمت ، بزرگ و قوی می‌گشت و لطف خدا با او بود .
42002041	والدین عیسی همه ساله برای عید فصح به اورشلیم می‌رفتند .
42002042	وقتی او به دوازده سالگی رسید آنها طبق معمول برای آن عید به آنجا رفتند .
42002043	وقتی روزهای عید به پایان رسید و آنان عازم شهر خود شدند ، عیسی نوجوان در اورشلیم ماند ولی والدینش این را نمی‌دانستند
42002044	و به گمان اینكه او در بین كاروان است یک روز تمام به سفر ادامه دادند و آن وقت در میان دوستان و خویشان خود به جستجوی او پرداختند .
42002045	چون او را پیدا نكردند ناچار به اورشلیم برگشتند تا به دنبال او بگردند .
42002046	بعد از سه روز او را در معبد بزرگ پیدا كردند -‌درحالی‌كه در میان معلّمان نشسته بود و به آنان گوش می‌داد و از ایشان سؤال می‌کرد .
42002047	همهٔ شنوندگان از هوش او و از پاسخهایی كه می‌داد در حیرت بودند .
42002048	والدین عیسی از دیدن او تعجّب كردند و مادرش به او گفت : « پسرم ، چرا با ما چنین كردی ؟ من و پدرت با نگرانی زیاد دنبال تو می‌گشتیم . »
42002049	او گفت : « برای چه دنبال من می‌گشتید ؟ مگر نمی‌دانستید كه من موظّف هستم در خانهٔ پدرم باشم ؟ »
42002050	امّا آنان نفهمیدند كه مقصود او چیست .
42002051	عیسی با ایشان به ناصره بازگشت و مطیع آنان بود . مادرش همهٔ این چیزها را در دل خود نگاه می‌داشت .
42002052	عیسی در حكمت و قامت رشد می‌کرد و مورد پسند خدا و مردم بود .
42003001	در پانزدهمین سال حكومت طیبریوس قیصر ، وقتی پنطیوس پیلاطس فرماندار یهودیه و هیرودیس ، حاكم استان جلیل و برادرش فیلیپُس ، حاكم استانهای ایتوریه و نواحی ترخونیتس ، و لیسانیوس حاكم آبلیه بود ،
42003002	یعنی در زمانی‌که حنا و قیافا كاهنان اعظم بودند ، كلام خدا در بیابان به یحیی پسر زكریا رسید .
42003003	او به تمام نواحی اطراف رود اردن می‌رفت و اعلام می‌کرد كه مردم توبه كنند و برای آمرزش گناهان خود تعمید بگیرند .
42003004	همچنان‌که در كتاب اشعیای نبی آمده است : « شخصی در بیابان فریاد می‌زند : راهی برای خداوند آماده سازید ، طریق او را راست نمایید .
42003005	درّه‌ها پر شوند ، کوهها و تپّه‌ها صاف گردند ، کجی‌ها راست خواهند شد راههای ناهموار هموار خواهند گشت
42003006	و همهٔ آدمیان نجات خدا را خواهند دید . »
42003007	انبوه مردم می‌آمدند تا از دست یحیای تعمید بگیرند . او به ایشان گفت : « ای مارها ، چه كسی شما را آگاه ساخت تا از خشم و غضب آینده بگریزید ؟
42003008	پس توبهٔ خود را با ثمراتی كه به بار می‌آورید ، نشان دهید و پیش خود نگویید كه ما پدری مانند ابراهیم داریم . بدانید كه خدا قادر است از این سنگها فرزندانی برای ابراهیم بیافریند .
42003009	تیشه بر ریشهٔ درختان گذاشته شده و هر درختی كه میوهٔ خوب به بار نیاورد ، بریده و در آتش افكنده خواهد شد . »
42003010	مردم از او پرسیدند : « پس تكلیف ما چیست ؟ »
42003011	او پاسخ داد : « آن کسی‌که دو پیراهن دارد ، باید یكی از آنها را به کسی‌که ندارد بدهد و هرکه خوراک دارد ، باید همچنین كند . »
42003012	باجگیران هم برای گرفتن تعمید آمدند و از او پرسیدند : « ای استاد ، ما چه باید بكنیم ؟ »
42003013	به ایشان گفت : « بیش از آنچه مقرّر شده مطالبه نكنید . »
42003014	سپاهیان هم پرسیدند : « ما چه ‌كنیم ؟ » به آنان گفت : « از كسی بزور پول نگیرید و تهمت ناروا نزنید و به حقوق خود قانع باشید . »
42003015	مردم در انتظار به سر می‌بردند و از یكدیگر می‌پرسیدند كه آیا یحیی مسیح موعود است یا نه .
42003016	امّا او چنین جواب داد : « من شما را با آب تعمید می‌دهم امّا كسی خواهد آمد كه از من تواناتر است و من لایق آن نیستم كه بند كفش او را باز كنم . او شما را با روح‌القدس و آتش تعمید خواهد داد .
42003017	او چنگال خود را در دست دارد تا خرمن خود را پاک كند و گندم را در انبار جمع نماید ، امّا كاه را در آتشی خاموش نشدنی ، خواهد سوزانید . »
42003018	یحیی با راههای بسیار و گوناگون مردم را تشویق می‌کرد و به آنها بشارت می‌داد
42003019	امّا هیرودیس ، كه بر سر موضوع زن برادرش هیرودیا و خلافکاریهای دیگر خود مورد سرزنش یحیی واقع شده بود ،
42003020	با انداختن یحیی به زندان مرتكب كاری بدتر از همه شد .
42003021	پس از آنكه همه تعمید گرفتند ، عیسی نیز تعمید گرفت و به دعا مشغول بود كه آسمان گشوده شد
42003022	و روح‌القدس به صورت كبوتری بر او نازل شد و صدایی از آسمان آمد : « تو پسر عزیز من هستی . از تو خشنودم . »
42003023	وقتی عیسی مأموریت خود را شروع كرد در حدود سی سال از عمرش گذشته بود و برحسب تصوّر مردم او پسر یوسف بود و یوسف پسر هالی ،
42003024	پسر مَتات ، پسر لاوی ، پسر مِلكی ، پسر ینا ، پسر یوسف ،
42003025	پسر مَتاتیا ، پسر آموس ، پسر ناحوم ، پسر حِسلی ، پسر نَجی ،
42003026	پسر مأت ، پسر مَتاتیا ، پسر شِمعی ، پسر یوسف ، پسر یهودا ،
42003027	پسر یوحنا ، پسر ریسا ، پسر زروبابل ، پسر شالتیئیل ، پسر نیری ،
42003028	پسر مِلكی ، پسر اَدی ، پسر قوسام ، پسر ایلمودام ، پسر عیر ،
42003029	پسر یوسی ، پسر الیعزر ، پسر یوریم ، پسر مَتات ، پسر لاوی ،
42003030	پسر شَمعون ، پسر یهودا ، پسر یوسف ، پسر یونان ، پسر ایلیاقیم ،
42003031	پسر مِلیا ، پسر مینان ، پسر مَتاتا ، پسر ناتان ، پسر داوود ،
42003032	پسر یَسی ، پسر عوبید ، پسر بوعز ، پسر شَلمون ، پسر نَحشون ،
42003033	پسر عمیناداب ، پسر ارام ، پسر حَصرون ، پسر فارص ، پسر یهودا ،
42003034	پسر یعقوب ، پسر اسحاق ، پسر ابراهیم ، پسر تارح ، پسر ناحور ،
42003035	پسر سروج ، پسر رعو ، پسر فالج ، پسر عابر ، پسر صالح ،
42003036	پسر قینان ، پسر ارفكشاد ، پسر سام ، پسر نوح ، پسر لامَک ،
42003037	پسر متوشالَح ، پسر خنوخ ، پسر یارد ، پسر مَهلئیل ، پسر قینان ،
42003038	پسر انوش ، پسر شیث ، پسر آدم بود و آدم از خدا بود .
42004001	عیسی پر از روح‌القدس از رود اردن بازگشت و روح خدا او را به بیابانها برد
42004002	و در آنجا ابلیس او را مدّت چهل روز با وسوسه‌ها آزمایش می‌کرد . او در آن روزها چیزی نخورد و سرانجام گرسنه شد .
42004003	ابلیس به او گفت : « اگر تو پسر خدا هستی به این سنگ بگو تا نان شود . »
42004004	عیسی پاسخ داد : « در کتاب‌مقدّس نوشته شده است كه زندگی انسان فقط بسته به نان نیست . »
42004005	بعد ابلیس او را به بالای كوهی برد و در یک چشم به هم زدن تمام ممالک دنیا را به او نشان داد
42004006	و گفت : « تمامی اختیارات این قلمرو و همهٔ شكوه و جلال آن را به تو خواهم بخشید ، زیرا در اختیار من است و من می‌توانم آن را به هرکه بخواهم ببخشم .
42004007	اگر تو مرا سجده كنی ، صاحب همهٔ آن خواهی شد . »
42004008	عیسی به او پاسخ داد : « در کتاب‌مقدّس نوشته شده است : ' تو باید خداوند ، خدای خود را سجده كنی و فقط او را خدمت نمایی . ' »
42004009	سپس ابلیس او را به اورشلیم برد و بر كنگرهٔ معبد بزرگ قرار داد و به او گفت : « اگر تو پسر خدا هستی خود را از اینجا به پایین بینداز ،
42004010	زیرا در کتاب‌مقدّس نوشته شده است : ' او به فرشتگان خود فرمان خواهد داد تا تو را محافظت كنند . '
42004011	و نیز نوشته شده است : ' تو را در دستهای خود نگاه خواهند داشت ، مبادا پایت به سنگی بخورد . ' »
42004012	عیسی به او پاسخ داد : « کتاب‌مقدّس همچنین می‌گوید كه ' نباید خداوند ، خدای خود را بیازمایی . ' »
42004013	ابلیس پس از آنكه تمام وسوسه‌های خود را به پایان رسانید مدّتی او را تنها گذاشت .
42004014	عیسی با قدرت روح‌القدس به استان جلیل برگشت و شهرت او سرتاسر آن ناحیه را پُر ساخت .
42004015	در کنیسه‌های آنان تعلیم می‌داد و همهٔ مردم او را می‌ستودند .
42004016	به این ترتیب به شهر ناصره ، جایی‌که در آن بزرگ شده بود ، آمد و در روز سبت طبق معمول به كنیسه رفت و برای قرائت كلام خدا برخاست .
42004017	طومار اشعیای نبی را به او دادند . طومار را باز كرد و آن قسمتی را یافت كه می‌فرماید :
42004018	« روح خداوند بر من است ، او مرا مسح كرده است تا به بینوایان مژده دهم . مرا فرستاده است تا آزادی اسیران و بینایی كوران و رهایی ستمدیدگان را اعلام كنم
42004019	و سال فرخندهٔ خداوند را اعلام نمایم . »
42004020	طومار را پیچید و به سرپرست كنیسه داد و نشست . در كنیسه تمام چشم‌ها به او دوخته شده بود .
42004021	او شروع به صحبت كرد و به ایشان گفت : « امروز هنگامی‌که گوش می‌دادید این نوشته به حقیقت پیوست . »
42004022	همهٔ حاضران او را تحسین می‌کردند و از كلمات فیض بخشی كه می‌گفت ، تعجّب می‌‌نمودند . آنها می‌گفتند : « مگر این مرد پسر یوسف نیست ؟ »
42004023	عیسی گفت : « بدون شک در مورد من این ضرب‌المثل را خواهید گفت كه ای طبیب خود را شفا بده . شما همچنین خواهید گفت كه ما شرح همهٔ كارهایی را كه تو در كفرناحوم کرده‌ای شنیده‌ایم ، همان كارها را در شهر خود انجام بده . »
42004024	عیسی ادامه داد و گفت : « در واقع هیچ نبی‌ای در شهر خود پذیرفته نمی‌شود .
42004025	یقین بدانید ، در زمان الیاس كه مدّت سه سال و شش ماه آسمان بسته شد و قحطی سختی در تمام زمین به وجود آمد ، بیوه زنهای بسیاری در اسرائیل بودند .
42004026	با وجود این الیاس نزد هیچ‌یک از آنان فرستاده نشد ، مگر نزد بیوه زنی در شهر صرفه صیدون .
42004027	همین‌طور در زمان الیشع نبی ، جذامیان بسیاری در اسرائیل بودند ولی هیچ‌كدام از آنان جز نعمان سریانی شفا نیافت . »
42004028	از شنیدن این سخن همهٔ حاضران در كنیسه غضبناک شدند .
42004029	آنها برخاستند و او را از شهر بیرون كردند و به لب تپّه‌ای كه شهر بر روی آن بنا شده بود بردند تا او را به پایین بیندازند .
42004030	امّا او از میان آنان گذشت و رفت .
42004031	عیسی به كفرناحوم كه یكی از شهرهای جلیل است آمد و مردم را در روز سبت تعلیم داد .
42004032	مردم از تعالیم او تعجّب كردند ، زیرا كلام او با قدرت ادا می‌شد .
42004033	در كنیسه مردی حضور داشت كه دارای روح دیو پلید بود . او با صدای بلند فریاد زد :
42004034	« ای عیسای ناصری ، با ما چه‌کار داری ؟ آیا آمده‌ای ما را نابود كنی ؟ تو را خوب می‌شناسم ای پاک مرد خدا . »
42004035	عیسی او را سرزنش كرد و فرمود : « ساكت شو و از او بیرون بیا . » روح دیو پلید پس از آنكه آن مرد را در برابر مردم به زمین كوبید ، بدون آنكه به او آسیبی برساند او را ترک كرد .
42004036	همه متحیّر شدند و به یكدیگر می‌گفتند : « این چه نوع فرمانی است ؟ به ارواح پلید با اختیار و اقتدار فرمان می‌دهد و آنها بیرون می‌روند . »
42004037	به این ترتیب شهرت او در تمام آن نواحی پیچید .
42004038	عیسی از كنیسه بیرون آمد و به خانهٔ شمعون رفت . مادرزن شمعون به تب شدیدی مبتلا بود . از عیسی خواستند كه به او كمک نماید .
42004039	عیسی بر بالین او ایستاد و با پرخاش به تب فرمان داد و تب او قطع شد و آن زن فوراً برخاست و به پذیرایی آنان مشغول شد .
42004040	هنگام غروب همهٔ کسانی‌که بیمارانی مبتلا به امراض گوناگون داشتند آنان را نزد عیسی آوردند و او دست خود را بر یک‌یک آنان گذاشت و آنان را شفا داد .
42004041	دیوها هم از عدّهٔ زیادی بیرون آمدند و فریاد می‌زدند : « تو پسر خدا هستی » ، امّا او آنها را سرزنش می‌کرد و اجازه نمی‌داد حرف بزنند زیرا آنها می‌دانستند كه او مسیح موعود است .
42004042	وقتی سپیدهٔ صبح دمید ، عیسی از شهر خارج شد و به جای خلوتی رفت . امّا مردم به سراغ او رفتند و وقتی به جایی‌که او بود رسیدند ، سعی می‌کردند از رفتن او جلوگیری نمایند .
42004043	امّا او گفت : « من باید مژدهٔ پادشاهی خدا را به شهرهای دیگر هم برسانم چون برای انجام همین كار فرستاده شده‌ام . »
42004044	به این ترتیب او پیام خود را در کنیسه‌های یهودیه اعلام می‌کرد .
42005001	یک روز عیسی در كنار دریاچهٔ جنیسارت ایستاده بود و مردم به طرف او هجوم آورده بودند تا كلام خدا را از زبان او بشنوند .
42005002	عیسی ملاحظه كرد كه دو قایق در آنجا لنگر انداخته‌اند و ماهیگیران پیاده شده بودند تا تورهای خود را بشویند .
42005003	عیسی به یكی از قایقها كه متعلّق به شمعون بود سوار شد و از او تقاضا كرد كه كمی از ساحل دور شود و درحالی‌که در قایق نشسته بود ، به تعلیم مردم پرداخت .
42005004	در پایان صحبت به شمعون گفت : « به قسمت‌های عمیق آب بران و تورهایتان را برای صید به آب بیندازید . »
42005005	شمعون جواب داد : « ای استاد ، ما تمام شب زحمت كشیدیم و اصلاً چیزی نگرفتیم ، امّا حالا كه تو می‌فرمایی ، من تورها را می‌اندازم . »
42005006	آنها چنین كردند و آن‌قدر ماهی صید كردند كه نزدیک بود تورهایشان پاره شود .
42005007	پس به همكاران خود كه در قایق دیگر بودند اشاره كردند كه به كمک آنان بیایند . ایشان آمدند و هر دو قایق را از ماهی پر كردند به طوری که نزدیک بود غرق شوند .
42005008	وقتی شمعون پطرس متوجّه شد كه چه اتّفاقی افتاده است ، پیش عیسی زانو زد و عرض كرد : « ای خداوند ، از نزد من برو چون من خطاكارم . »
42005009	او و همهٔ همكارانش از صیدی كه شده بود ، متحیّر بودند .
42005010	همكاران او یعقوب و یوحنا ، پسران زِبدی نیز همان حال را داشتند . عیسی به شمعون فرمود : « نترس ؛ از این پس مردم را صید خواهی كرد . »
42005011	به محض اینكه قایقها را به خشكی آوردند ، همه‌چیز را رها كردند و به دنبال او رفتند .
42005012	روزی عیسی در شهری بود ، از قضا مردی جذامی در آنجا حضور داشت . وقتی آن جذامی عیسی را دید به پای او افتاد و از او كمک خواسته گفت : « ای آقا ، اگر بخواهی می‌توانی مرا پاک كنی . »
42005013	عیسی دست خود را دراز كرد ، او را لمس نمود و فرمود : « می‌خواهم ، پاک شو . » فوراً جذام او بر طرف شد .
42005014	عیسی به او امر فرمود كه این موضوع را به كسی نگوید و افزود : « امّا برو خود را به كاهن نشان بده و به‌خاطر پاک شدنت قربانی‌ای را كه موسی معیّن نموده است ، تقدیم كن تا برای همه مدركی باشد . »
42005015	امّا عیسی بیش از پیش در تمام آن نواحی شهرت یافت و عدّهٔ زیادی گرد آمدند تا سخنان او را بشنوند و از نا‌خوشی‌های خود شفا یابند ،
42005016	امّا او به خارج از شهر می‌رفت تا در تنهایی دعا كند .
42005017	روزی عیسی مشغول تعلیم بود و پیروان فرقهٔ فریسی و آموزگاران شریعت كه از تمام روستاهای جلیل و از یهودیه و اورشلیم آمده بودند ، در اطراف او نشسته بودند و او با قدرت خداوند بیماران را شفا می‌داد .
42005018	در این هنگام چند مرد دیده شدند كه مفلوجی را روی تختی می‌آوردند . آنها سعی می‌کردند او را به داخل بیاورند و در برابر عیسی به زمین بگذارند .
42005019	امّا به علّت كثرت جمعیّت نتوانستند راهی پیدا كنند كه او را به داخل آوردند . بنابراین به بام رفتند و او را با تشک از میان سفالهای سقف پایین گذاشتند و در وسط جمعیّت در برابر عیسی قرار دادند .
42005020	عیسی وقتی ایمان آنها را دید فرمود : « ای دوست ، گناهان تو بخشیده شد . »
42005021	علما و فریسیان به یكدیگر می‌گفتند : « این كیست كه حرفهای كفرآمیز می‌زند ؟ چه کسی جز خدا می‌تواند گناهان را ببخشد ؟ »
42005022	امّا عیسی افكار آنان را درک كرد و در جواب فرمود : « چرا چنین افكاری را در ذهن خود می‌پرورانید ؟
42005023	آیا گفتن اینكه گناهان تو بخشیده شد ، آسانتر است یا گفتن اینكه بلند شو و راه برو ؟
42005024	امّا برای اینكه بدانید پسر انسان در روی زمین قدرت و اختیار آمرزیدن گناهان را دارد ، به آن مرد مفلوج گفت : به تو می‌گویم بلند شو ، تشک خود را بردار و به خانه برو . »
42005025	او فوراً پیش چشم آنان روی پاهای خود برخاست ، تشكی را كه روی آن خوابیده بود برداشت و خدا را حمدگویان به خانه رفت .
42005026	همه غرق در حیرت شدند و خدا را حمد كردند و با ترس می‌گفتند : « امروز چیزهای عجیبی دیدیم . »
42005027	بعد از آنكه عیسی بیرون رفت متوجّه باجگیری به نام لاوی شد كه در محل دریافت باج نشسته بود . به او فرمود : « به دنبال من بیا . »
42005028	او برخاست ، همه‌چیز را واگذاشت و به دنبال او رفت .
42005029	لاوی برای عیسی در خانهٔ خود مهمانی بزرگی ترتیب داد . عدّهٔ زیادی از باجگیران و اشخاص دیگر با عیسی و شاگردانش سر سفره نشسته بودند .
42005030	فریسیان و علمای آنها از شاگردان عیسی ایراد گرفتند و گفتند : « چرا شما با باجگیران و خطاكاران می‌خورید و می‌نوشید ؟ »
42005031	عیسی به آنان جواب داد : « تندرستان احتیاج به طبیب ندارند بلكه بیماران .
42005032	من نیامده‌ام تا پرهیزکاران را به توبه دعوت كنم بلكه آمده‌ام تا خطا‌كاران را دعوت نمایم . »
42005033	آنان به او گفتند : « شاگردان یحیی اغلب اوقات روزه می‌گیرند و نماز می‌گزارند ، شاگردان فریسیان هم ، چنین می‌کنند ، امّا شاگردان تو می‌خورند و می‌نوشند . »
42005034	عیسی به ایشان پاسخ داد « آیا شما می‌توانید دوستان داماد را درحالی‌که داماد با ایشان است به روزه گرفتن مجبور كنید ؟
42005035	امّا زمانی می‌آید كه داماد از ایشان گرفته خواهد شد ، در آن روزها ایشان نیز روزه خواهند گرفت . »
42005036	همچنین برای آنان این مَثَل را بیان فرمود : « هیچ‌کس از یک لباس نو تکه‌ای پاره نمی‌کند تا با آن لباس كهنه‌ای را وصله كند . اگر چنین كند ، هم آن لباس نو پاره می‌شود و هم وصلهٔ نو مناسب لباس كهنه نیست .
42005037	همچنین هیچ‌کس شراب تازه را در مشكهای كهنه نمی‌ریزد . اگر بریزد ، شراب تازه مشکها را می‌تركاند ، شراب به هدر می‌رود و مشكها نیز از بین خواهند رفت .
42005038	آری ، باید شراب تازه را در مشكهای نو ریخت .
42005039	هیچ‌کس پس از نوشیدن شراب كهنه ، شراب تازه نمی‌خواهد چون می‌گوید كه شراب كهنه بهتر است . »
42006001	یک روز سبت عیسی از میان كشتزارهای گندم می‌گذشت . شاگردان او خوشه‌های گندم را می‌چیدند و در كف دستهای خود پاک می‌کردند و می‌خوردند .
42006002	بعضی از فریسیان گفتند : « چرا شما كاری را كه در روز سبت جایز نیست انجام می‌دهید ؟ »
42006003	عیسی پاسخ داد : « مگر نخوانده‌اید داوود در وقتی‌که خود و یارانش گرسنه بودند چه كرد ؟
42006004	او به خانهٔ خدا وارد شد و نان تقدیس شده را برداشت و خورد و به یاران خود نیز داد ، درصورتی‌که خوردن آن نانها برای هیچ‌کس جز كاهنان جایز نیست . »
42006005	همچنین به ایشان فرمود : « پسر انسان صاحب اختیار روز سبت است . »
42006006	عیسی در روز سبت دیگری به كنیسه رفت و مشغول تعلیم شد . از قضا مردی در آنجا حضور داشت كه دست راستش خشک شده بود .
42006007	علما و فریسیان مواظب بودند كه ببینند آیا عیسی او را در روز سبت شفا خواهد داد تا مدركی علیه او به دست آورند .
42006008	امّا عیسی به افكار آنان پی برد و به مردی كه دستش خشک شده بود فرمود : « بلند شو و در وسط بایست . » او برخاست و آنجا ایستاد .
42006009	عیسی به ایشان فرمود : « سؤالی از شما دارم : آیا در روز سبت ، نیكی كردن رواست یا بدی كردن ؟ جان انسان را نجات دادن یا نابود كردن ؟ »
42006010	دور تا دور به همهٔ آنها نگاه كرد و به آن مرد فرمود : « دستت را دراز كن . » او دست خود را دراز كرد و دستش خوب شد .
42006011	امّا آنان بسیار خشمگین شده در میان خودشان به گفت‌وگو پرداختند كه با عیسی چه می‌توانند بكنند .
42006012	در آن روزها عیسی برای دعا به كوهستان رفت و شب را با دعا به درگاه خدا به صبح رسانید .
42006013	وقتی سپیدهٔ صبح دمید شاگردان خود را احضار كرد و از میان آنان ، دوازده نفر را انتخاب كرد و آنها را رسولان نامید :
42006014	شمعون كه به او لقب پطرس داد و اندریاس برادر او ، یعقوب و یوحنا ، فیلیپُس و بارتولما ،
42006015	متّی و توما ، یعقوب پسر حلفی و شمعون معروف به فدایی ، یهودا پسر یعقوب
42006016	و یهودای اسخریوطی كه خائن از كار درآمد .
42006017	عیسی با آنان از كوه پایین آمد و در زمین همواری ایستاد . اجتماع بزرگی از شاگردان او و گروه كثیری از تمام نقاط یهودیه و اورشلیم و اطراف صور و صیدون حضور داشتند .
42006018	آنها آمده بودند تا سخنان او را بشنوند و از امراض خود شفا یابند . آن کسانی‌که گرفتار ارواح پلید بودند ، شفا یافتند
42006019	و هر كسی در میان جمعیّت سعی می‌کرد دست خود را به عیسی بزند چون قدرتی كه از او صادر می‌شد ، همه را شفا می‌داد .
42006020	بعد به شاگردان خود چشم دوخت و گفت : « خوشا به حال شما كه فقیرید ، پادشاهی خدا از آن شماست .
42006021	« خوشا به حال شما كه اكنون گرسنه‌اید ، شما سیر خواهید شد . خوشا به حال شما كه اكنون اشک می‌‌ریزید ، شما خندان خواهید شد .
42006022	« خوشا به حال شما هرگاه به‌خاطر پسر انسان ، مردم از شما روی گردانند و شما را از بین خود بیرون كنند و به شما اهانت كنند و یا به شما بد بگویند .
42006023	در آن روز شاد باشید و از خوشی پایكوبی كنید چون بدون شک پاداش سرشاری در عالم بالا خواهید داشت زیرا نیاکان ایشان نیز درست به همین‌طور با انبیا رفتار می‌کردند .
42006024	« امّا وای به حال شما ثروتمندان ، شما روزهای كامرانی خود را پشت سر گذاشته‌اید .
42006025	وای به حال شما كه اكنون سیر هستید ، گرسنگی خواهید كشید . وای به حال شما كه اكنون می‌خندید ، شما ماتم خواهید گرفت و اشک خواهید ریخت .
42006026	« وای به حال شما وقتی همه از شما تعریف می‌کنند . نیاکان ایشان درست همین كار را با انبیای دروغین كردند .
42006027	« امّا به شما كه سخن مرا می‌شنوید می‌گویم : به دشمنان خود محبّت نمایید ، به آنانی كه از شما متنفّرند نیكی كنید .
42006028	برای آنانی كه به شما دشنام می‌دهند دعای خیر كنید . برای آنانی كه با شما بدرفتاری می‌کنند دعا كنید .
42006029	وقتی كسی به صورت تو می‌زند طرف دیگر صورت خود را هم پیش او ببر . وقتی كسی قبای تو را می‌برد بگذار پیراهنت را هم ببرد .
42006030	به هرکه چیزی از تو بخواهد ببخش و وقتی كسی آنچه را كه مال توست می‌برد آن را مطالبه نكن .
42006031	با دیگران آن‌چنان رفتار كنید كه می‌خواهید آنها با شما رفتار كنند .
42006032	« اگر فقط كسانی را دوست بدارید كه شما را دوست دارند برای شما چه افتخاری دارد ؟ حتّی خطاكاران هم دوستداران خود را دوست می‌دارند .
42006033	و اگر فقط به کسانی‌که به شما نیكی می‌کنند نیكی كنید برای شما چه افتخاری دارد ؟ چون خطاكاران هم چنین می‌کنند .
42006034	و اگر فقط به كسی قرض بدهید كه توقّع پس گرفتن دارید دیگر چه افتخاری برای شما دارد ؟ حتّی خطاكاران هم ، اگر بدانند تمام آن را پس خواهند گرفت ، به یكدیگر قرض خواهند داد .
42006035	امّا شما به دشمنان خود محبّت نمایید و نیكی كنید و بدون توقّع عوض ، قرض بدهید كه پاداش سرشاری خواهید داشت و فرزندان خدای متعال خواهید بود ، زیرا او نسبت به ناسپاسان و خطاكاران مهربان است .
42006036	پس همان‌طور كه پدر شما رحیم است رحیم باشید .
42006037	« دربارهٔ دیگران قضاوت نكنید تا خود مورد قضاوت قرار نگیرید . محكوم نكنید تا محكوم نشوید . دیگران را ببخشید تا بخشیده شوید .
42006038	بدهید كه به شما داده خواهد شد ، پیمانهٔ درست و فشرده و تكان داده شده و لبریز در دامن شما ریخته خواهد شد ، زیرا با هر پیمانه‌ای كه به دیگران بدهید با همان پیمانه ، عوض خواهید گرفت . »
42006039	همچنین مَثَلی برای ایشان آورد : « آیا یک كور می‌تواند عصاكش كور دیگری باشد ؟ مگر هر دو در گودال نخواهند افتاد ؟
42006040	شاگرد بالاتر از استاد خود نیست امّا وقتی تحصیلات خود را به پایان برساند به پایهٔ استادش خواهد رسید .
42006041	« چرا به پركاهی كه در چشم برادرت هست نگاه می‌کنی و هیچ در فكر تیری كه در چشم خود داری نیستی ؟
42006042	چطور می‌توانی به برادرت بگویی ' ای برادر ، اجازه بده آن پر كاه را از چشمت بیرون بیاورم ' ، درصورتی كه تیر داخل چشم خود را نمی‌بینی ؟ ای ریاكار ، اول تیر را از چشم خود بیرون بیاور آن وقت درست خواهی دید كه پر كاه را از چشم برادرت بیرون بیاوری .
42006043	« هرگز درخت خوب میوهٔ بد و یا درخت بد میوهٔ خوب به بار نیاورده است ،
42006044	هر درختی از میوه‌اش شناخته می‌شود . از بوته‌های خار ، انجیر جمع نمی‌کنند و از خاربُن انگور نمی‌چینند .
42006045	مرد نیكو از خزانهٔ نیک درون خود نیكی به بار می‌آورد و مرد بد از خزانهٔ بد درون خود بدی به بار می‌آورد ، چون زبان از آنچه دل را پر ساخته است سخن می‌گوید .
42006046	« چرا پیوسته به من خداوندا‌ خداوندا می‌گویید ولی آنچه را كه به شما می‌گویم انجام نمی‌دهید ؟
42006047	هرکه نزد من بیاید و آنچه را كه می‌گویم بشنود و به آنها عمل كند به شما نشان می‌دهم مانند چه كسی است .
42006048	او مانند آن مردی است كه برای ساختن خانهٔ خود ، زمین را عمیق كرد و شالودهٔ آن را روی سنگ قرار داد . وقتی سیل آمد ، رودخانه طغیان كرد و به آن خانه زد امّا نتوانست آن را از جا بكند چون محكم ساخته شده بود .
42006049	امّا هرکه سخنان مرا بشنود و به آن عمل نكند مانند مردی است كه خانهٔ خود را روی خاکِ بدون شالوده بنا كرد . به محض اینكه سیل به آن خانه زد خانه فروریخت و به كلّی ویران شد ! »
42007001	وقتی عیسی تمام این سخنان را به مردم گفت به شهر كفرناحوم رفت .
42007002	سروانی در آنجا خادمی داشت كه در نظرش بسیار گرامی بود . این خادم بیمار شد و نزدیک بود بمیرد .
42007003	آن سروان دربارهٔ عیسی چیزهایی شنیده بود . پس عدّه‌ای از رهبران یهود را نزد او فرستاد تا از او تقاضا نمایند بیاید و غلامش را شفا دهد .
42007004	ایشان نزد عیسی آمدند و با اصرار و التماس گفتند : « او سزاوار این لطف توست
42007005	چون ملّت ما را دوست دارد و او بود كه كنیسه را برای ما ساخت . »
42007006	عیسی با آنان به راه افتاد و وقتی به نزدیکی‌های خانه رسید ، آن سروان دوستانی را با این پیغام فرستاد كه : « ای آقا بیش از این به خودت زحمت نده . من لایق آن نیستم كه تو به زیر سقف خانه‌ام بیایی
42007007	و به همین سبب بود كه روی آن را نداشتم شخصاً به خدمت تو بیایم فقط فرمان بده و غلام من خوب خواهد شد ،
42007008	زیرا من خود مأمور هستم و سربازانی هم تحت فرمان خود دارم و به یكی می‌گویم ' برو ' می‌رود و به دیگری ' بیا ' می‌آید و به غلام می‌گویم ' فلان كار را بكن ، ' البتّه می‌کند . »
42007009	عیسی وقتی این را شنید تعجّب كرد و به جمعیّتی كه پشت سرش می‌آمدند رو كرد و فرمود : « بدانید كه من حتّی در اسرائیل هم ، چنین ایمانی ندیده‌ام . »
42007010	قاصدان به خانه برگشتند و غلام را سالم و تندرست یافتند .
42007011	فردای آن روز عیسی با شاگردان خود به اتّفاق جمعیّت زیادی به شهری به نام نائین رفت .
42007012	همین‌که به دروازهٔ شهر رسید با تشییع جنازه‌ای روبه‌رو شد . شخصی كه مرده بود ، پسر یگانهٔ یک بیوه‌زن بود . بسیاری از مردم شهر همراه آن زن بودند .
42007013	وقتی عیسی خداوند آن مادر را دید ، دلش به حال او سوخت و فرمود : « دیگر گریه نكن . »
42007014	عیسی جلوتر رفت و دست خود را روی تابوت گذاشت و کسانی‌که تابوت را می‌بردند ، ایستادند . عیسی فرمود : « ای جوان به تو می‌گویم برخیز . »
42007015	آن مرده نشست و شروع به صحبت كرد عیسی او را به مادرش باز گردانید .
42007016	همه ترسیدند و خدا را تمجید كرده گفتند : « نبیِ بزرگی در میان ما ظهور كرده است . » و همچنین می‌گفتند : « خدا به قوم خود توجّه نموده است . »
42007017	خبر آنچه كه عیسی كرده بود در سراسر استان یهودیه و همهٔ اطراف آن منتشر شد .
42007018	یحیی نیز به وسیلهٔ شاگردان خود از همهٔ این امور باخبر شد . دو نفر از ایشان را احضار كرد
42007019	و آنها را با این پیغام ، نزد عیسی خداوند فرستاد : « آیا تو آن كسی هستی كه قرار است بیاید یا منتظر دیگری باشیم ؟ »
42007020	آن دو نفر نزد عیسی آمدند و عرض كردند : « یحیی تعمید‌دهنده ، ما را نزد تو فرستاده است تا بداند : آیا تو آن كسی هستی كه قرار است بیاید یا باید منتظر دیگری باشیم ؟ »
42007021	همان ساعت عیسی عدّهٔ كثیری را كه گرفتار ناخوشی‌ها ، بلاها و ارواح پلید بودند ، شفا داد و به نابینایان زیادی بینایی بخشید .
42007022	بعد به ایشان پاسخ داد : « بروید و آنچه را كه دیده و شنیده‌اید به یحیی بگویید كه چگونه كوران بینا ، لنگان خرامان ، جذامیان پاک ، كرها شنوا و مردگان برخیزانیده می‌شوند و به بینوایان مژده می‌رسد .
42007023	خوشا به حال کسی‌که دربارهٔ من شک نكند . »
42007024	بعد از آنكه قاصدان یحیی رفتند عیسی دربارهٔ او برای مردم شروع به صحبت كرد و گفت : « وقتی به بیابان رفتید انتظار دیدن چه چیز را داشتید ؟ نیِ نیزاری كه از باد می‌لرزد ؟
42007025	برای دیدن چه چیز بیرون رفتید ؟ مردی با لباسهای حریر و دیبا ؟ بدون شک اشخاصی كه لباسهای زیبا می‌پوشند و زندگانی پر تجمّلی دارند در قصرها به سر می‌برند .
42007026	پس برای دیدن چه چیز بیرون رفتید ؟ یک نبی ؟ آری ، بدانید از نبی هم بالاتر .
42007027	او مردی است كه کتاب‌مقدّس درباره‌اش می‌فرماید : ' این است قاصد من كه پیشاپیش تو می‌فرستم . او راه تو را پیش پایت آماده خواهد ساخت . '
42007028	بدانید كه كسی بزرگتر از یحیی به دنیا نیامده است و با وجود این ، كوچكترین شخص در پادشاهی خدا از او بزرگتر است . »
42007029	همهٔ مردم و از جمله باجگیران ، سخنان عیسی را شنیدند و به سبب اینكه از دست یحیی ، تعمید گرفته بودند ، خدا را برای عدالتش شكر می‌کردند .
42007030	امّا فریسیان و معلّمان شریعت كه تعمید یحیی را قبول نكرده بودند ، نقشه‌ای را كه خدا برای آنان داشت رد كردند .
42007031	« مردم این زمانه را به چه چیز می‌توانم تشبیه كنم ؟ آنان به چه می‌مانند ؟
42007032	مانند كودكانی هستند كه در بازار می‌نشینند و بر سر هم فریاد می‌کشند و می‌گویند : ' برای شما نی زدیم نرقصیدید ! نوحه‌گری كردیم ، گریه نكردید ! '
42007033	مقصود این است كه یحیای تعمید‌دهنده آمد كه نه نان می‌خورد و نه شراب می‌نوشید و شما می‌گفتید : ' او دیو دارد '
42007034	پسر انسان آمد ، او هم می‌خورد ، هم می‌نوشد و شما می‌گویید : ' نگاه كنید ، یک آدم پرخور ، میگسار و رفیق باجگیران و خطاكاران ! '
42007035	با وجود این ، درستی حكمت خدایی به وسیلهٔ کسانی‌که آن را پذیرفته‌‌اند ، به ثبوت می‌رسد . »
42007036	یكی از فریسیان عیسی را برای صرف غذا دعوت كرد . او به خانهٔ آن فریسی رفت و بر سر سفره نشست .
42007037	در آن شهر زن گناهکاری زندگی می‌کرد . چون او شنید كه عیسی در خانهٔ آن فریسی غذا می‌خورد در گلابدانی سنگی ، روغنی معطّر آورد .
42007038	پشت سر عیسی و كنار پاهای او قرار گرفت و گریه می‌کرد . چون اشكهایش پاهای عیسی را تر كرد ، آنها را با گیسوان خود خشک نمود و پاهای عیسی را می‌بوسید و به آنها روغن می‌مالید .
42007039	وقتی میزبان یعنی آن فریسی این را دید پیش خود گفت : « اگر این مرد واقعاً نبی بود ، می‌دانست این زنی که او را لمس می‌کند کیست و چطور زنی است ، او یک زن بدكاره است . »
42007040	عیسی به فریسی گفت : « شمعون ، مطلبی دارم برایت بگویم . » گفت : « بفرما ، استاد . »
42007041	فرمود : « دو نفر از شخصی وام گرفته بودند ، یكی به او پانصد سکّهٔ نقره بدهكار بود و دیگری پنجاه سکّهٔ نقره .
42007042	چون هیچ‌یک از آن دو نفر چیزی نداشت كه به او بدهد ، طلبكار هر دو را بخشید . حالا کدام‌یک از آن دو او را بیشتر دوست خواهد داشت ؟ »
42007043	شمعون جواب داد : « گمان می‌کنم آن کسی‌که بیشتر به او بخشیده شد . » عیسی فرمود : « قضاوت تو درست است . »
42007044	و سپس رو به آن زن كرد و به شمعون فرمود : « این زن را می‌بینی ؟ من به خانهٔ تو آمدم و تو برای پاهایم آب نیاوردی . امّا این زن پاهای مرا با اشک چشم شست و با گیسوان خود خشک كرد .
42007045	تو هیچ مرا نبوسیدی امّا این زن از وقتی‌که من وارد شدم از بوسیدن پاهایم دست برنمی‌دارد .
42007046	تو به سر من روغن نزدی امّا او به پاهای من روغن معطّر مالید .
42007047	بنابراین بدان كه محبّت فراوان او نشان می‌دهد كه گناهان بسیارش آمرزیده شده است و کسی‌که كم بخشیده شده باشد ، كم محبّت می‌نماید . »
42007048	بعد به آن زن فرمود : « گناهان تو بخشیده شده است . »
42007049	سایر مهمانان از یكدیگر می‌پرسیدند : « این كیست كه حتّی گناهان را هم می‌آمرزد ؟ »
42007050	امّا عیسی به آن زن فرمود : « ایمان تو ، تو را نجات داده است ، بسلامت برو . »
42008001	بعد از آن عیسی شهر به شهر و روستا به روستا می‌گشت و مژدهٔ پادشاهی خدا را اعلام می‌کرد .
42008002	دوازده حواری و عدّه‌ای از زنانی كه از ارواح پلید و ناخوشی‌ها رهایی یافته بودند با او همراه بودند . مریم معروف به مریم مجدلیه كه از او هفت دیو بیرون آمده بود ،
42008003	یونا همسر خوزا مباشر هیرودیس و سوسن و بسیاری كسان دیگر . این زنها از اموال خود به عیسی و شاگردانش كمک می‌کردند .
42008004	وقتی مردم از شهرهای اطراف به دیدن عیسی آمدند و جمعیّت زیادی در اطراف او جمع شد ، عیسی مَثَلی زده گفت :
42008005	« برزگری برای بذر افشاندن بیرون رفت . وقتی بذر پاشید ، مقداری از آن در گذرگاه افتاد و پایمال شد و پرندگان آنها را خوردند .
42008006	مقداری هم در زمین سنگلاخ افتاد و پس از آنكه رشد كرد به‌خاطر کمی رطوبت خشک شد .
42008007	بعضی از بذرها داخل خارها افتاد و خارها با آنها رشد كرده آنها را خفه نمود .
42008008	بعضی از بذرها در خاک خوب افتادند و رشد كردند و صد برابر ثمر آوردند . » این را فرمود و با صدای بلند گفت : « اگر گوش شنوا دارید ، بشنوید . »
42008009	شاگردان عیسی معنی این مَثَل را از او پرسیدند .
42008010	فرمود : « درک اسرار پادشاهی خدا به شما عطا شده است ، امّا این مطالب برای دیگران در قالب مَثَل بیان می‌شود تا نگاه كنند امّا چیزی نبینند ، بشنوند امّا چیزی نفهمند .
42008011	« معنی و مفهوم این مَثَل از این قرار است : دانه ، كلام خداست .
42008012	دانه‌هایی كه در گذرگاه افتادند كسانی هستند كه آن را می‌شنوند و سپس ابلیس می‌آید و كلام را از دلهایشان می‌رباید مبادا ایمان بیاورند و نجات یابند .
42008013	دانه‌های كاشته شده در سنگلاخ به كسانی می‌ماند كه وقتی كلام را می‌شنوند با شادی می‌پذیرند امّا كلام در آنان ریشه نمی‌دواند . مدّتی ایمان دارند امّا در وقت آزمایشهای سخت از میدان بدر می‌روند .
42008014	دانه‌هایی كه در میان خارها افتادند بر كسانی دلالت می‌کند كه كلام خدا را می‌شنوند امّا با گذشت زمان ، نگرانی‌های دنیا و مال و ثروت و خوشی‌های زندگی ، كلام را در آنها خفه می‌کند و هیچ‌گونه ثمری نمی‌آورند .
42008015	امّا دانه‌هایی كه در خاک خوب افتادند بر كسانی دلالت دارد كه كلام خدا را با قلبی صاف و پاک می‌شنوند و آن را نگه می‌دارند و با پشتكار ، ثمرات فراوان به بار می‌آورند .
42008016	« هیچ‌کس چراغ را روشن نمی‌کند تا آن را زیر سرپوش بگذارد یا زیر تخت بگذارد . برعکس ، آن را روی چراغپایه می‌گذارد تا هرکه وارد شود ، نور آن را ببیند .
42008017	« زیرا هرچه پنهان باشد آشكار می‌شود و هرچه زیر سرپوش باشد نمایان می‌گردد و پرده از رویش برداشته می‌شود .
42008018	« پس مواظب باشید كه چطور می‌شنوید زیرا به کسی‌که دارد بیشتر داده خواهد شد ، امّا آن‌کس كه ندارد حتّی آنچه را كه به گمان خود دارد از دست خواهد داد . »
42008019	مادر و برادران عیسی به سراغ او آمدند ، امّا به سبب زیادی جمعیّت نتوانستند به او برسند .
42008020	به او گفتند : « مادر و برادرانت بیرون ایستاده‌اند و می‌خواهند تو را ببینند . »
42008021	عیسی پاسخ داد : « مادر من و برادران من آنانی هستند كه كلام خدا را می‌شنوند و آن را بجا می‌آورند . »
42008022	در یكی از آن روزها عیسی با شاگردان خود سوار قایق شد و به آنان فرمود : « به طرف دیگر دریا برویم . » آنها به راه افتادند
42008023	و وقتی قایق در حركت بود عیسی به خواب رفت . در این وقت توفان سختی در دریا پدید آمد . آب ، قایق را پر می‌ساخت و آنان در خطر بزرگی افتاده بودند .
42008024	نزد او رفتند و بیدارش كرده گفتند : « ای استاد ، ای استاد ، چیزی نمانده كه ما از بین برویم . » او از خواب برخاست و با تندی به باد و آبهای توفانی فرمان سكوت داد . توفان فرو نشست و همه‌جا آرام شد .
42008025	عیسی از آنان پرسید : « ایمانتان كجاست ؟ » آنان با حالت ترس و تعجّب به یكدیگر می‌گفتند : « این مرد كیست كه به باد و آب فرمان می‌دهد و آنها از او اطاعت می‌کنند ؟ »
42008026	به این ترتیب در سرزمین جدریان كه مقابل استان جلیل است به خشكی رسیدند .
42008027	همین‌که عیسی قدم به ساحل گذاشت با مردی از اهالی آن شهر روبه‌رو شد كه گرفتار دیوها بود . مدّتی دراز نه لباسی پوشیده بود و نه در خانه زندگی كرده بود بلكه در میان گورستان به سر می‌برد .
42008028	به محض اینکه عیسی را دید فریاد كرد و به پاهای او افتاد و با صدای بلند گفت : « ای عیسی ، پسر خدای متعال از من چه می‌خواهی ؟ از تو التماس می‌کنم ، مرا عذاب نده »
42008029	زیرا عیسی به روح پلید فرمان داده بود كه از آن مرد بیرون بیاید . آن دیو بارها بر او حمله‌ور شده بود و مردم او را گرفته با زنجیرها و کنده‌ها محكم نگاه داشته بودند ، امّا هربار زنجیرها را پاره می‌کرد و آن دیو او را به بیابانها می‌کشانید .
42008030	عیسی از او پرسید : « اسم تو چیست ؟ » جواب داد : « سپاه » و این به آن سبب بود كه دیوهای بسیاری او را به تصرّف خود درآورده بودند .
42008031	دیوها از عیسی تقاضا کردند كه آنها را به چاه بی‌انتها نفرستد .
42008032	در آن نزدیكی ، گلّهٔ بزرگ خوکی بود كه در بالای تپّه می‌چریدند و دیوها از او در خواست كردند كه اجازه دهد به داخل خوكها بروند . عیسی به آنها اجازه داد .
42008033	دیوها از آن مرد بیرون آمدند و به داخل خوكها رفتند و آن گلّه از سراشیبی تپّه به دریا جست و غرق شد .
42008034	خوک‌بانان آنچه را كه واقع شد دیدند و پا به فرار گذاشتند و این خبر را به شهر و اطراف آن رسانیدند .
42008035	مردم برای تماشا از شهر بیرون آمدند . وقتی نزد عیسی رسیدند مردی را كه دیوها از او بیرون رفته بودند ، لباس پوشیده و سر عقل آمده پیش پای عیسی نشسته دیدند و هراسان شدند .
42008036	شاهدان واقعه برای آنان شرح دادند كه آن مرد چگونه شفا یافت .
42008037	بعد تمام مردم ناحیهٔ جدریان از عیسی خواهش كردند كه از آنجا برود زیرا بسیار هراسان بودند . بنابراین عیسی سوار قایق شد و به طرف دیگر دریا بازگشت .
42008038	مردی كه دیوها از او بیرون آمده بودند اجازه خواست كه با او برود امّا عیسی به او اجازه نداد و گفت :
42008039	« به خانه‌ات برگرد و آنچه را كه خدا برای تو انجام داده است بیان كن . » آن مرد به شهر رفت و آنچه را كه عیسی برای او انجام داده بود ، همه‌جا پخش كرد .
42008040	هنگامی‌که عیسی به طرف دیگر دریا بازگشت مردم به گرمی از او استقبال كردند زیرا همه در انتظار او بودند .
42008041	در این وقت مردی كه اسمش یائروس بود و سرپرستی كنیسه را به عهده داشت نزد عیسی آمد . خود را پیش پاهای عیسی انداخت و از او تقاضا كرد كه به خانه‌اش برود ،
42008042	زیرا دختر یگانه‌اش كه تقریباً دوازده ساله بود در آستانهٔ مرگ قرار داشت . وقتی عیسی در راه بود مردم از هر طرف به او فشار می‌آوردند .
42008043	در میان مردم زنی بود كه مدّت دوازده سال مبتلا به خونریزی بود و با اینكه تمام دارایی خود را به پزشکان داده بود هیچ‌کس نتوانسته بود او را درمان نماید .
42008044	این زن از پشت سر آمد و قبای عیسی را لمس كرد و فوراً خونریزی او بند آمد .
42008045	عیسی پرسید : « چه كسی به من دست زد ؟ » همگی انكار كردند و پطرس گفت : « ای استاد ، مردم تو را احاطه کرده‌اند و به تو فشار می‌آورند . »
42008046	امّا عیسی فرمود : « كسی به من دست زد ، چون احساس كردم نیرویی از من صادر شد . »
42008047	آن زن كه فهمید شناخته شده است با ترس و لرز آمد و پیش پاهای او افتاد و در برابر همهٔ مردم شرح داد كه چرا او را لمس كرده و چگونه فوراً شفا یافته است .
42008048	عیسی به او فرمود : « دخترم ، ایمانت تو را شفا داده است ، بسلامت برو »
42008049	هنوز گرم صحبت بودند كه مردی با این پیغام از خانهٔ سرپرست كنیسه آمد : « دخترت مُرد . بیش از این استاد را زحمت نده . »
42008050	وقتی عیسی این را شنید ، به یائروس فرمود : « نترس فقط ایمان داشته باش ، او خوب خواهد شد . »
42008051	هنگام ورود به خانه اجازه نداد كسی جز پطرس و یوحنا و یعقوب و پدر و مادر آن دختر با او وارد شود .
42008052	همه برای آن دختر اشک می‌ریختند و عزاداری می‌کردند . عیسی فرمود : « دیگر گریه نكنید ، او نمرده ، خواب است . »
42008053	آنان فقط به او نیشخند می‌زدند ، چون خوب می‌دانستند كه او مُرده است .
42008054	امّا عیسی دست دختر را گرفت و او را صدا زد و گفت : « ای دخترک ، برخیز . »
42008055	روح او بازگشت و فوراً برخاست . عیسی به ایشان فرمود كه به او خوراک بدهند .
42008056	والدین او بسیار تعجّب كردند ، امّا عیسی با تأكید از آنان خواست كه ماجرا را به كسی نگویند .
42009001	عیسی دوازده حواری را نزد خود خواند و به آنها قدرت و اختیار داد تا بر تمامی دیوها چیره شوند و بیماریها را درمان نمایند .
42009002	آنان را فرستاد تا پادشاهی خدا را اعلام كنند و مردم را شفا دهند .
42009003	به آنان فرمود : « برای مسافرت هیچ چیز نبرید ، نه چوبدستی ، نه کوله‌بار و نه نان و نه پول و هیچ‌یک از شما نباید جامهٔ اضافی داشته باشد .
42009004	هرگاه شما را در خانه‌ای می‌پذیرند تا وقتی در آن شهر هستید در آن خانه بمانید .
42009005	امّا کسانی‌که شما را نمی‌پذیرند ، وقتی شهرشان را ترک می‌کنید برای عبرت آنان گرد و خاک آن شهر را هم از پاهای خود بتکانید . »
42009006	به این ترتیب آنها به راه افتادند و آبادی به آبادی می‌گشتند و در همه‌جا بشارت می‌دادند و بیماران را شفا می‌بخشیدند .
42009007	در این روزها هیرودیس پادشاه از آنچه در جریان بود آگاهی یافت و سرگشته و پریشان شد چون عدّه‌ای می‌گفتند كه یحیای تعمید‌دهنده زنده شده است .
42009008	عدّه‌ای نیز می‌گفتند كه الیاس ظهور كرده ، عدّه‌ای هم می‌گفتند یكی از انبیای قدیم زنده شده است .
42009009	امّا هیرودیس گفت : « من كه خود فرمان دادم سر یحیی را ببرند ، ولی این كیست كه دربارهٔ او این چیزها را می‌شنوم ؟ » و سعی می‌کرد او را ببیند .
42009010	وقتی رسولان برگشتند گزارش كارهایی را كه انجام داده بودند به عرض عیسی رسانیدند . او آنان را برداشت و به شهری به نام بیت‌صیدا برد و نگذاشت كسی دیگر همراه ایشان برود .
42009011	امّا مردم باخبر شدند و به دنبال او به راه افتادند . ایشان را پذیرفت و برای ایشان دربارهٔ پادشاهی خدا صحبت كرد و كسانی را كه محتاج درمان بودند شفا داد .
42009012	نزدیک غروب ، دوازده حواری نزد او آمدند و عرض كردند : « این مردم را مرخّص فرما تا به دهکده‌ها و كشتزارهای اطراف بروند و برای خود منزل و خوراک پیدا كنند ، چون ما در اینجا در محل دورافتاده‌ای هستیم . »
42009013	او پاسخ داد : « شما خودتان به آنان غذا بدهید . » امّا شاگردان گفتند : « ما فقط پنج نان و دو ماهی داریم ، مگر اینكه خودمان برویم و برای همهٔ این جماعت غذا بخریم . »
42009014	آنان در حدود پنج هزار مرد بودند . عیسی به شاگردان فرمود : « آنها را به دسته‌های پنجاه نفری بنشانید . »
42009015	شاگردان این كار را انجام دادند و همه را نشانیدند .
42009016	بعد عیسی آن پنج نان و دو ماهی را گرفت ، چشم به آسمان دوخت و برای آن خوراک سپاسگزاری كرد . سپس نانها را پاره كرد و به شاگردان داد تا پیش مردم بگذارند .
42009017	همه خوردند و سیر شدند و دوازده سبد از خُرده‌های نان و ماهی جمع شد .
42009018	یک روز عیسی به تنهایی در حضور شاگردانش دعا می‌کرد از آنان پرسید : « مردم مرا كه می‌دانند ؟ »
42009019	جواب دادند : « بعضی‌ها می‌گویند تو یحیی تعمیددهنده‌ای ، عدّه‌ای می‌گویند تو الیاس هستی و عدّه‌ای هم می‌گویند كه یكی از انبیای پیشین زنده شده است . »
42009020	عیسی فرمود : « شما مرا كه می‌دانید ؟ » پطرس جواب داد : « مسیح خدا . »
42009021	بعد به آنان دستور اكید داد كه این موضوع را به هیچ‌کس نگویند
42009022	و ادامه داد « لازم است كه پسر انسان متحمّل رنجهای سختی شود و مشایخ یهود ، سران كاهنان و علما او را رد كنند و او كشته شود و در روز سوم باز زنده گردد . »
42009023	سپس به همه فرمود : « اگر كسی بخواهد پیرو من باشد باید دست از جان بشوید و همه روزه صلیب خود را بردارد و به دنبال من بیاید .
42009024	هرکه بخواهد جان خود را حفظ كند آن را از دست خواهد داد امّا هرکه به‌خاطر من جان خود را فدا كند آن را نگاه خواهد داشت .
42009025	برای آدمی چه سودی دارد كه تمام جهان را به دست بیاورد ، امّا جان خود را از دست بدهد یا به آن آسیب برساند ؟
42009026	هرکه از من و تعالیم من عار داشته باشد پسر انسان نیز وقتی با جلال خود و جلال پدر و فرشتگان مقدّس بیاید از او عار خواهد داشت .
42009027	یقین بدانید از کسانی‌که در اینجا ایستاده‌اند عدّه‌ای هستند كه تا پادشاهی خدا را نبینند طعم مرگ را نخواهند چشید . »
42009028	عیسی تقریباً یک هفته بعد از این گفت‌وگو ، پطرس ، یوحنا و یعقوب را برداشت و برای دعا به بالای كوه رفت .
42009029	هنگامی‌که به دعا مشغول بود ، نمای چهره‌اش تغییر كرد و لباسهایش از سفیدی می‌درخشید .
42009030	ناگهان دو مرد یعنی موسی و الیاس در آنجا با او گفت‌وگو می‌کردند .
42009031	آنها با شكوه و جلال ظاهر گشتند و دربارهٔ رحلت او ، یعنی آنچه كه می‌بایست در اورشلیم به انجام رسد ، صحبت می‌کردند .
42009032	در این موقع پطرس و همراهان او به خواب رفته بودند ، امّا وقتی بیدار شدند جلال او و آن دو مردی را كه در كنار او ایستاده بودند مشاهده كردند .
42009033	درحالی‌که آن دو نفر از نزد عیسی می‌رفتند پطرس به او عرض كرد : « ای استاد ، چه خوب است كه ما در اینجا هستیم ! سه سایبان بسازیم ، یكی برای تو ، یكی برای موسی ، یكی هم برای الیاس . » پطرس بدون آنكه بفهمد چه می‌گوید این سخن را گفت .
42009034	هنوز حرفش تمام نشده بود كه ابری آمد و بر آنان سایه افكند و وقتی ابر آنان را فراگرفت شاگردان ترسیدند .
42009035	از ابر ندایی آمد : « این است پسر من و برگزیدهٔ من ، به او گوش دهید . »
42009036	وقتی آن ندا به پایان رسید ، آنها عیسی را تنها دیدند . آن سه نفر سكوت كردند و در آن روزها از آنچه دیده بودند چیزی به كسی نگفتند .
42009037	روز بعد وقتی از كوه پایین می‌آمدند جمعیّت زیادی در انتظار عیسی بود .
42009038	ناگهان مردی از وسط جمعیّت فریاد زد : « ای استاد ، از تو التماس می‌کنم به پسر من ، كه تنها فرزند من است ، نظری بیاندازی .
42009039	روحی او را می‌گیرد و ناگهان نعره می‌کشد ، كف از دهانش بیرون می‌آید و بدنش به تشنّج می‌افتد و با دشواری زیاد او را رها می‌کند .
42009040	از شاگردان تو تقاضا كردم كه آن روح را بیرون كنند امّا نتوانستند . »
42009041	عیسی پاسخ داد : « مردمان این روزگار چقدر بی‌ایمان و فاسد هستند ! تا كی با شما باشم و شما را تحمّل كنم ؟ پسرت را به اینجا بیاور . »
42009042	امّا قبل از آنكه پسر به نزد عیسی برسد دیو او را به زمین زد و به تشنّج انداخت . عیسی با پرخاش به روح پلید دستور داد خارج شود و آن پسر را شفا بخشید و به پدرش بازگردانید .
42009043	همهٔ مردم از بزرگی خدا مات و مبهوت ماندند . درحالی‌كه عموم مردم از تمام كارهای عیسی در حیرت بودند عیسی به شاگردان فرمود :
42009044	« این سخن مرا به‌خاطر بسپارید : پسر انسان به دست آدمیان تسلیم خواهد شد . »
42009045	امّا آنان نفهمیدند چه می‌گوید . مقصود عیسی به طوری برای آنان پوشیده بود كه آن را نفهمیدند و می‌ترسیدند آن را از او بپرسند .
42009046	مباحثه‌ای در میان آنان درگرفت كه چه كسی بین آنها از همه بزرگتر است .
42009047	عیسی فهمید كه در ذهنشان چه افكاری می‌گذرد ، پس كودكی را گرفت و او را در كنار خود قرار داد
42009048	و به آنان فرمود : « هرکه این كودک را به نام من بپذیرد مرا پذیرفته است و هرکه مرا بپذیرد فرستندهٔ مرا پذیرفته است ، زیرا در بین شما آن كسی بزرگتر است كه از همه كوچكتر می‌باشد . »
42009049	یوحنا عرض كرد : « ای استاد ، ما مردی را دیدیم كه با ذكر نام تو دیوها را بیرون می‌کرد امّا چون از ما نبود سعی كردیم مانع كار او شویم . »
42009050	عیسی به او فرمود : « با او كاری نداشته باشید زیرا هرکه ضد شما نباشد با شماست . »
42009051	چون وقت آن رسید كه عیسی به آسمان برده شود با عزمی راسخ رو به اورشلیم نهاد
42009052	و قاصدانی پیشاپیش خود فرستاد . آنان حركت كردند و به دهکده‌ای در سرزمین سامریان وارد شدند تا برای او تدارک ببینند .
42009053	امّا مردمان آن ده نمی‌خواستند از او پذیرایی كنند ، زیرا معلوم بود كه او عازم اورشلیم است .
42009054	وقتی یعقوب و یوحنا ، شاگردان او ، این جریان را دیدند ، گفتند : « خداوندا ، آیا می‌خواهی بگوییم از آسمان آتشی ببارد و همهٔ آنان را بسوزاند ؟ »
42009055	امّا او برگشت و آنان را سرزنش كرد
42009056	و روانهٔ دهكدهٔ دیگری شدند .
42009057	در بین راه مردی به او عرض كرد : « هرجا بروی من به دنبال تو می‌آیم . »
42009058	عیسی جواب داد : « روباهان ، لانه و پرندگان ، آشیانه دارند امّا پسر انسان جایی برای سرنهادن ندارد . »
42009059	عیسی به شخص دیگری فرمود : « با من بیا . » امّا او جواب داد : « ای آقا ، بگذار اول بروم پدرم را به خاک بسپارم . »
42009060	عیسی فرمود : « بگذار مردگان ، مردگان خود را به خاک بسپارند ، تو باید بروی و پادشاهی خدا را در همه‌جا اعلام نمایی . »
42009061	شخص دیگری گفت : « ای آقا ، من با تو خواهم آمد امّا اجازه بفرما اول با خانواده‌ام خداحافظی كنم . »
42009062	عیسی به او فرمود : « کسی‌که مشغول شخم زدن باشد و به عقب نگاه كند لیاقت آن را ندارد كه برای پادشاهی خدا خدمت كند . »
42010001	بعد از این عیسی خداوند ، هفتاد نفر دیگر را تعیین فرمود و آنان را دو نفر دو نفر پیشاپیش خود به شهرها و نقاطی كه در نظر داشت از آنها دیدن نماید فرستاد .
42010002	به آنان فرمود : « محصول فراوان است امّا كارگر كم ، پس باید از صاحب محصول تقاضا كنید كه كارگرانی برای جمع‌آوری محصول بفرستد .
42010003	بروید و بدانید كه من شما را مثل برّه‌ها در بین گرگها می‌فرستم .
42010004	هیچ كیسه یا کوله‌بار یا كفش با خود نبرید و در بین راه به كسی سلام نگویید .
42010005	به هر خانه‌ای كه وارد می‌شوید اولین كلام شما این باشد : ' سلام بر این خانه باد . '
42010006	اگر كسی اهل صلح و صفا در آنجا باشد : سلام شما بر او قرار خواهد گرفت وگرنه آن سلام به خود شما باز خواهد گشت .
42010007	در همان خانه بمانید و از آنچه پیش شما می‌گذارند بخورید و بنوشید زیرا كارگر مستحق مزد خود است . خانه به خانه نگردید .
42010008	وقتی به شهری وارد می‌شوید و از شما استقبال می‌کنند ، غذایی را كه برای شما تهیّه می‌کنند ، بخورید .
42010009	بیماران آنجا را شفا دهید و بگویید ' پادشاهی خدا به شما نزدیک شده است . '
42010010	وقتی به شهری وارد می‌شوید و روی خوش به شما نشان نمی‌دهند به داخل کوچه‌های آن شهر بروید و بگویید :
42010011	' خاكی را هم كه از شهر شما به پاهای ما چسبیده است پیش روی شما از پای خود می‌تکانیم ولی این را بدانید كه پادشاهی خدا نزدیک شده است . '
42010012	بدانید كه آن روز برای سدوم بیشتر قابل تحمّل خواهد بود تا برای آن شهر .
42010013	« وای بر تو ای خورزین ، وای بر تو ای بیت‌صیدا ، اگر معجزاتی كه در شما انجام شد ، در صور و صیدون می‌شد ، مدّتها پیش از این ، پلاس‌پوش و خاكسترنشین ، توبه می‌کردند .
42010014	ولی روز داوری برای صور وصیدون بیشتر قابل تحمّل خواهد بود تا برای شما .
42010015	و امّا تو ای كفرناحوم ، می‌خواستی سر به آسمان بكشی ؟ به دوزخ سرنگون خواهی شد .
42010016	« ای شاگردانم : هرکه به شما گوش دهد ، به من گوش داده است هرکه شما را رد كند مرا رد كرده است و هرکه مرا رد كند فرستندهٔ مرا رد كرده است . »
42010017	آن هفتاد شاگرد ، خوش و خرّم بازگشتند و عرض كردند : « خداوندا ، با ذكر نام تو حتّی دیوها تسلیم ما می‌شوند ! »
42010018	عیسی پاسخ داد : « من دیدم چطور شیطان مانند برق از آسمان سقوط كرد .
42010019	من به شما قدرت داده‌ام كه مارها و عقربها و تمام قوای دشمن را زیر پا لگدمال نمایید و هرگز هیچ چیز به شما صدمه‌ای نخواهد رسانید ،
42010020	ولی از اینکه ارواح تسلیم شما می‌شوند شادی نكنید ، بلكه شاد باشید كه اسامی شما در عالم بالا ثبت شده است . »
42010021	در آن لحظه روح‌القدس شادی عظیمی به عیسی بخشید و عیسی گفت : « ای پدر ، ای خداوند آسمان و زمین ، تو را سپاس می‌گویم كه این چیزها را از خردمندان و دانایان پنهان نموده ، به كودكان آشكار ساختی . آری ای پدر ، ارادهٔ تو چنین بود . »
42010022	« پدر همه‌چیز را در اختیار من گذاشته است . فقط پدر می‌داند كه پسر كیست و همچنین فقط پسر و کسانی‌که پسر بخواهد پدر را به آنان مكشوف سازد ، می‌دانند پدر كیست . »
42010023	عیسی رو به شاگردان خود كرد و به طور خصوصی گفت : « خوشا به حال آن چشمانی كه آنچه را شما می‌‌بینید ، می‌بینند .
42010024	بدانید انبیا و پادشاهان بسیاری آرزو می‌کردند كه آنچه را شما می‌‌بینید ببینند ، امّا ندیدند و آنچه را شما می‌شنوید ، بشنوند امّا نشنیدند . »
42010025	روزی یكی از معلّمین شریعت آمد و از راه امتحان از او پرسید : « ای استاد ، چه باید بكنم تا وارث حیات جاودان شوم ؟ »
42010026	عیسی به او فرمود : « در تورات چه نوشته شده ؟ آن را چطور تفسیر می‌کنی ؟ »
42010027	او جواب داد : « خدای خود را با تمام دل و تمام جان و تمام قدرت و تمام ذهن خود دوست بدار و همسایه‌ات را مانند جان خود دوست بدار . »
42010028	عیسی فرمود : « درست جواب دادی . این كار را بكن كه حیات خواهی داشت . »
42010029	امّا او برای اینكه نشان دهد آدم بی‌غرضی است به عیسی گفت : « همسایهٔ من كیست ؟ »
42010030	عیسی چنین پاسخ داد : « مردی كه از اورشلیم به اریحا می‌رفت ، به دست راهزنان افتاد . راهزنان او را لخت كردند و كتک زدند و به حال نیم‌مرده انداختند و رفتند .
42010031	اتّفاقاً كاهنی از همان راه می‌گذشت ، امّا وقتی او را دید از طرف دیگر جاده رد شد .
42010032	همچنین یک لاوی به آن محل رسید و وقتی او را دید از طرف دیگر عبور كرد .
42010033	پس از آن یک مسافر سامری به او رسید و وقتی او را دید ، دلش به حال او سوخت .
42010034	نزد او رفت ، زخمهایش را با شراب شست و بر آنها روغن مالید و بست . بعد او را برداشته ، سوار چارپای خود كرد و به كاروانسرایی برد و در آنجا از او پرستاری كرد .
42010035	روز بعد دو سکّهٔ نقره درآورد و به صاحب كاروانسرا داد و گفت : ' از او مواظبت كن و اگر بیشتر از این خرج كردی ، وقتی برگردم به تو می‌دهم . '
42010036	به عقیدهٔ تو کدام‌یک از این سه نفر همسایهٔ آن مردی كه به دست دزدان افتاد به حساب می‌آید ؟ »
42010037	جواب داد : « آن کسی‌که به او ترحّم كرد . » عیسی فرمود : « برو مثل او رفتار كن . »
42010038	در جریان سفر آنها ، عیسی به دهکده‌ای آمد و در آنجا زنی به نام مرتا او را در خانهٔ خود پذیرفت .
42010039	آن زن خواهری به نام مریم داشت كه پیش پاهای عیسی خداوند نشست و به تعالیم او گوش می‌داد .
42010040	در این هنگام مرتا به علّت كارهای زیادی كه داشت نگران و دلواپس بود . پس نزد عیسی آمد و عرض كرد : « خداوندا ، هیچ در فكر این نیستی كه خواهر من مرا رها كرده تا دست تنها پذیرایی كنم ! آخر به او بفرما بیاید به من كمک كند . »
42010041	امّا عیسی خداوند جواب داد : « ای مرتا ، ای مرتا ، تو برای چیزهای بسیاری دلواپس و ناراحت هستی .
42010042	امّا فقط یک چیز لازم است : آنچه مریم اختیار كرده از همه بهتر است و از او گرفته نخواهد شد . »
42011001	روزی عیسی در محلی به دعا مشغول بود . وقتی از دعا فراغت یافت یكی از شاگردان به او گفت : « خداوندا ، همان‌طور كه یحیی به شاگردان خود یاد داده است ، تو هم دعا كردن را به ما یاد بده . »
42011002	عیسی به ایشان فرمود : « هروقت دعا می‌کنید ، بگویید : ' ای پدر ، نام تو مقدّس باد ، پادشاهی تو بیاید .
42011003	نان روزانهٔ ما را هر روز به ما بده
42011004	و گناهان ما را به ما ببخش ، زیرا ما نیز همهٔ كسانی را كه به ما بدی کرده‌اند ، می‌بخشیم و ما را از وسوسه‌‌ها دور نگه‌دار . ' »
42011005	سپس به ایشان گفت : « فرض كنید كه یكی از شما دوستی داشته باشد و نیمه شب نزد آن دوست برود و بگوید : ' ای دوست ، سه قرص نان به من قرض بده
42011006	یكی از دوستانم كه در سفر بود به خانهٔ من وارد شده است و چیزی ندارم پیش او بگذارم . '
42011007	و او از داخل جواب بدهد : ' مزاحم من نشو ! حالا در قفل شده است و من و بچّه‌هایم به رختخواب رفته‌ایم و نمی‌توانم برخیزم تا چیزی به تو بدهم . '
42011008	بدانید كه حتّی اگر از روی دوستی برنخیزد و چیزی به او ندهد ، امّا سرانجام سماجت او ، او را وادار خواهد كرد كه برخیزد و هرچه را دوستش احتیاج دارد ، به او بدهد .
42011009	پس به شما می‌گویم تقاضا كنید كه به شما داده خواهد شد ، بجویید که پیدا خواهید کرد ، بکوبید که در به روی شما باز خواهد شد .
42011010	چون هرکه بخواهد به دست می‌آورد و هرکه بجوید پیدا می‌کند و هرکه بكوبد در برویش باز می‌شود .
42011011	آیا در میان شما پدری هست كه وقتی پسرش از او ماهی بخواهد به عوض ماهی ، ماری در دستش بگذارد .
42011012	یا وقتی تخم مرغ بخواهد عقربی به او بدهد ؟
42011013	پس اگر شما با اینكه گناهکار هستید ، می‌دانید چگونه چیزهای خوب را به فرزندانتان بدهید ، چقدر بیشتر پدر آسمانی ، روح‌القدس را به آنانی كه از او تقاضا می‌کنند ، عطا خواهد فرمود ! »
42011014	عیسی یک دیو لال را از شخصی بیرون می‌کرد و وقتی دیو بیرون آمد مرد لال شروع به حرف زدن كرد و مردم حیرت كردند .
42011015	امّا بعضی‌ها گفتند : « او به وسیلهٔ بعلزبول ، رئیس شیاطین ، دیوها را بیرون می‌راند . »
42011016	دیگران از راه امتحان از او تقاضای نشانه‌ای آسمانی كردند .
42011017	امّا او افكار آنان را درک كرد و فرمود : « هر سلطنتی كه علیه خودش تقسیم شود رو به خرابی می‌گذارد و خانواده‌ای كه دو دستگی در آن باشد سقوط خواهد كرد .
42011018	همچنین اگر شیطان علیه خود تفرقه بیندازد ، سلطنتش چطور برقرار خواهد ماند ؟ باری شما ادّعا دارید كه من به وسیلهٔ بعلزبول دیوها را بیرون می‌رانم .
42011019	اگر من به وسیلهٔ بعلزبول دیوها را بیرون می‌رانم ، یاران خود شما به چه وسیله آنها را بیرون می‌رانند ؟ آنان ادّعای شما را تكذیب خواهند كرد .
42011020	امّا اگر با قدرت خداست كه من دیوها را بیرون می‌رانم ، یقین بدانید كه پادشاهی خدا به شما رسیده است .
42011021	« وقتی مرد زورمندی كه کاملاً مسلّح است از قلعهٔ خود نگهبانی می‌کند ، دارایی او در امان است .
42011022	امّا وقتی كسی زورمندتر از او به او حمله كند ، او را از پای در می‌آورد و تیرها و زرهی را كه تكیه‌گاه او هستند ، می‌برد و دارایی‌اش را تاراج می‌کند .
42011023	« هرکه با من نباشد ، برضد من است و هرکه با من جمع نكند ، پراكنده می‌سازد .
42011024	« وقتی روح ناپاكی از كسی بیرون می‌آید ، در جستجوی استراحتگاهی در بیابانهای بی‌آب و علف سرگردان می‌شود و وقتی جایی را پیدا نمی‌کند ، می‌گوید : ' به منزلی كه از آن بیرون آمدم باز می‌گردم . '
42011025	پس بر می‌گردد و آن خانه را جارو شده و منظّم و مرتّب می‌بیند .
42011026	او می‌رود و هفت روح بدتر از خود را جمع می‌کند و آنها همه وارد می‌شوند و مستقر می‌گردند و در آخر ، حال و روز آن مَرد از گذشته‌اش بدتر می‌شود . »
42011027	درحالی‌که عیسی صحبت می‌کرد ، زنی از میان جمعیّت با صدایی بلند گفت : « خوشا به حال آن مادری كه تو را زایید و به تو شیر داد . »
42011028	امّا او فرمود : « امّا خوشا به حال آن کسانی‌که كلام خدا را بشنوند و آن را بجا بیاورند . »
42011029	وقتی مردم در اطراف عیسی ازدحام كردند او به صحبت خود چنین ادامه داد : « مردمان این زمانه چقدر شریرند ! آنها نشانه‌ای می‌خواهند ، امّا تنها نشانه‌ای كه به ایشان داده خواهد شد ، نشانهٔ یونس نبی است .
42011030	چون همان‌طور كه یونس برای مردم نینوا نشانه‌ای بود ، پسر انسان نیز برای مردم این زمان نشانهٔ دیگری خواهد بود .
42011031	در روز داوری ، ملكهٔ جنوب با مردم این روزگار زنده خواهد شد و آنان را متّهم خواهد ساخت ، چون او از آن سرِ دنیا آمد تا حكمت سلیمان را بشنود ، و شما بدانید آنكه در اینجاست از سلیمان بزرگتر است .
42011032	مردم نینوا در روز داوری با مردم این روزگار زنده خواهند شد و علیه آنان شهادت خواهند داد ، چون مردم نینوا در اثر پیام یونس توبه كردند و آنكه در اینجاست از یونس بزرگتر است . »
42011033	« هیچ‌کس چراغ را روشن نمی‌کند كه آن را پنهان كند یا زیر تشت بگذارد ، بلكه آن را روی چراغپایه قرار می‌دهد تا کسانی‌که وارد اتاق می‌شوند ، نور را ببینید .
42011034	چراغ بدن تو ، چشم توست . وقتی چشمانت سالم هستند ، تمام وجود تو روشن است امّا وقتی چشمهایت معیوب باشند تو در تاریكی هستی .
42011035	پس چشمان خود را باز كن مبادا نوری كه داری ، تاریكی باشد .
42011036	اگر تمام وجود تو روشن باشد و هیچ قسمت آن در تاریكی نباشد وجود تو چنان نورانی خواهد بود كه گویی چراغی نور خود را بر تو می‌تاباند . »
42011037	وقتی عیسی به صحبت خود خاتمه داد ، یكی از فریسیان ، او را به صرف غذا دعوت كرد . او وارد شد و نشست .
42011038	فریسی با تعجّب ملاحظه كرد ، كه عیسی قبل از غذا ، دستهای خود را نشست .
42011039	امّا عیسی خداوند به او گفت : « ای فریسیان ، شما بیرون پیاله و بشقاب را پاک می‌کنید درصورتی‌که در درون خود چیزی جز حِرص و شرارت ندارید .
42011040	ای احمق‌ها ، آیا آن کسی‌که بیرون را ساخت درون را هم نساخت ؟
42011041	از آنچه درون ظرفها دارید ، خیرات كنید كه همه‌اش برای شما پاک خواهد شد . »
42011042	« وای به حال شما ای فریسیان ، شما از نعناع و سداب و انواع ادویه ده‌یک می‌دهید ، امّا از اجرای عدالت و محبّت به خدا غافل هستید . اینها چیزهایی است كه شما باید بدون غافل ماندن از چیزهای دیگر به عمل آورید . »
42011043	« وای به حال شما ای فریسیان ! شما صدر مجلس را در کنیسه‌ها و سلام و تعارف را در بازارها دوست دارید .
42011044	وای به حال شما ! شما مانند قبرهایی هستید كه هیچ نشانه‌ای روی آنها نیست و مردم ندانسته و نشناخته روی آنها راه می‌روند . »
42011045	یكی از معلّمان شریعت در جواب عیسی گفت : « ای استاد ، وقتی چنین حرفهایی می‌زنی ، به ما هم توهین می‌شود . »
42011046	عیسی در جواب فرمود : « بلی ، ای معلّمان شریعت ، وای به حال شما نیز ، چون بارهای بسیار سنگین بردوش مردم می‌گذرانید و خودتان یک انگشت هم به آن بار نمی‌زنید .
42011047	وای به حال شما كه آرامگاه‌های انبیایی را كه نیاکان شما كشتند ، می‌سازید
42011048	و به این وسیله کارهای نیاکانتان را تأیید می‌کنید و بر آنها صِحّه می‌گذراید چون آنان مرتكب آن قتلها شدند و شما اینها را بنا می‌کنید .
42011049	این است كه حكمت خدا می‌فرماید : ' برای ایشان انبیا و رسولان می‌فرستم ، بعضی را می‌کشند و بعضی را آزار می‌رسانند ، '
42011050	تا مردم این زمانه مجبور شوند جواب خون تمام انبیایی را كه از اول پیدایش دنیا ریخته شده است بدهند ،
42011051	از خون هابیل گرفته تا خون زكریا كه بین قربانگاه و داخل جایگاه مقدّس در معبد بزرگ هلاک شد . آری ، بدانید كه مردم این روزگار جواب همهٔ آنها را خواهند داد . »
42011052	« وای به حال شما ای معلّمان شریعت ، شما كلید درِ معرفت را بر می‌‌دارید ، خودتان وارد نمی‌شوید و آنانی را هم كه می‌خواهند وارد شوند ، باز می‌دارید . »
42011053	وقتی عیسی از آن خانه بیرون رفت ، علما و فریسیان با خشم و غضب دور او را گرفتند و او را در موضوعات بسیار سؤال‌پیچ نمودند
42011054	و در كمین بودند كه او را با سخنان خودش به دام بیندازند .
42012001	در این هنگام جمعیّتی مركب از هزاران نفر گرد‌ آمده بود به طوری که یكدیگر را زیر پا می‌گذاشتند . عیسی قبل از همه با شاگردان خود شروع به سخن كرده گفت : « از خمیرمایهٔ فریسیان یعنی ریاكاری آنان برحذر باشید .
42012002	هرچه پوشیده است ، عاقبت پرده از رویش برداشته خواهد شد و هرچه پنهان است ، آشكار خواهد شد .
42012003	بنابراین آنچه را كه در تاریكی گفته‌اید ، در روشنایی روز شنیده خواهد شد و آنچه را كه پشت درهای بسته آهسته گفته‌اید ، روی بامها اعلام خواهد شد .
42012004	« به شما كه دوستان من هستید می‌گویم : از کسانی‌که بدن را می‌کُشند و بعد از آن ، كار دیگری از دستشان بر نمی‌آید ، نترسید .
42012005	شما را آگاه می‌سازم كه از چه كسی باید بترسید : از آن كسی بترسید كه پس از كشتن ، اختیار دارد به جهنم اندازد . آری ، می‌گویم از او باید ترسید .
42012006	« آیا قیمت پنج گنجشک ، دو ریال نمی‌باشد ؟ امّا هیچ‌كدام از آنها از نظر خدا دور نیست .
42012007	علاوه بر این ، حتّی موهای سر شما تماماً شمرده شده است هیچ نترسید ؛ شما از گنجشکهای بی‌شمار بیشتر ارزش دارید !
42012008	« بدانید : هرکه در برابر مردم خود را از آن من بداند ، پسر انسان در برابر فرشتگان خدا او را از آن خود خواهد دانست .
42012009	امّا هرکه در برابر مردم بگوید كه مرا نمی‌شناسد ، در حضور فرشتگان خداناشناس محسوب خواهد شد .
42012010	« هرکس کلمه‌ای برضد پسر انسان بگوید بخشوده خواهد شد امّا آن کسی‌که به روح‌القدس بد بگوید بخشیده نخواهد شد .
42012011	« وقتی شما را به کنیسه‌ها و دادگاه‌ها و به حضور فرمانروایان می‌آورند ، نگران نباشید كه چطور از خود دفاع كنید و چه بگویید ،
42012012	چون در همان ساعت ، روح‌القدس به شما نشان می‌دهد كه چه بگویید . »
42012013	مردی از میان جمعیّت به عیسی گفت : « ای استاد ، به برادر من بگو ارث خانواده را با من تقسیم كند . »
42012014	عیسی جواب داد : « ای مرد ، چه کسی مرا در میان شما قاضی و حَكَم قرار داده است ؟ »
42012015	بعد به مردم فرمود : « مواظب باشید . خود را از هر نوع حِرص و طمع دور بدارید ، زیرا زندگی واقعی را ثروت فراوان تشكیل نمی‌دهد . »
42012016	سپس برای ایشان این مَثَل را آورده گفت : « مردی زمینی داشت كه محصول فراوانی آورد .
42012017	با خود فكر كرد كه : ' چه ‌كنم ؟ جا ندارم كه محصول خود را انبار كنم . '
42012018	سپس گفت : ' خوب ، فهمیدم چه‌كار كنم . انبارها را خراب می‌کنم و آنها را بزرگتر می‌سازم . غلّه و سایر اجناسم را جمع‌آوری می‌كنم .
42012019	آن وقت به خود می‌گویم ای جان من ، تو به فراوانی چیزهای خوب جمع کرده‌ای كه برای سالیان درازی كفایت می‌کند ، آسوده باش ، بخور و بنوش و خوش بگذران . '
42012020	امّا خدا به او فرمود : ' ای احمق ، همین امشب باید جانت را تسلیم كنی ، پس آنچه اندوخته‌ای مال چه كسی خواهد بود ؟ '
42012021	این است عاقبت مردی كه برای خود ثروت می‌اندوزد ولی نزد خدا دست‌خالی است . »
42012022	به شاگردان فرمود : « به این سبب است كه به شما می‌گویم : به‌خاطر زندگی ، نگران غذا و برای بدن ، نگران لباس نباشید ،
42012023	زیرا زندگی ، بالاتر از غذا و بدن ، بالاتر از لباس است .
42012024	به كلاغها فكر كنید : نه می‌كارند و نه درو می‌کنند ، نه انبار دارند و نه كاهدان ، ولی خدا به آنها روزی می‌دهد و شما خیلی بیشتر از پرندگان ارزش دارید !
42012025	آیا یكی از شما می‌تواند با نگرانی ، ساعتی به طول عمر خود بیافزاید ؟
42012026	پس اگر شما كاری به این كوچكی را هم نمی‌توانید بكنید چرا در مورد بقیّهٔ چیزها نگران هستید ؟
42012027	در رشد و نمو سوسن‌ها تأمّل كنید : نه می‌ریسند و نه می‌بافند ، ولی بدانید كه حتّی سلیمان هم با آن‌همه حشمت و جلال مثل یكی از آنها آراسته نشد .
42012028	پس اگر خدا علفی را كه امروز در صحرا می‌روید و فردا در تنور سوخته می‌شود چنین می‌آراید چقدر بیشتر ای كم‌ایمانان شما را خواهد پوشانید !
42012029	برای آنچه می‌خورید و می‌آشامید این‌قدر تقلّا نكنید و نگران نباشید ،
42012030	چون اینها تماماً چیزهایی است كه مردم این دنیا دنبال می‌کنند . امّا شما پدری دارید كه می‌داند به آنها محتاجید .
42012031	شما پادشاهی او را هدف خود قرار دهید و بقیّهٔ چیزها به سراغ شما خواهد آمد .
42012032	« ای گلّهٔ كوچک ، هیچ نترسید ، زیرا خوشی پدر شما در این است كه آن پادشاهی را به شما عطا كند .
42012033	آنچه دارید بفروشید و به فقرا بدهید و برای خود كیسه‌هایی فراهم كنید كه كهنه نمی‌شود و ثروتی در آن عالم ذخیره نمایید كه هیچ كاسته نمی‌گردد و هیچ دزدی نمی‌تواند به آن دستبرد بزند و بید آن را از بین نمی‌برد ،
42012034	زیرا اموال شما هر كجا باشد ، دل شما هم آنجا خواهد بود .
42012035	« با كمرهای بسته و چراغ‌های روشن آمادهٔ كار باشید .
42012036	مانند اشخاصی باشید كه منتظر آمدن ارباب خود از یک مجلس عروسی هستند و حاضرند كه هروقت برسد و در بزند ، در را برایش باز کنند .
42012037	خوشا به حال خادمانی كه وقتی اربابشان می‌آید آنان را چشم به راه ببیند . یقیین بدانید كه كمر خود را خواهد بست ، آنان را بر سر سفره خواهد نشانید و به خدمت آنها خواهد پرداخت ،
42012038	چه نیمه شب باشد و چه قبل از سپیده‌دَم . خوشا به حال آنان اگر وقتی اربابشان می‌آید ملاحظه كند كه آنها چشم به راه هستند .
42012039	خاطرجمع باشید اگر صاحب خانه می‌دانست كه دزد چه ساعتی می‌آید ، نمی‌گذاشت وارد خانه‌اش بشود .
42012040	پس آماده باشید چون پسر انسان در ساعتی می‌آید كه شما كمتر انتظار آن را دارید . »
42012041	پطرس عرض كرد : « خداوندا ، آیا مقصود تو از این مثال ، تنها ما هستیم یا برای همه است ؟ »
42012042	عیسی خداوند فرمود : « خوب ، كیست آن مباشر امین و باتدیبر كه اربابش او را به عنوان ناظر منصوب كند تا نوكرانش را اداره نماید و در وقت مناسب جیرهٔ آنها را بدهد ؟
42012043	خوشا به حال آن غلامی كه وقتی اربابش می‌آید او را سر كار خود ببیند .
42012044	یقین بدانید كه اربابش او را مباشر همهٔ املاک خود خواهد كرد .
42012045	امّا اگر آن غلام به خود بگوید : ' ارباب به این زودیها نخواهد آمد ' و دست به آزار غلامان و كنیزان بزند و بخورد و بنوشد و مستی كند ،
42012046	یک روز كه آن غلام انتظارش را ندارد و در ساعتی كه او نمی‌داند ، ارباب خواهد رسید و او را تکه‌تکه خواهد كرد و به این ترتیب او جزء نامطیعان خواهد شد .
42012047	« غلامی كه خواسته‌های ارباب خود را می‌داند و با وجود این برای انجام آنها هیچ اقدامی نمی‌کند با شلاّق ضربه‌های بسیار خواهد خورد .
42012048	امّا کسی‌که از خواسته‌های اربابش بی‌خبر است و مرتكب عملی می‌شود كه سزاوار تنبیه می‌باشد ، ضربه‌های كمتری خواهد خورد . هرگاه به كسی زیاده داده شود از او زیاد مطالبه خواهد شد و هرگاه به كسی زیادتر سپرده شود ، از او زیادتر مطالبه خواهد شد .
42012049	« من آمده‌ام تا برروی زمین آتشی روشن كنم و ای كاش زودتر از این روشن می‌شد .
42012050	من تعمیدی دارم كه باید بگیرم و تا زمان انجام آن چقدر تحت فشارم !
42012051	آیا گمان می‌کنید من آمده‌ام تا صلح برروی زمین برقرار كنم ؟ خیر ، این‌طور نیست ! بدانید كه من آمده‌ام تا تفرقه بیاندازم .
42012052	زیرا از این پس بین پنج نفر اعضای یک خانواده تفرقه خواهد افتاد ، سه نفر مخالف دو نفر و دو نفر مخالف سه نفر خواهند بود :
42012053	پدر مخالف پسر و پسر مخالف پدر ، مادر مخالف دختر و دختر مخالف مادر ، مادرشوهر مخالف عروس و عروس مخالف مادرشوهر . »
42012054	همچنین به مردم فرمود : « شما وقتی می‌‌بینید كه ابرها از مغرب پدیدار می‌شوند ، فوراً می‌گویید : ' می‌خواهد باران ببارد ' و باران هم می‌بارد
42012055	و وقتی باد از جانب جنوب می‌آید می‌گویید : ' گرمای شدیدی خواهد شد ' و همین‌طور می‌شود .
42012056	ای ریاكاران ! شما كه می‌توانید به ظواهر زمین و آسمان نگاه كنید و حالت آن را پیش‌بینی كنید چگونه از درک معنی این روزگار عاجزید ؟
42012057	« چرا نمی‌توانید راه راست را برای خود تشخیص دهید ؟
42012058	اگر كسی علیه تو ادّعایی كند و تو را به دادگاه بكشاند ، سعی كن هنگامی‌که هنوز در راه هستی با او كنار بیایی وگرنه او تو را نزد قاضی می‌برد و قاضی تو را به دست پاسبان می‌دهد و پاسبان تو را به زندان می‌اندازد .
42012059	بدان كه تا دینار آخر را ندهی بیرون نخواهی آمد . »
42013001	در همان هنگام عدّه‌ای در آنجا حضور داشتند كه داستان جلیلیانی را كه پیلاطس خونشان را با قربانی‌هایشان درآمیخته بود بیان كردند .
42013002	عیسی به آنان جواب داد : « آیا تصوّر می‌کنید این جلیلیان كه دچار آن سرنوشت شدند ، از سایر جلیلیان خطاكارتر بودند ؟
42013003	یقیناً خیر ! امّا بدانید كه اگر توبه نكنید همهٔ شما مانند آنان نابود خواهید شد .
42013004	و یا آن هجده نفری كه در موقع فرو ریختن بُرجی در سيلوحا كشته شدند ، خیال می‌کنید كه از سایر مردمانی كه در اورشلیم زندگی می‌کردند گناهكارتر بودند ؟
42013005	خیر ، بلكه مطمئن باشید اگر توبه نكنید ، همهٔ شما مانند آنان نابود خواهید شد . »
42013006	عیسی برای آنان این مَثَل را آورده گفت : « مردی در تاكستانش درخت انجیری داشت و برای چیدن میوه به آنجا رفت ولی چیزی پیدا نكرد .
42013007	پس به باغبان گفت : ' نگاه كن الآن سه سال است كه من می‌آیم و در این درخت دنبال میوه می‌گردم ولی چیزی پیدا نکرده‌ام . آن را بِبُر ، چرا بی‌سبب زمین را اشغال كند ؟ '
42013008	امّا او جواب داد : ' ارباب ، این یک سال هم بگذار بماند تا من دورش را بكنم و كود بریزم .
42013009	اگر در موسم آینده میوه آورد ، چه بهتر وگرنه دستور بده تا آن را ببرند . ' »
42013010	یک روز سبت عیسی در كنیسه‌ای به تعلیم مشغول بود .
42013011	در آنجا زنی حضور داشت كه روحی پلید او را مدّت هجده سال رنجور كرده بود . پشتش خمیده شده بود و نمی‌توانست راست بایستد .
42013012	وقتی عیسی او را دید به او فرمود : « ای زن ، تو از بیماری خود شفا یافتی . »
42013013	بعد دستهای خود را بر او گذاشت و فوراً قامت او راست شد و به شكرگزاری پرودگار پرداخت .
42013014	امّا در عوض سرپرست كنیسه از اینكه عیسی در روز سبت شفا داده بود ، دلگیر شد و به جماعت گفت : « شش روز تعیین شده است كه باید كار كرد ، در یكی از آن روزها بیایید و شفا بگیرید ، نه در روز سبت . »
42013015	عیسی خداوند در جواب او فرمود : « ای ریاكاران ! آیا كسی در میان شما پیدا می‌شود كه در روز سبت گاو یا الاغ خود را از آخور باز نكند و برای آب دادن بیرون نبرد ؟
42013016	پس چه عیب دارد اگر این زن كه دختر ابراهیم است و هجده سال گرفتار شیطان بود ، در روز سبت از این بندها آزاد شود ؟ »
42013017	وقتی عیسی این سخنان را فرمود مخالفان او خجل گشتند ، درحالی‌که عموم مردم از کارهای شگفت‌انگیزی كه انجام می‌داد ، خوشحال بودند .
42013018	عیسی به سخنان خود ادامه داد و فرمود : « پادشاهی خدا مانند چیست ؟ آن را به چه چیز تشبیه كنم ؟
42013019	مانند دانهٔ خَردَلی است كه شخصی آن را در باغ خود كاشت ، آن دانه رشد كرد و درختی شد و پرندگان آمدند و در میان شاخه‌هایش آشیانه گرفتند . »
42013020	باز فرمود : « پادشاهی خدا را به چه چیز تشبیه كنم ؟
42013021	مانند خمیرمایه‌ای است كه زنی آن را با سه پیمانه آرد مخلوط كرد تا تمام خمیر وَر بیاید . »
42013022	عیسی به سفر خود در شهرها و روستاها ادامه داد و درحالی‌که به سوی اورشلیم می‌رفت ، به مردم تعلیم می‌داد .
42013023	شخصی از او پرسید : « ای آقا ، آیا فقط عدّهٔ کمی نجات می‌یابند ؟ » عیسی به ایشان گفت :
42013024	« سخت بكوشید تا خود را به داخل درِ تنگ برسانید و بدانید كه عدّهٔ بسیاری برای ورود كوشش خواهند كرد ولی توفیق نخواهند یافت .
42013025	بعد از آنکه صاحب‌خانه برخیزد و در را قفل كند شما خود را بیرون خواهید دید و در آن موقع در را می‌کوبید و می‌گویید : ' ای آقا ، اجازه بفرما به داخل بیاییم ' امّا جواب او فقط این خواهد بود : ' من نمی‌دانم شما از كجا آمده‌اید . '
42013026	بعد شما خواهید گفت : ' ما با تو سر یک سفره خوردیم و نوشیدیم و تو در كوچه‌های ما ، تعلیم می‌دادی . '
42013027	امّا او باز به شما خواهد گفت : ' نمی‌دانم شما از كجا آمده‌اید . ای بدكاران همه از پیش چشم من دور شوید . '
42013028	در آن زمان شما كه ابراهیم و اسحاق و یعقوب و تمام انبیا را در پادشاهی خدا می‌‌بینید ، درحالی‌که خودتان محروم هستید ، چقدر گریه خواهید كرد و دندان بر دندان خواهید فشرد .
42013029	مردم از مشرق و مغرب و شمال و جنوب خواهند آمد و در پادشاهی خدا ، بر سر سفره خواهند نشست .
42013030	آری ، آنان كه اكنون آخرین هستند ، اولین و آنان كه اكنون اولین هستند ، آخرین خواهند بود . »
42013031	در آن موقع عدّه‌ای از فریسیان نزد او آمدند و گفتند : « اینجا را ترک كن و به جای دیگری برو . هیرودیس قصد جان تو را دارد . »
42013032	عیسی جواب داد : « بروید و به آن روباه بگویید : ' من امروز و فردا دیوها را بیرون می‌رانم و شفا می‌دهم و در روز سوم به هدف خود نایل می‌شوم . '
42013033	امّا باید امروز و فردا و پس فردا به سفر خود ادامه دهم زیرا این محال است كه نبی در جایی جز اورشلیم بمیرد .
42013034	« ای اورشلیم ، ای اورشلیم ، ای شهری كه انبیا را می‌كشی و آنانی را كه نزد تو فرستاده می‌شوند سنگسار می‌کنی ! چه بسیار آرزو داشته‌ام مانند مرغی كه جوجه‌های خود را زیر پروبالش می‌گیرد ، فرزندان تو را به دور خود جمع كنم امّا نخواستی .
42013035	به شما می‌گویم كه معبد بزرگ شما متروک به شما واگذار خواهد شد ! و بدانید كه دیگر مرا نخواهید دید تا آن زمان كه بگویید : ' متبارک است آن کسی‌که به نام خداوند می‌آید . ' »
42014001	در یک روز سبت عیسی برای صرف غذا به منزل یكی از بزرگان فرقهٔ فریسی رفت . آنان با دقّت مراقب او بودند .
42014002	آنجا در برابر او مردی بود كه مبتلا به مرض تشنگی بود .
42014003	عیسی از معلّمان شریعت و فریسیان پرسید : « آیا شفای بیماران در روز سبت جایز است یا خیر ؟ »
42014004	آنها چیزی نگفتند . پس عیسی آن مرد را شفا داد و مرخّص فرمود .
42014005	بعد رو به آنان كرد و فرمود : « اگر پسر یا گاو یكی از شما در چاه بیفتد آیا به‌خاطر اینکه روز سبت است در بیرون آوردنش دچار تردید خواهید شد ؟ »
42014006	و آنها برای این سؤال جوابی نیافتند .
42014007	وقتی عیسی دید كه مهمانان بالای مجلس را برای خود اختیار می‌کردند برای ایشان مَثَلی آورده گفت :
42014008	« وقتی كسی شما را به یک مجلس عروسی دعوت می‌کند ، در بالای مجلس ننشینید . زیرا امكان دارد كه شخصی مهمتر از شما دعوت شده باشد
42014009	و میزبان بیاید و به شما بگوید : ' جای خود را به این آقا بده . ' در آن صورت باید با شرمساری در پایین مجلس بنشینی .
42014010	خیر ، وقتی دعوت از تو می‌شود برو و در پایین مجلس بنشین تا وقتی میزبان تو آمد ، بگوید : ' دوست من ، بفرما بالاتر . ' پس تمام مهمانان احترامی را كه به تو می‌شود خواهند دید .
42014011	چون هرکه بزرگی كند خوار خواهد شد و هرکه خود را فروتن سازد ، سرافراز خواهد گردید . »
42014012	بعد به میزبان خود گفت : « وقتی ضیافت شام یا ناهاری ترتیب می‌دهی دوستان ، برادران و سایر خویشان یا همسایگان ثروتمند خود را دعوت نكن مبادا آنان هم متقابلاً از تو دعوت كنند و به این ترتیب عوض خود را بگیری ،
42014013	بلكه وقتی ضیافتی می‌دهی بینوایان و مفلوجان و شلها و كورها را دعوت كن
42014014	و خوشبخت خواهی بود چون آنان هیچ‌گونه وسیلهٔ عوض‌دادن ندارند و تو در آن روزی كه نیكان زنده می‌شوند ، عوض خواهی گرفت . »
42014015	یكی از حاضران ، بعد از شنیدن این سخنان به او عرض كرد : « خوشا به حال آن کسی‌که در پادشاهی خدا سر سفره بنشیند . »
42014016	امّا عیسی پاسخ داد : « مردی ضیافت شام بزرگی ترتیب داد و عدّهٔ زیادی را دعوت كرد .
42014017	در وقت شام ، غلام خود را با پیغامی نزد مهمانان فرستاد كه حالا بیایید ، همه‌چیز حاضر است .
42014018	امّا همه شروع به عذر آوردن كردند . اولی گفت : ' من قطعه زمینی خریده‌ام و باید بروم آن را ببینم . لطفاً عذر مرا بپذیر . '
42014019	دومی گفت : ' من پنج جفت گاو خریده‌ام و حالا می‌روم آنها را امتحان كنم . لطفاً مرا معذور بدار . '
42014020	نفر بعدی گفت : ' من تازه زن گرفته‌ام و به این سبب نمی‌توانم بیایم . '
42014021	وقتی آن غلام برگشت و موضوع را به اطّلاع ارباب خود رسانید ، ارباب عصبانی شد و به او گفت : ' زود به کوچه‌ها و پس‌کوچه‌های شهر برو و بینوایان و مفلوجان و كورها و شلها را نزد من بیاور . '
42014022	بعداً غلام گفت : ' ارباب ، امر تو اطاعت شد و هنوز هم ، جا هست . '
42014023	ارباب جواب داد : ' به شاهراهها و كوچه باغها برو و با اصرار همه را دعوت كن كه بیایند تا خانهٔ من پُر شود .
42014024	بدانید كه هیچ‌یک از آن کسانی‌که دعوت كرده بودم مزهٔ این شام را نخواهد چشید . ' »
42014025	در بین راه جمعیّت بزرگی همراه عیسی بود . او به آنان رو كرد و فرمود :
42014026	« اگر كسی نزد من بیاید واز پدر و مادر ، زن و فرزند ، برادران و خواهران و حتّی جان خود دست نشوید ، نمی‌تواند شاگرد من باشد .
42014027	کسی‌که صلیب خود را برندارد و با من نیاید ، نمی‌تواند شاگرد من باشد .
42014028	اگر كسی از شما به فكر ساختن یک بُرج باشد ، آیا اول نمی‌نشیند و مخارج آن را برآورد نمی‌کند تا ببیند آیا توانایی تمام كردن آن را دارد یا نه ؟
42014029	در غیر این صورت اگر پایهٔ آن را بگذارد و بعد نتواند آن را تمام كند ، همهٔ کسانی‌که آن را ببینند به او خواهند خندید
42014030	و خواهند گفت : ' این مرد ساختمانی را شروع كرد ولی نتوانست آن را تمام كند . '
42014031	یا كدام پادشاهی است كه به جنگ پادشاه دیگری برود بدون آنكه اول بنشیند و مطالعه كند كه آیا با ده هزار سپاهی می‌تواند با یک لشکر بیست هزار نفری مقابله كند ؟
42014032	و اگر نتواند ، او خیلی زودتر از اینكه دشمن سر برسد سفیری می‌فرستد و تقاضای صلح می‌کند .
42014033	همچنین اگر شما حاضر نیستید تمام هستی خود را از دست بدهید ، نمی‌توانید شاگرد من باشید .
42014034	« نمک چیز خوبی است ، امّا اگر خود نمک بی‌مزه شود به چه وسیله مزهٔ اصلی خود را باز یابد ؟
42014035	دیگر نه برای زمین مصرفی دارد و نه می‌توان به صورت كود از آن استفاده كرد . آن را فقط باید دور ریخت . اگر گوش شنوا دارید بشنوید . »
42015001	در این هنگام باجگیران و خطاكاران ازدحام كرده بودند تا به سخنان او گوش دهند .
42015002	فریسیان و علما غرولند‌كنان گفتند : « این مرد اشخاص بی‌سر‌و‌پا را با خوشرویی می‌پذیرد و با آنان غذا می‌خورد . »
42015003	به این جهت عیسی مَثَلی آورد و گفت :
42015004	« فرض كنید یكی از شما صد گوسفند داشته باشد و یكی از آنها را گُم كند ، آیا نود و نُه تای دیگر را در چراگاه نمی‌گذارد و به دنبال آن گمشده نمی‌رود تا آن را پیدا كند ؟
42015005	و وقتی آن را پیدا كرد با خوشحالی آن را به دوش می‌گیرد
42015006	و به خانه می‌رود و همهٔ دوستان و همسایگان را جمع می‌کند و می‌گوید : ' با من شادی كنید ، گوسفند گمشدهٔ خود را پیدا کرده‌ام . '
42015007	بدانید كه به همان طریق برای یک گناهكار كه توبه می‌کند در آسمان بیشتر شادی و سرور خواهد بود تا برای نود و نه شخص پرهیزکار كه نیازی به توبه ندارند .
42015008	« و یا فرض كنید زنی ده سکّهٔ نقره داشته باشد و یكی را گُم كند آیا چراغی روشن نمی‌کند و خانه را جارو نمی‌نماید و در هر گوشه به دنبال آن نمی‌گردد تا آن را پیدا كند ؟
42015009	و وقتی پیدا كرد همهٔ دوستان و همسایگان خود را جمع می‌کند و می‌گوید : ' با من شادی كنید ، سکّه‌ای را كه گُم كرده بودم ، پیدا كردم . '
42015010	به همان طریق بدانید كه برای یک گناهكار كه توبه می‌کند در میان فرشتگان خدا ، شادی و سرور خواهد بود . »
42015011	باز فرمود : « مردی بود كه دو پسر داشت .
42015012	پسر كوچكتر به پدر گفت : ' پدر ، سهم مرا از دارایی خودت به من بده . ' پس پدر دارایی خود را بین آن دو تقسیم كرد .
42015013	چند روز بعد پسر كوچک تمام سهم خود را به پول نقد تبدیل كرد و رهسپار سرزمین دوردستی شد و در آنجا دارایی خود را در عیاشی به باد داد .
42015014	وقتی تمام آن را خرج كرد قحطی سختی در آن سرزمین رخ داد و او سخت دچار تنگدستی شد .
42015015	پس رفت و نوكر یكی از مَلاّكین آن محل شد . آن شخص او را به مزرعهٔ خود فرستاد تا خوكهایش را بچراند .
42015016	او آرزو داشت شكم خود را با نواله‌هایی كه خوكها می‌خورند پُر كند ولی هیچ‌کس به او چیزی نمی‌داد .
42015017	سرانجام به خود آمد و گفت : ' بسیاری از کارگران پدر من نان كافی و حتّی اضافی دارند و من در اینجا نزدیک است از گرسنگی تلف شوم .
42015018	من برمی‌‌خیزم و نزد پدر خود می‌روم و به او می‌گویم : پدر ، من نسبت به خدا و نسبت به تو گناه کرده‌ام .
42015019	دیگر لایق آن نیستم كه پسر تو خوانده شوم . با من هم مثل یكی از نوكران خود رفتار كن . '
42015020	پس برخاست و رهسپار خانهٔ پدر شد . « هنوز تا خانه فاصلهٔ زیادی داشت كه پدرش او را دید و دلش به حال او سوخت و به طرف او دوید ، دست به گردنش انداخت و به گرمی او را بوسید .
42015021	پسر گفت : ' پدر ، من نسبت به خدا و نسبت به تو گناه کرده‌ام . دیگر لایق آن نیستم كه پسر تو خوانده شوم . '
42015022	امّا پدر به نوكران خود گفت : ' زود بروید . بهترین ردا را بیاورید و به او بپوشانید . انگشتری به انگشتش و كفش به پاهایش كنید .
42015023	گوسالهٔ پرواری را بیاورید و سر ببرید تا مجلس جشنی برپا كنیم ،
42015024	چون این پسر من مرده بود ، زنده شده و گُمشده بود ، پیدا شده است . ' به این ترتیب جشن و سرور شروع شد .
42015025	« در این هنگام پسر بزرگتر در مزرعه بود و وقتی بازگشت ، همین‌که به خانه نزدیک شد صدای رقص و موسیقی را شنید .
42015026	یكی از نوكران را صدا كرد و پرسید : ' جریان چیست ؟ '
42015027	نوكر به او گفت : ' برادرت آمده و پدرت چون او را صحیح و سالم باز یافته ، گوسالهٔ پرواری را كشته است . '
42015028	امّا پسر بزرگ قهر كرد و به هیچ‌وجه نمی‌خواست به داخل بیاید پدرش بیرون آمد و به او التماس نمود .
42015029	امّا او در جواب پدر گفت : ' تو خوب می‌دانی كه من در این چند سال چطور مانند یک غلام به تو خدمت کرده‌ام و هیچ‌وقت از اوامر تو سرپیچی نکرده‌ام و تو حتّی یک بُزغاله هم به من ندادی تا با دوستان خود خوش بگذرانم .
42015030	امّا حالا كه این پسرت پیدا شده ، بعد از آنكه همهٔ ثروت تو را با فاحشه‌ها تلف كرده است برای او گوسالهٔ پرواری می‌کشی . '
42015031	پدر گفت : ' پسرم ، تو همیشه با من هستی و هرچه من دارم مال توست .
42015032	امّا ما باید جشن بگیریم و شادی كنیم ، زیرا این برادر توست كه مرده بود ، زنده شده است و گُمشده بود ، پیدا شده است . ' »
42016001	عیسی همچنین به شاگردان فرمود : « شخصی ثروتمند مباشری داشت و شكایتی به او رسید كه آن مباشر دارایی‌اش را حیف و میل می‌کند .
42016002	پس به دنبال او فرستاد و گفت : ' این چه حرفهایی است كه دربارهٔ تو می‌شنوم . حسابهایت را واریز كن چون دیگر نمی‌توانی در اینجا مباشر باشی . '
42016003	آن مباشر پیش خود گفت : ' حالا كه ارباب من می‌خواهد كار مباشری را از من بگیرد چه باید بكنم ؟ من كه نه توان بیل‌زدن دارم و نه روی گدایی‌كردن .
42016004	آری می‌دانم چه كنم تا مطمئن شوم كه وقتی مرا از این كار بر كنار كرد اشخاصی باشند كه درِ خانه‌های خود را بر روی من باز كنند . '
42016005	پس بدهكاران ارباب را یک به یک حاضر كرد . به اولی گفت : ' چقدر به ارباب من بدهكاری ؟ '
42016006	جواب داد : ' صد پیمانهٔ روغن زیتون ' گفت : ' بیا ، این صورت حساب توست . بنشین و به جای آن بنویس پنجاه پیمانه ، زود باش . '
42016007	بعد به دیگری گفت : ' تو چقدر بدهكاری ؟ ' گفت : ' صد خروار گندم ، ' به او گفت : ' صورت حسابت را بگیر و به جای آن بنویس هشتاد خروار . '
42016008	آن ارباب ، مباشر نادرست را به‌خاطر اینكه چنان زیركانه عمل كرده بود تحسین كرد ، زیرا مردم دنیوی در مناسبات با همنوعان خود از ایمانداران زیركترند .
42016009	« پس به شما می‌گویم كه مال دنیا را برای به دست آوردن دوستان مصرف كنید تا وقتی پولتان به آخر می‌رسد شما را در خانه‌های جاودانی بپذیرند .
42016010	کسی‌که در امور كوچک درستكار باشد ، در كارهای بزرگ هم درستكار خواهد بود و کسی‌که در امور كوچک نادرست باشد ، در كارهای بزرگ هم نادرست خواهد بود .
42016011	پس اگر شما در خصوص مال دنیا امین نباشید ، چه كسی در مورد آن ثروت حقیقی به شما اعتماد خواهد كرد ؟
42016012	و اگر شما در مورد آنچه به دیگری تعلّق دارد امین نباشید ، چه کسی آنچه را كه مال خود شماست به شما خواهد داد ؟
42016013	هیچ نوكری نمی‌تواند غلام دو ارباب باشد ، چون یا از اولی بدش می‌آید و دومی را دوست دارد یا به اولی ارادت دارد و دومی را حقیر می‌شمارد . شما نمی‌توانید هم بندهٔ خدا باشید و هم در بندهٔ پول . »
42016014	فریسیان این سخنان را شنیدند و او را مسخره كردند زیرا پول دوست بودند .
42016015	عیسی به آنان فرمود : « شما كسانی هستید كه نیکویی‌های خود را به رُخ مردم می‌کشید ، امّا خدا از درونتان آگاه است چون آنچه در نظر آدمیان ارزش بسیار دارد ، نزد خدا پلید است .
42016016	« تا زمان یحیی ، تورات و نوشته‌های انبیا در كار بود . از آن پس مژدهٔ پادشاهی خدا اعلام شده است و همهٔ مردم می‌خواهند با جدّ و جهد به آن وارد شوند .
42016017	آسانتر است كه آسمان و زمین از بین برود تا نقطه‌ای از تورات بیفتد .
42016018	« هر مردی كه زن خود را طلاق بدهد و زن دیگری بگیرد مرتكب زنا می‌شود و هر كسی که زن طلاق داده شده را بگیرد زنا می‌کند .
42016019	« مرد ثروتمندی بود كه همیشه لباسی ارغوانی و از كتان لطیف می‌پوشید و با خوشگذرانی فراوان زندگی می‌کرد .
42016020	در جلوی در خانهٔ او گدای زخم‌آلودی به نام ایلعازر خوابیده بود ،
42016021	كه آرزو می‌داشت با ریزه‌های سفرهٔ آن ثروتمند شكم خود را پر كند . حتّی سگها می‌آمدند و زخمهای او را می‌لیسیدند .
42016022	یک روز آن فقیر مرد و فرشتگان او را به آغوش ابراهیم بردند . آن ثروتمند هم مُرد و به خاک سپرده شد .
42016023	او كه در دنیای مردگان در عذاب بود ، نگاهی به بالا كرد و از دور ، ابراهیم را با ایلعازر كه در كنار او بود دید .
42016024	فریاد زد : ' ای پدر من ابراهیم ، به من رحم كن . ایلعازر را بفرست تا سر انگشتش را به آب بزند و زبان مرا خنک كند چون من در این آتش عذاب می‌کشم . '
42016025	امّا ابراهیم گفت : ' فرزندم ، به‌خاطر بیاور كه وقتی زنده بودی همهٔ چیزهای خوب نصیب تو و همهٔ بدیها نصیب ایلعازر شد . حالا او در اینجا آسوده است و تو در عذاب هستی .
42016026	امّا كار به اینجا تمام نمی‌شود شِكاف عمیقی میان ما و شما قرار دارد . هرکه از این طرف بخواهد به شما برسد نمی‌تواند از آن بگذرد و كسی هم نمی‌تواند از آن طرف نزد ما بیاید . '
42016027	او جواب داد : ' پس ای پدر ، التماس می‌کنم ایلعازر را به خانهٔ پدر من ،
42016028	كه در آن پنج برادر دارم ، بفرست تا آنان را باخبر كند ، مبادا آنان هم به این محل عذاب بیایند . '
42016029	امّا ابراهیم گفت : ' آنها موسی و انبیا را دارند ، به سخنان ایشان گوش بدهند . '
42016030	آن مرد جواب داد : ' نه ، ای پدر ، اگر كسی از مردگان نزد ایشان برود ، توبه خواهند كرد . '
42016031	ابراهیم در پاسخ فرمود : ' اگر به سخنان موسی و انبیا گوش ندهند ، حتّی اگر كسی هم پس از مرگ زنده شود ، باز باور نخواهند كرد . ' »
42017001	عیسی به شاگردان خود فرمود : « از روبه‌رو شدن با وسوسه‌ها گریزی نیست امّا وای به حال آن‌کسی كه سبب وسوسه می‌شود .
42017002	برای او بهتر است كه با سنگ آسیابی به دور گردن خود به دریا انداخته شود تا یكی از این كوچكان را منحرف كند .
42017003	مواظب باشید ! اگر برادرت به تو بدی كند او را متنبّه ساز و اگر توبه كند ، او را ببخش .
42017004	حتّی اگر روزی هفت بار به تو بدی كند و هفت بار نزد تو بیاید و بگوید : ' توبه كردم ' باید او را ببخشی . »
42017005	رسولان به عیسی خداوند عرض كردند : « ایمان ما را زیاد كن . »
42017006	خداوند پاسخ داد : « اگر شما به اندازهٔ دانه خَردَلی ایمان می‌داشتید می‌توانستید به این درخت توت بگویید : ' از ریشه در بیا و در دریا كاشته شو ' و از شما اطاعت می‌کرد .
42017007	« فرض كنید یكی از شما غلامی دارد كه شخم می‌زند یا از گوسفندان پاسداری می‌کند . وقتی از مزرعه برگردد آیا او به آن غلام خواهد گفت : ' فوراً بیا و بنشین ؟ '
42017008	آیا به عوض آن نخواهد گفت : ' شام مرا حاضر كن ، كمرت را ببند و تا من می‌‌‌‌‌‌خورم و می‌نوشم خدمت كن ، بعد می‌توانی غذای خودت را بخوری ؟ '
42017009	و آیا او از آن غلام به‌خاطر آنكه دستوراتش را اجرا كرده است ممنون خواهد بود ؟
42017010	در مورد شما هم همین‌طور است ، هرگاه تمام دستورهایی كه به شما داده شده بجا آورید بگویید : ' ما غلامانی بیش نیستیم ، فقط وظیفهٔ خود را انجام داده‌ایم . ' »
42017011	عیسی در سفر خود به سوی اورشلیم از مرز بین سامره و جلیل می‌گذشت .
42017012	هنگامی‌که می‌‌خواست به دهکده‌ای وارد شود با ده نفر جذامی روبه‌رو شد . آنان دور ایستادند
42017013	و فریاد زدند : « ای عیسی ، ای استاد ، به ما رحم كن . »
42017014	وقتی عیسی آنان را دید فرمود : « بروید و خود را به كاهنان نشان بدهید . » و همچنان‌که می‌رفتند پاک گشتند .
42017015	یكی از ایشان وقتی دید شفا یافته است درحالی‌که خدا را با صدای بلند حمد می‌گفت بازگشت .
42017016	خود را پیش پاهای عیسی انداخت و از او سپاسگزاری كرد . این شخص یک سامری بود .
42017017	عیسی در این خصوص فرمود : « مگر هر ده نفر پاک نشدند ؟ پس آن نُه نفر دیگر كجا هستند ؟
42017018	آیا غیراز این بیگانه كسی نبود كه برگردد و خدا را حمد گوید ؟ »
42017019	به آن مرد فرمود : « بلند شو و برو ، ایمانت تو را شفا داده است . »
42017020	فریسیان از او سؤال كردند كه پادشاهی خدا كی خواهد آمد . عیسی در جواب فرمود : « پادشاهی خدا طوری نمی‌آید كه بتوان آن را مشاهده كرد
42017021	و كسی نخواهد گفت كه ، آن در اینجا یا در آنجاست ، چون در حقیقت پادشاهی خدا در میان خود شماست . »
42017022	به شاگردان فرمود : « زمانی خواهد آمد كه شما آرزوی دیدن یكی از روزهای پسر انسان را خواهید داشت امّا آن را نخواهید دید .
42017023	به شما خواهند گفت كه به اینجا یا آنجا نگاه كنید . شما به دنبال آنان نروید ،
42017024	زیرا پسر انسان در روز خود مانند برق كه از این سر آسمان تا آن سر آسمان می‌درخشد خواهد بود .
42017025	امّا لازم است كه او اول متحمّل رنجهای بسیار گردد و از طرف مردم این روزگار رد شود .
42017026	زمان پسر انسان مانند روزگار نوح خواهد بود .
42017027	مردم تا روزی كه نوح وارد كشتی شد و سیل آمده همه را نابود كرد می‌خوردند و می‌نوشیدند ، زن می‌گرفتند و شوهر می‌کردند .
42017028	همچنین مانند زمان لوط خواهد بود كه مردم می‌خوردند و می‌نوشیدند و به خرید و فروش و كشت و كار و خانه‌سازی مشغول بودند .
42017029	امّا در روزی كه لوط از سدوم بیرون آمد آتش و گوگرد از آسمان بارید و همه را از بین برد .
42017030	روزی كه پسر انسان ظهور كند مانند آن روزگار خواهد بود .
42017031	« در آن روز مردی كه در پشت بام است و دارایی‌اش در خانه می‌باشد نباید برای بردن آنها پایین بیاید . همچنین کسی‌که در مزرعه است نباید برگردد .
42017032	زن لوط را به‌یاد داشته باشید !
42017033	هرکه برای نجات جان خود بكوشد آن را از دست می‌دهد و هرکه جان خود را فدا سازد آن را نجات خواهد داد .
42017034	بدانید كه در آن شب از دو نفر كه در یک بستر هستند یكی را می‌برند و دیگری را می‌گذارند .
42017035	از دو زن كه با هم دستاس می‌کنند یكی را می‌برند و دیگری را می‌گذارند . [
42017036	از دو مردی كه در مزرعه باشند یكی برداشته می‌شود دیگری در جای خود می‌ماند . ] »
42017037	وقتی شاگردان این را شنیدند پرسیدند « كجا ای خداوند ؟ » او فرمود : « هر جا لاشه‌ای باشد لاشخورها جمع می‌شوند . »
42018001	عیسی برای شاگردان مَثَلی آورد تا نشان دهد كه باید همیشه دعا كنند و هرگز دلسرد نشوند .
42018002	او فرمود : « در شهری قاضی‌ای بود كه نه ترس از خدا داشت و نه توجّهی به خلق .
42018003	در همان شهر بیوه‌زنی زندگی می‌کرد كه نزد او می‌آمد و از دست دشمن خود شكایت می‌کرد .
42018004	قاضی تا مدّت زیادی به شكایت او توجّهی نكرد امّا سرانجام پیش خود گفت : ' درست است كه من ترسی از خدا و توجّهی به خلق خدا ندارم ،
42018005	امّا این بیوه‌زن مایهٔ دردسر من شده است و برای اینكه با اصرار و پافشاری خود مرا به ستوه نیاورد به داد او خواهم رسید . ' »
42018006	عیسی خداوند فرمود : « آنچه را قاضی بی‌انصاف گفت شنیدید .
42018007	آیا خدا به دادخواهی برگزیدگان خود كه شب و روز به درگاهش تضّرع می‌کنند توجّه نخواهد كرد و آیا برای كمک به آنها شتاب نخواهد نمود ؟
42018008	بدانید كه بزودی و به نفع آنان دادرسی خواهد كرد . امّا وقتی پسر انسان می‌آید آیا اثری از ایمان برروی زمین خواهد یافت ؟ »
42018009	همچنین عیسی برای کسانی‌که از نیكی خود مطمئن بودند و سایرین را از خود پست‌تر می‌شمردند این مَثَل را آورده گفت :
42018010	« دو نفر برای دعا به معبد بزرگ رفتند ، یكی فریسی و دیگری باجگیر بود .
42018011	آن فریسی ایستاد و با خود دعا كرد و گفت : ' ای خدا ، تو را شكر می‌کنم كه مانند سایرین ، حریص و نادرست و زناكار و یا مانند این باجگیر نیستم .
42018012	هفته‌ای دو بار روزه می‌گیرم . ده‌یک همهٔ چیزهایی را كه به دست می‌آورم می‌دهم . '
42018013	امّا آن باجگیر دور ایستاد و جرأت نگاه كردن به آسمان را نداشت بلكه به سینهٔ خود می‌زد و می‌گفت : ' ای خدا ، به من گناهكار ترحّم كن ! '
42018014	بدانید كه این باجگیر بخشوده شده به خانه رفت و نه آن دیگری . هرکه خود را بزرگ نماید خوار خواهد شد و هرکه خود را فروتن سازد سرافراز خواهد گردید . »
42018015	مردم حتّی بچّه‌‌ها را به حضور عیسی می‌آوردند تا بر آنها دست بگذارد امّا شاگردان وقتی این را دیدند آنها را سرزنش كردند .
42018016	امّا عیسی بچّه‌‌ها را نزد خود خواند و فرمود : « بگذارید بچّه‌‌ها نزد من بیایند و مانع آنان نشوید ، چون پادشاهی خدا به چنین كسانی تعلّق دارد .
42018017	یقین بدانید اگر كسی پادشاهی خدا را مانند یک كودک نپذیرد هیچ‌وقت وارد آن نخواهد شد . »
42018018	شخصی از اشراف یهود از عیسی پرسید : « ای استاد نیكو ، من برای به دست آوردن حیات جاودان چه باید بكنم ؟ »
42018019	عیسی به او فرمود : « چرا مرا نیكو می‌خوانی ؟ هیچ‌کس جز خدا نیكو نیست .
42018020	احكام را می‌دانی زنا نكن ، قتل نكن ، دزدی نكن ، شهادت نادرست نده ، پدرت و مادر خود را احترام كن . »
42018021	آن مرد جواب داد : « من از جوانی همهٔ اینها را رعایت کرده‌ام . »
42018022	عیسی وقتی این را شنید فرمود : « هنوز یک چیز كم داری ، آنچه داری بفروش و میان فقرا تقسیم كن كه در عالم بالا گنجی خواهی داشت و بعد بیا از من پیروی كن . »
42018023	امّا او از این سخنان افسرده شد ، چون ثروت بسیار داشت .
42018024	عیسی وقتی این را دید فرمود : « چه دشوار است ورود ثروتمندان به پادشاهی خدا !
42018025	رد شدن شتر از سوراخ سوزن آسانتر است تا وارد شدن ثروتمندی به پادشاهی خدا . »
42018026	شنوندگان پرسیدند : « پس چه کسی می‌تواند نجات یابد ؟ »
42018027	پاسخ داد : « آنچه برای آدمیان غیرممكن است برای خدا امكان دارد ! »
42018028	پطرس گفت : « ببین ، ما از همه‌چیز خود دست کشیده‌ایم و پیرو تو شده‌ایم . »
42018029	عیسی فرمود : « یقین بدانید كه هرکس به‌خاطر پادشاهی خدا ، خانه یا زن ، برادران ، والدین یا فرزندان خود را ترک نماید ،
42018030	در این دنیا چندین برابر عوض خواهد گرفت و در آخرت ، حیات جاودان نصیب او خواهد شد . »
42018031	عیسی دوازده شاگرد خود را به كناری برد و به آنان فرمود : « ما اكنون به اورشلیم می‌رویم و آنچه انبیا دربارهٔ پسر انسان نوشته‌اند به حقیقت خواهد پیوست .
42018032	او به دست بیگانگان تسلیم خواهد شد ، او را مسخره خواهند كرد و با او بدرفتاری نموده به رویش آب دهان خواهند انداخت .
42018033	او را تازیانه زده و خواهند كشت . امّا در روز سوم باز زنده خواهد شد . »
42018034	امّا شاگردان از این‌همه ، چیزی نفهمیدند و این سخن برای ایشان نامفهوم بود و درک نمی‌کردند كه دربارهٔ چه چیز صحبت می‌کند .
42018035	هنگامی‌که عیسی به نزدیكی اریحا رسید كوری در كنار راه نشسته بود و گدایی می‌کرد .
42018036	همین‌که شنید جمعیّتی از آنجا می‌گذرد ، پرسید چه خبر است ؟
42018037	به او گفتند : « عیسای ناصری از اینجا می‌گذرد . »
42018038	پس فریاد زد : « ای عیسی ، ای پسر داوود ، به من رحم كن . »
42018039	اشخاصی كه در جلو بودند به تندی با او حرف زده گفتند : « ساكت باش » امّا او هرچه بلندتر فریاد می‌کرد : « ای پسر داوود ، به من رحم كن »
42018040	عیسی ایستاد و دستور داد آن مرد را نزد او بیاورند . وقتی آمد از او پرسید :
42018041	« چه می‌خواهی برایت بكنم ؟ » جواب داد : « ای آقا ، می‌خواهم بار دیگر بینا شوم »
42018042	عیسی به او فرمود : « بینا شو ، ایمانت تو را شفا داده است . »
42018043	فوراً بینایی خود را باز یافت و درحالی‌که خدا را تمجید می‌کرد به دنبال عیسی رفت . همهٔ مردم به‌خاطر آنچه دیده بودند خدا را حمد گفتند .
42019001	عیسی وارد اریحا شد و از میان شهر می‌گذشت .
42019002	مردی در‌ آنجا بود به نام زكی ، كه سرپرست باجگیران و بسیار ثروتمند بود .
42019003	او می‌‌خواست ببیند كه عیسی چه نوع شخصی است ، امّا به علّت كوتاهی قامت و ازدحام مردم نمی‌توانست او را ببیند .
42019004	پس جلو دوید و از درخت چناری بالا رفت تا او را ببیند ، چون قرار بود عیسی از آن راه بگذرد .
42019005	وقتی عیسی به آن محل رسید به بالا نگاه كرد و فرمود : « ای زكی ، زود باش پایین بیا ، زیرا باید امروز در خانهٔ تو مهمان باشم . »
42019006	او به سرعت پایین آمد و با خوشرویی عیسی را پذیرفت .
42019007	وقتی مردم این را دیدند زمزمهٔ نارضایی از آنها برخاست . آنها می‌گفتند : « او مهمان یک خطاكار شده است . »
42019008	زكی ایستاد و به عیسی خداوند گفت : « ای آقا ، اكنون نصف دارایی خود را به فقرا می‌بخشم و مال هر کسی را كه به ناحق گرفته باشم چهار برابر به او بر می‌گردانم . »
42019009	عیسی به او فرمود : « امروز رستگاری به این خانه روی آورده است ، چون این مرد هم فرزند ابراهیم است .
42019010	زیرا پسر انسان آمده است تا گمشده را پیدا كند و نجات دهد . »
42019011	عیسی چون در نزدیكی اورشلیم بود برای کسانی‌که این سخنان را شنیده بودند مَثَلی آورد زیرا آنان تصوّر می‌کردند كه هر لحظه پادشاهی خدا ظاهر خواهد شد .
42019012	او فرمود : « شریف‌زاده‌ای سفر دور و درازی به خارج كرد تا مقام پادشاهی را به دست آورد و بازگردد .
42019013	امّا اول ده نفر از غلامانش را احضار كرد و به هر كدام یک سکّهٔ طلا داد و گفت : ' تا بازگشت من با این پول داد و ستد كنید . '
42019014	هموطنانش كه از او دل خوشی نداشتند پشت سر او نمایندگانی فرستادند تا بگویند : ' ما نمی‌خواهیم این مرد بر ما حكومت كند . '
42019015	پس از مدّتی او با عنوان فرمانروایی بازگشت ، دنبال غلامانی كه به آنان پول داده بود فرستاد تا ببیند هر کدام چقدر سود برده است .
42019016	اولی آمد و گفت : ' ارباب ، پول تو ده برابر شده است . '
42019017	جواب داد : ' آفرین ، تو غلام خوبی هستی ، خودت را در امر بسیار كوچكی درستكار نشان داده‌ای و باید حاكم ده شهر بشوی . '
42019018	دومی آمد و گفت : ' ارباب ، پول تو پنج برابر شده است . '
42019019	به او هم گفت : ' تو هم حاكم پنج شهر باش . '
42019020	سومی آمد و گفت : ' ارباب ، بفرما ، این پول توست . آن را در دستمالی پیچیده كنار گذاشتم .
42019021	از تو می‌ترسیدم چون مرد سختگیری هستی . آنچه را كه اصلاً نگذاشته‌ای بر می‌داری و آنچه را كه نکاشته‌ای درو می‌کنی . '
42019022	ارباب جواب داد : ' ای غلام پست نهاد ، تو را با حرفهای خودت محكوم می‌کنم . تو كه می‌دانستی من مرد سختگیری هستم كه نگذاشته را بر می‌دارم و نكاشته را درو می‌کنم ،
42019023	پس چرا پول مرا به منفعت ندادی تا بتوانم در موقع بازگشت آن را با سودش دریافت كنم ؟ '
42019024	به حاضران گفت : ' پول را از او بگیرید و به غلامی كه ده سکّه دارد بدهید . '
42019025	آنها جواب دادند ' امّا ای آقا او كه ده سکّه دارد ! '
42019026	او گفت : ' بدانید ، هرکه دارد بیشتر به او داده می‌شود و امّا آن کسی‌که ندارد حتّی آنچه را هم كه دارد از دست خواهد داد .
42019027	و امّا آن دشمنان من كه نمی‌خواستند بر آنان حكومت نمایم ، ایشان را اینجا بیاورید و در حضور من گردن بزنید . ' »
42019028	عیسی این را فرمود و جلوتر از آنها راه اورشلیم را در پیش گرفت .
42019029	وقتی‌که به بیت‌فاجی و بیت‌عنیا واقع در كوه زیتون نزدیک شد دو نفر از شاگردان خود را با این دستور روانه كرد :
42019030	« به دهكدهٔ روبه‌رو بروید . همین‌که وارد آن بشوید کرّه‌الاغی را در آنجا بسته خواهید دید كه هنوز كسی بر آن سوار نشده است . آن را باز كنید و به اینجا بیاورید .
42019031	اگر كسی پرسید : ' چرا آن را باز می‌کنید ؟ ' بگویید : ' خداوند آن را لازم دارد . ' »
42019032	آن دو نفر رفتند و همه‌چیز را همان‌طور كه عیسی گفته بود دیدند .
42019033	وقتی کرّه‌الاغ را باز می‌کردند صاحبانش پرسیدند : ' چرا آن كره را باز می‌کنید ؟ '
42019034	جواب دادند : ' خداوند آن را لازم دارد . '
42019035	پس کرّه‌الاغ را نزد عیسی آوردند . بعد لباسهای خود را روی کرّه‌الاغی انداختند و عیسی را بر آن سوار كردند
42019036	و همین‌طور كه او می‌رفت جاده را با لباسهای خود فرش می‌کردند .
42019037	در این هنگام كه او به سرازیری كوه زیتون نزدیک می‌شد تمامی شاگردان با شادی برای همهٔ معجزاتی كه دیده بودند با صدای بلند شروع به حمد و سپاس خدا كردند
42019038	و می‌گفتند : « مبارک باد آن پادشاهی كه به نام خداوند می‌آید ! سلامتی در آسمان و جلال در عرش برین باد . »
42019039	چند نفر فریسی كه در میان مردم بودند به او گفتند : « ای استاد ، به شاگردانت دستور بده كه ساكت شوند . »
42019040	عیسی جواب داد : « بدانید كه اگر اینها ساكت بمانند سنگها به فریاد خواهند آمد . »
42019041	عیسی به شهر نزدیکتر شد و وقتی شهر از دور دیده شد ، گریه کرد
42019042	و گفت : « ای كاش امروز سرچشمهٔ صلح و سلامتی را می‌شناختی . امّا نه ، این از چشمان تو پنهان است
42019043	و زمانی خواهد آمد كه دشمنانت علیه تو سنگربندی خواهند كرد و به دور تو حلقه خواهند زد و تو را از همه طرف محاصره خواهند كرد
42019044	و تو و ساكنانت را در میان دیوارهایت به خاک خواهند كوبید و در تو ، سنگی را روی سنگ دیگر باقی نخواهند گذاشت ، چون تو زمانی را که خدا برای نجات تو آمد ، درک نكردی . »
42019045	بعد از آن عیسی وارد معبد بزرگ شد و به بیرون راندن فروشندگان پرداخت و گفت :
42019046	« كتاب خدا می‌فرماید : ' خانهٔ من نمازخانه خواهد بود ، ' امّا شما آن را كمینگاه دزدان ساخته‌اید . »
42019047	همه‌روزه عیسی در معبد بزرگ تعلیم می‌داد و سران كاهنان و علما سعی می‌كردند كه با كمک رهبران شهر او را از بین ببرند
42019048	امّا دیدند كه كاری از دستشان برنمی‌آید چون همهٔ مردم با علاقهٔ زیاد به سخنان او گوش می‌دادند .
42020001	یک روز وقتی عیسی مردم را در معبد بزرگ تعلیم می‌داد و مژدهٔ نجات را به ایشان اعلام می‌کرد سران كاهنان و علما به اتّفاق مشایخ یهود نزد او آمدند
42020002	و گفتند : « به ما بگو به چه اختیاری این كارها را می‌کنی ؟ چه کسی به تو این اختیار را داده است ؟ »
42020003	عیسی به آنان پاسخ داد : « من هم از شما سؤالی دارم ، به من بگویید
42020004	آیا تعمید یحیی از جانب خدا بود یا از جانب بشر ؟ »
42020005	آنها بین خود بحث كرده گفتند : « اگر بگوییم از جانب خدا بود ، او خواهد گفت : چرا به او ایمان نیاوردید ؟
42020006	و اگر بگوییم : از جانب بشر ، همهٔ مردم ما را سنگباران خواهند كرد ، چون یقین دارند كه یحیی یک نبی بود . »
42020007	پس گفتند : « ما نمی‌دانیم از كجاست . »
42020008	عیسی به ایشان گفت : « من هم به شما نمی‌گویم كه با چه اختیاری این كارها را می‌کنم . »
42020009	عیسی به سخن خود ادامه داد و برای مردم مَثَلی آورده گفت : « مردی تاكستانی احداث كرد و آن را به باغبانان سپرد و مدّت درازی به سفر رفت .
42020010	در موسم انگور ، غلامی را نزد باغبانان فرستاد تا سهم خود را از محصول تاكستان بگیرد . امّا آنها غلام را كتک زدند و دست‌خالی بازگردانیدند .
42020011	صاحب تاكستان غلام دیگری فرستاد ، او را هم كتک زده و با او بدرفتاری كردند و دست‌خالی برگردانیدند .
42020012	غلام سوم را فرستاد . این یكی را هم زخمی كردند و بیرون انداختند .
42020013	پس صاحب تاكستان گفت : ' چه باید بكنم ؟ پسر عزیز خود را می‌فرستم ، شاید حرمت او را نگه‌ دارند . '
42020014	امّا باغبانان وقتی او را دیدند با هم بحث كردند و گفتند : ' این وارث است بیایید او را بكشیم تا مِلک به خودمان برسد . '
42020015	پس او را از تاكستان بیرون انداختند و كشتند . حالا صاحب تاكستان با آنان چه خواهد كرد ؟
42020016	او می‌آید و این باغبانان را می‌کشد و تاكستان را به دست دیگران می‌سپارد . » وقتی مردم این را شنیدند گفتند : « خدا نكند ! »
42020017	امّا او به ایشان نگاه كرد و فرمود : « پس معنی این قسمت از کتاب‌مقدّس چیست ؟ ' آن سنگی كه بنّایان رد كردند ، اکنون مهمترین سنگ بنا شده است . '
42020019	علمای یهود و سران كاهنان می‌خواستند در همان لحظه او را بگیرند ، چون پی بردند كه مقصود آن مَثَل خود آنهاست امّا از مردم می‌ترسیدند .
42020020	پس به دنبال فرصت می‌گشتند و مأموران مخفی كه خود را دیندار نشان می‌دادند نزد او فرستادند تا حرفی از دهان او بربایند و آن را دستاویزی برای تسلیم او به دستگاه قضایی و حوزهٔ اختیارات فرماندار رومی قرار دهند .
42020021	از او پرسیدند : « ای استاد ، ما می‌دانیم آنچه تو می‌گویی و تعلیم می‌دهی درست و بجاست . تو در مورد هیچ‌کس تبعیض قایل نمی‌شوی بلكه با راستی و درستی راه خدا را تعلیم می‌دهی .
42020022	آیا ما مجاز هستیم كه به امپراتوری روم مالیات بدهیم یا نه ؟ »
42020023	عیسی به نیرنگ آنان پی برد و فرمود :
42020024	« یک سکّهٔ نقره به من نشان بدهید . نقش و عنوان چه كسی روی آن است ؟ » جواب دادند : « قیصر »
42020025	عیسی فرمود : « پس آنچه مال قیصر است به قیصر و آنچه مال خداست به خدا بدهید . »
42020026	به این ترتیب كوشش آنان برای به دست آوردن مدركی علیه او در برابر مردم بی‌اثر ماند و درحالی‌که از جواب او حیرت كرده بودند خاموش ماندند .
42020027	بعد چند نفر از صدوقیان كه منكر رستاخیز پس از مرگ بودند جلو آمدند و از او پرسیدند :
42020028	« ای استاد ، موسی این دستور را برای ما نوشت : چنانچه مردی زنی بگیرد ولی بدون فرزند بمیرد برادرش موظّف است آن زن را بگیرد تا برای برادر خود فرزندانی بیاورد .
42020029	حالا هفت برادر بودند ، اولی زنی گرفت و بدون فرزند مرد .
42020030	بعد دومی او را گرفت
42020031	و سپس سومی و همین‌طور هر هفت نفر مردند و هیچ فرزندی بجا نگذاشتند .
42020032	بعد از همه ، آن زن هم مرد .
42020033	در روز رستاخیز ، او باید زن کدام‌یک باشد ؟ چون هر هفت نفر با او ازدواج كردند . »
42020034	عیسی به ایشان فرمود : « زنها و مردان این جهان ازدواج می‌کنند .
42020035	امّا کسانی‌که شایستهٔ رسیدن به جهان آینده و رستاخیز از مردگان بشوند ، زن نمی‌گیرند و شوهر نمی‌کنند ،
42020036	زیرا آنها مانند فرشتگان هستند . دیگر مرگ برای آنان محال است و چون در رستاخیز شركت دارند فرزندان خدا هستند .
42020037	این مطلب كه مردگان بار دیگر زنده می‌شوند ، مطلبی است كه خود موسی در داستان بوتهٔ سوزان ، آنجا كه خداوند را خدای ابراهیم و خدای اسحاق و خدای یعقوب ، خطاب می‌کند نشان داده است .
42020038	خدا ، خدای مردگان نیست بلكه خدای زندگان است چون نزد او همه زنده‌‌‌اند . »
42020039	در این مورد بعضی از علما گفتند : « ای استاد ، عالی جواب دادی . »
42020040	و پس از آن دیگر جرأت نكردند كه از او چیزی بپرسند .
42020041	عیسی به ایشان فرمود : « چطور می‌توان گفت كه مسیح پسر داوود است ؟
42020042	چون خود داوود در كتاب زبور می‌گوید : ' خداوند به خداوند من فرمود : در دست راست من بنشین
42020043	تا دشمنانت را زیر پای تو اندازم . '
42020045	عیسی در حضور همهٔ مردم به شاگردان فرمود :
42020046	« از علما كه دوست دارند با قباهای بلند بیایند و بروند و علاقهٔ شدیدی به سلامهای احترام‌آمیز در بازارها و بهترین جاها در كنیسه‌ها و صدر مجالس ضیافت نشان می‌دهند ، برحذر باشید .
42020047	آنان مال بیوه زنها را می‌بلعند حال آنكه محض خودنمایی نماز را طول می‌دهند . آنها شدیدترین كیفرها را خواهند دید . »
42021001	عیسی به اطراف نگاهی كرد و ملاحظه فرمود كه دولتمندان هدایای خود را به صندوق بیت‌المال معبد بزرگ می‌ریزند .
42021002	همچنین متوجّه بیوه‌زن بسیار فقیری شد كه دو ریال به داخل آن انداخت .
42021003	عیسی فرمود : « بدانید كه در واقع این بیوه‌زن فقیر بیش از همه پول داده است
42021004	چون آنان از آنچه زیادی داشتند دادند ، امّا او با وجود تنگدستی ، تمام خرج معاش خود را داده است . »
42021005	عدّه‌ای دربارهٔ معبد بزرگ گفت‌وگو می‌كردند واز سنگ‌های زیبا و هدایایی كه با آنها تزئین شده بود تعریف می‌کردند . عیسی فرمود :
42021006	« و امّا دربارهٔ این چیزهایی كه به آنها خیره شده‌اید ، زمانی خواهد آمد كه هیچ‌یک از سنگهای آن روی سنگ دیگری نخواهد ماند ، همه زیر و رو خواهند شد . »
42021007	آنها پرسیدند : « ای استاد ، این اتّفاق كی خواهد افتاد و علامت نزدیک بودن وقوع این امور چه خواهد بود ؟ »
42021008	عیسی فرمود : « مواظب باشید كه گمراه نشوید ، بسیاری به نام من خواهند آمد و خواهند گفت : ' من او هستم ' و ' آن زمان موعود رسیده است . ' با آنان همراه نشوید .
42021009	وقتی دربارهٔ جنگها و اغتشاشات چیزی می‌شنوید نترسید . این چیزها باید اول اتّفاق بیفتد امّا آخر كار به این زودی‌ها نمی‌رسد . »
42021010	و افزود : « ملّتی با ملّت دیگر و مملكتی با مملكت دیگر جنگ خواهد كرد .
42021011	زمین لرزه‌های سخت پدید می‌آید و در بسیاری از نقاط خشکسالی و بلاها و در آسمان ، علامتهای وحشت‌آور و شگفتی‌های بزرگ دیده خواهد شد .
42021012	امّا قبل از وقوع این‌همه شما را دستگیر خواهند كرد و به شما آزار خواهند رسانید . شما را برای محاكمه به كنیسه‌ها خواهند كشانید و به زندان خواهند انداخت . شما را به‌خاطر اینکه نام من بر شماست نزد پادشاهان و فرمانروایان خواهند برد
42021013	و این فرصتی برای شهادت دادن شما خواهد بود .
42021014	لازم نیست كه جوابهای خود را قبلاً حاضر كنید
42021015	چون خود من به شما قدرت بیان و حكمتی می‌دهم كه هیچ‌یک از مدّعیان ، قدرت مقاومت و تكذیب را نداشته باشند .
42021016	حتّی والدین و برادران و خویشاوندان و دوستانتان شما را به ‌دام خواهند انداخت . آنها عدّه‌ای از شما را خواهند كشت
42021017	و به‌خاطر نام من كه برخود دارید همه از شما روی‌گردان خواهند شد .
42021018	امّا مویی از سر شما كم نخواهد شد .
42021019	با پایداری ، جان‌هایتان را رهایی خواهید داد .
42021020	« امّا هروقت اورشلیم را در محاصرهٔ لشكرها می‌بینید بدانید كه ویرانی آن نزدیک است .
42021021	در آن موقع کسانی‌که در یهودیه هستند باید به كوهستان‌ها بگریزند و آنانی كه در خود شهر هستند باید آن را ترک كنند و کسانی‌که در حومهٔ شهر هستند نباید وارد شهر شوند .
42021022	چون این است آن زمان مكافات ، در آن زمان كه تمام نوشته‌های کتاب‌مقدّس به حقیقت خواهد پیوست .
42021023	وای به ‌حال زنانی كه در آن روزها باردار یا شیرده هستند ، چون پریشان‌حالی شدیدی در این زمین رخ خواهد داد و این قوم مورد خشم و غضب الهی واقع خواهد شد .
42021024	آنان به دَم شمشیر خواهند افتاد و به اسارت به تمام كشورها خواهند رفت و اورشلیم تا آن زمان كه دوران ملل بیگانه به پایان نرسد پایمال آنان خواهد بود .
42021025	« در خورشید و ماه و ستارگان علامتها ظاهر خواهد شد . در روی زمین ملّتها از غرّش دریا و خروش امواج آن پریشان و نگران خواهند شد .
42021026	آدمیان از وحشت تصوّر آنچه بر سر دنیا خواهد آمد ، از هوش خواهند رفت و قدرت‌های آسمانی به لرزه خواهند افتاد .
42021027	آن وقت پسر انسان را خواهند دید كه با قدرت و جلال عظیم بر ابری می‌آید .
42021028	وقتی این چیزها شروع شود شما راست بایستید و سرهایتان را راست نگاه ‌دارید چون رستگاری شما نزدیک است . »
42021029	عیسی برای آنان این مَثَل را آورده ، گفت : « به درخت انجیر و یا درختهای دیگر نگاه كنید :
42021030	به محض اینکه می‌بینید جوانه می‌زند می‌دانید كه تابستان نزدیک است .
42021031	به همان‌طریق وقتی‌که وقوع همهٔ این چیزها را ببینید مطمئن باشید كه پادشاهی خدا نزدیک است ،
42021032	یقین بدانید كه پیش از درگذشت نسل حاضر همهٔ اینها رُخ خواهد داد .
42021033	آسمان و زمین از بین خواهد رفت امّا سخنان من هرگز از بین نخواهد رفت .
42021034	« مراقب باشید و نگذارید دلهای شما با پرخوری و مستی و اندیشه‌های دنیوی تیره و تار شود ، چون آن روز بزرگ ناگهان فرا می‌رسد .
42021035	آن روز مانند دامی بر سر همهٔ آدمیان در سراسر دنیا خواهد افتاد .
42021036	پس گوش به زنگ باشید و در تمام اوقات دعا كنید تا قدرت آن را داشته باشید كه همهٔ رنجهایی را كه بزودی پیش می‌آید پشت سر بگذارید و در حضور پسر انسان بایستید . »
42021037	عیسی روزها را به تعلیم در معبد بزرگ اختصاص داده بود و شبها از شهر خارج می‌شد و شب را در كوه زیتون به صبح می‌آورد
42021038	و صبحگاهان مردم برای شنیدن سخنان او در معبد بزرگ اجتماع می‌كردند .
42022001	عید فطیر كه به فصح معروف است نزدیک می‌شد .
42022002	سران كاهنان و علما در پی آن بودند بهانه‌ای پیدا نموده عیسی را به قتل برسانند زیرا از تودهٔ مردم بیم داشتند .
42022003	شیطان به دل یهودا كه لقب اسخریوطی داشت و یكی از دوازده حواری بود وارد شد .
42022004	یهودا نزد سران كاهنان و افسرانی كه مسئول نگهبانی از معبد بزرگ بودند رفت و با آنان در این خصوص كه چگونه عیسی را به دست آنان تسلیم كند گفت‌وگو كرد .
42022005	ایشان بسیار خوشحال شدند و تعهّد نمودند مبلغی پول به او بدهند .
42022006	یهودا موافقت كرد و پی فرصت می‌گشت تا عیسی را دور از چشم مردم به دست آنان بسپارد .
42022007	روز عید فطیر كه در آن قربانی فصح بایستی ذبح شود فرا رسید ،
42022008	عیسی ، پطرس و یوحنا را با این دستور روانه كرد : « بروید و شام فصح را برای ما تهیّه كنید تا بخوریم . »
42022009	آنها پرسیدند : « كجا میل داری تدارک ببینیم ؟ »
42022010	عیسی پاسخ داد : « گوش بدهید ، به محض اینكه به شهر قدم بگذارید مردی با شما روبه‌رو خواهد شد كه كوزهٔ آبی حمل می‌كند . به دنبال او به داخل خانه‌ای كه او می‌رود بروید
42022011	و به صاحب آن خانه بگویید ' استاد می‌گوید آن اتاقی كه من با شاگردانم فصح را در آنجا خواهم خورد كجاست ؟ '
42022012	او اتاق بزرگ و مفروشی را در طبقهٔ دوم به شما نشان می‌د‌هد . در آنجا تدارک ببینید . »
42022013	آنها رفتند و همه‌چیز را آن‌طور كه او فرموده بود مشاهده كردند و به این ترتیب تدارک فصح را دیدند .
42022014	وقتی ساعت معیّن فرا رسید عیسی با رسولان سر سفره نشست
42022015	و به آنان فرمود : « چقدر مشتاق بودم كه پیش از مرگم این فصح را با شما بخورم .
42022016	به شما می‌گویم تا آن زمان كه این فصح در پادشاهی خدا به كمال مقصود خود نرسد دیگر از آن نخواهم خورد . »
42022017	بعد پیاله‌ای به دست گرفت و پس از شكرگزاری گفت : « این را بگیرید و بین خودتان تقسیم كنید ،
42022018	چون به شما می‌گویم از این لحظه تا آن زمان كه پادشاهی خدا فرا می‌رسد من دیگر شراب نخواهم خورد . »
42022019	همچنین كمی نان برداشت و پس از شكرگزاری آ‌ن ‌را پاره كرد و به آنان داد و فرمود : « این بدن من است كه برای شما تسلیم می‌شود . این كار را به یادبود من انجام دهید . »
42022020	به همین ترتیب بعد از شام پیاله‌ای را به آنان داد و فرمود : « با خون خود كه برای شما ریخته می‌شود پیمان تازه‌ای بسته‌ام و این پیاله نشانهٔ آن است .
42022021	« امّا بدانید كه دست تسلیم كنندهٔ من با دست من در سفره است .
42022022	البتّه پسر انسان چنانکه مقدّر است به سوی سرنوشت خود می‌رود ، امّا وای به حال آن کسی‌که به دست او تسلیم می‌شود . »
42022023	آنان از خودشان شروع به سؤال كردند كه کدام‌یک از آنها چنین كاری خواهد كرد .
42022024	در میان شاگردان بحثی درگرفت كه کدام‌یک در میان آنان از همه بزرگتر محسوب می‌شود .
42022025	عیسی فرمود : « در میان ملل بیگانه ، پادشاهان بر مردم حکمرانی می‌كنند و صاحبان قدرت ' ولی ‌نعمت ' خوانده می‌شوند ،
42022026	امّا شما این‌طور نباشید ، برعکس ، بزرگترین شخص در میان شما باید به صورت كوچكترین درآید و رئیس باید مثل نوكر باشد ،
42022027	زیرا چه كسی بزرگتر است-آن کسی‌که بر سر سفره می‌نشیند ، یا آن نوكری كه خدمت می‌كند ؟ یقیناً آن کسی‌که بر سر سفره می‌نشیند . با وجود این من در میان شما مثل یک خدمتگزار هستم .
42022028	« شما كسانی هستید كه در آزمایشهای سخت من با من بوده‌اید .
42022029	همان‌طور كه پدر ، حق سلطنت را به من سپرد ، من هم به شما می‌سپارم .
42022030	شما در پادشاهی من سر سفرهٔ من خواهید خورد و خواهید نوشید و به عنوان داوران دوازده طایفهٔ اسرائیل بر تختها خواهید نشست .
42022031	« ای شمعون ، ای شمعون ، توجّه كن : شیطان خواست مِثل دهقانی كه گندم را از كاه جدا می‌كند همهٔ شما را بیازماید .
42022032	امّا من برای تو دعا كرده‌ام كه ایمانت از بین نرود و وقتی برگشتی باید برادرانت را استوار گردانی . »
42022033	شمعون جواب داد : « ای خداوند ، من حاضرم با تو به زندان بیفتم و با تو بمیرم . »
42022034	عیسی فرمود : « ای پطرس ، آگاه باش ، امروز قبل از آنکه خروس بانگ بزند تو سه بار خواهی گفت كه مرا نمی‌شناسی . »
42022035	عیسی به ایشان فرمود : « وقتی شما را بدون كفش و كیسه و كوله‌بار روانه كردم آیا چیزی كم داشتید ؟ » جواب دادند : « خیر . »
42022036	به ایشان گفت : « امّا حالا هرکه یک كیسه دارد بهتر است كه آن را با خود بردارد و همین‌طور كوله‌بارش را و چنانچه شمشیر ندارد قبای خود را بفروشد و شمشیری بخرد ،
42022037	چون می‌خواهم بدانید كه این پیشگویی کتاب‌مقدّس كه می‌گوید : ' او در گروه جنایتكاران به حساب آمد ' ، باید در مورد من به انجام برسد و در واقع همه‌چیزهایی كه دربارهٔ من نوشته شده در حال انجام است . »
42022038	آنها گفتند : « خداوندا ، نگاه‌ كن ، اینجا دو شمشیر داریم . » ولی او جواب داد : « كافی است . »
42022039	عیسی بیرون آمد و طبق معمول رهسپار كوه زیتون شد و شاگردانش همراه او بودند .
42022040	وقتی به آن محل رسید به آنان فرمود : « دعا كنید كه از وسوسه‌ها دور بمانید . »
42022041	عیسی به اندازهٔ پرتاب یک سنگ از آنان فاصله گرفت ، زانو زد و چنین دعا كرد :
42022042	« ای پدر ، اگر ارادهٔ توست ، این پیاله را از من دور كن . امّا نه ارادهٔ من بلكه ارادهٔ تو به انجام برسد . »
42022043	فرشته‌ای از آسمان به او ظاهر شد و او را تقویت كرد .
42022044	عیسی در شدّت اضطراب و با حرارت بیشتری دعا كرد و عرق او مثل قطره‌های خون بر زمین می‌چکید .
42022045	وقتی از دعا برخاست و نزد شاگردان آمد ، آنان را دید كه در اثر غم و اندوه به خواب رفته بودند .
42022046	به ایشان فرمود : « خواب هستید ؟ برخیزید و دعا كنید تا از وسوسه‌‌ها دور بمانید . »
42022047	عیسی هنوز صحبت می‌كرد كه جمعیّتی دیده شد و یهودا ، یكی از آن دوازده حواری ، پیشاپیش آنان بود . یهودا نزد عیسی آمد تا او را ببوسد .
42022048	امّا عیسی به او فرمود : « ای یهودا ، آیا پسر انسان را با بوسه تسلیم می‌کنی ؟ »
42022049	وقتی پیروان او آنچه را كه در جریان بود دیدند گفتند : « خداوندا ، شمشیرهایمان را بكار ببریم ؟ »
42022050	و یكی از آنان به غلام كاهن اعظم زد و گوش راستش را برید .
42022051	امّا عیسی جواب داد : « دست نگه‌دارید . » و گوش آن مرد را لمس كرد و شفا داد .
42022052	سپس عیسی به سران كاهنان و افسرانی كه مسئول نگهبانی از معبد بزرگ بودند و مشایخی كه برای گرفتن او آمده بودند فرمود : « مگر من یاغی هستم كه با شمشیر و چماق برای دستگیری من آمده‌اید ؟
42022053	من هر روز در معبد بزرگ با شما بودم و شما دست به‌ طرف من دراز نكردید . امّا این ساعت كه تاریكی حكمفرماست ، ساعت شماست . »
42022054	عیسی را دستگیر كردند و به خانهٔ كاهن اعظم آوردند . پطرس از دور به دنبال آنها می‌آمد .
42022055	در وسط محوطهٔ خانهٔ كاهن اعظم عدّه‌ای آتشی روشن كرده و دور آن نشسته بودند . پطرس نیز در بین آنان نشست .
42022056	درحالی‌که او در روشنایی آتش نشسته بود كنیزی او را دید و به او خیره شده گفت : « این مرد هم با عیسی بود . »
42022057	امّا پطرس منكر شد و گفت : « ای زن ، من او را نمی‌شناسم . »
42022058	كمی بعد یک نفر دیگر متوجّه او شد و گفت : « تو هم یكی از آنها هستی . » امّا پطرس به او گفت : « ای مرد ، من نیستم . »
42022059	تقریباً یک ساعت گذشت و یكی دیگر با تأكید بیشتری گفت : « البتّه این مرد هم با او بوده چونكه جلیلی است . »
42022060	امّا پطرس گفت : « ای مرد ، من نمی‌دانم تو چه می‌گویی . » درحالی‌که او هنوز صحبت می‌کرد ، بانگ خروس برخاست
42022061	و عیسی خداوند برگشت و مستقیماً به پطرس نگاه كرد و پطرس سخنان خداوند را به‌خاطر آورد كه به او گفته بود : « امروز پیش از اینکه خروس بانگ بزند تو سه بار خواهی گفت كه مرا نمی‌شناسی . »
42022062	پطرس بیرون رفت و زارزار گریست .
42022063	کسانی‌که عیسی را تحت نظر داشتند او را مسخره كردند ، كتک زدند ،
42022064	چشمانش را بستند و می‌گفتند : « حالا از غیب ‌بگو كه تو را می‌زند ! »
42022065	و به این طرز به او اهانت می‌كردند .
42022066	همین‌که هوا روشن شد مشایخ قوم ، سران كاهنان و علمای یهود تشكیل جلسه دادند و عیسی را به حضور شورا آوردند
42022067	و گفتند : « به ما بگو آیا تو مسیح هستی ؟ » عیسی جواب داد : « اگر به شما بگویم ، گفتهٔ مرا باور نخواهید كرد
42022068	و اگر سؤال بكنم ، جواب نمی‌دهید .
42022069	امّا از این به بعد پسر انسان به دست راست خدای قادر خواهد نشست » همگی گفتند : « پس پسر خدا هستی ؟ »
42022070	عیسی جواب داد : « خودتان می‌گویید كه هستم . »
42022071	آنها گفتند : « چه احتیاجی به شاهدان دیگر هست ؟ ما موضوع را از زبان خودش شنیدیم . »
42023001	سپس تمام حاضران در مجلس برخاستند و او را به حضور پیلاطس آوردند
42023002	و علیه او شكایت خود را این‌طور شروع كردند : « ما این شخص را در حالی دیدیم كه به منحرف كردن ملّت ما مشغول بود . او با پرداخت مالیات به قیصر مخالفت می‌كرد و ادّعا می‌کند كه مسیح یعنی پادشاه است . »
42023003	پیلاطس از او پرسید : « آیا تو پادشاه یهودیان هستی ؟ » عیسی جواب داد : « تو می‌گویی . »
42023004	پیلاطس سپس به سران كاهنان و جماعت گفت : « من در این مرد هیچ تقصیری نمی‌بینم . »
42023005	امّا آنان پافشاری می‌کردند و می‌گفتند : « او مردم را در سراسر یهودیه با تعالیم خود می‌شوراند . از جلیل شروع كرد و به اینجا رسیده است . »
42023006	هنگامی‌که پیلاطس این را شنید پرسید كه آیا این مرد جلیلی است .
42023007	وقتی آگاه شد كه به قلمرو هیرودیس تعلّق دارد او را نزد هیرودیس كه در آن موقع در اورشلیم بود فرستاد .
42023008	وقتی هیرودیس عیسی را دید بسیار خوشحال شد ، زیرا دربارهٔ او مطالبی شنیده بود و مدّتها بود می‌خواست او را ببیند و امید داشت كه شاهد معجزاتی از دست او باشد .
42023009	از او سؤالات فراوانی كرد امّا عیسی هیچ جوابی نداد .
42023010	سران كاهنان و علما جلو آمدند و اتّهامات شدیدی به او وارد كردند .
42023011	پس هیرودیس و سربازانش به عیسی اهانت كرده ، او را مسخره نمودند و ردای پُر زَرق و بَرقی به او پوشانیده ، او را نزد پیلاطس پس فرستاد .
42023012	در همان روز هیرودیس و پیلاطس آشتی كردند ، زیرا دشمنی دیرینه‌ای تا آن زمان بین آن دو وجود داشت .
42023013	پیلاطس در این موقع سران كاهنان ، رهبران قوم و مردم را احضار كرد
42023014	و به آنان گفت : « شما این مرد را به اتّهام اخلالگری نزد من آوردید . امّا چنانكه می‌دانید خود من در حضور شما از او بازپرسی كردم و در او چیزی كه اتّهامات شما را تأیید كند نیافتم .
42023015	هیرودیس هم دلیلی پیدا نكرد ، چون او را نزد ما برگردانیده است . واضح است كه او كاری نكرده است كه مستوجب مرگ باشد .
42023016	بنابراین او را پس از تازیانه زدن آزاد می‌كنم . » [
42023017	زیرا لازم بود كه هر عیدی یک نفر زندانی را برای آنها آزاد كند . ]
42023018	امّا همه با صدای بلند گفتند : « اعدامش كن ! برای ما باراباس را آزاد كن . »
42023019	( این شخص به‌خاطر شورشی كه در شهر اتّفاق افتاده بود و به علّت آدمكشی زندانی شده بود . )
42023020	چون پیلاطس مایل بود عیسی را آزاد سازد بار دیگر سخن خود را به‌ گوش جماعت رسانید
42023021	امّا آنها فریاد كردند : « مصلوبش كن ، مصلوبش كن ! »
42023022	برای سومین بار به ایشان گفت : « چرا ؟ مرتكب چه جنایتی شده است ؟ من او را در هیچ مورد ، مستوجب اعدام ندیدم . بنابراین او را پس از تازیانه زدن آزاد می‌کنم . »
42023023	امّا آنان در تقاضای خود پافشاری كردند و فریاد می‌زدند كه عیسی باید به صلیب میخكوب شود . فریادهای ایشان غالب آمد
42023024	و پیلاطس حكمی را كه آنان می‌خواستند صادر كرد .
42023025	بنابر درخواست ایشان ، مردی را كه به‌خاطر یاغی‌گری و آدمكشی به زندان افتاده بود آزاد كرد و عیسی را در اختیار آنان گذاشت .
42023026	هنگامی‌كه او را برای اعدام می‌بردند مردی را به ‌نام شمعون كه اهل قیروان بود و از صحرا به شهر می‌آمد گرفتند . صلیب را روی دوش او گذاشتند و او را مجبور كردند كه آن را به دنبال عیسی ببرد .
42023027	جمعیّت بزرگی از جمله زنانی كه به‌خاطر عیسی به سینهٔ خود می‌زدند و عزاداری می‌کردند از عقب او می‌آمدند .
42023028	عیسی روبه آنان كرد و فرمود : « ای دختران اورشلیم ، برای من اشک نریزید ، برای خودتان و فرزندانتان گریه كنید !
42023029	بدانید روزهایی خواهد آمد كه خواهند گفت : ' خوشا به حال نازایان و رحم‌هایی كه بچّه نیاوردند و پستانهایی كه شیر ندادند '
42023030	آن ‌وقت به کوهها خواهند گفت : ' به روی ما بیفتید ' به تپّه‌ها خواهند گفت : ' ما را بپوشانید . '
42023031	اگر با چوب‌‌تر چنین كنند با چوب خشک چه خواهند كرد ؟ »
42023032	دو جنایتكار هم برای اعدام با او بودند
42023033	و وقتی به محلی موسوم به « كاسهٔ‌‌سر » رسیدند ، او را در آنجا به صلیب میخكوب كردند . آن جنایتكاران را هم با او مصلوب نمودند ، یكی را در سمت راست و دیگری را در سمت چپ او .
42023034	عیسی گفت : « ای پدر ، اینان را ببخش زیرا نمی‌دانند چه می‌كنند . » لباس‌های او را به قید قرعه میان خود تقسیم كردند .
42023035	مردم ایستاده تماشا می‌كردند و رهبران آنان با طعنه می‌گفتند : « دیگران را نجات داد . اگر این مرد مسیح و برگزیدهٔ خداست ، حالا خودش را نجات دهد . »
42023036	سربازان هم او را مسخره كردند و جلو آمده ، شراب تُرشیده به او تعارف كردند
42023037	و گفتند : « اگر تو پادشاه یهودیان هستی خود را نجات بده . »
42023038	در بالای سر او نوشته شده بود : « پادشاه یهودیان . »
42023039	یكی از آن جنایتكاران كه به صلیب آویخته شده بود با طعنه به او می‌گفت : « مگر تو مسیح نیستی ؟ خودت و ما را نجات بده . »
42023040	امّا آن دیگری با سرزنش به اولی جواب داد : « از خدا نمی‌ترسی ؟ تو و او یكسان محكوم شده‌اید .
42023041	در مورد ما منصفانه عمل شده ، چون ما به سزای کارهای خود می‌رسیم ، امّا این مرد هیچ خطایی نكرده است . »
42023042	و گفت : « ای عیسی ، وقتی به سلطنت خود رسیدی مرا به‌یاد داشته باش . »
42023043	عیسی جواب داد : « خاطر جمع باش ، امروز با من در فردوس خواهی بود . »
42023044	تقریباً ظهر بود ، كه تاریكی تمام آن سرزمین را فراگرفت و تا ساعت سه بعد از ظهر آفتاب گرفته بود
42023045	و پردهٔ معبد بزرگ دو تکه شد .
42023046	عیسی با فریادی بلند گفت : « ای پدر ، روح خود را به تو تسلیم می‌كنم . » این را گفت و جان داد .
42023047	وقتی افسری كه مأمور نگهبانی بود ، این جریان را دید خدا را حمد كرد و گفت : « در واقع این مرد بی‌گناه بود . »
42023048	جمعیّتی كه برای تماشا گرد آمده بودند وقتی ماجرا را دیدند ، سینه‌زنان به خانه‌های خود برگشتند .
42023049	آشنایان عیسی با زنانی كه از جلیل همراه او آمده بودند ، همگی در فاصلهٔ دوری ایستاده بودند و جریان را می‌دیدند .
42023050	در آنجا مردی به ‌نام یوسف حضور داشت كه یكی از اعضای شورای یهود بود . او مردی نیکنام و درستكار بود .
42023051	یوسف به تصمیم شورا و كاری كه در پیش گرفته بودند رأی مخالف داده بود . او از اهالی یک شهر یهودی به ‌نام رامه بود و از ‌آن كسانی بود كه در انتظار پادشاهی خدا به سر می‌بردند .
42023052	این مرد در این ‌موقع نزد پیلاطس رفت و جنازهٔ عیسی را خواست .
42023053	سپس آن را پایین آورد و در كتان لطیف پیچید و در مقبره‌ای كه از سنگ تراشیده شده بود و پیش از آن كسی را در آن نگذاشته بودند قرار داد .
42023054	آن روز ، روز تدارک بود و روز سبت از آن ساعت شروع می‌شد .
42023055	زنانی كه از جلیل همراه عیسی ‌آمده بودند به‌ دنبال یوسف رفتند . آنها مقبره و طرز تدفین او را دیدند .
42023056	سپس به خانه رفتند و حنوط و عطریّات تهیّه كردند و در روز سبت طبق دستور شریعت استراحت نمودند .
42024001	در روز اول هفته ( یكشنبه ) صبح خیلی زود سر قبر آمدند و حنوطی را كه تهیّه كرده بودند ، با خود آوردند .
42024002	آنها دیدند كه سنگ از در مقبره به كنار غلطانیده شده
42024003	و وقتی به داخل رفتند ، از جسد عیسی اثری نبود .
42024004	حیران در آنجا ایستاده بودند كه ناگهان دو مرد با لباسهای نورانی در كنار آنان قرار گرفتند .
42024005	زنها وحشت كردند و درحالی‌که سرهای خود را به زیر انداخته بودند ایستادند . آن دو مرد گفتند : « چرا زنده را در میان مردگان می‌جویید ؟
42024006	او اینجا نیست بلكه زنده شده است . آنچه را كه در موقع اقامت خود در جلیل به شما گفت ، به‌یاد بیاورید
42024007	كه چطور پسر انسان می‌بایست به دست خطاكاران تسلیم گردد و مصلوب شود و در روز سوم قیام كند . »
42024008	آن وقت زنها سخنان او را به‌خاطر آوردند
42024009	و وقتی از سر قبر برگشتند تمام موضوع را به یازده حواری و دیگران گزارش دادند .
42024010	آن زنها عبارت بودند از مریم مجدلیه ، یونا و مریم مادر یعقوب . زنهای دیگر هم كه با آنان بودند ، جریان را به رسولان گفتند .
42024011	امّا موضوع به نظر آنان مُهمَل و بی‌معنی آمد و سخنان آنان را باور نمی‌كردند
42024012	امّا پطرس برخاست و به سوی قبر دوید و خم شده نگاه كرد ، ولی چیزی جز كفن ندید . سپس درحالی‌که از این اتّفاق در حیرت بود ، به خانه برگشت .
42024013	همان روز دو نفر از آنان به سوی دهكده‌ای به نام عَمواس كه تقریباً در دوازده کیلومتری اورشلیم واقع شده است می‌رفتند .
42024014	آن‌ دو دربارهٔ همه این اتّفاقات گفت‌وگو می‌كردند .
42024015	همین‌طور كه سرگرم صحبت و مباحثه بودند ، خود عیسی سر رسید و با آنان همراه شد .
42024016	امّا چیزی جلوی چشمان آنها را گرفت ، به طوری که او را نشناختند .
42024017	عیسی از آنان پرسید : « موضوع بحث شما در بین راه چیست ؟ » آنها در جای خود ایستادند . غم و اندوه از چهره‌های ایشان پیدا بود .
42024018	یكی از آن دو كه نامش كلیوپاس بود جواب داد : « گویا در میان مسافران ساكن اورشلیم تنها تو از وقایع چند روز اخیر بی‌خبری ! »
42024019	عیسی پرسید : « موضوع چیست ؟ » جواب دادند : « عیسای ناصری مردی بود كه در گفتار و كردار در پیشگاه خدا و نزد همهٔ مردم نبی‌ای توانا بود ،
42024020	امّا سران كاهنان و حكمرانان ما او را تسلیم كردند تا محكوم به اعدام شود و او را به صلیب میخكوب كردند .
42024021	امید ما این بود كه او آن كسی باشد كه می‌بایست اسرائیل را رهایی دهد . از آن گذشته الآن سه روز است كه این كار انجام شده است .
42024022	علاوه براین ، چند نفر زن از گروه ما ، ما را مات و متحیّر كرده‌اند . ایشان سحرگاه امروز به سر قبر رفتند ،
42024023	امّا موفّق به پیداكردن جنازه نشدند . آنها برگشته‌اند و می‌گویند در رؤیا فرشتگانی را دیدند كه به آنان گفته‌اند او زنده است .
42024024	پس عدّه‌ای از گروه ما سر قبر رفتند و اوضاع را همان‌طور كه زنها گفته ‌بودند مشاهده كردند ، امّا او را ندیدند . »
42024025	سپس عیسی به آنان فرمود : « شما چقدر دیر فهم و در قبول كردن گفته‌های انبیا كُند ذهن هستید .
42024026	آیا نمی‌باید كه مسیح قبل از ورود به جلال خود همین‌طور رنج ببیند ؟ »
42024027	آن وقت از تورات موسی و نوشته‌های انبیا شروع كرد و در هر قسمت از کتاب‌مقدّس آیاتی را كه دربارهٔ خودش بود برای آنان بیان فرمود .
42024028	در این هنگام نزدیک دهكده‌ای كه به طرف آن می‌رفتند رسیدند و گویا او می‌خواست به راه خود ادامه دهد .
42024029	امّا به او اصرار كردند : « نزد ما بمان چون غروب نزدیک است و روز تقریباً به پایان رسیده . » بنابراین عیسی وارد خانه شد تا نزد ایشان بماند .
42024030	وقتی با آنان سر سفره نشست نان را برداشت و پس از دعای سپاسگزاری آن ‌را پاره كرد و به ایشان داد .
42024031	در این وقت چشمان ایشان باز شد و او را شناختند ، ولی فوراً از نظر آنها ناپدید شد .
42024032	آ‌نها به یكدیگر گفتند : « دیدی وقتی در راه با ما صحبت می‌كرد و کتاب‌مقدّس را تفسیر می‌کرد ، چطور دلها در سینه‌های ما می‌تپید ! »
42024033	آنها بی‌درنگ حركت كردند و به اورشلیم بازگشتند . در آنجا دیدند كه آن یازده حواری به اتّفاق دیگران دور هم جمع شده
42024034	می‌گفتند : « آری ، در واقع خداوند زنده شده است . شمعون او را دیده است . »
42024035	آن دو نفر نیز وقایع سفر خود را شرح دادند و گفتند كه چطور او را در موقع پاره‌كردن نان شناختند .
42024036	درحالی‌که شاگردان دربارهٔ این چیزها گفت‌وگو می‌کردند عیسی در بین ایشان ایستاده به آنها گفت : « صلح و سلامتی بر شما باد »
42024037	آنها با ترس و وحشت ، تصوّر كردند كه شَبَحی می‌بینند .
42024038	او فرمود : « چرا این‌طور آشفته‌حال هستید ؟ چرا شک و شبهه به دلهای شما رخنه می‌كند ؟
42024039	به دستها و پاهای من نگاه كنید ، خودم هستم ، به من دست بزنید و ببینید ، شبح مانند من گوشت و استخوان ندارد . »
42024040	این را گفت و دستها و پاهای خود را به ایشان نشان داد .
42024041	از فرط شادی و تعجّب نتوانستند این چیزها را باور كنند . آنگاه عیسی از آنان پرسید : « آیا در اینجا خوراكی دارید ؟ »
42024042	یک تکه ماهی بریان پیش او آوردند .
42024043	آن را برداشت و پیش چشم آنان خورد .
42024044	و به ایشان فرمود : « وقتی هنوز با شما بودم و می‌گفتم كه هرچه در تورات موسی و نوشته‌های انبیا و زبور دربارهٔ من نوشته شده ، باید به انجام برسد ، مقصودم همین چیزها بود . »
42024045	بعد اذهان ایشان را باز كرد تا کتاب‌مقدّس را بفهمند
42024046	و فرمود : « این است آنچه نوشته شده كه مسیح باید عذاب مرگ را ببیند و در روز سوم دوباره زنده شود
42024047	و به نام او توبه و آمرزش گناهان به همهٔ ملّتها اعلام گردد و شروع آن از اورشلیم باشد .
42024048	شما بر همهٔ اینها گواه هستید .
42024049	خود من عطیهٔ موعود پدرم را بر شما می‌فرستم . پس تا زمانی‌که قدرت خدا از عالم بالا بر شما نازل شود ، در این شهر بمانید . »
42024050	بعد آنان را تا نزدیكی بیت‌عنیا برد و با دستهای برافراشته برای ایشان دعای خیر نمود .
42024051	درحالی‌که آنان را بركت می‌داد از آنان جدا و به آسمان برده شد
42024052	و ایشان او را پرستش كردند و سپس با شادی عظیم به اورشلیم برگشتند
42024053	و تمام اوقات خود را در معبد بزرگ صرف حمد و سپاس خدا كردند .
43001001	در ازل كلمه بود . كلمه با خدا بود و كلمه خود خدا بود ،
43001002	از ازل كلمه با خدا بود .
43001003	همه ‌چیز به وسیلهٔ او هستی یافت و بدون او چیزی آفریده نشد .
43001004	حیات از او به وجود آمد و آن حیات
43001005	نور آدمیان بود . نور در تاریكی می‌تابد و تاریكی هرگز بر آن چیره نشده است .
43001006	مردی به نام یحیی ظاهر شد كه فرستادهٔ خدا بود .
43001007	او آمد تا شاهد باشد و بر آن نور شهادت دهد تا به وسیلهٔ او همه ایمان بیاورند .
43001008	او خود آن نور نبود ، بلكه آمد تا بر آن نور شهادت دهد .
43001009	آن نور واقعی كه همهٔ آدمیان را نورانی می‌كند ، در حال آمدن بود .
43001010	او در جهان بود و جهان به وسیلهٔ او آفریده شد ، امّا جهان او را نشناخت .
43001011	او به قلمرو خود آمد ولی متعلّقانش او را قبول نكردند .
43001012	امّا به همهٔ کسانی‌که او را قبول كردند و به او ایمان آوردند ، این امتیاز را داد كه فرزندان خدا شوند
43001013	كه نه مانند تولّدهای معمولی و نه در اثر تمایلات نفسانی یک پدر جسمانی ، بلكه از خدا تولّد یافتند .
43001014	كلمه انسان شد و در میان ما ساكن گردید . ما شكوه و جلالش را دیدیم ، شكوه و جلالی شایستهٔ فرزند یگانهٔ پدر و پر از فیض و راستی .
43001015	شهادت یحیی این بود كه فریاد می‌زد و می‌گفت : « این همان شخصی است كه دربارهٔ او گفتم كه بعد از من می‌‌‌آید امّا بر من برتری و تقدّم دارد ، زیرا پیش از تولّد من ، او وجود داشت . »
43001016	از فیض سرشار او ، پیوسته بركات فراوانی یافته‌ایم .
43001017	زیرا شریعت به وسیلهٔ موسی عطا شد ، امّا فیض و راستی توسط عیسی مسیح آمد .
43001018	كسی هرگز خدا را ندیده است ، امّا آن فرزند یگانه‌ای كه در ذات پدر و از همه به او نزدیكتر است او را شناسانیده است .
43001019	این است شهادت یحیی وقتی یهودیان اورشلیم ، كاهنان و لاویان را نزد او فرستادند تا بپرسند كه او كیست .
43001020	او از جواب دادن خودداری نكرد ، بلكه به طور واضح اعتراف نموده گفت : « من مسیح نیستم . »
43001021	آنها از او پرسیدند « پس آیا تو الیاس هستی ؟ » پاسخ داد : « خیر . » آنها پرسیدند : « آیا تو آن نبی موعود هستی ؟ » پاسخ داد : « خیر . »
43001022	پرسیدند : « پس تو کیستی ؟ ما باید به فرستندگان خود جواب بدهیم ، دربارهٔ خودت چه می‌گویی ؟ »
43001023	او از زبان اشعیای نبی پاسخ داده گفت : « من صدای ندا كننده‌ای هستم كه در بیابان فریاد می‌زند ، ' راه خداوند را راست گردانید . ' »
43001024	این قاصدان كه از طرف فریسیان فرستاده شده بودند
43001025	از او پرسیدند : « اگر تو نه مسیح هستی و نه الیاس و نه آن نبی موعود ، پس چرا تعمید می‌دهی ؟ »
43001026	یحیی پاسخ داد : « من با آب تعمید می‌دهم ، امّا کسی در میان شما ایستاده است كه شما او را نمی‌شناسید .
43001027	او بعد از من می‌آید ، ولی من حتّی شایستهٔ آن نیستم كه بند كفشهایش را باز كنم . »
43001028	این ماجرا در بیت‌عنیا ، یعنی آن طرف رود اردن ، در جایی‌که یحیی مردم را تعمید می‌داد ، واقع شد .
43001029	روز بعد ، وقتی یحیی عیسی را دید كه به طرف او می‌آید ، گفت : « نگاه كنید این است آ‌ن برّهٔ خدا كه گناه جهان را برمی‌دارد .
43001030	این است آن کسی‌که درباره‌اش گفتم كه بعد از من مردی می‌آید كه بر من تقدّم و برتری دارد ، زیرا پیش از تولّد من او وجود داشته است .
43001031	من او را نمی‌شناختم ، امّا آمدم تا با آب تعمید دهم و به ‌این وسیله او را به اسرائیل بشناسانم . »
43001032	یحیی شهادت خود را این‌طور ادامه داد : « من روح خدا را دیدم كه به صورت كبوتری از آسمان آمد و بر او قرار گرفت .
43001033	من او را نمی‌شناختم امّا آن کسی‌که مرا فرستاد تا با آب تعمید دهم به من گفته بود ، هرگاه ببینی كه روح بر کسی نازل شود و بر او قرار گیرد ، بدان كه او همان کسی است كه به روح‌القدس تعمید می‌دهد .
43001034	من این را دیده‌ام و شهادت می‌دهم كه او پسر خداست . »
43001035	روز بعد هم یحیی با دو نفر از شاگردان خود ایستاده بود ،
43001036	وقتی عیسی را دید كه از آنجا می‌گذرد گفت : « این است برّهٔ خدا . »
43001037	آن دو شاگرد این سخن را شنیدند و به دنبال عیسی به راه افتادند .
43001038	عیسی برگشت و آن دو نفر را دید كه به دنبال او می‌آیند . از آنها پرسید : « به دنبال چه می‌گردید ؟ » آنها گفتند : « ربی ( یعنی ای استاد ) منزل تو كجاست ؟ »
43001039	او به ایشان گفت : « بیایید و ببینید . » پس آن دو نفر رفتند و دیدند كجا منزل دارد و بقیّهٔ روز را نزد او ماندند . زیرا تقریباً ساعت چهار بعد از ظهر بود .
43001040	یكی از آن دو نفر ، كه بعد از شنیدن سخنان یحیی به دنبال عیسی رفت ، اندریاس برادر شمعون پطرس بود .
43001041	او اول برادر خود شمعون را پیدا كرد و به او گفت : « ما ماشیح ( یعنی مسیح ) را یافته‌ایم . »
43001042	پس وقتی اندریاس ، شمعون را نزد عیسی برد ، عیسی به شمعون نگاه كرد و گفت : « تویی شمعون پسر یونا ، ولی بعد از این كیفا ( یا پطرس به معنی صخره ) نامیده می‌شوی . »
43001043	روز بعد ، وقتی عیسی می‌‌خواست به جلیل برود ، فیلیپُس را یافته به او گفت : « به دنبال من بیا . »
43001044	فیلیپُس مانند اندریاس و پطرس اهل بیت‌صیدا بود .
43001045	فیلیپُس هم رفت و نتنائیل را پیدا كرد و به او گفت : « ما آن کسی را كه موسی در تورات ذكر كرده و انبیا دربارهٔ او سخن گفته‌اند ، پیدا كرده‌ایم او عیسی پسر یوسف و از اهالی ناصره است . »
43001046	نتنائیل به او گفت : « آیا می‌شود كه از ناصره چیز خوبی بیرون بیاید ؟ » فیلیپُس جواب داد : « بیا و ببین . »
43001047	وقتی عیسی نتنائیل را دید كه به طرف او می‌آید گفت : « این است یک اسرائیلی واقعی كه در او هیچ مكری وجود ندارد . »
43001048	نتنائیل پرسید : « مرا از كجا می‌شناسی ؟ » عیسی جواب داد : « پیش از آنکه فیلیپُس تو را صدا كند ، وقتی زیر درخت انجیر بودی ، من تو را دیدم . »
43001049	نتنائیل گفت : « ای استاد ، تو پسر خدا هستی ! تو پادشاه اسرائیل می‌باشی ! »
43001050	عیسی در جواب گفت : « آیا فقط به علّت اینکه به تو گفتم تو را زیر درخت انجیر دیدم ایمان آوردی ؟ بعد از این كارهای بزرگتری خواهی دید . »
43001051	آنگاه به او گفت : « یقین بدانید كه شما آسمان را گشوده و فرشتگان خدا را در حالی‌كه بر پسر انسان صعود و نزول می‌كنند خواهید دید . »
43002001	دو روز بعد ، در قانای جلیل جشن عروسی برپا بود و مادر عیسی در آنجا حضور داشت .
43002002	عیسی و شاگردانش نیز به عروسی دعوت شده بودند .
43002003	وقتی شراب تمام شد ، مادر عیسی به او گفت : « آنها دیگر شراب ندارند . »
43002004	عیسی به وی پاسخ داد : « این به من مربوط است یا به تو ؟ وقت من هنوز نرسیده است . »
43002005	مادرش به نوكران گفت : « هرچه به شما بگوید انجام دهید . »
43002006	در آنجا شش خمرهٔ سنگی وجود داشت ، كه هر یک در حدود هشتاد لیتر گنجایش داشت و برای انجام مراسم تطهیر یهود به كار می‌رفت .
43002007	عیسی به نوكران گفت : « خمره‌ها را از آب پر كنید . » آنها را لبالب پر كردند .
43002008	آنگاه عیسی گفت : « اكنون كمی از آن را نزد رئیس مجلس ببرید . » و آنها چنین كردند .
43002009	رئیس مجلس كه نمی‌دانست آن ‌را از كجا آورده بودند ، آبی را كه به شراب تبدیل شده بود چشید ، امّا خدمتكارانی كه آب را از چاه كشیده بودند ، از جریان اطّلاع داشتند . پس رئیس مجلس داماد را صدا كرد
43002010	و به او گفت : « همه ، بهترین شراب را اول به مهمانان می‌دهند و وقتی سرشان گرم شد ، آن وقت شراب پست‌تر را می‌آورند امّا تو بهترین شراب را تا این ساعت نگاه داشته‌ای ! »
43002011	این معجزه ، كه در قانای جلیل انجام شد ، اولین معجزهٔ عیسی بود و او به‌ وسیلهٔ آن جلال خود را ظاهر كرد و شاگردانش به او ایمان آوردند .
43002012	بعد از آن عیسی همراه مادر ، برادران و شاگردان خود به كفرناحوم رفت و چند روزی در آنجا ماندند .
43002013	چون عید فصح یهود نزدیک بود عیسی به اورشلیم رفت .
43002014	در معبد بزرگ ، اشخاصی را دید كه به فروش گاو و گوسفند و كبوتر مشغولند ، و صرّافان هم در پشت میزهای خود نشسته‌اند .
43002015	پس با طناب شلاقی ساخت و همهٔ آنان را با گوسفندان و گاوان از معبد بزرگ بیرون راند و سکّه‌های صرّافان را دور ریخت و میزهای آنها را واژگون ساخت .
43002016	آنگاه به كبوتر فروشان گفت : « اینها را از اینجا بیرون ببرید . خانهٔ پدر مرا به بازار تبدیل نكنید . »
43002017	شاگردان عیسی به‌خاطر آوردند كه کتاب‌مقدّس می‌فرماید : « غیرتی که برای خانهٔ تو دارم آتشی در وجودم برافروخته است . »
43002018	پس یهودیان از او پرسیدند : « چه معجزه‌ای می‌كنی كه نشان بدهد حق داری این كارها را انجام دهی ؟ »
43002019	عیسی در پاسخ گفت : « این معبد را ویران كنید و من آن را در سه روز برپا خواهم كرد . »
43002020	یهودیان گفتند : « ساختن این معبد چهل و شش سال طول كشیده است . تو چطور می‌توانی آن ‌را در سه روز بنا كنی ؟ »
43002021	امّا معبدی كه عیسی از آن سخن می‌گفت بدن خودش بود .
43002022	پس از رستاخیز او از مردگان ، شاگردانش به‌یاد آوردند كه این را گفته بود و به کتاب‌مقدّس و سخنان عیسی ایمان آوردند .
43002023	در آن روزها كه عیسی برای عید فصح در اورشلیم بود اشخاص بسیاری كه معجزات او را دیدند ، به او گرویدند
43002024	امّا عیسی به آنان اعتماد نكرد ، چون همه را خوب می‌شناخت
43002025	و لازم نبود کسی دربارهٔ انسان چیزی به او بگوید زیرا او به خوبی می‌دانست كه در درون انسان چیست .
43003001	یک نفر از فریسیان به نام نیقودیموس كه از بزرگان قوم یهود بود ،
43003002	یک شب نزد عیسی آمد و به او گفت : « ای استاد ، ما می‌دانیم تو معلّمی هستی كه از طرف خدا آمده‌ای زیرا هیچ‌کس نمی‌تواند معجزاتی را كه تو می‌كنی انجام دهد ، مگر آنکه خدا با او باشد . »
43003003	عیسی پاسخ داد : « یقین بدان تا شخص از نو تولّد نیابد نمی‌تواند پادشاهی خدا را ببیند . »
43003004	نیقودیموس گفت : « چطور ممكن است شخص سالخورده‌ای از نو متولّد شود ؟ آیا می‌تواند باز به رحم مادر خود برگردد و دوباره تولّد یابد ؟ »
43003005	عیسی پاسخ داد « یقین بدان كه هیچ‌کس نمی‌تواند به پادشاهی خدا وارد شود مگر آنکه از آب و روح تولّد یابد .
43003006	آنچه از جسم تولّد بیابد ، جسم است و آنچه از روح متولّد گردد ، روح است .
43003007	تعجّب نكن كه به تو می‌گویم همه باید دوباره متولّد شوند .
43003008	باد هرجا كه بخواهد می‌وزد صدای آن را می‌شنوی ، امّا نمی‌دانی از كجا می‏‌آید ، یا به كجا می‌رود . حالت كسی هم كه از روح خدا متولّد می‌شود همین‌طور است . »
43003009	نیقودیموس در جواب گفت : « این چطور ممكن است ؟ »
43003010	عیسی گفت : « آیا تو كه یک معلّم بزرگ اسرائیل هستی ، این چیزها را نمی‌دانی ؟
43003011	یقین بدان كه ما از آنچه می‌دانیم سخن می‌گوییم و به آنچه دیده‌ایم شهادت می‌دهیم ، ولی شما شهادت ما را قبول نمی‌كنید .
43003012	وقتی دربارهٔ امور زمینی سخن می‌گویم و آن را باور نمی‌کنید ، اگر دربارهٔ امور آسمانی سخن بگویم چگونه باور خواهید كرد ؟
43003013	کسی هرگز به آسمان بالا نرفت ، مگر آن‌کس كه از آسمان پایین آمد ، یعنی پسر انسان كه جایش در آسمان است .
43003014	« همان طوری که موسی در بیابان مار برنزی را بر بالای تیری قرار داد ، پسر انسان هم باید بالا برده شود
43003015	تا هرکس به او ایمان بیاورد صاحب حیات جاودان گردد .
43003016	زیرا خدا جهانیان را آن‌قدر محبّت نمود كه پسر یگانهٔ خود را داد تا هرکه به او ایمان بیاورد هلاک نگردد ، بلكه صاحب حیات جاودان شود .
43003017	زیرا خدا پسر خود را به جهان نفرستاد كه جهانیان را محكوم نماید بلكه تا آنان را نجات بخشد .
43003018	« هرکس به او ایمان بیاورد محكوم نمی‌شود امّا کسی‌که به او ایمان نیاورد در محکومیّت باقی می‌ماند ، زیرا به اسم پسر یگانهٔ خدا ایمان نیاورده است .
43003019	حكم این است كه نور به جهان آمد ولی مردم به علّت کارهای شرارت‌آمیز خود تاریكی را بر نور ترجیح دادند ،
43003020	زیرا کسی‌که مرتكب كارهای بد می‌شود از نور متنفّر است و از آن دوری می‌جوید مبادا کارهایش مورد سرزنش واقع شود .
43003021	امّا شخص نیكوكار به سوی نور می‌آید تا روشن شود كه کارهایش در اتّحاد با خدا انجام شده است . »
43003022	بعد از آن عیسی با شاگردان خود به سرزمین یهودیه رفت و در آنجا مدّتی با آنها مانده تعمید می‌داد .
43003023	یحیی نیز در عینون ، نزدیک سالیم ، به تعمید دادن مشغول بود . در آن ناحیه آب فراوان بود و مردم برای گرفتن تعمید می‌آمدند ،
43003024	زیرا یحیی هنوز به زندان نیفتاده بود .
43003025	بین شاگردان یحیی و یک نفر یهودی مباحثه‌ای در مورد مسئلهٔ طهارت درگرفت .
43003026	پس آنها نزد یحیی آمده به او گفتند : « ای استاد ، آن کسی‌که در اطراف اردن با تو بود و تو دربارهٔ او شهادت دادی ، در اینجا به تعمید دادن مشغول است و همه نزد او می‌روند . »
43003027	یحیی در پاسخ گفت : « انسان نمی‌تواند چیزی جز آنچه خدا به او می‌بخشد ، به دست آورد .
43003028	شما خود شاهد هستید كه من گفتم مسیح نیستم ، بلكه پیشاپیش او فرستاده شده‌ام .
43003029	عروس به داماد تعلّق دارد . دوست داماد ، كه در كناری ایستاده و صدای داماد را می‌شنود ، لذّت می‌برد . شادی من هم همین‌طور كامل شده است .
43003030	او باید پیشرفت كند ، درحالی‌که من عقب می‌روم . »
43003031	کسی‌که از بالا می‌آید بالاتر از همه است و کسی‌که متعلّق به این دنیای خاكی باشد ، آدمی است زمینی و دربارهٔ امور دنیوی سخن می‌گوید ، امّا آن کسی‌که از آسمان می‌آید از همه بالاتر است
43003032	و به آنچه دیده و شنیده است شهادت می‌دهد امّا هیچ‌کس شهادت او را قبول نمی‌کند .
43003033	هرکه شهادت او را بپذیرد صداقت و راستی خدا را تصدیق كرده است .
43003034	کسی‌که از طرف خدا فرستاده شده است ، كلام خدا را بیان می‌کند زیرا خدا روح خود را بی‌حد و حصر به او عطا می‌فرماید .
43003035	پدر پسر را محبّت می‌کند و همه‌چیز را به او سپرده است .
43003036	آن کسی‌که به پسر ایمان بیاورد حیات جاودان دارد ؛ امّا کسی‌که از پسر اطاعت نكند حیات را نخواهد دید ، بلكه همیشه مورد غضب خدا خواهد بود .
43004001	وقتی خداوند فهمید كه فریسیان شنیده‌اند كه او بیشتر از یحیی شاگرد پیدا كرده و آنها را تعمید می‌دهد
43004002	( هرچند شاگردان عیسی تعمید می‌دادند نه خود او )
43004003	یهودیه را ترک كرد و به جلیل برگشت
43004004	ولی لازم بود از سامره عبور كند .
43004005	او به شهری از سامره كه سوخار نام داشت ، نزدیک مزرعه‌ای كه یعقوب به پسر خود یوسف بخشیده بود ، رسید .
43004006	چاه یعقوب در آنجا بود و عیسی كه از سفر خسته شده بود ، در كنار چاه نشست . تقریباً ظهر بود .
43004007	یک زن سامری برای كشیدن آب آمد . عیسی به او گفت : « قدری آب به من بده . »
43004008	زیرا شاگردانش برای خرید غذا به شهر رفته بودند .
43004009	زن سامری گفت : « چطور تو كه یک یهودی هستی از من كه یک زن سامری هستم آب می‌خواهی ؟ » ( او این را گفت چون یهودیان با سامریان معاشرت نمی‌کنند . )
43004010	عیسی به او پاسخ داد : « اگر می‌دانستی بخشش خدا چیست و كیست كه از تو آب می‌خواهد ، حتماً از او خواهش می‌کردی و او به تو آب زنده عطا می‌کرد . »
43004011	زن گفت : « ای آقا دلو نداری و این چاه عمیق است . از كجا آب زنده می‌آوری ؟
43004012	آیا تو از جدّ ما یعقوب بزرگتری كه این چاه را به ما بخشید و خود او و پسران و گلّه‌اش از آن آشامیدند ؟ »
43004013	عیسی گفت : « هرکه از این آب بنوشد باز تشنه خواهد شد ،
43004014	امّا هرکس از آبی كه من می‌بخشم بنوشد هرگز تشنه نخواهد شد ، زیرا آن آبی كه به او می‌دهم در درون او به چشمه‌ای تبدیل خواهد شد كه تا حیات جاودان خواهد جوشید . »
43004015	زن گفت : « ای آقا ، آن آب را به من بده تا دیگر تشنه نشوم و برای كشیدن آب به اینجا نیایم . »
43004016	عیسی به او فرمود : « برو شوهرت را صدا كن و به اینجا برگرد . »
43004017	زن پاسخ داد : « شوهر ندارم . » عیسی گفت : « راست می‌گویی که شوهر نداری ،
43004018	زیرا تو پنج شوهر داشته‌ای و آن مردی هم كه اكنون با تو زندگی می‌كند شوهر تو نیست . آنچه گفتی درست است . »
43004019	زن گفت : « ای آقا می‌بینم که تو نبی هستی .
43004020	پدران ما در روی این كوه عبادت می‌كردند ، امّا شما یهودیان می‌گویید ، باید خدا را در اورشلیم عبادت كرد . »
43004021	عیسی گفت : « ای زن ، باور كن زمانی خواهد آمد كه پدر را نه برروی این كوه پرستش خواهید كرد و نه در اورشلیم .
43004022	شما سامریان آنچه را نمی‌شناسید می‌پرستید امّا ما آنچه را كه می‌شناسیم عبادت می‌کنیم ، زیرا رستگاری به وسیلهٔ قوم یهود می‌آید .
43004023	امّا زمانی می‌آید -‌و این زمان هم اكنون شروع شده است- كه پرستندگان حقیقی ، پدر را با روح و راستی عبادت خواهند كرد ، زیرا پدر طالب این‌گونه پرستندگان می‌باشد .
43004024	خدا روح است و هرکه او را می‌پرستد باید با روح و راستی عبادت نماید . »
43004025	زن گفت : « من می‌دانم مسیح یا كریستوس خواهد آمد و هروقت بیاید ، همه‌چیز را به ما خواهد گفت . »
43004026	عیسی گفت : « من كه با تو صحبت می‌کنم همانم . »
43004027	در همان موقع شاگردان عیسی برگشتند و چون او را دیدند كه با یک زن سخن می‌گوید تعجّب كردند ولی هیچ‌کس از زن نپرسید : « چی می‌خواهی ؟ » و به عیسی هم نگفتند : « چرا با او سخن می‌گویی ؟ »
43004028	زن سبوی خود را به زمین گذاشت و به شهر رفت و به مردم گفت :
43004029	« بیایید و مردی را ببینید ، كه آنچه تا به حال كرده بودم به من گفت . آیا این مسیح نیست ؟ »
43004030	پس مردم از شهر خارج شده نزد عیسی رفتند .
43004031	در این ضمن شاگردان از عیسی خواهش كرده گفتند : « ای استاد ، چیزی بخور . »
43004032	امّا او گفت : « من غذایی برای خوردن دارم كه شما از آن بی‌خبرید . »
43004033	پس شاگردان از یكدیگر پرسیدند : « آیا کسی برای او غذا آورده است ؟ »
43004034	عیسی به ایشان گفت : « غذای من این است كه ارادهٔ فرستندهٔ خود را بجا آورم و كارهای او را انجام دهم .
43004035	مگر شما نمی‌گویید : ' هنوز چهار ماه به موسم درو مانده است ؟ ' توجّه كنید ، به شما می‌گویم به كشتزارها نگاه كنید و ببینید كه حالا برای درو آماده هستند .
43004036	دروگر مزد خود را می‌گیرد و محصولی برای حیات جاودانی جمع می‌کند تا این كه كارنده و درو كننده با هم شادی كنند .
43004037	در اینجا این گفته مصداق پیدا می‌کند ، كه یكی می‌کارد و دیگری درو می‌کند .
43004038	من شما را فرستادم تا محصولی را درو كنید كه برای آن زحمت نکشیده‌اید . دیگران برای آن زحمت كشیدند و شما از نتایج كار ایشان استفاده می‌برید . »
43004039	به‌خاطر شهادت آن زن كه گفته بود « آنچه تا به حال كرده بودم به من گفت » ، در آن شهر عدّهٔ زیادی از سامریان به عیسی ایمان آوردند .
43004040	وقتی سامریان نزد عیسی آمدند از او خواهش كردند كه نزد آنها بماند . پس عیسی دو روز در آنجا ماند .
43004041	و عدّهٔ زیادی به‌خاطر سخنان او ایمان آوردند .
43004042	و به آن زن گفتند : « حالا دیگر به‌خاطر حرف تو نیست كه ما ایمان داریم ، زیرا ما خود سخنان او را شنیده‌ایم و می‌دانیم كه او در حقیقت نجات‌دهندهٔ عالم است . »
43004043	پس از دو روز ، عیسی آنجا را ترک كرد و به طرف جلیل رفت .
43004044	زیرا خود عیسی فرموده بود كه نبی در دیار خود احترامی ندارد ،
43004045	امّا وقتی به جلیل وارد شد ، مردم از او استقبال كردند زیرا آنچه را كه در اورشلیم انجام داده بود دیده بودند ، چون آنها هم در روزها عید در اورشلیم بودند .
43004046	عیسی بار دیگر به قانای جلیل ، جایی‌که آب را به شراب تبدیل كرده بود ، رفت . یكی از مأموران دولت در آنجا بود كه پسرش در كفرناحوم بیمار و بستری بود .
43004047	وقتی شنید كه عیسی از یهودیه به جلیل آمده است نزد او آمد و خواهش كرد که به كفرناحوم برود و پسرش را كه در آستانهٔ مرگ بود شفا بخشد .
43004048	عیسی به او گفت : « شما بدون دیدن عجایب و نشانه‌ها به هیچ‌وجه ایمان نخواهید آورد . »
43004049	آن شخص گفت : « ای آقا ، پیش از آنکه بچّهٔ من بمیرد بیا . »
43004050	آنگاه عیسی گفت : « برو ، پسرت زنده خواهد ماند . » آن مرد با ایمان به سخن عیسی به طرف منزل رفت .
43004051	او هنوز به خانه نرسیده بود كه نوكرانش در بین راه او را دیدند و به او مژده دادند : « پسرت زنده و تندرست است . »
43004052	او پرسید : « در چه ساعتی حالش خوب شد ؟ » گفتند : « دیروز در ساعت یک بعد از ظهر تب او قطع شد . »
43004053	پدر فهمید كه این درست همان ساعتی است كه عیسی به او گفته بود : « پسرت زنده خواهد ماند . » پس او و تمام اهل خانه‌اش ایمان آوردند .
43004054	این دومین معجزه‌ای بود كه عیسی پس از آنكه از یهودیه به جلیل آمد انجام داد .
43005001	بعد از آن عیسی برای یکی از عیدهای یهود به اورشلیم رفت .
43005002	در اورشلیم نزدیک دروازه‌ای معروف به دروازهٔ گوسفند استخری با پنج رواق وجود دارد كه به زبان عبری آن را بیت حسدا می‌گویند .
43005003	در آنجا عدّهٔ زیادی از بیماران ، نابینایان لنگان و مفلوجان دراز كشیده [ و منتظر حركت آب بودند
43005004	زیرا هر چند وقت یک‌بار فرشتهٔ خداوند به استخر داخل می‌شد و آب را به حركت در می‌آورد و اولین بیماری كه بعد از حركت آب به استخر داخل می‌گردید از هر مرضی كه داشت ، شفا می‌یافت . ]
43005005	در میان آنها مردی دیده می‌شد كه سی و هشت سال بیمار بود .
43005006	وقتی عیسی او را در آنجا خوابیده دید و دانست كه مدّت درازی است كه بیمار می‌باشد ، از او پرسید : « آیا می‌خواهی خوب و سالم شوی ؟ »
43005007	آن مریض پاسخ داد : « ای آقا ، وقتی آب به حركت می‌آید کسی نیست كه به من كمک كند و مرا در استخر بیاندازد ؛ تا من از جایم حركت می‌کنم ، شخص دیگری پیش از من به داخل می‌رود . »
43005008	عیسی به او گفت : « بلند شو ، بسترت را بردار و برو . »
43005009	آن مرد فوراً شفا یافت و بستر خود را برداشت و به راه افتاد . آن روز ، روز سبت بود .
43005010	به همین علّت یهودیان به مردی كه شفا یافته بود گفتند : « امروز روز سبت است ، تو اجازه نداری بستر خود را حمل نمایی . »
43005011	او در جواب ایشان گفت : « آن کسی‌که مرا شفا داد به من گفت : ' بسترت را بردار و برو . ' »
43005012	از او پرسیدند : « چه شخصی به تو گفت بسترت را بردار و برو ؟ »
43005013	ولی آن مردی كه شفا یافته بود ، او را نمی‌شناخت ؛ زیرا آن محل پر از جمعیّت بود و عیسی از آنجا رفته بود .
43005014	بعد از این جریان عیسی او را در معبد بزرگ یافته به او گفت : « اكنون كه شفا یافته‌ای دیگر گناه نكن ، مبادا به وضع بدتری دچار شوی . »
43005015	آن مرد رفت و به یهودیان گفت : « کسی‌که مرا شفا داد عیسی است . »
43005016	چون عیسی در روز سبت این كارها را می‌کرد ، یهودیان به اذیّت و آزار او پرداختند .
43005017	امّا عیسی به آنان گفت : « پدرم هنوز كار می‌کند و من هم كار می‌کنم . »
43005018	این سخن ، یهودیان را در كشتن او مصمّم‌تر ساخت . چون او نه تنها سبت را می‌شکست ، بلكه خدا را پدر خود می‌خواند و به این طریق خود را با خدا برابر می‌ساخت .
43005019	عیسی در جواب آنان گفت : « یقین بدانید كه پسر نمی‌تواند از خود کاری انجام دهد مگر آنچه كه می‌‏بیند پدر انجام می‌دهد . هرچه پدر می‌کند پسر هم می‌کند ،
43005020	زیرا پدر پسر را دوست دارد و هرچه انجام دهد ، به پسر نیز نشان می‌دهد و كارهای بزرگتر از این هم به او نشان خواهد داد تا شما تعجّب كنید ،
43005021	زیرا همان‌طور كه پدر مردگان را زنده می‌کند و به آنان حیات می‌بخشد ، پسر هم هرکه را بخواهد زنده می‌کند .
43005022	پدر بر هیچ‌کس داوری نمی‌کند ، او تمام داوری را به پسر سپرده است ،
43005023	تا آنكه همه ، همان‌طور كه پدر را احترام می‌کنند ، پسر را نیز احترام نمایند . کسی‌که به پسر بی‌حرمتی كند ، به پدر كه فرستندهٔ اوست بی‌حرمتی كرده است .
43005024	« یقین بدانید ، هرکه سخنان مرا بشنود و به فرستندهٔ من ایمان آورد ، حیات جاودانی دارد و هرگز محكوم نخواهد شد ، بلكه از مرگ گذشته و به حیات رسیده است .
43005025	یقین بدانید كه زمانی خواهد آمد ، و در واقع آن زمان شروع شده است ، كه مردگان صدای پسر خدا را خواهند شنید و هرکه بشنود زنده خواهد شد .
43005026	زیرا همان‌طور كه پدر منشأ حیات است ، به پسر هم این قدرت را بخشیده است تا منشاء حیات باشد .
43005027	و به او اختیار داده است كه داوری نماید ، زیرا پسر انسان است .
43005028	از این تعجّب نكنید ، زیرا زمانی خواهد آمد كه همهٔ مردگان صدای او را خواهند شنید
43005029	و از قبرهای خود بیرون خواهند آمد : نیكوكاران برای حیات خواهند برخواست و گناهكاران برای محکومیّت .
43005030	« من از خود نمی‌توانم کاری انجام دهم بلكه طبق آنچه كه می‌شنوم قضاوت می‌کنم و قضاوت من عادلانه است ، زیرا در پی انجام خواسته‌های خود نیستم ، بلكه انجام میل پدری كه مرا فرستاده است .
43005031	« اگر من دربارهٔ خودم شهادت بدهم ، شهادت من اعتباری ندارد ،
43005032	ولی شخص دیگری هست كه دربارهٔ من شهادت می‌دهد و می‌دانم كه شهادت او دربارهٔ من معتبر است .
43005033	شما قاصدانی نزد یحیی فرستادید و او به حقیقت شهادت داد .
43005034	من به شهادت انسان نیازی ندارم بلكه به‌خاطر نجات شما این سخنان را می‌گویم .
43005035	یحیی مانند چراغی بود كه می‌سوخت و می‌درخشید و شما مایل بودید ، برای مدّتی در نور او شادی كنید .
43005036	امّا من شاهدی بزرگتر از یحیی دارم : كارهایی كه پدر به من سپرده است تا انجام دهم ، بر این حقیقت شهادت می‌دهند كه پدر مرا فرستاده است .
43005037	پدری كه مرا فرستاد خودش بر من شهادت داده است . شما هرگز نه او را دیده‌اید و نه صدایش را شنیده‌اید
43005038	و كلام او در دلهای شما جایی ندارد ، زیرا به آن کسی‌که فرستاده است ، ایمان نمی‌آورید .
43005039	کتاب‌مقدّس را مطالعه می‌نمایید ، چون خیال می‌کنید كه در آن حیات جاودان خواهید یافت . درحالی‌که كتاب دربارهٔ من شهادت می‌دهد ،
43005040	شما نمی‌خواهید نزد من بیایید تا حیات بیابید .
43005041	« من از مردم توقّع احترام ندارم .
43005042	من شما را می‌شناسم و می‌دانم كه خدا را از دل دوست ندارید .
43005043	من به نام پدر خود آمده‌ام و شما مرا نمی‌پذیرید ، ولی اگر کسی خودسرانه بیاید از او استقبال خواهید كرد .
43005044	شما كه طالب احترام از یكدیگر هستید و به عزّت و احترامی كه از جانب خدای یكتا می‌آید توجّهی ندارید ، چگونه می‌توانید ایمان بیاورید ؟
43005045	گمان نكنید كه من در پیشگاه پدر ، شما را متّهم خواهم ساخت ، کسی دیگر ، یعنی همان موسی كه به او امیدوار هستید ، شما را متّهم می‌نماید .
43005046	اگر شما به موسی ایمان می‌داشتید به من نیز ایمان می‌آوردید ، زیرا او دربارهٔ من نوشته است .
43005047	امّا اگر به نوشته‌های او ایمان ندارید ، چگونه گفتار مرا باور خواهید كرد ؟ »
43006001	بعد از این عیسی به طرف دیگر دریای جلیل كه در دریای طبریه است رفت
43006002	و عدّهٔ زیادی ، كه معجزات او را در شفا دادن به بیماران دیده بودند ، به دنبال او رفتند .
43006003	آنگاه عیسی به بالای كوهی رفت و با شاگردان خود در آنجا نشست .
43006004	روزهای عید فصح یهودیان نزدیک بود .
43006005	وقتی عیسی به اطراف نگاه كرد و عدّهٔ زیادی را دید كه به طرف او می‌آیند ، از فیلیپُس پرسید : « از كجا باید نان بخریم تا اینها بخورند ؟ »
43006006	عیسی این را از روی امتحان به او گفت زیرا خود او می‌دانست چه باید بكند .
43006007	فیلیپُس پاسخ داد : « دویست سکّهٔ نقره نان هم كافی نیست كه هر یک از آنها کمی بخورد . »
43006008	یکی از شاگردانش به نام اندریاس كه برادر شمعون پطرس بود ، به او گفت :
43006009	« پسر بچّه‌ای در اینجا هست كه پنج نان جو و دو ماهی دارد ، ولی آن برای این عدّه چه می‌شود ؟ »
43006010	عیسی گفت : « مردم را بنشانید . » در آنجا سبزه بسیار بود ، پس مردم كه در حدود پنج هزار مرد بودند ، نشستند .
43006011	آنگاه عیسی نانها را برداشت ، خدا را شكر كرد و در میان مردم ، كه بر روی زمین نشسته بودند تقسیم نمود . ماهیان را نیز همین‌طور هرقدر خواستند تقسیم كرد .
43006012	وقتی همه سیر شدند ، به شاگردان گفت : « خورده‌های نان را جمع كنید تا چیزی تلف نشود . »
43006013	پس شاگردان آنها را جمع كردند و دوازده سبد از خورده‌های باقیماندهٔ آن پنج نان جو پُر نمودند .
43006014	وقتی مردم این معجزهٔ عیسی را دیدند گفتند : « در حقیقت این همان نبی موعود است كه می‌بایست به جهان بیاید . »
43006015	پس چون عیسی متوجّه شد كه آنها می‌خواهند او را بزور برده پادشاه سازند ، از آنها جدا شد و تنها به كوهستان رفت .
43006016	در وقت غروب ، شاگردان به طرف دریا رفتند
43006017	و سوار قایق شده به آن طرف دریا به سوی كفرناحوم حركت كردند . هوا تاریک شده بود و عیسی هنوز نزد ایشان برنگشته بود .
43006018	باد شدیدی شروع به وزیدن كرد و دریا توفانی شد .
43006019	وقتی در حدود شش کیلومتر جلو رفتند ، عیسی را دیدند كه بر روی آب قدم می‌زند و به طرف قایق می‌آید . آنها ترسیدند .
43006020	امّا عیسی به آنها گفت : « من هستم ، نترسید . »
43006021	می‌خواستند او را به داخل قایق بیاورند ، ولی قایق بزودی به مقصد رسید .
43006022	روز بعد مردمی كه در كنارهٔ دیگر دریا ایستاده بودند دیدند كه ، به جز همان قایقی كه شاگردان سوار شده بودند ، قایق دیگری در آنجا نبود و عیسی هم سوار آن نشده بود ، بلكه شاگردان بدون عیسی رفته بودند .
43006023	ولی قایقهای دیگری از طبریه به نزدیكی همان محلی كه مردم نانها را بعد از شکرگزاری خداوند خورده بودند ، رسیدند .
43006024	وقتی مردم دیدند كه عیسی و شاگردانش در آنجا نیستند ، سوار این قایقها شده در جستجوی عیسی به كفرناحوم رفتند .
43006025	همین‌که او را در آن طرف دریا پیدا كردند ، به او گفتند : « ای استاد ، چه وقت به اینجا آمدی ؟ »
43006026	عیسی پاسخ داد : « یقین بدانید به علّت معجزاتی كه دیده‌اید نیست كه به دنبال من آمده‌اید ، بلكه به‌خاطر نانی كه خوردید و سیر شدید .
43006027	برای خوراک فانی تلاش نكنید بلكه برای خوراكی كه تا حیات جاودان باقی می‌ماند یعنی خوراكی كه پسر انسان به شما خواهد داد ، زیرا كه پدر او را تأیید كرده است . »
43006028	آنها از او پرسیدند : « وظیفهٔ ما چیست ؟ چطور می‌توانیم كارهایی را كه خدا از ما می‌خواهد انجام دهیم ؟ »
43006029	عیسی به ایشان پاسخ داد : « آن کاری كه خدا از شما می‌خواهد این است كه به کسی‌که فرستاده است ایمان بیاورید . »
43006030	آنها گفتند : « چه معجزه‌ای نشان می‌دهی تا به تو ایمان بیاوریم ؟ چه می‌کنی ؟
43006031	نیاکان ما در بیابان مَنّا را خوردند و چنانکه كتاب‌مقدّس می‌فرماید : ' او از آسمان به آنها نان عطا فرمود تا بخورند . ' »
43006032	عیسی به آنان گفت : « یقین بدانید آن موسی نبود كه از آسمان به شما نان داد ، بلكه پدر من نان حقیقی را از آسمان به شما عطا می‌کند ،
43006033	زیرا نان خدا آن است كه از آسمان نازل شده به جهان حیات می‌بخشد . »
43006034	به او گفتند : « ای آقا ، همیشه این نان را به ما بده . »
43006035	عیسی به آنها گفت : « من نان حیات هستم . هرکه نزد من بیاید ، هرگز گرسنه نخواهد شد و هرکه به من ایمان بیاورد ، هرگز تشنه نخواهد گردید .
43006036	امّا چنانکه گفتم شما با اینكه مرا دیدید ایمان نیاوردید .
43006037	همهٔ کسانی‌که پدر به من می‌بخشد به سوی من خواهند آمد و کسی را که نزد من می‌آید بیرون نخواهم كرد .
43006038	من از آسمان به زمین آمده‌ام نه به‌خاطر آنكه ارادهٔ خود را به عمل آورم ، بلكه ارادهٔ فرستندهٔ خویش را
43006039	و ارادهٔ فرستندهٔ من این است كه من از همهٔ کسانی‌که او به من داده است حتّی یک نفر را هم از دست ندهم ، بلكه در روز بازپسین آنها را زنده كنم .
43006040	زیرا خواست پدر من این است كه هرکس پسر را می‌بیند و به او ایمان می‌آورد ، صاحب حیات جاودان گردد . و من او را در روز بازپسین زنده خواهم كرد . »
43006041	پس یهودیان شكایت‌كنان به او اعتراض كردند ، زیرا او گفته بود : « من آن نانی هستم كه از آسمان نازل شده است . »
43006042	آنها گفتند : « آیا این مرد عیسی ، پسر یوسف ، نیست كه ما پدر و مادر او را می‌شناسیم ؟ پس چگونه می‌گوید : ' من از آسمان آمده‌ام . ' »
43006043	عیسی در جواب گفت : « این‌قدر شكایت نكنید .
43006044	هیچ‌کس نمی‌تواند نزد من بیاید ، مگر اینكه پدری كه مرا فرستاد او را به طرف من جذب نماید و من او را در روز بازپسین زنده خواهم ساخت .
43006045	در كتب انبیا نوشته شده است : همه از خدا تعلیم خواهند یافت . بنابراین هرکس صدای پدر را شنیده واز او تعلیم گرفته باشد ، نزد من می‌آید .
43006046	البتّه هیچ‌کس پدر را ندیده است . فقط کسی‌که از جانب خدا آمده پدر را دیده است .
43006047	یقین بدانید کسی‌که به من ایمان می‌آورد حیات جاودان دارد .
43006048	من نان حیات هستم .
43006049	نیاکان شما در بیابان مَنّا را خوردند ولی مردند .
43006050	امّا من دربارهٔ نانی صحبت می‌کنم كه از آسمان نازل شده است و اگر کسی از آن بخورد هرگز نمی‌میرد .
43006051	من آن نان زنده هستم كه از آسمان آمده است . هرکه این نان را بخورد تا ابد زنده خواهد ماند و نانی كه من خواهم داد ، بدن خودم می‌باشد ، كه آن را به‌خاطر حیات جهانیان می‌دهم . »
43006052	یهودیان با یكدیگر به مشاجره پرداختند و می‌گفتند : « چگونه این شخص می‌تواند بدن خود را به ما بدهد تا بخوریم ؟ »
43006053	عیسی پاسخ داد : « یقین بدانید اگر بدن پسر انسان را نخورید و خون او را نیاشامید در خودتان حیات ندارید .
43006054	هركه بدن مرا بخورد و خون مرا بیاشامد حیات جاودان دارد و من در روز بازپسین او را زنده خواهم ساخت .
43006055	زیرا جسم من خوراک حقیقی و خون من نوشیدنی حقیقی است .
43006056	هرکه جسم مرا می‌خورد و خون مرا می‌آشامد ، در من ساكن است و من در او .
43006057	همان طوری که پدر زنده مرا فرستاد و من به وسیلهٔ پدر زنده هستم ، هرکه مرا بخورد به وسیلهٔ من زنده خواهد ماند .
43006058	این نانی كه از آسمان نازل شده ، مانند نانی نیست كه نیاکان شما خوردند و مردند . زیرا هرکه از این نان بخورد تا به ابد زنده خواهد ماند . »
43006059	این چیزها را عیسی هنگامی‌که در كنیسه‌ای در كفرناحوم تعلیم می‌داد فرمود .
43006060	بسیاری از پیروانش هنگامی‌که این را شنیدند گفتند : « این تعلیم سخت است ، چه کسی می‌تواند به آن گوش دهد ؟ »
43006061	وقتی عیسی احساس كرد كه پیروانش از این موضوع شكایت می‌کنند ، به آنها گفت : « آیا این مطلب باعث لغزش شما شد ؟
43006062	پس اگر پسر انسان را ببینید كه به مكان اول خود صعود می‌كند چه خواهید كرد ؟
43006063	روح است كه حیات می‌بخشد ولی جسم فایده‌ای ندارد . سخنانی كه به شما می‌گویم روح و حیات است
43006064	ولی بعضی از شما ایمان ندارید . » زیرا عیسی از ابتدا کسانی را كه ایمان نداشتند و همچنین آن کسی را كه بعداً او را تسلیم كرد می‌شناخت .
43006065	پس گفت : « به همین دلیل به شما گفتم كه هیچ‌کس نمی‌تواند نزد من بیاید ، مگر آنكه پدر من این فیض را به او عطا كرده باشد . »
43006066	از آن به بعد بسیاری از پیروان او برگشتند و دیگر با او همراهی نكردند .
43006067	آن وقت عیسی از دوازده حواری پرسید : « آیا شما هم می‌خواهید مرا ترک كنید ؟ »
43006068	شمعون پطرس در جواب گفت : « ای خداوند ، نزد كه برویم ؟ كلمات حیات جاودانی نزد توست .
43006069	ما ایمان و اطمینان داریم كه تو آن پاک مرد خدا هستی . »
43006070	عیسی پاسخ داد : « آیا من شما دوازده نفر را برنگزیدم ؟ در حالی‌كه یکی از شما ابلیسی است . »
43006071	این را دربارهٔ یهودای اسخریوطی پسر شمعون گفت . زیرا او كه یکی از آن دوازده حواری بود ، قصد داشت عیسی را تسلیم كند .
43007001	بعد از آن عیسی در جلیل مسافرت می‌کرد . او نمی‌خواست در یهودیه باشد چون یهودیان قصد داشتند او را بكشند .
43007002	همین‌که عید یهودیان یعنی عید خیمه‌ها نزدیک شد ،
43007003	برادران عیسی به او گفتند : « اینجا را ترک كن و به یهودیه برو تا پیروان تو كارهایی را كه می‌کنی ببینند .
43007004	کسی‌که می‌خواهد مشهور شود كارهای خود را پنهانی انجام نمی‌دهد ، تو كه این كارها را می‌کنی بگذار تمام دنیا تو را ببینند . »
43007005	چونكه برادرانش هم به او ایمان نداشتند .
43007006	عیسی به ایشان گفت : « هنوز وقت من نرسیده است ، امّا برای شما هروقت مناسب است .
43007007	دنیا نمی‌تواند از شما متنفّر باشد ، امّا از من نفرت دارد ، زیرا من دربارهٔ آن شهادت می‌دهم كه كارهایش بد است .
43007008	شما برای این عید بروید . من فعلاً نمی‏آیم زیرا هنوز وقت من کاملاً نرسیده است . »
43007009	عیسی این را به آنان گفت و در جلیل ماند .
43007010	بعد از آنكه برادرانش برای عید به اورشلیم رفتند ، خود عیسی نیز به آنجا رفت ولی نه آشكارا بلكه پنهانی .
43007011	یهودیان در روزهای عید به دنبال او می‌گشتند و می‌پرسیدند : « او كجاست ؟ »
43007012	در میان مردم دربارهٔ او گفت‌وگوی زیادی وجود داشت . بعضی می‌گفتند : « او آدم خوبی است » و دیگران می‌گفتند : « نه ، او مردم را گول می‌زند . »
43007013	امّا به علّت ترس از یهودیان ، هیچ‌کس دربارهٔ او به طور علنی چیزی نمی‌گفت .
43007014	در اواسط روزهای عید ، عیسی به معبد بزرگ آمد و به تعلیم دادن پرداخت .
43007015	یهودیان با تعجّب می‌گفتند : « این شخص كه هرگز تعلیم نیافته است ، چگونه كتب مقدّس را می‌داند ؟ »
43007016	عیسی در جواب ایشان گفت : « آنچه من تعلیم می‌دهم از خود من نیست ، بلكه از طرف فرستندهٔ من است .
43007017	کسی‌که مایل باشد ارادهٔ او را انجام دهد خواهد دانست كه تعالیم من از جانب خداست یا من فقط از خود سخن می‌گویم .
43007018	هرکه از خود سخن بگوید طالب جاه و جلال برای خود می‌باشد . امّا کسی‌که طالب جلال فرستنده خود باشد ، آدمی است صادق و در او ناراستی نیست .
43007019	مگر موسی شریعت را به شما نداد شریعتی كه هیچ‌یک از شما به آن عمل نمی‌کند ؟ چرا می‌خواهید مرا بكشید ؟ »
43007020	مردم در جواب گفتند : « تو دیو داری . چه کسی می‌خواهد تو را بكشد ؟ »
43007021	عیسی جواب داد : « من یک كار کرده‌ام و همهٔ شما از آن تعجّب کرده‌اید .
43007022	موسی قانون مربوط به ختنه را به شما داد ( هرچند از موسی شروع نشد بلكه از اجداد قوم ) و شما در روز سبت پسران خود را ختنه می‌کنید .
43007023	پس اگر پسران خود را در روز سبت ختنه می‌کنید تا قانون موسی شكسته نشود ، چرا به این دلیل كه من در روز سبت به یک انسان سلامتی كامل بخشیدم بر من خشمگین شده‌اید ؟
43007024	از روی ظاهر قضاوت نكنید ، بلكه در قضاوتهای خود با انصاف باشید . »
43007025	پس بعضی از مردم اورشلیم گفتند : « آیا این همان کسی نیست كه می‌خواهند او را بكشند ؟
43007026	ببینید او در اینجا به طور علنی صحبت می‌کند و آنها چیزی به او نمی‌گویند . آیا حكمرانان ما واقعاً قبول دارند كه او مسیح موعود است ؟
43007027	با وجود این ما همه‌ می‌دانیم كه این مرد اهل كجاست ، امّا وقتی مسیح ظهور كند هیچ‌کس نخواهد دانست كه او اهل كجاست . »
43007028	از این رو وقتی عیسی در معبد بزرگ تعلیم می‌داد با صدای بلند گفت : « شما مرا می‌شناسید و می‌دانید كه اهل كجا هستم . ولی من به دلخواه خود نیامده‌ام زیرا فرستنده من حق است و شما او را نمی‌شناسید .
43007029	امّا من او را می‌شناسم زیرا از جانب او آمده‌ام و او مرا فرستاده است . »
43007030	در این وقت آنها خواستند او را دستگیر كنند ، امّا هیچ‌کس دست به طرف او دراز نكرد ، زیرا وقت او هنوز نرسیده بود .
43007031	ولی عدّهٔ زیادی به او ایمان آوردند و می‌گفتند : « آیا وقتی مسیح ظهور كند از این شخص بیشتر معجزه می‌نماید ؟ »
43007032	فریسیان آنچه را كه مردم دربارهٔ او به طور پنهانی می‌گفتند شنیدند . پس آنها و سران كاهنان پاسبانانی فرستادند تا عیسی را بازداشت كنند .
43007033	آنگاه عیسی گفت : « فقط مدّت كوتاهی با شما خواهم بود و بعد به نزد فرستندهٔ خود خواهم رفت .
43007034	شما به دنبال من خواهید گشت ، امّا مرا نخواهید یافت و به جایی‌که من خواهم بود شما نمی‌توانید بیایید . »
43007035	پس یهودیان به یكدیگر گفتند : « كجا می‌خواهد برود كه ما نتوانیم او را پیدا كنیم ، آیا می‌خواهد نزد كسانی برود كه در میان یونانیان پراكنده هستند و به یونانیان تعلیم دهد ؟ او می‌گوید :
43007036	' به دنبال من خواهید گشت امّا مرا نخواهید یافت و به جایی‌که من خواهم بود شما نمی‌توانید بیایید . ' مقصود او از این حرف چیست ؟ »
43007037	در آخرین روز كه مهمترین روز عید بود ، عیسی ایستاد و با صدای بلند گفت : « اگر کسی تشنه است نزد من بیاید و بنوشد .
43007038	چنانکه كلام خدا می‌فرماید : ' نهرهای آب زنده از درون آن کسی‌که به من ایمان بیاورد جاری خواهد گشت . ' »
43007039	این سخنان را دربارهٔ روح‌القدس ، كه می‌باید به مؤمنین او داده شود می‌گفت و چون هنوز عیسی جلال نیافته بود روح‌القدس عطا نشده بود .
43007040	بسیاری از کسانی‌که این سخن را شنیدند گفتند : « این مرد واقعاً همان نبی موعود است »
43007041	دیگران گفتند : « او مسیح است . » و عدّه‌ای هم گفتند : « آیا مسیح از جلیل ظهور می‌کند ؟
43007042	مگر کتاب‌مقدّس نمی‌گوید كه مسیح باید از خاندان داوود و اهل دهكدهٔ داوود یعنی بیت‌لحم باشد ؟ »
43007043	به این ترتیب دربارهٔ او در میان جمعیّت دودستگی به وجود آمد .
43007044	عدّه‌ای خواستند او را دستگیر كنند ، امّا هیچ‌کس به طرف او دست دراز نكرد .
43007045	بعد از آن پاسبانان نزد سران كاهنان و فریسیان برگشتند . آنها از پاسبان پرسیدند : « چرا او را نیاوردید ؟ »
43007046	پاسبان جواب دادند : « تا به حال هیچ‌کس مانند این مرد سخن نگفته است . »
43007047	فریسیان در پاسخ گفتند : « آیا او شما را هم گمراه كرده است ؟
43007048	آیا کسی از رؤسا و فریسیان به او گرویده است ؟
43007049	و امّا این آدمهایی كه از شریعت بی‌خبرند ، ملعون هستند ! »
43007050	نیقودیموس ، كه در شب به دیدن عیسی آمده بود و یکی از آنها بود ، از آنها پرسید :
43007051	« آیا شریعت به ما اجازه می‌دهد کسی را محكوم كنیم بدون آنكه به سخنان او گوش دهیم و بدانیم چه كار كرده است ؟ »
43007052	در پاسخ به او گفتند : « مگر تو جلیلی هستی ؟ بررسی كن و ببین كه هیچ نبی‌ای از جلیل ظهور نكرده است . » [
43007053	پس آنها همه به خانه‌های خود رفتند .
43008001	امّا عیسی به كوه زیتون رفت
43008002	و صبح زود باز به معبد بزرگ آمد و همهٔ مردم به دور او جمع شدند و او نشست و به تعلیم دادن آنها مشغول شد .
43008003	در این وقت علما و فریسیان زنی را كه در هنگام عمل زنا گرفته بودند نزد او آوردند و در وسط برپا داشتند
43008004	آنان به او گفتند : « ای استاد ، این زن را در هنگام عمل زنا گرفته‌ایم .
43008005	موسی در تورات به ما دستور داده است كه چنین زنهایی باید سنگسار شوند . امّا تو در این باره چه می‌گویی ؟ »
43008006	آنان از روی امتحان این را گفتند تا دلیلی برای اتّهام او پیدا كنند . امّا عیسی سر بزیر افكند و با انگشت خود روی زمین می‌نوشت .
43008007	ولی چون آنان با اصرار به سؤال خود ادامه دادند ، عیسی سر خود را بلند كرد و گفت : « آن کسی‌که در میان شما بی‌گناه است سنگ اول را به او بزند . »
43008008	عیسی باز سر خود را بزیر افكند و بر زمین می‌نوشت .
43008009	وقتی آنها این را شنیدند ، از پیران شروع كرده یک به یک بیرون رفتند و عیسی تنها با آن زن كه در وسط ایستاده بود ، باقی ماند .
43008010	عیسی سر خود را بلند كرد و به آن زن گفت : « آنها كجا رفتند ؟ کسی تو را محكوم نكرد ؟ »
43008011	زن گفت : « هیچ‌کس ای آقا . » عیسی گفت : « من هم تو را محكوم نمی‌کنم ، برو و دیگر گناه نكن . » ]
43008012	عیسی باز به مردم گفت : « من نور جهان هستم ، کسی‌که از من پیروی كند در تاریكی سرگردان نخواهد شد ، بلكه نور حیات را خواهد داشت . »
43008013	فریسیان به او گفتند : « تو دربارهٔ خودت شهادت می‌دهی پس شهادت تو اعتباری ندارد . »
43008014	عیسی در پاسخ گفت : « من حتّی اگر بر خود شهادت بدهم ، شهادتم معتبر است ، زیرا من می‌دانم از كجا آمده‌ام و به كجا می‌روم ولی شما نمی‌دانید كه من از كجا آمده‌ام و به كجا می‌روم .
43008015	شما از نظر انسانی قضاوت می‌کنید ، ولی من دربارهٔ هیچ‌کس چنین قضاوت نمی‌کنم .
43008016	اگر قضاوت هم بكنم قضاوت من درست است ، چون در این كار تنها نیستم ، بلكه پدری كه مرا فرستاد نیز با من است .
43008017	در شریعت شما هم نوشته شده است ، كه گواهی دو شاهد معتبر است :
43008018	یکی خود من هستم كه برخود شهادت می‌دهم و شاهد دیگر ، پدری است كه مرا فرستاد . »
43008019	به او گفتند : « پدر تو كجاست ؟ » عیسی پاسخ داد : « شما نه مرا می‌شناسید و نه پدر مرا . اگر مرا می‌شناختید پدر مرا نیز می‌شناختید . »
43008020	عیسی این سخنان را هنگامی‌که در بیت‌المال معبد بزرگ تعلیم می‌داد گفت و کسی به طرف او دست دراز نكرد ، زیرا وقت او هنوز نرسیده بود .
43008021	باز عیسی به ایشان گفت : « من می‌روم و شما به دنبال من خواهید گشت ولی در گناهان خود خواهید مرد و به جایی‌که من می‌روم نمی‌توانید بیایید . »
43008022	یهودیان به یكدیگر گفتند : « وقتی می‌گوید جایی‌که من می‌روم شما نمی‌توانید بیایید ، آیا منظورش این است كه او می‌خواهد خودش را بكشد ؟ »
43008023	عیسی به آنها گفت : « شما به این عالم پایین تعلّق دارید و من از عالم بالا آمده‌ام ، شما از این جهان هستید ، ولی من از این جهان نیستم .
43008024	به این جهت به شما گفتم كه در گناهان خود خواهید مرد . اگر ایمان نیاورید كه من او هستم ، در گناهان خود خواهید مرد . »
43008025	آنان از او پرسیدند : « تو كیستی ؟ » عیسی جواب داد : « من همان کسی هستم كه از اول هم به شما گفتم .
43008026	چیزهای زیادی دارم كه دربارهٔ شما بگویم و داوری نمایم امّا فرستندهٔ من حق است و من آنچه را كه از او شنیده‌ام به جهان اعلام می‌کنم . »
43008027	آنها نفهمیدند كه او دربارهٔ پدر با آنان صحبت می‌کند .
43008028	به همین دلیل عیسی به آنان گفت : « وقتی شما پسر انسان را از زمین بلند كردید آن وقت خواهید دانست كه من او هستم و از خود كاری نمی‌کنم ، بلكه همان‌طور كه پدر به من تعلیم داده است سخن می‌گویم .
43008029	فرستندهٔ من با من است . پدر مرا تنها نگذاشته است ، زیرا من همیشه آنچه او را خشنود می‌سازد به عمل می‌آورم . »
43008030	در نتیجهٔ این سخنان بسیاری به او گرویدند .
43008031	سپس عیسی به یهودیانی كه به او گرویده بودند گفت : « اگر مطابق تعالیم من عمل كنید ، در واقع شاگردان من خواهید بود
43008032	و حقیقت را خواهید شناخت و حقیقت شما را آزاد خواهد كرد . »
43008033	آنها به او جواب دادند : « ما فرزندان ابراهیم هستیم و هرگز بردهٔ كسی نبوده‌ایم . مقصود تو از اینكه می‌گویی شما آزاد خواهید شد چیست ؟ »
43008034	عیسی به ایشان گفت : « یقین بدانید كه هرکسی كه گناه می‌کند بردهٔ گناه است
43008035	و برده همیشه در میان اهل خانه نمی‌ماند ولی پسر همیشه می‌ماند .
43008036	پس اگر پسر ، شما را آزاد سازد واقعاً آزاد خواهید بود .
43008037	می‌دانم كه شما فرزندان ابراهیم هستید . امّا چون تعالیم من در دلهای شما جایی ندارد ، می‌خواهید مرا بكشید .
43008038	من دربارهٔ آنچه در حضور پدر دیده‌ام سخن می‌گویم و شما هم آنچه را از پدر خود آموخته‌‌اید ، انجام می‌دهید . »
43008039	آنها در پاسخ گفتند : « ابراهیم پدر ماست . » عیسی به آنها گفت : « اگر فرزندان ابراهیم می‌بودید ، کارهای او را بجا می‌آورید ،
43008040	ولی حالا می‌خواهید مرا بكشید ، درحالی‌که من همان کسی هستم كه حقیقت را آن‌چنان‌که از خدا شنیده‌ام به شما می‌گویم . ابراهیم چنین کاری نكرد .
43008041	شما كارهای پدر خود را بجا می‌آورید . » آنها به او گفتند : « ما حرامزاده نیستیم ، ما یک پدر داریم و آن خود خداست . »
43008042	عیسی به آنها گفت : « اگر خدا پدر شما می‌بود ، مرا دوست می‌داشتید ؛ زیرا من از جانب خدا آمده‌ام و در بین شما هستم . من خودسرانه نیامده‌ام ، بلكه او مرا فرستاد .
43008043	چرا سخنان مرا نمی‌فهمید ؟ برای اینكه طاقت شنیدن چنین سخنانی را ندارید .
43008044	شما فرزندان پدر خود ، ابلیس هستید و آرزوهای پدر خود را به عمل می‌آورید . او از اول قاتل بود و از راستی بی‌خبر است ، چون در او هیچ راستی نیست . وقتی دروغ می‌گوید مطابق سرشت خود رفتار می‌نماید ؛ زیرا دروغگو و پدر تمام دروغ‌هاست .
43008045	امّا من چون حقیقت را به شما می‌گویم ، به من ایمان نمی‌آورید .
43008046	کدام‌یک از شما می‌تواند گناهی به من نسبت دهد ؟ پس اگر من حقیقت را می‌گویم ، چرا به من ایمان نمی‌آورید ؟
43008047	کسی‌که از خدا باشد ، به كلام خدا گوش می‌دهد . شما به كلام خدا گوش نمی‌دهید ، چون از خدا نیستید . »
43008048	یهودیان در جواب به او گفتند : « آیا درست نگفتیم كه تو سامری هستی و دیو داری ؟ »
43008049	عیسی گفت : « من دیو ندارم ، بلكه به پدر خود احترام می‌گذارم ولی شما مرا بی‌حرمت می‌سازید .
43008050	من طالب جلال خود نیستم ، كس دیگری هست كه طالب آن است و او قضاوت می‌کند .
43008051	یقین بدانید اگر کسی از تعالیم من اطاعت نماید ، هرگز نخواهد مرد . »
43008052	یهودیان به او گفتند : « حالا مطمئن شدیم كه تو دیو داری . ابراهیم و همهٔ انبیا مردند ولی تو می‌گویی : هرکه از تعالیم من اطاعت نماید ، هرگز نخواهد مرد .
43008053	آیا تو از پدر ما ابراهیم و همهٔ انبیایی كه مرده‌اند بزرگتری ؟ فكر می‌کنی كه هستی ؟ »
43008054	عیسی پاسخ داد : « اگر من خود را آدم بزرگی بدانم این بزرگی ارزشی ندارد ، آن پدر من است كه مرا بزرگی و جلال می‌بخشد ، همان کسی‌که شما می‌گویید خدای شماست .
43008055	شما هیچ‌وقت او را نشناخته‌اید ، امّا من او را می‌شناسم و اگر بگویم كه او را نمی‌شناسم ، مانند شما دروغگو خواهم بود ، ولی من او را می‌شناسم و آنچه می‌گوید اطاعت می‌کنم .
43008056	پدر شما ابراهیم از اینكه امید داشت روز مرا ببیند ، خوشحال بود و آن را دید و شادمان شد . »
43008057	یهودیان به او گفتند : « تو هنوز پنجاه سال هم نداری پس چگونه ممكن است ، ابراهیم را دیده باشی ؟ »
43008058	عیسی به ایشان گفت : « یقین بدانید كه پیش از تولّد ابراهیم ، من بوده‌ام و هستم . »
43008059	آنها سنگ برداشتند كه به سوی عیسی پرتاب كنند ولی از نظر مردم دور شد و معبد بزرگ را ترک كرد و رفت .
43009001	وقتی از محلی می‌گذشت ، كور مادرزادی را دید .
43009002	شاگردانش از او پرسیدند : « ای استاد ، به علّت گناه چه کسی بود كه این مرد ، نابینا به دنیا آمد ؟ خود او گناهكار بود یا والدینش ؟ »
43009003	عیسی جواب داد : « نه از گناه خودش بود و نه از والدینش ، بلكه تا در وجود او كارهای خدا آشكار گردد .
43009004	تا وقتی روز است ، باید كارهای فرستندهٔ خود را به انجام برسانیم . وقتی شب می‌آید کسی نمی‌تواند كار كند .
43009005	تا وقتی در جهان هستم ، نور جهانم . »
43009006	وقتی این را گفت آب دهان به زمین انداخت و با آن گل ساخت و گل را به چشمان كور مالید
43009007	و به او گفت : « برو و در حوض سیلوحا ( یعنی فرستاده ) چشمهای خود را بشوی . » پس رفت و شست و با چشمان باز برگشت .
43009008	پس همسایگان و کسانی‌که او را در وقتی‌که گدایی می‌کرد می‌شناختند گفتند : « آیا این همان شخصی نیست كه می‌نشست و گدایی می‌کرد ؟ »
43009009	بعضی گفتند : « این همان شخص است . » امّا دیگران گفتند : « نه این شخص به او شباهت دارد . » ولی او خودش گفت : « من همان شخص هستم . »
43009010	از او پرسیدند : « پس چشمان تو چگونه باز شد ؟ »
43009011	او در جواب گفت : « شخصی كه اسمش عیسی است گل ساخت و به چشمان من مالید و به من گفت كه به حوض سیلوحا بروم و بشویم . من هم رفتم و چشمهای خود را شستم و بینا شدم . »
43009012	آنها پرسیدند : « آن شخص كجاست ؟ » پاسخ داد : « نمی‌دانم . »
43009013	آنها آن مرد را كه قبلاً نابینا بود ، نزد فریسیان بردند ،
43009014	زیرا عیسی در روز سبت گل ساخته و چشمان او را باز كرده بود .
43009015	در این وقت فریسیان از او پرسیدند كه چگونه بینا شده است . آن مرد به آنان گفت : « او روی چشمانم گل مالید و من شستم و حالا می‌توانم ببینم . »
43009016	عدّه‌ای از فریسیان گفتند : « این شخص از جانب خدا نیست چون قانون سبت را رعایت نمی‌کند . » دیگران گفتند : « شخص گناهكار چگونه می‌تواند چنین معجزاتی بنماید ؟ » و در میان آنان دو دستگی به وجود آمد .
43009017	آنها باز هم از آن شخص كه نابینا بود پرسیدند : « نظر تو دربارهٔ آن کسی‌که می‌گویی چشمان تو را باز كرد چیست ؟ » او پاسخ داد : « او یک نبی است . »
43009018	ولی یهودیان باور نمی‌کردند كه آن مرد كور بوده و بینایی خود را باز یافته است تا اینكه والدین او را احضار كردند .
43009019	از آنان پرسیدند : « آیا این مرد پسر شماست ؟ آیا شهادت می‌دهید كه كور به دنیا آمده است ؟ پس چگونه اكنون می‌تواند ببیند ؟ »
43009020	والدین آن شخص در جواب گفتند : « ما می‌دانیم كه او فرزند ما می‌باشد و نابینا به دنیا آمده است .
43009021	امّا نمی‌دانیم اكنون چگونه می‌تواند ببیند یا چه كسی چشمان او را باز كرده است . از خودش بپرسید ، او بالغ است و حرف خود را خواهد زد . »
43009022	والدین او چون از یهودیان می‌ترسیدند این‌طور جواب دادند ، زیرا یهودیان قبلاً توافق كرده بودند كه هركس اقرار كند كه عیسی ، مسیح است او را از كنیسه اخراج نمایند .
43009023	از این جهت والدین آن مرد گفتند : « از خودش بپرسید ، او بالغ است . »
43009024	پس برای بار دوم آن مرد را كه قبلاً كور بود ، احضار كرده گفتند : « سوگند یاد كن كه حقیقت را خواهی گفت . ما می‌دانیم كه این شخص گناهكار است . »
43009025	آن مرد پاسخ داد : « اینکه او گناهكار است یا نه من نمی‌دانم فقط یک چیز می‌دانم كه كور بودم و اكنون می‌بینم . »
43009026	آنها پرسیدند : « با تو چه كرد ؟ چگونه چشمان تو را باز نمود ؟ »
43009027	جواب داد : « من همین حالا به شما گفتم و گوش ندادید . چرا می‌خواهید دوباره بشنوید ؟ آیا شما هم می‌خواهید شاگرد او بشوید ؟ »
43009028	پس به او دشنام دادند و گفتند : « خودت شاگرد او هستی ، ما شاگرد موسی هستیم .
43009029	ما می‌دانیم كه خدا با موسی سخن گفت ولی در مورد این شخص ، ما نمی‌دانیم كه او از كجا آمده است . »
43009030	آن مرد در جواب آنان گفت : « چیز عجیبی است كه شما نمی‌دانید او از كجا آمده است درحالی‌که چشمان مرا باز كرده است .
43009031	همه می‌دانیم كه خدا دعای گناهكاران را نمی‌شنود ولی اگر کسی خداپرست باشد و ارادهٔ خدا را بجا آورد ، خدا دعاهای او را می‌شنود .
43009032	از ابتدای پیدایش عالم شنیده نشده كه کسی چشمان كور مادرزادی را باز كرده باشد .
43009033	اگر این مرد از جانب خدا نیامده بود ، نمی‌توانست کاری بكند . »
43009034	به او گفتند : « تو كه در گناه متولّد شده‌ای ، به ما تعلیم می‌دهی ؟ » و بعد او را از كنیسه بیرون انداختند .
43009035	وقتی عیسی شنید كه او را از كنیسه بیرون کرده‌اند ، او را پیدا كرد و از او پرسید : « آیا به پسر انسان ایمان داری ؟ »
43009036	آن مرد پاسخ داد : « ای آقا ، كیست تا به او ایمان آورم ؟ »
43009037	عیسی به او گفت : « تو او را دیده‌ای و او همان کسی است كه اكنون با تو سخن می‌گوید . »
43009038	او گفت : « خداوندا ، ایمان دارم . » و در مقابل عیسی سجده كرد .
43009039	عیسی سپس گفت : « من به‌خاطر داوری به این جهان آمده‌ام تا كوران بینا و بینایان كور شوند . »
43009040	بعضی از فریسیان كه در اطراف او بودند این سخنان را شنیدند و به او گفتند : « آیا مقصودت این است كه ما هم كور هستیم ؟ »
43009041	عیسی به ایشان گفت : « اگر كور می‌بودید گناهی نمی‌داشتید ، امّا چون می‌گویید بینا هستیم ، به همین دلیل هنوز در گناه هستید . »
43010001	« یقین بدانید هرکه از در به آغل گوسفندان وارد نشود بلكه از راه دیگری بالا برود او دزد و راهزن است .
43010002	امّا کسی‌که از در وارد شود شبان گوسفندان است .
43010003	دربان در را برای او باز می‌کند و گوسفندان صدایش را می‌شنوند . او گوسفندان خود را به نام می‌خواند و آنان را بیرون می‌برد .
43010004	وقتی گوسفندان خود را بیرون می‌بَرد ، خودش در جلوی آنها حركت می‌کند و گوسفندان
43010005	به دنبالش می‌روند زیرا صدای او را می‌شناسند . به دنبال غریبه نمی‌روند بلكه از او می‌گریزند زیرا صدای غریبه‌ها را نمی‌شناسند . »
43010006	عیسی این مَثَل را برای ایشان آورد ولی آنها مقصود او را نفهمیدند .
43010007	پس عیسی بار دیگر به آنها گفت : « یقین بدانید كه من برای گوسفندان در هستم .
43010008	همهٔ کسانی‌که قبل از من آمدند ، دزد و راهزن بودند و گوسفندان به صدای آنان گوش ندادند .
43010009	من در هستم ، هرکه به وسیلهٔ من وارد شود نجات می‌یابد و به داخل و خارج می‌رود و علوفه پیدا می‌کند .
43010010	دزد می‌آید تا بدزدد ، بكشد و نابود سازد . من آمده‌ام تا آدمیان حیات یابند و آن را به طور كامل داشته باشند .
43010011	« من شبان نیكو هستم ، شبان نیكو جان خود را برای گوسفندان فدا می‌سازد .
43010012	امّا مزدوری كه شبان نیست و گوسفندان به او تعلّق ندارند وقتی ببیند كه گرگ می‌آید ، گوسفندان را می‌گذارد و فرار می‌کند . آنگاه گرگ به گلّه حمله می‌کند و گوسفندان را پراكنده می‌سازد .
43010013	او می‌گریزد چون مزدور است و به فكر گوسفندان نیست .
43010014	من شبان نیكو هستم ، من گوسفندان خود را می‌شناسم و آنها هم مرا می‌شناسند .
43010015	همان‌طور كه پدر مرا می‌شناسد ، من هم پدر را می‌شناسم و جان خود را در راه گوسفندان فدا می‌سازم .
43010016	من گوسفندان دیگری هم دارم كه از این گلّه نیستند ، باید آنها را نیز بیاورم . آنها صدای مرا خواهند شنید و یک گلّه و یک شبان خواهند شد .
43010017	« پدرم مرا دوست دارد زیرا من جان خود را فدا می‌کنم تا آن را بار دیگر بازیابم .
43010018	هیچ‌کس جان مرا از من نمی‌گیرد ، من به میل خود آن را فدا می‌کنم . اختیار دارم كه آن را فدا سازم و اختیار دارم كه آن را باز به دست آورم . پدر این دستور را به من داده است . »
43010019	به‌خاطر این سخنان ، بار دیگر در بین یهودیان دودستگی به وجود آمد .
43010020	بسیاری از آنان گفتند : « او دیو دارد و دیوانه است . چرا به سخنان او گوش می‌دهید ؟ »
43010021	دیگران گفتند : « کسی‌که دیو دارد نمی‌تواند این‌طور سخن بگوید . آیا دیو می‌تواند چشمان كور را باز نماید ؟ »
43010022	وقتی عید تقدیس در اورشلیم فرا رسید ، زمستان بود
43010023	و عیسی در صحن معبد بزرگ و در داخل رواق سلیمان قدم می‌زد .
43010024	یهودیان در اطراف او گرد آمدند و از او پرسیدند : « تا چه ‌موقع ما را در بی‌تکلیفی نگاه می‌داری ؟ اگر مسیح هستی آشكارا بگو . »
43010025	عیسی گفت : « من به شما گفته‌ام امّا شما باور نمی‌كنید . كارهایی كه به نام پدر انجام می‌دهم بر من شهادت می‌دهند .
43010026	امّا شما ، چون گوسفندان من نیستید ایمان نمی‌آورید .
43010027	گوسفندان من صدای مرا می‌شنوند و من آنها را می‌شناسم و آنها به دنبال من می‌آیند .
43010028	من به آنها حیات جاودان می‌بخشم و آنها هرگز هلاک نخواهند شد و هیچ‌کس نمی‌تواند آنها را از دست من بگیرد .
43010029	پدری كه آنان را به من بخشیده است از همه بزرگتر است و هیچ‌کس نمی‌تواند آنها را از دست پدر من بگیرد .
43010030	من و پدر یک هستیم . »
43010031	بار دیگر یهودیان سنگ را برداشتند تا او را سنگسار كنند .
43010032	عیسی به آنها گفت : « من از جانب پدر كارهای نیک بسیاری در برابر شما انجام داده‌ام به‌خاطر کدام‌یک از آنها مرا سنگسار می‌کنید ؟ »
43010033	یهودیان در جواب گفتند : « برای كارهای نیک نیست كه می‌خواهیم تو را سنگسار كنیم ، بلكه به‌خاطر كفرگفتن توست . تو كه یک انسان هستی و ادّعای الوهیّت می‌کنی ! »
43010034	عیسی در جواب گفت : « مگر در شریعت شما نوشته نشده است كه شما خدایان هستید ؟
43010035	اگر خدا كسانی را كه كلام او را دریافت کرده‌اند خدایان خوانده است و ما می‌دانیم كه كلام خدا هرگز باطل نمی‌شود ،
43010036	پس چرا به من كه پدر ، مرا برگزیده و به جهان فرستاده است نسبت كفرگویی می‌دهید ، وقتی می‌گویم پسر خدا هستم ؟
43010037	اگر من كارهای پدرم را بجا نمی‌آورم ، به من ایمان نیاورید .
43010038	امّا اگر كارهای او را انجام می‌دهم حتّی اگر به من ایمان نمی‌آورید به كارهای من ایمان آورید و بدانید و مطمئن شوید كه پدر در من است و من در او . »
43010039	پس بار دیگر آنها می‌خواستند او را دستگیر كنند امّا از نظر ایشان دور شد .
43010040	باز عیسی از رود اردن گذشته به جایی‌که یحیی قبلاً تعمید می‌داد ، رفت و در آنجا ماند .
43010041	بسیاری از مردم نزد او آمدند و گفتند : « یحیی هیچ معجزه‌ای نكرد امّا آنچه او دربارهٔ این مرد گفت راست بود . »
43010042	در آنجا بسیاری به عیسی گرویدند .
43011001	مردی به نام ایلعازر ، از اهالی بیت‌عنیا یعنی دهكدهٔ مریم و خواهرش مرتا ، مریض بود .
43011002	مریم همان بود كه به پاهای خداوند عطر ریخت و آنها را با گیسوان خود خشک كرد و اكنون برادرش ایلعازر بیمار بود .
43011003	پس خواهرانش برای عیسی پیغام فرستادند كه : « ای خداوند ، آن کسی‌که تو او را دوست داری بیمار است . »
43011004	وقتی عیسی این را شنید گفت : « این بیماری به مرگ او منجر نخواهد شد بلكه وسیله‌ای برای جلال خداست تا پسر خدا نیز از این راه جلال یابد . »
43011005	عیسی مرتا و خواهر او و ایلعازر را دوست می‌داشت .
43011006	پس وقتی از بیماری ایلعازر باخبر شد دو روز دیگر در جایی‌که بود توقّف كرد
43011007	و سپس به شاگردانش گفت : « بیایید باز با هم به یهودیه برویم . »
43011008	شاگردان به او گفتند : « ای استاد ، هنوز از آن وقت كه یهودیان می‌خواستند تو را سنگسار كنند ، چیزی نگذشته است . آیا باز هم می‌خواهی به آنجا بروی ؟ »
43011009	عیسی پاسخ داد : « آیا یک روز دوازده ساعت نیست ؟ کسی‌که در روز راه می‌رود لغزش نمی‌خورد زیرا نور این جهان را می‌بیند .
43011010	امّا اگر کسی در شب راه برود می‌لغزد ، زیرا در او هیچ نوری وجود ندارد . »
43011011	عیسی این را گفت و افزود : « دوست ما ایلعازر خوابیده است امّا من می‌روم تا او را بیدار كنم . »
43011012	شاگردان گفتند : « ای خداوند ، اگر او خواب باشد حتماً خوب خواهد شد . »
43011013	عیسی از مرگ او سخن می‌گفت امّا آنها تصوّر كردند مقصود او خواب معمولی است .
43011014	آنگاه عیسی به طور واضح به آنها گفت : « ایلعازر مرده است .
43011015	به‌خاطر شما خوشحالم كه آنجا نبوده‌ام چون حالا می‌توانید ایمان بیاورید . بیایید نزد او برویم . »
43011016	توما كه او را دوقلو می‌گفتند به سایر شاگردان گفت : « بیایید ما هم برویم تا با او بمیریم . »
43011017	وقتی عیسی به آنجا رسید ، معلوم شد كه چهار روز است او را دفن کرده‌اند .
43011018	بیت‌عنیا كمتر از سه کیلومتر از اورشلیم فاصله داشت
43011019	و بسیاری از یهودیان نزد مرتا و مریم آمده بودند تا به‌خاطر مرگ برادرشان آنها را تسلّی دهند .
43011020	مرتا به محض آنكه شنید عیسی در راه است ، برای استقبال او بیرون رفت ولی مریم در خانه ماند .
43011021	مرتا به عیسی گفت : « خداوندا ، اگر تو اینجا می‌بودی ، برادرم نمی‌مُرد .
43011022	با وجود این می‌دانم كه الآن هم هرچه از خدا بخواهی به تو عطا خواهد كرد . »
43011023	عیسی گفت : « برادرت باز زنده خواهد شد . »
43011024	مرتا گفت : « می‌دانم كه او در روز قیامت زنده خواهد شد . »
43011025	عیسی گفت : « من قیامت و حیات هستم . کسی‌که به من ایمان بیاورد حتّی اگر بمیرد ، حیات خواهد داشت ؛
43011026	هر کسی‌که زنده باشد و به من ایمان بیاورد ، هرگز نخواهد مرد . آیا این را باور می‌کنی ؟ »
43011027	مرتا گفت : « آری ، خداوندا ! من ایمان دارم كه تو مسیح و پسر خدا هستی كه می‌باید به جهان بیاید . »
43011028	مرتا پس از اینكه این را گفت رفت و خواهر خود مریم را صدا كرد و به طور پنهانی به او گفت : « استاد آمده است و تو را می‌خواهد . »
43011029	وقتی مریم این را شنید ، فوراً بلند شد و به طرف عیسی رفت .
43011030	عیسی هنوز به دهكده نرسیده بود بلكه در همان جایی بود كه مرتا به دیدن او رفت .
43011031	یهودیانی كه برای تسلّی‌دادن به مریم در خانه بودند وقتی دیدند كه او با عجله برخاسته و از خانه بیرون می‌رود به دنبال او رفتند و با خود می‌گفتند كه او می‌خواهد به سر قبر برود تا در آنجا گریه كند .
43011032	همین‌که مریم به جایی‌که عیسی بود آمد و او را دید ، به پاهای او افتاده گفت : « خداوندا ، اگر در اینجا می‌بودی برادرم نمی‌مُرد . »
43011033	عیسی وقتی او و یهودیانی را كه همراه او بودند ، گریان دید ؛ از دل آهی كشید و سخت متأثّر شد
43011034	و پرسید : « او را كجا گذاشته‌اید ؟ » جواب دادند : « خداوندا ، بیا و ببین . »
43011035	اشک از چشمان عیسی سرازیر شد .
43011036	یهودیان گفتند : « ببینید چقدر او را دوست داشت ؟ »
43011037	امّا بعضی گفتند : « آیا این مرد كه چشمان کور را باز كرد ، نمی‌توانست کاری بكند كه جلوی مرگ ایلعازر را بگیرد ؟ »
43011038	پس عیسی درحالی‌که از دل آه می‌کشید به سر قبر آمد . قبر غاری بود كه سنگی جلوی آن گذاشته بودند .
43011039	عیسی گفت : « سنگ را بردارید . » مرتا خواهر ایلعازر گفت : « خداوندا ، الآن چهار روز از مرگ او می‌گذرد و متعفّن شده است . »
43011040	عیسی به او گفت : « آیا به تو نگفتم كه اگر ایمان داشته باشی ، جلال خدا را خواهی دید ؟ »
43011041	پس سنگ را از جلوی قبر برداشتند . آنگاه عیسی به آسمان نگاه كرد و گفت : « ای پدر ، تو را شكر می‌کنم كه سخن مرا شنیده‌ای .
43011042	من می‌دانستم كه تو همیشه سخن مرا می‌شنوی ولی به‌خاطر کسانی‌که اینجا ایستاده‌اند ، این را گفتم تا آنها ایمان بیاورند كه تو مرا فرستاده‌ای . »
43011043	پس از این سخنان ، عیسی با صدای بلند فریاد زد : « ای ایلعازر ، بیرون بیا . »
43011044	آن مرده ، درحالی‌که دستها و پاهایش با كفن بسته شده و صورتش با دستمال پوشیده بود بیرون آمد . عیسی به آنها گفت : « او را باز كنید و بگذارید برود . »
43011045	بسیاری از یهودیانی كه برای دیدن مریم آمده بودند ، وقتی آنچه را عیسی انجام داد مشاهده كردند ، به او ایمان آوردند .
43011046	امّا بعضی از آنها نزد فریسیان رفتند و كارهایی را كه عیسی انجام داده بود به آنها گزارش دادند .
43011047	فریسیان و سران كاهنان با شورای بزرگ یهود جلسه‌ای تشكیل دادند و گفتند : « چه باید كرد ؟ این مرد معجزات زیادی می‌کند .
43011048	اگر او را همین‌طور آزاد بگذاریم ، همهٔ مردم به او ایمان خواهند آورد و آن وقت رومیان خواهند آمد و معبد بزرگ و ملّت ما را خواهند گرفت . »
43011049	یکی از آنها یعنی قیافا كه در آن سال ، كاهن اعظم بود گفت : « شما اصلاً چیزی نمی‌دانید .
43011050	متوجّه نیستید كه لازم است یک ‌نفر به‌خاطر قوم بمیرد تا ملّت ما به كلّی نابود نشود . »
43011051	او این سخن را از خود نگفت ، بلكه چون در آن سال كاهن اعظم بود ، پیشگویی كرد كه عیسی می‌باید در راه قوم یهود بمیرد ،
43011052	و نه تنها در راه آن قوم بلكه تا فرزندان خدا را كه پراكنده هستند به صورت یک بدن واحد به هم بپیوندد .
43011053	از آن روز به بعد آنها توطئه قتل او را چیدند .
43011054	بعد از آن عیسی دیگر به طور علنی در بین یهودیان رفت و آمد نمی‌کرد ، بلكه از آنجا به ناحیه‌ای نزدیک بیابان ، به شهری به نام افرایم رفت و با شاگردان خود در آنجا ماند .
43011055	عید فصح یهودیان نزدیک بود و عدّهٔ زیادی از آبادیهای اطراف به اورشلیم آمدند تا قبل از عید خود را تطهیر نمایند .
43011056	آنها در جستجوی عیسی بودند و در معبد بزرگ به یكدیگر می‌گفتند : « او به جشن نخواهد آمد . نظر شما چیست ؟ »
43011057	امّا سران كاهنان و فریسیان دستور داده بودند كه هرکه بداند عیسی كجاست ، اطّلاع دهد تا او را دستگیر نمایند .
43012001	شش روز قبل از عید فصح ، عیسی به بیت‌عنیا ، محل زندگی ایلعازر یعنی همان کسی‌که او را پس از مردن ، زنده كرده بود ، آمد .
43012002	آنها در آنجا برای او شامی تهیّه دیدند . مرتا خدمت می‌کرد و ایلعازر با مهمانان ، پهلوی عیسی بر سر سفره نشست .
43012003	آنگاه مریم پیمانه‌ای از عطر بسیار گرانبها كه روغن سنبل خالص بود ، آورد و بر پاهای عیسی ریخت و با گیسوان خود آنها را خشک كرد به طوری که آن خانه از بوی عطر پر شد .
43012004	در این وقت یهودای اسخریوطی پسر شمعون كه یکی از حواریون عیسی بود و بزودی او را تسلیم می‌کرد گفت :
43012005	« چرا این عطر به سیصد سکّهٔ نقره فروخته نشد تا پول آن به فقرا داده شود ؟ »
43012006	او این را از روی دلسوزی برای فقرا نگفت ، بلكه به این دلیل گفت كه خودش مسئول كیسهٔ پول و شخص دزدی بود و از پولی كه به او می‌دادند ، برمی‌‌داشت .
43012007	عیسی گفت : « با او کاری نداشته باش ، بگذار آن را تا روزی كه مرا دفن می‌کنند نگه دارد .
43012008	فقرا همیشه در بین شما خواهند بود امّا من همیشه با شما نخواهم بود . »
43012009	عدّهٔ زیادی از یهودیان شنیدند كه عیسی در آنجاست . پس آمدند تا نه تنها عیسی بلكه ایلعازر را هم كه زنده كرده بود ، ببینند .
43012010	بنابراین سران كاهنان تصمیم گرفتند كه ایلعازر را نیز بكشند ،
43012011	زیرا او باعث شده بود بسیاری از یهودیان از رهبران خود روی‌گردان شده ، به عیسی ایمان آورند .
43012012	فردای آن روز جمعیّت بزرگی كه برای عید آمده بودند . وقتی شنیدند عیسی در راه اورشلیم است ،
43012013	شاخه‌های نخل به دست گرفتند و به استقبال او رفتند . آنها فریاد می‌زدند : « خدا را سپاس باد ، مبارک باد پادشاه اسرائیل كه به نام خداوند می‌آید . »
43012014	عیسی کرّه‌الاغی یافت و بر آن سوار شد ، چنانکه كلام خدا می‌فرماید :
43012015	« ای دختر صهیون ، دیگر نترس ! اكنون پادشاه تو كه بر کرّه‌الاغی سوار است ، می‌آید . »
43012016	در ابتدا مقصود این چیزها برای شاگردان روشن نبود ؛ امّا پس از آنكه عیسی به جلال رسید ، آنها به‌یاد آوردند كه این چیزها دربارهٔ او نوشته شده بود و همان‌طور هم آنها برای او انجام داده بودند .
43012017	موقعی که عیسی ایلعازر را صدا زد و زنده از قبر بیرون آورد ، عدّهٔ زیادی حضور داشتند . آنها آنچه را دیده و شنیده بودند نقل كردند .
43012018	به این دلیل آن جمعیّت بزرگ به استقبال عیسی آمدند ، زیرا شنیده بودند كه عیسی این معجزه را انجام داده بود .
43012019	فریسیان به یكدیگر گفتند : « نمی‌بینید كه هیچ کاری از ما ساخته نیست ؟ تمام دنیا به دنبال او رفته است . »
43012020	در میان کسانی‌که برای عبادت عید به اورشلیم آمده بودند عدّه‌ای یونانی بودند .
43012021	آنها نزد فیلیپُس كه اهل بیت‌صیدای جلیل بود آمدند و گفتند : « ای آقا ، ما می‌خواهیم عیسی را ببینیم . »
43012022	فیلیپُس رفت و این را به اندریاس گفت و آن وقت هردوی آنها رفتند و به عیسی گفتند .
43012023	عیسی به آنها گفت : « ساعت آن رسیده است كه پسر انسان جلال یابد .
43012024	یقین بدانید كه اگر دانهٔ گندم به داخل خاک نرود و نمیرد ، هیچ‌وقت از یک دانه بیشتر نمی‌شود امّا اگر بمیرد دانه‌های بی‌شماری به بار می‌آورد .
43012025	کسی‌که جان خود را دوست دارد ، آن را از دست می‌دهد و کسی‌که در این جهان از جان خود بگذرد آن را تا به حیات جاودانی حفظ خواهد كرد .
43012026	اگر کسی می‌خواهد مرا خدمت كند باید به دنبال من بیاید و هرجا من باشم ، خادم من نیز در آنجا با من خواهد بود و اگر کسی مرا خدمت كند ، پدر من او را سرافراز خواهد كرد .
43012027	« اكنون جان من در اضطراب است . چه بگویم ؟ آیا بگویم : ' ای پدر مرا از این ساعت برهان ؟ ' امّا برای همین منظور به این ساعت رسیده‌ام .
43012028	ای پدر ، نام خود را جلال بده . » در آن وقت صدایی از آسمان رسید كه می‌گفت : « آن را جلال داده‌ام و باز هم جلال خواهم داد . »
43012029	گروهی كه در آنجا ایستاده بودند گفتند : « صدای رعد بود . » و دیگران گفتند : « فرشته‌ای با او سخن گفت . »
43012030	عیسی در جواب گفت : « این صدا به‌خاطر شما آمد نه به‌خاطر من .
43012031	اكنون موقع داوری این جهان است و حكمران این جهان بیرون رانده می‌شود .
43012032	وقتی از زمین بالا برده می‌شوم ، همهٔ آدمیان را به سوی خود خواهم كشید . »
43012033	عیسی این را در اشاره به نوع مرگی كه در انتظارش بود گفت .
43012034	مردم به او گفتند : « تورات به ما تعلیم می‌دهد كه مسیح تا به ابد زنده می‌ماند . پس تو چگونه می‌گویی كه پسر انسان باید بالا برده شود ؟ این پسر انسان كیست ؟ »
43012035	عیسی به آنان گفت : « فقط تا زمانی كوتاه نور با شماست ؛ تا وقتی این نور با شماست راه بروید مبادا تاریكی شما را فرا گیرد . کسی‌که در تاریكی راه می‌رود نمی‌داند به كجا می‌رود .
43012036	تا زمانی‌که نور را دارید به نور ایمان بیاورید تا فرزندان نور شوید . » عیسی این را گفت و از نزد آنان رفت و پنهان شد .
43012037	با وجود معجزات بسیاری كه در حضور آنان انجام داد آنها به او ایمان نیاوردند ،
43012038	تا سخن اشعیای نبی تحقّق یابد كه گفته بود : « ای خداوند ، آیا پیام ما را کسی باور نموده و آیا قدرت خداوند به احدی مشكوف گردیده است ؟ »
43012039	پس آنها نتوانستند ایمان آورند ، زیرا اشعیا باز هم فرموده است :
43012040	« چشمان آنها را نابینا و دلهایشان را سخت گردانیده است تا با چشمان خود نبینند و با دلهای خود نفهمند و به سوی من باز نگردند تا ایشان را شفا دهم . »
43012041	اشعیا این را فرمود زیرا جلال عیسی را دید و دربارهٔ او سخن گفت .
43012042	با وجود این بسیاری از بزرگان یهود به او گرویدند . ولی به‌خاطر فریسیان و ترس از آنکه مبادا از كنیسه اخراج شوند به ایمان خود اقرار نمی‌کردند ،
43012043	زیرا آنان تعریف و تمجید از انسان را بیش از حرمت و عزّتی كه از جانب خداست دوست می‌داشتند .
43012044	پس عیسی با صدای بلند گفت : « هرکه به من ایمان بیاورد نه فقط به من بلكه به فرستندهٔ من نیز ایمان آورده است .
43012045	هرکه مرا می‌بیند فرستندهٔ مرا دیده است .
43012046	من نوری هستم كه به جهان آمده‌ام تا هرکه به من ایمان آورد در تاریكی نماند ،
43012047	امّا اگر کسی سخنان مرا بشنود و اطاعت نكند ، من در حقّ او داوری نمی‌کنم ، زیرا نیامده‌ام تا جهان را محكوم سازم بلكه تا جهان را نجات بخشم .
43012048	داوری هست كه هرکه مرا رد كند و سخنانم را نپذیرد او را محكوم می‌سازد . سخنانی كه من گفتم در روز آخر او را محكوم خواهد ساخت .
43012049	چون من از خود سخن نمی‌گویم بلكه پدری كه مرا فرستاده است به من فرمان داد كه چه بگویم و چگونه صحبت كنم
43012050	و من می‌دانم كه فرمان او حیات جاودانی است . پس آنچه من می‌گویم کاملاً همان چیزی است كه پدر به من گفته است . »
43013001	یک روز قبل از عید فصح بود . عیسی فهمید كه ساعتش فرا رسیده است و می‌بایست این جهان را ترک كند و نزد پدر برود . او كه همیشه متعلّقان خود را در این جهان محبّت می‌‌نمود ، آنها را تا به آخر محبّت كرد .
43013002	وقت شام خوردن بود و شیطان قبلاً دل یهودای اسخریوطی را برانگیخته بود كه عیسی را تسلیم نماید .
43013003	عیسی كه می‌دانست پدر همه‌چیز را به دست او سپرده و از جانب خدا آمده است و به سوی او می‌رود ،
43013004	از سر سفره برخاسته ، لباس خود را كنار گذاشت و حوله‌ای گرفته به كمر بست .
43013005	بعد از آن در لگنی آب ریخت و شروع كرد به شستن پاهای شاگردان و خشک‌كردن آنها با حوله‌ای كه به كمر بسته بود .
43013006	وقتی نوبت به شمعون پطرس رسید او به عیسی گفت : « ای خداوند ، آیا تو می‌خواهی پاهای مرا بشویی ؟ »
43013007	عیسی در جواب گفت : « تو اكنون نمی‌فهمی من چه می‌کنم ولی بعداً خواهی فهمید . »
43013008	پطرس گفت : « هرگز نمی‌گذارم پاهای مرا بشویی . » عیسی به او گفت : « اگر تو را نشویم ، تو در من سهمی نخواهی‌ داشت . »
43013009	شمعون پطرس گفت : « پس ای خداوند ، نه تنها پاهای مرا بلكه دستها و سرم را نیز بشوی . »
43013010	عیسی گفت : « کسی‌که غسل كرده است احتیاجی به شست‌وشو ندارد ، به جز شستن پاهایش . او از سر تا پا تمیز است و شما پاک هستید ، ولی نه همه . »
43013011	چون او می‌دانست چه کسی او را تسلیم خواهد نمود ، به همین دلیل گفت همهٔ شما پاک نیستید .
43013012	بعد از آنکه پاهای آنان را شست و لباس خود را پوشید و دوباره سر سفره نشست ، از آنها پرسید : « آیا فهمیدید برای شما چه كردم ؟
43013013	شما مرا استاد و خداوند خطاب می‌کنید و درست هم می‌گویید زیرا كه چنین هستم .
43013014	پس اگر من كه استاد و خداوند شما هستم پاهای شما را شسته‌ام ، شما هم باید پاهای یكدیگر را بشویید .
43013015	به شما نمونه‌ای دادم تا همان‌طور كه من با شما رفتار كردم شما هم رفتار كنید .
43013016	یقین بدانید كه هیچ غلامی از ارباب خود و هیچ قاصدی از فرستندهٔ خویش بزرگتر نیست .
43013017	هرگاه این را فهمیدید ، خوشا به حال شما اگر به آن عمل نمایید .
43013018	« آنچه می‌گویم مربوط به همهٔ شما نیست . من کسانی را كه برگزیده‌ام می‌شناسم . امّا این پیشگویی کتاب‌مقدّس باید تحقّق یابد : ' آن‌کس كه با من نان می‌خورد ، برضد من برخاسته است . '
43013019	اكنون پیش از وقوع این را به شما می‌گویم تا وقتی واقع شود ایمان آورید كه من او هستم .
43013020	یقین بدانید هرکه ، کسی را كه من می‌فرستم بپذیرد مرا پذیرفته است و هرکه مرا بپذیرد فرستندهٔ مرا پذیرفته است . »
43013021	وقتی عیسی این را گفت ، روحاً سخت مضطرب شد و به طور آشكار فرمود : « یقین بدانید كه یکی از شما مرا تسلیم دشمنان خواهد كرد . »
43013022	شاگردان با شک و تردید به یكدیگر نگاه می‌کردند زیرا نمی‌دانستند این را دربارهٔ کدام‌یک از آنها می‌گوید .
43013023	یکی از شاگردان كه عیسی او را دوست می‌داشت ، پهلوی او نشسته بود .
43013024	پس شمعون پطرس با اشاره از او خواست از عیسی بپرسد كه او دربارهٔ کدام‌یک از آنها صحبت می‌کند .
43013025	بنابراین آن شاگرد به عیسی نزدیكتر شده از او پرسید : « ای خداوند ، او كیست ؟ »
43013026	عیسی پاسخ داد : « من این تکهٔ نان را به داخل كاسه فرو می‌برم و به او می‌دهم ، او همان شخص است . » پس وقتی تكهٔ نان را به داخل كاسه فرو برد ، آن را به یهودا پسر شمعون اسخریوطی داد .
43013027	همین‌که یهودا لقمه را گرفت شیطان وارد وجود او شد . عیسی به او گفت : « آنچه را می‌کنی زودتر بكن . »
43013028	ولی از کسانی‌که بر سر سفره بودند هیچ‌کس نفهمید منظور او از این سخن چه بود .
43013029	بعضی گمان كردند كه چون یهودا مسئول كیسهٔ پول بود عیسی به او می‌گوید كه هرچه برای عید لازم دارند ، خریداری نماید و یا چیزی به فقرا بدهد .
43013030	به محض اینكه یهودا لقمه را گرفت بیرون رفت و شب بود .
43013031	وقتی یهودا بیرون رفت ، عیسی گفت : « اكنون پسر انسان جلال می‌یابد
43013032	و اگر خدا به وسیلهٔ او جلال یابد ، خدا نیز او را جلال خواهد داد و این جلال بزودی شروع می‌شود .
43013033	ای فرزندان من ، زمانی كوتاه با شما هستم . آنگاه به دنبال من خواهید گشت و همان‌طور كه به یهودیان گفتم اكنون به شما هم می‌گویم ، آن جایی‌که من می‌روم شما نمی‌توانید بیایید .
43013034	به شما فرمان تازه‌ای می‌دهم : یكدیگر را دوست بدارید ، همان‌طور که من شما را دوست داشته‌ام شما نیز یکدیگر را دوست بدارید .
43013035	اگر نسبت به یكدیگر محبّت داشته باشید ، همه خواهند فهمید كه شاگردان من هستید . »
43013036	شمعون پطرس به او گفت : « ای خداوند ، كجا می‌روی ؟ » عیسی پاسخ داد : « جایی‌که می‌روم تو حالا نمی‌توانی به دنبال من بیایی ، امّا بعدها خواهی آمد . »
43013037	پطرس گفت : « ای خداوند چرا نمی‌توانم همین حالا به دنبال تو بیایم ؟ من حاضرم جان خود را به‌خاطر تو بدهم . »
43013038	عیسی به او جواب داد : « آیا حاضری جان خود را به‌خاطر من بدهی ؟ یقین بدان كه پیش از بانگ خروس سه بار خواهی گفت كه مرا نمی‌شناسی . »
43014001	« دلهای شما مضطرب نشود . به خدا توکّل نمایید ، به من نیز ایمان داشته باشید .
43014002	در خانهٔ پدر من منزلهای بسیاری هست . اگر چنین نبود ، به شما می‌گفتم . من می‌روم تا مكانی برای شما آماده سازم .
43014003	پس از اینكه رفتم و مكانی برای شما آماده ساختم ، دوباره می‌آیم و شما را نزد خود می‌برم تا جایی‌که من هستم شما نیز باشید .
43014004	شما می‌دانید به كجا می‌روم و راه آن را نیز می‌دانید . »
43014005	توما گفت : « ای خداوند ، ما نمی‌دانیم تو به كجا می‌روی ، پس چگونه می‌توانیم راه را بدانیم . »
43014006	عیسی به او گفت : « من راه و راستی و حیات هستم ، هیچ‌کس جز به وسیلهٔ من نزد پدر نمی‌آید .
43014007	اگر مرا می‌شناختید پدر مرا نیز می‌شناختید ، از این پس شما او را می‌شناسید و او را دیده‌اید . »
43014008	فیلیپُس به او گفت : « ای خداوند ، پدر را به ما نشان بده و این برای ما كافی است . »
43014009	عیسی به او گفت : « ای فیلیپُس ، در این مدّت طولانی من با شما بوده‌ام و تو هنوز مرا نشناخته‌ای ؟ هرکه مرا دید پدر را دیده است . پس چگونه می‌گویی پدر را به ما نشان بده ؟
43014010	آیا باور نمی‌کنی كه من در پدر هستم و پدر در من است ؟ سخنانی كه به شما می‌گویم از خودم نیست ، آن پدری كه در من ساكن است همهٔ این كارها را انجام می‌دهد .
43014011	به من ایمان داشته باشید كه من در پدر هستم و پدر در من است . در غیر این صورت به‌خاطر کارهایی كه از من دیده‌اید به من ایمان داشته باشید .
43014012	یقین بدانید هرکه به من ایمان بیاورد آنچه را من می‌كنم خواهد كرد و حتّی كارهای بزرگتری هم انجام خواهد داد ، زیرا من نزد پدر می‌روم
43014013	و هرچه به نام من بخواهید آن را انجام خواهم داد تا پدر در پسر جلال یابد .
43014014	اگر چیزی به نام من بخواهید آن را انجام خواهم داد .
43014015	« اگر مرا دوست دارید ، دستورهای مرا اطاعت خواهید كرد
43014016	و من از پدر درخواست خواهم كرد و او پشتیبان دیگری به شما خواهد داد كه همیشه با شما بماند .
43014017	یعنی همان روح راستی كه جهان نمی‌تواند بپذیرد زیرا او را نمی‌بیند و نمی‌شناسد ولی شما او را می‌شناسید ، چون او نزد شما می‌ماند و در خود شما خواهد بود .
43014018	« شما را تنها نمی‌گذارم ، نزد شما برمی‌گردم .
43014019	پس از اندک زمانی ، جهان دیگر مرا نخواهد دید امّا شما مرا خواهید دید و چون من زنده‌ام شما هم خواهید زیست .
43014020	در آن روز خواهید دانست كه من در پدر هستم و شما در من و من در شما .
43014021	« هرکه احكام مرا قبول كند و مطابق آنها عمل نماید او کسی است كه مرا دوست دارد و هرکه مرا دوست دارد پدر من او را دوست خواهد داشت و من نیز او را دوست داشته خود را به او ظاهر خواهم ساخت . »
43014022	یهودا ( نه یهودای اسخریوطی ) از او پرسید : « ای خداوند ، چرا می‌خواهی خود را به ما ظاهر سازی امّا نه به جهان ؟ »
43014023	عیسی در جواب او گفت : « هرکه مرا دوست دارد مطابق آنچه می‌گویم عمل خواهد نمود و پدر من او را دوست خواهد داشت و ما نزد او آمده و با او خواهیم ماند .
43014024	کسی‌که مرا دوست ندارد مطابق تعالیم من عمل نمی‌كند . آنچه شما می‌شنوید از خودم نیست بلكه از پدری كه مرا فرستاده است .
43014025	« این چیزها را وقتی هنوز با شما هستم می‌گویم ،
43014026	امّا پشتیبان شما یعنی روح‌القدس كه پدر به نام من خواهد فرستاد همه‌چیز را به شما تعلیم خواهد داد و آنچه را به شما گفته‌ام به‌یاد شما خواهد آورد .
43014027	« آرامش برای شما بجا می‌گذارم ، من آرامش خود را به شما می‌دهم . جهان نمی‌تواند آن آرامش را به طوری که من به شما می‌دهم بدهد . دلهای شما مضطرب نشود و ترسان نباشید .
43014028	شنیدید كه به شما گفتم من می‌روم ولی نزد شما برمی‌گردم . اگر مرا دوست می‌داشتید از شنیدن اینكه من نزد پدر می‌روم ، شاد می‌شدید زیرا پدر از من بزرگتر است .
43014029	اكنون قبل از اینكه این كار عملی شود به شما گفتم تا وقتی اتّفاق می‌افتد ایمان بیاورید .
43014030	بعد از این با شما زیاد سخن نمی‌گویم زیرا حكمران این جهان می‌آید ، او بر من هیچ قدرتی ندارد ،
43014031	امّا برای اینكه جهان بداند كه من پدر را دوست دارم ، دستورات او را به طور كامل انجام می‌دهم . برخیزید از اینجا برویم .
43015001	« من تاک حقیقی هستم و پدر من باغبان است .
43015002	هر شاخه‌ای را كه در من ثمر نیاورد می‌برد و هر شاخه‌ای كه ثمر بیاورد آن را پاک می‌سازد تا میوهٔ بیشتری به بار آورد .
43015003	شما با تعالیمی كه به شما گفتم پاک شده‌اید .
43015004	در من بمانید و من در شما . همان‌طور كه هیچ شاخه‌ای نمی‌تواند به خودی خود میوه دهد مگر آنکه در تاک بماند ، شما نیز نمی‌توانید ثمر بیاورید مگر در من بمانید .
43015005	« من تاک هستم و شما شاخه‌های آن هستید . هرکه در من بماند و من در او ، میوهٔ بسیار می‌آورد چون شما نمی‌توانید جدا از من کاری انجام دهید .
43015006	اگر کسی در من نماند مانند شاخه‌ای به دور افكنده می‌شود و خشک می‌گردد . مردم شاخه‌های خشكیده را جمع می‌کنند و در آتش می‌ریزند و می‌سوزانند .
43015007	اگر در من بمانید و سخنان من در شما بماند هرچه می‌خواهید بطلبید كه حاجت شما برآورده می‌شود .
43015008	جلال پدر من در این است كه شما میوهٔ فراوان بیاورید و به این طریق شاگردان من خواهید بود .
43015009	همان‌طور كه پدر مرا دوست داشته است من هم شما را دوست داشته‌ام . در محبّت من بمانید .
43015010	اگر مطابق احكام من عمل كنید ، در محبّت من خواهید ماند ، همان‌طور كه من احكام پدر را اطاعت نموده‌ام و در محبّت او ساكن هستم .
43015011	« این چیزها را به شما گفته‌ام تا شادی من در شما باشد و شادی شما كامل گردد .
43015012	حكم من این است كه یكدیگر را دوست بدارید ، همان‌طور كه من شما را دوست داشتم .
43015013	محبّتی بزرگتر از این نیست كه کسی جان خود را فدای دوستان خود كند .
43015014	شما دوستان من هستید اگر احكام مرا انجام دهید .
43015015	دیگر شما را بنده نمی‌خوانم زیرا بنده نمی‌داند اربابش چه می‌کند . من شما را دوستان خود خوانده‌ام زیرا هرچه را از پدر خود شنیدم برای شما شرح دادم .
43015016	شما مرا برنگزیده‌اید بلكه من شما را برگزیده‌ام و مأمور كرده‌ام كه بروید و میوه بیاورید ، میوه‌ای كه دایمی باشد تا هرچه به نام من از پدر بخواهید به شما عطا نماید .
43015017	حكم من برای شما این است كه یكدیگر را دوست بدارید .
43015018	« اگر جهان از شما نفرت دارد ، بدانید كه قبل از شما از من نفرت داشته است .
43015019	اگر شما متعلّق به این جهان بودید جهان متعلّقان خود را دوست می‌داشت ، امّا چون شما از این جهان نیستید و من شما را از جهان برگزیده‌ام ، به این سبب جهان از شما نفرت دارد .
43015020	آنچه را گفتم به‌خاطر بسپارید : غلام از ارباب خود بزرگتر نیست . اگر به من آزار رسانیدند به شما نیز آزار خواهند رسانید و اگر از تعالیم من پیروی كردند از تعالیم شما نیز پیروی خواهند نمود .
43015021	چون شما به من تعلّق دارید آنها با شما چنین رفتاری خواهند داشت زیرا فرستندهٔ مرا نمی‌شناسند .
43015022	اگر من نمی‌آمدم و با آنها سخن نمی‌گفتم آنها تقصیری نمی‌داشتند ، ولی اكنون دیگر برای گناه خود عذری ندارند .
43015023	کسی‌که از من متنفّر باشد از پدر من نیز نفرت دارد .
43015024	اگر در میان آنان كارهایی را كه هیچ شخص دیگری قادر به انجام آنها نیست انجام نداده بودم ، مقصّر نمی‌بودند ، ولی آنها آن كارها را دیده‌اند ولی با وجود این ، هم از من و هم از پدر من نفرت دارند .
43015025	و به این ترتیب تورات آنها كه می‌گوید : ' بی‌جهت از من متنفّرند ' تحقّق می‌یابد .
43015026	« امّا وقتی پشتیبان شما كه او را از جانب پدر نزد شما می‌فرستم بیاید یعنی روح راستی كه از پدر صادر می‌گردد ، او دربارهٔ من شهادت خواهد داد
43015027	و شما نیز شاهدان من خواهید بود زیرا از ابتدا با من بوده‌اید .
43016001	« این چیزها را به شما گفتم تا ایمانتان سست نشود .
43016002	شما را از کنیسه‌ها بیرون خواهند كرد و در حقیقت زمانی می‌آید كه هرکه شما را بكشد ، گمان می‌کند كه با این كار به خدا خدمت می‌نماید .
43016003	این كارها را با شما خواهند كرد ، زیرا نه پدر را می‌شناسند و نه مرا .
43016004	این چیزها را به شما گفتم تا وقتی زمان وقوع آنها برسد گفتار مرا به‌خاطر آورید . « این چیزها را در اول به شما نگفتم زیرا خودم با شما بودم
43016005	امّا اكنون نزد کسی‌که مرا فرستاد می‌روم و هیچ‌یک از شما نمی‌پرسید ' كجا می‌روی ؟ '
43016006	ولی چون این چیزها را به شما گفتم دلهای شما پر از غم شد .
43016007	با وجود این ، این حقیقت را به شما می‌گویم كه رفتن من برای شما بهتر است زیرا اگر من نروم پشتیبانتان نزد شما نمی‌آید امّا اگر بروم او را نزد شما خواهم فرستاد
43016008	و وقتی او می‌آید جهان را در مورد گناه ، عدالت و داوری متقاعد می‌سازد .
43016009	گناه را نشان خواهد داد چون به من ایمان نیاوردند ،
43016010	عدالت را مكشوف خواهد ساخت چون من نزد پدر می‌روم و دیگر مرا نخواهند دید ؛
43016011	و واقعیّت داوری به آنها ثابت می‌شود چون حكمران این جهان محكوم شده است .
43016012	« چیزهای بسیاری هست كه باید به شما بگویم ولی شما فعلاً طاقت شنیدن آنها را ندارید .
43016013	در هر حال ، وقتی او كه روح راستی است بیاید شما را به تمام حقیقت رهبری خواهد كرد ، زیرا از خود سخن نخواهد گفت بلكه فقط دربارهٔ آنچه بشنود سخن می‌گوید و شما را از امور آینده باخبر می‌سازد .
43016014	او مرا جلال خواهد داد ، زیرا حقایقی را كه از من دریافت كرده به شما اعلام خواهد نمود .
43016015	هرچه پدر دارد از آن من است و به همین دلیل بود كه گفتم : حقایقی را كه از من دریافت كرده به شما اعلام خواهد نمود .
43016016	« بعد از مدّتی ، دیگر مرا نمی‌بینید ولی باز بعد از چند روز مرا خواهید دید . »
43016017	پس بعضی از شاگردان به یكدیگر گفتند : « چرا او می‌گوید : بعد از مدّتی دیگر مرا نخواهید دید ولی باز بعد از مدّتی مرا خواهید دید ، چون به نزد پدر می‌روم ؟ مقصود او از این سخن چیست ؟ »
43016018	سپس آنها گفتند : « این مدّتی كه او دربارهٔ آن سخن می‌گوید چیست ؟ ما نمی‌دانیم دربارهٔ چه چیزی صحبت می‌کند . »
43016019	عیسی فهمید كه آنها می‌خواهند در این باره از او چیزی بپرسند ، پس به آنها گفت : « من به شما گفتم كه بعد از مدّتی ، دیگر مرا نخواهید دید ولی باز بعد از مدّتی مرا خواهید دید . آیا بحث شما دربارهٔ این است ؟
43016020	یقین بدانید كه شما اشک خواهید ریخت و ماتم خواهید گرفت ولی جهان شادی خواهد كرد . شما غمیگن خواهید شد ولی غم شما به شادی مبدّل خواهد گشت .
43016021	یک زن در وقت زایمان درد می‌کشد و از درد ناراحت است امّا به محض اینكه طفل به دنیا می‌آید درد و ناراحتی خود را فراموش می‌کند به‌خاطر اینكه یک انسان به جهان آمده است .
43016022	شما هم همین‌طور ، اكنون غمگین و ناراحت هستید ولی شما را باز هم خواهم دید و در آن وقت شادمان خواهید شد و هیچ‌کس نمی‌تواند این شادی را از شما بگیرد .
43016023	« در آن روز دیگر از من چیزی نخواهید پرسید ، یقین بدانید كه هرچه به نام من از پدر بخواهید به شما خواهد داد .
43016024	تاكنون چیزی به نام من نخواسته‌اید ، بخواهید تا به دست آورید و شادی شما كامل گردد .
43016025	« تا به حال با مَثَل و كنایه با شما سخن گفته‌ام ولی زمانی خواهد آمد كه دیگر با مَثَل و كنایه با شما صحبت نخواهم كرد ، بلكه واضح و بی‌پرده دربارهٔ پدر با شما سخن خواهم گفت .
43016026	وقتی آن روز برسد خواهش خود را به نام من از خدا خواهید كرد و من نمی‌گویم كه برای شما از پدر تقاضا خواهم نمود ،
43016027	زیرا پدر خودش شما را دوست دارد چون شما مرا دوست داشته‌اید و قبول کرده‌اید كه من از جانب خدا آمده‌ام .
43016028	من از نزد پدر آمدم و به جهان وارد شدم و اكنون جهان را ترک می‌کنم و به سوی پدر می‌روم . »
43016029	شاگردان به او گفتند : « حالا به طور واضح و بدون اشاره و كنایه سخن می‌گویی .
43016030	ما اكنون مطمئن هستیم كه تو همه‌چیز را می‌دانی و لازم نیست کسی چیزی از تو بپرسد و به این دلیل است كه ما ایمان داریم تو از نزد خدا آمده‌ای . »
43016031	عیسی پاسخ داد : « آیا حالا ایمان دارید ؟
43016032	ببینید ، ساعتی می‌آید -‌و در واقع هم اكنون شروع شده است- كه همهٔ شما پراكنده می‌شوید و به خانه‌های خود می‌روید و مرا تنها می‌گذارید . با وجود این ، من تنها نیستم ، زیرا پدر با من است .
43016033	این چیزها را به شما گفتم تا در اتّحاد با من آرامش داشته باشید . در جهان رنج و زحمت خواهید داشت . ولی شجاع باشید ، من بر دنیا چیره شده‌ام . »
43017001	پس از این سخنان ، عیسی به سوی آسمان نگاه كرد و گفت : « ای پدر ، آن ساعت رسیده است . پسر خود را جلال ده تا پسرت نیز تو را جلال دهد ،
43017002	زیرا تو اختیار تمام انسانها را به دست او سپرده‌ای تا به همهٔ کسانی‌که تو به او بخشیده‌ای حیات جاودان بدهد .
43017003	این است حیات جاودان كه آنها تو را خدای واحد حقیقی و عیسی مسیح را كه فرستادهٔ توست بشناسند .
43017004	من تو را در روی زمین جلال دادم و کاری را كه به من سپرده شده بود تمام كردم
43017005	و اكنون ای پدر ، مرا در پیشگاه خود جلال بده همان جلالی كه پیش از آفرینش جهان در نزد تو داشتم .
43017006	« من تو را به آن کسانی‌که تو از میان جهانیان برگزیده و به من بخشیدی شناسانیدم . آنان متعلّق به تو بودند و تو آنان را به من بخشیدی و آنها مطابق كلام تو عمل کرده‌اند .
43017007	اكنون آنها می‌دانند كه آنچه به من دادی واقعاً از جانب توست .
43017008	زیرا آن كلامی را كه تو به من دادی ، به آنان دادم و آنها هم آن را قبول كردند . آنها این حقیقت را می‌دانند كه من از جانب تو آمده‌ام و ایمان دارند كه تو مرا فرستاده‌ای .
43017009	« من برای آنها دعا می‌کنم ، نه برای جهان . من برای کسانی‌که تو به من داده‌ای دعا می‌کنم زیرا آنها از آن تو هستند .
43017010	آنچه من دارم از آن توست و آنچه تو داری از آن من است و جلال من به وسیلهٔ آنها آشكار شده است .
43017011	من دیگر در این جهان نمی‌مانم ولی آنها هنوز در جهان هستند و من نزد تو می‌آیم . ای پدر مقدّس ، با قدرت نام خود کسانی را كه به من داده‌ای حفظ فرما تا آنها یکی باشند همان طوری که ما یکی هستیم .
43017012	در مدّتی كه با آنان بودم با قدرت نام تو کسانی را كه به من بخشیدی ، حفظ كردم و هیچ‌یک از آنان هلاک نشد جز آن کسی‌که مستحقّ هلاكت بود تا آنچه کتاب‌مقدّس می‌گوید تحقّق یابد .
43017013	ولی اكنون نزد تو می‌آیم و قبل از اینکه جهان را ترک كنم این سخنان را می‌گویم تا شادی مرا در خود به حدّ كمال داشته باشند .
43017014	من كلام تو را به آنان رسانیده‌ام ، امّا چون آنها مانند من به این جهان تعلّق ندارند جهان از آنان نفرت دارد .
43017015	به درگاه تو دعا می‌کنم ، نه برای اینكه آنان را از جهان ببری بلكه تا آنان را از شرارت و شیطان محافظت فرمایی .
43017016	همان‌طور كه من متعلّق به این جهان نیستم ، ایشان هم نیستند .
43017017	آنان را به وسیلهٔ راستی خود تقدیس نما ، كلام تو راستی است .
43017018	همان‌طور كه تو مرا به جهان فرستادی من نیز آنان را به جهان فرستادم .
43017019	و اكنون به‌خاطر آنان ، خود را تقدیس می‌نمایم تا آنان نیز با راستی تقدیس گردند .
43017020	« فقط برای اینها دعا نمی‌کنم بلكه برای کسانی هم كه به وسیلهٔ پیام و شهادت آنان به من ایمان خواهند آورد ،
43017021	تا همهٔ آنان یکی باشند آن‌چنان‌که تو ای پدر در من هستی و من در تو و آنان نیز در ما یکی باشند و تا جهان ایمان بیاورد كه تو مرا فرستاده‌ای .
43017022	آن جلالی را كه تو به من داده‌ای به آنان داده‌ام تا آنها یکی باشند آن‌چنان‌که ما یکی هستیم ،
43017023	من در آنان و تو در من ، تا آنها به طور كامل یکی باشند و تا جهان بداند كه تو مرا فرستادی و آنها را مثل خود من دوست داری .
43017024	« ای پدر ، آرزو دارم کسانی‌که به من بخشیده‌ای در جایی‌که من هستم با من باشند تا جلالی را كه تو بر اثر محبّت خود بیش از آغاز جهان به من دادی ، ببیند .
43017025	ای پدر عادل ، اگر چه جهان تو را نشناخته است ، من تو را شناخته‌ام و اینها می‌دانند كه تو مرا فرستادی .
43017026	من تو را به آنان شناسانیدم ، و باز خواهم شناسانید تا آن محبّتی كه تو نسبت به من داشته‌ای در آنها باشد و من در آنها باشم . »
43018001	پس از این سخنان ، عیسی با شاگردان خود به آن طرف درّهٔ قدرون رفت . در آنجا باغی بود كه عیسی و شاگردانش وارد آن شدند .
43018002	یهودا كه تسلیم‌كنندهٔ او بود ، می‌دانست آن محل كجاست زیرا عیسی و شاگردانش اغلب در آنجا جمع می‌شدند .
43018003	پس یهودا یک‌دسته از سربازان و پاسبانانی را كه سران كاهنان و فریسیان فرستاده بودند با خود به آن باغ برد . آنها مجهّز به چراغها و مشعل‌ها و اسلحه بودند .
43018004	عیسی با وجودی كه می‌دانست چه اتّفاقی برایش خواهد افتاد ، جلو رفت و از آنان پرسید : « به دنبال چه كسی می‌گردید ؟ »
43018005	به او گفتند : « به دنبال عیسی ناصری . » عیسی به آنان گفت : « من هستم . » و یهودای خائن هم همراه آنان بود
43018006	وقتی عیسی به آنان گفت : « من هستم » ، آنان عقب‌عقب رفته به زمین افتادند .
43018007	پس عیسی بار دیگر پرسید : « به دنبال چه كسی می‌گردید ؟ » آنها جواب دادند : « عیسای ناصری . »
43018008	عیسی گفت : « من كه به شما گفتم خودم هستم . اگر به دنبال من می‌گردید ، بگذارید اینها بروند . »
43018009	او این را گفت تا به آنچه قبلاً فرموده بود تحقّق بخشد : « هیچ‌یک از کسانی‌که به من سپردی گُم نشد . »
43018010	آنگاه شمعون پطرس شمشیری را كه همراه داشت كشیده ، ضربه‌ای به نوكر كاهن اعظم كه ملوک نام داشت زد و گوش راست او را برید .
43018011	عیسی به پطرس گفت : « شمشیرت را غلاف كن . آیا جامی را كه پدر به من داده است نباید بنوشم ؟ »
43018012	سپس آن سربازان به اتّفاق فرماندهٔ خود و پاسبانان یهود عیسی را دستگیر كرده ، محكم بستند .
43018013	ابتدا او را نزد حنا پدرزن قیافا كه در آن موقع كاهن اعظم ، بود بردند
43018014	و این همان قیافایی بود كه به یهودیان گفته بود كه به خیر و صلاح آنان است اگر یک نفر به‌خاطر قوم بمیرد .
43018015	شمعون پطرس و یک شاگرد دیگر به دنبال عیسی رفتند و چون آن شاگرد با كاهن اعظم آشنایی داشت همراه عیسی به داخل خانهٔ كاهن اعظم رفت .
43018016	امّا پطرس در بیرون منزل ، نزدیک در ایستاد . پس آن شاگردی كه با كاهن اعظم آشنایی داشت بیرون آمد و به دربان چیزی گفت و پطرس را به داخل برد .
43018017	خادمه‌ای كه جلوی در خدمت می‌کرد گفت : « مگر تو یکی از شاگردان این مرد نیستی ؟ » او گفت : « نه ، نیستم . »
43018018	نوكران و نگهبانان ، آتش افروخته بودند زیرا هوا سرد بود و دور آتش ایستاده خود را گرم می‌کردند . پطرس نیز پهلوی آنان ایستاده بود و خود را گرم می‌کرد .
43018019	كاهن اعظم از عیسی دربارهٔ شاگردان و تعالیم او سؤالاتی كرد .
43018020	عیسی پاسخ داد : « من به طور علنی و در مقابل همه صحبت کرده‌ام . همیشه در كنیسه و در معبد بزرگ یعنی در جایی‌که همهٔ یهودیان جمع می‌شوند ، تعلیم داده‌ام و هیچ‌وقت در خفا چیزی نگفته‌ام ،
43018021	پس چرا از من سؤال می‌کنی ؟ از کسانی‌که سخنان مرا شنیده‌اند بپرس . آنها می‌دانند چه گفته‌ام . »
43018022	وقتی عیسی این را گفت یکی از نگهبانان كه در آنجا ایستاده بود به او سیلی زده گفت : « آیا این‌طور به كاهن اعظم جواب می‌دهی ؟ »
43018023	عیسی به او گفت : « اگر بد گفتم ، با دلیل خطای مرا ثابت كن و اگر درست جواب دادم چرا مرا می‌زنی ؟ »
43018024	سپس حنا او را دست‌بسته نزد قیافا كاهن اعظم فرستاد .
43018025	شمعون پطرس در آنجا ایستاده بود و خود را گرم می‌کرد . عدّه‌ای از او پرسیدند : « مگر تو از شاگردان او نیستی ؟ » او منكر شد و گفت : « نه ، نیستم »
43018026	یکی از خدمتكاران كاهن اعظم كه از خویشاوندان آن کسی بود كه پطرس گوشش را بریده بود به او گفت : « مگر من خودم تو را در باغ با او ندیدم ؟ »
43018027	پطرس باز هم منكر شد و درست در همان وقت خروس بانگ زد .
43018028	صبح زود عیسی را از نزد قیافا به کاخ فرماندار بردند . یهودیان به کاخ وارد نشدند مبادا ناپاک شوند و نتوانند غذای فصح را بخورند .
43018029	پس پیلاطس بیرون آمد و از آنها پرسید : « چه شكایتی علیه این مرد دارید ؟ »
43018030	در جواب گفتند : « اگر جنایتكار نبود او را نزد تو نمی‌آوردیم . »
43018031	پیلاطس گفت : « او را ببرید و بر طبق قانون خود محاكمه نمایید . » یهودیان به او پاسخ دادند : « طبق قانون ، ما اجازه نداریم کسی را بكشیم . »
43018032	و به این ترتیب آنچه كه عیسی در اشاره به نحوهٔ مرگ خود گفته بود تحقّق یافت .
43018033	سپس پیلاطس به کاخ برگشت و عیسی را احضار كرده از او پرسید : « آیا تو پادشاه یهود هستی ؟ »
43018034	عیسی پاسخ داد : « آیا این نظر خود توست یا دیگران دربارهٔ من چنین گفته‌اند ؟ »
43018035	پیلاطس گفت : « مگر من یهودی هستم ؟ قوم خودت و سران كاهنان ، تو را نزد من آوردند . چه کرده‌ای ؟ »
43018036	عیسی پاسخ داد : « پادشاهی من متعلّق به این جهان نیست . اگر پادشاهی من به این جهان تعلّق می‌داشت ، پیروان من می‌جنگیدند تا من به یهودیان تسلیم نشوم ، ولی پادشاهی من پادشاهی دنیوی نیست . »
43018037	پیلاطس به او گفت : « پس تو پادشاه هستی ؟ » عیسی پاسخ داد : « همان‌طور كه می‌گویی هستم . من برای این متولّد شده‌ام و به دنیا آمدم تا به راستی شهادت دهم و هرکه راستی را دوست دارد ، سخنان مرا می‌شنود . »
43018038	پیلاطس گفت : « راستی چیست ؟ » پس از گفتن این سخن ، پیلاطس باز نزد یهودیان رفت و به آنها گفت : « من در این مرد هیچ جُرمی نیافتم ،
43018039	ولی طبق رسم شما من در روز فصح یکی از زندانیان را برایتان آزاد می‌کنم . آیا مایلید كه پادشاه یهود را برایتان آزاد سازم ؟ »
43018040	آنها همه فریاد كشیدند : « نه او را نمی‌خواهیم ، باراباس را آزاد كن . » باراباس یک راهزن بود .
43019001	در این وقت پیلاطس دستور داد عیسی را تازیانه زدند
43019002	و سربازان تاجی از خار بافته بر سر او گذاشتند و ردایی ارغوانی رنگ به او پوشانیدند .
43019003	و نزد او می‌آمدند و می‌گفتند : « درود بر پادشاه یهود ! » و به او سیلی می‌زدند .
43019004	بار دیگر پیلاطس بیرون آمد و به آنها گفت : « ببینید ، او را نزد شما می‌آورم تا بدانید كه در او هیچ جُرمی نمی‌بینم . »
43019005	و عیسی درحالی‌که تاج خاری بر سر و ردایی ارغوانی برتن داشت بیرون آمد . پیلاطس گفت : « ببینید ، آن مرد اینجاست . »
43019006	وقتی سران كاهنان و مأموران آنها را دیدند ، فریاد كردند : « مصلوبش كن ! مصلوبش كن ! » پیلاطس گفت : « شما او را ببرید و مصلوبش كنید ، چون من هیچ تقصیری در او نمی‌بینم . »
43019007	یهودیان پاسخ دادند : « ما قانونی داریم كه به موجب آن او باید بمیرد ، زیرا ادّعا می‌کند كه پسر خداست . »
43019008	وقتی پیلاطس این را شنید بیش از پیش هراسان شد
43019009	و باز به کاخ خود رفت و از عیسی پرسید : « تو اهل كجا هستی ؟ » عیسی به او پاسخ نداد .
43019010	پیلاطس گفت : « آیا به من جواب نمی‌دهی ؟ مگر نمی‌دانی كه من قدرت دارم تو را آزاد سازم و قدرت دارم تو را مصلوب نمایم ؟ »
43019011	عیسی در جواب گفت : « تو هیچ قدرتی بر من نمی‌داشتی ، اگر خدا آن را به تو نمی‌داد . از این رو کسی‌که مرا به تو تسلیم نمود ، تقصیر بیشتری دارد . »
43019012	از آن وقت به بعد پیلاطس سعی كرد او را آزاد سازد ولی یهودیان دایماً فریاد می‌کردند : « اگر این مرد را آزاد كنی دوست قیصر نیستی . هرکه ادّعای پادشاهی كند ، دشمن قیصر است . »
43019013	وقتی پیلاطس این را شنید عیسی را بیرون آورد و خود در محلی موسوم به سنگفرش كه به زبان عبری آن را جباتا می‌گفتند ، بر مسند قضاوت نشست .
43019014	وقت تهیّه فصح و نزدیک ظهر بود كه پیلاطس به یهودیان گفت : « ببینید ، پادشاه شما اینجاست . »
43019015	ولی آنها فریاد كردند : « اعدامش كن ! اعدامش كن ! مصلوبش كن ! » پیلاطس گفت : « آیا می‌خواهید پادشاه شما را مصلوب كنم ؟ » سران كاهنان جواب دادند : « ما پادشاهی جز قیصر نداریم . »
43019016	سرانجام پیلاطس عیسی را به دست آنها داد تا مصلوب شود . پس آنها عیسی را تحویل گرفتند .
43019017	عیسی درحالی‌که صلیب خود را می‌برد ، به جایی‌که به « محلهٔ كاسه سر » و به عبری به جُلجُتا موسوم است ، رفت .
43019018	در آنجا او را به صلیب میخكوب كردند و با او دو نفر دیگر را یکی در دست راست و دیگری در سمت چپ او مصلوب كردند و عیسی در وسط آن دو نفر بود .
43019019	پیلاطس تقصیرنامه‌ای نوشت تا بر صلیب نصب گردد و آن نوشته چنین بود : « عیسای ناصری پادشاه یهود . »
43019020	بسیاری از یهودیان این تقصیرنامه را خواندند ، زیرا جایی‌که عیسی مصلوب شد از شهر دور نبود و آن تقصیرنامه به زبانهای عبری و لاتین و یونانی نوشته شده بود .
43019021	بنابراین ، سران كاهنان یهود به پیلاطس گفتند : « ننویس پادشاه یهود ، بنویس او ادّعا می‌کرد كه پادشاه یهود است . »
43019022	پیلاطس پاسخ داد : « هرچه نوشتم ، نوشتم . »
43019023	پس از اینكه سربازان عیسی را به صلیب میخكوب كردند ، لباسهای او را برداشتند و چهار قسمت كردند و هر یک از سربازان یک قسمت از آن را برداشت ولی پیراهن او كه درز نداشت و از بالا تا پایین یک‌پارچه بافته شده بود ، باقی ماند .
43019024	پس آنها به یكدیگر گفتند : « آن را پاره نكنیم ، بیایید روی آن قرعه بیندازیم و ببینیم به چه كسی می‌رسد . »
43019025	نزدیک صلیبی كه عیسی به آن میخكوب شده بود ، مادر عیسی به اتّفاق خواهرش مریم زن كلوپاس و مریم مجدلیه ایستاده بودند .
43019026	وقتی عیسی مادر خود را دید كه پهلوی همان شاگردی كه او را دوست می‌داشت ایستاده است ، به مادر خود گفت : « مادر ، این پسر تو می‌باشد . »
43019027	و بعد به شاگرد خود گفت : « و این مادر تو می‌باشد . » و از همان لحظه آن شاگرد او را به خانهٔ خود برد .
43019028	بعد از آن عیسی دید كه همه‌چیز انجام شده است ، گفت : « تشنه‌ام . » و به این طریق پیشگویی كلام خدا تحقّق یافت .
43019029	خمره‌ای پر از شراب تُرشیده در آنجا قرار داشت . آنها اسفنجی را به شراب آغشته كردند و آن را بر سر نی‌ای گذارده جلوی دهان او گرفتند .
43019030	وقتی عیسی به شراب لب زد گفت : « تمام شد . » بعد سر به‌ زیر افكنده جان سپرد .
43019031	چون جمعه با روز تهیّه فصح مصادف بود و یهودیان نمی‌خواستند اجساد مصلوب شدگان در آن سبت بزرگ بر روی صلیب بماند ، از پیلاطس درخواست كردند كه ساق پای آن سه را بشكنند و آنها را از صلیب پایین بیاورند .
43019032	پس سربازان جلو آمدند و ساق پای آن دو نفری را كه با عیسی مصلوب شده بودند ، شكستند .
43019033	امّا وقتی نزد عیسی آمدند ، دیدند كه او مرده است و از این رو ساقهای او را نشكستند .
43019034	امّا یکی از سربازان نیزه‌ای به پهلوی او فرو كرد و خون و آب از بدنش جاری شد .
43019035	کسی‌که خود شاهد این واقعه بود این را می‌گوید و شهادت او راست است ، او حقیقت را می‌گوید تا شما نیز ایمان آورید .
43019036	چنین شد تا پیشگویی کتاب‌مقدّس كه می‌فرماید : « هیچ‌یک از استخوانهایش شكسته نخواهد شد . » تحقّق یابد .
43019037	و در جای دیگر می‌فرماید : « آنها به کسی‌که نیزه زده‌اند ، نگاه خواهند كرد . »
43019038	بعد از آن یوسف رامه‌ای كه به علّت ترس از یهودیان مخفیانه شاگرد عیسی بود ، نزد پیلاطس رفت و اجازه خواست كه جنازهٔ عیسی را بردارد . پیلاطس به او اجازه داد . پس آمد و جسد عیسی را برداشت .
43019039	نیقودیموس ، یعنی همان کسی‌که ابتدا شبانه به دیدن عیسی رفته بود ، نیز آمد و با خود مخلوطی از مُرّ و چوب عود كه در حدود پنجاه كیلو می‌شد ، آورد .
43019040	آنها بدن عیسی را بردند و مطابق مراسم تدفین یهود ، در پارچه‌ای كتانی با داروهای معطّر پیچیدند .
43019041	در نزدیكی محلی كه او مصلوب شد ، باغی بود و در آن باغ قبر تازه‌ای قرار داشت كه هنوز کسی در آن دفن نشده بود .
43019042	چون روز قبل از سبت بود و قبر هم در همان نزدیكی قرار داشت ، جسد عیسی را در آنجا دفن كردند .
43020001	بامداد روز اول هفته وقتی هوا هنوز تاریک بود . مریم مجدلیه بر سر قبر آمد و دید كه سنگ از جلوی قبر برداشته شده است .
43020002	او دوان‌دوان نزد شمعون پطرس و آن شاگردی كه عیسی او را دوست می‌داشت رفت و به آنها گفت : « خداوند را از قبر برده‌اند و نمی‌دانیم او را كجا گذاشته‌اند . »
43020003	پس پطرس و آن شاگرد دیگر به راه افتادند و به طرف قبر رفتند .
43020004	هر دو با هم می‌دویدند ، ولی آن شاگرد دیگر از پطرس جلو افتاد و اول به سر قبر رسید .
43020005	او خم شد و به داخل قبر نگاه كرده ، كفن را دید كه در آنجا قرار داشت . ولی به داخل قبر نرفت .
43020006	بعد شمعون پطرس هم رسید و به داخل قبر رفت . او هم كفن را دید كه در آنجا قرار داشت
43020007	و آن دستمالی كه روی سر او بود در كنار كفن نبود بلكه پیچیده شده و دور از آن در گوشه‌ای گذاشته شده بود .
43020008	بعد ، آن شاگردی هم كه ابتدا به قبر رسید به داخل رفت ، آن را دید و ایمان آورد .
43020009	زیرا تا آن وقت آنها كلام خدا را نفهمیده بودند كه او باید بعد از مرگ دوباره زنده شود .
43020010	پس آن دو شاگرد به منزل خود برگشتند .
43020011	امّا مریم در خارج قبر ایستاده بود و گریه می‌کرد . همان‌طور كه او اشک می‌ریخت خم شد و به داخل قبر نگاه كرد
43020012	و دو فرشتهٔ سفید پوش را دید كه در جایی‌که بدن عیسی را گذاشته بود ، یکی نزدیک سر و دیگری نزدیک پا نشسته بودند .
43020013	آنها به او گفتند : « ای زن ، چرا گریه می‌کنی ؟ » او پاسخ داد : « خداوند مرا برده‌اند و نمی‌دانم او را كجا گذاشته‌اند . »
43020014	وقتی این را گفت به عقب برگشت و عیسی را دید كه در آنجا ایستاده است ولی او را نشناخت .
43020015	عیسی به او گفت : « ای زن ، چرا گریه می‌کنی ؟ به دنبال چه کسی می‌گردی ؟ » مریم به گمان اینكه او باغبان است به او گفت : « ای آقا ، اگر تو او را برده‌ای به من بگو او را كجا گذاشته‌ای تا من او را ببرم . »
43020016	عیسی گفت : « ای مریم . » مریم برگشت و به زبان عبری گفت : « ربونی . » ( یعنی ای استاد . )
43020017	عیسی به او گفت : « به من دست نزن ! زیرا هنوز به نزد پدر بالا نرفته‌ام امّا نزد برادران من برو و به آنان بگو كه اكنون نزد پدر خود و پدر شما و خدای خود و خدای شما بالا می‌روم . »
43020018	مریم مجدلیه نزد شاگردان رفت و به آنها گفت : « من خداوند را دیده‌ام . » و سپس پیغام او را به آنان رسانید .
43020019	در غروب روز یكشنبه وقتی شاگردان از ترس یهودیان در پشت درهای بسته ، دور هم جمع شده بودند ، عیسی آمده در میان آنان ایستاد و گفت : « سلام بر شما باد ! »
43020020	و بعد دستها و پهلوی خود را به آنان نشان داد . وقتی شاگردان ، خداوند را دیدند ، بسیار شاد شدند .
43020021	عیسی باز هم گفت : « سلام بر شما باد ! همان‌طور كه پدر مرا فرستاد من نیز شما را می‌فرستم . »
43020022	بعد از گفتن این سخن ، عیسی بر آنان دمید و گفت : « روح‌القدس را بیابید ،
43020023	گناهان کسانی را كه ببخشید ، بخشیده می‌شود و آنانی را كه نبخشید ، بخشیده نخواهد شد . »
43020024	یکی از دوازده شاگرد یعنی توما كه به معنی دوقلو است ، موقعی که عیسی آمد با آنها نبود .
43020025	پس وقتی‌که سایر شاگردان به او گفتند : « ما خداوند را دیده‌ایم . » او گفت : « من تا جای میخها را در دستش نبینم و تا انگشت خود را در جای میخها و دستم را در پهلویش نگذارم باور نخواهم كرد . »
43020026	بعد از هشت روز ، وقتی شاگردان بار دیگر با هم بودند و توما هم با آنان بود ، با وجود اینكه درها بسته بود ، عیسی به درون آمد و در میان آنان ایستاد و گفت : « سلام بر شما باد . »
43020027	و بعد به توما گفت : « انگشت خود را به اینجا بیاور ، دستهای مرا ببین ، دست خود را بر پهلوی من بگذار و دیگر بی‌ایمان نباش بلكه ایمان داشته باش . »
43020028	توما گفت : « ای خداوند من و ای خدای من . »
43020029	عیسی گفت : « آیا تو به‌خاطر اینكه مرا دیده‌ای ایمان آوردی ؟ خوشا به حال کسانی‌که مرا ندیده‌اند و ایمان می‌آورند . »
43020030	عیسی معجزات بسیار دیگری در حضور شاگردان خود انجام داد كه در این كتاب نوشته نشد .
43020031	ولی این‌قدر نوشته شد تا شما ایمان بیاورید كه عیسی ، مسیح و پسر خداست و تا ایمان آورده به وسیلهٔ نام او صاحب حیات جاودان شوید .
43021001	چندی بعد عیسی در كنار دریای طبریه بار دیگر خود را به شاگردان ظاهر ساخت . ظاهر شدن او این‌طور بود :
43021002	شمعون پطرس و تومای ملقّب به دوقلو و نتنائیل كه اهل قانای جلیل بود و دو پسر زِبدی و دو شاگرد دیگر در آنجا بودند .
43021003	شمعون پطرس به آنها گفت : « من می‌خواهم به ماهیگیری بروم . » آنها گفتند : « ما هم با تو می‌آییم . » پس آنها به راه افتاده سوار قایقی شدند . امّا در آن شب چیزی صید نكردند .
43021004	وقتی صبح شد ، عیسی در ساحل ایستاده بود ولی شاگردان او را نشناختند .
43021005	او به آنها گفت : « دوستان ، چیزی گرفته‌اید ؟ » آنها جواب دادند : « خیر . »
43021006	عیسی به آنها گفت : « تور را به طرف راست قایق بیندازید ، در آنجا ماهی خواهید یافت . » آنها همین كار را كردند و آن‌قدر ماهی گرفتند كه نتوانستند تور را به داخل قایق بكشند .
43021007	پس آن شاگردی كه عیسی او را دوست می‌داشت به پطرس گفت : « این خداوند است ! » وقتی شمعون پطرس كه برهنه بود این را شنید لباسش را به خود پیچید و به داخل آب پرید .
43021008	بقیّهٔ شاگردان با قایق به طرف خشكی آمدند و تور پر از ماهی را به دنبال خود می‌کشیدند زیرا از خشكی فقط یكصد متر دور بودند .
43021009	وقتی به خشكی رسیدند ، در آنجا آتشی دیدند كه ماهی روی آن قرار داشت و با مقداری نان آماده بود .
43021010	عیسی به آنها گفت : « مقداری از ماهیانی را كه الآن گرفتید بیاورید . »
43021011	شمعون پطرس به طرف قایق رفت و توری را كه از یكصد و پنجاه و سه ماهی بزرگ پر بود به خشكی كشید و با وجود آن‌همه ماهی ، تور پاره نشد .
43021012	عیسی به آنها گفت : « بیایید صبحانه بخورید . » هیچ‌یک از شاگردان جرأت نكرد از او بپرسد : « تو كیستی ؟ » آنها می‌دانستند كه او خداوند است .
43021013	پس عیسی پیش آمده نان را برداشت و به آنان داد و ماهی را نیز همین‌طور .
43021014	این سومین باری بود كه عیسی پس از رستاخیز از مردگان به شاگردانش ظاهر شد .
43021015	بعد از صبحانه ، عیسی به شمعون پطرس گفت : « ای شمعون پسر یونا ، آیا مرا بیش از اینها محبّت می‌نمایی ؟ » پطرس جواب داد : « آری ، ای خداوند ، تو می‌دانی كه تو را دوست دارم . » عیسی گفت : « پس به برّه‌های من خوراک بده . »
43021016	بار دوم پرسید : « ای شمعون پسر یونا ، آیا مرا محبّت می‌نمایی ؟ » پطرس پاسخ داد : « ای خداوند ، تو می‌دانی كه تو را دوست دارم . » عیسی به او گفت : « پس از گوسفندان من پاسداری كن . »
43021017	سومین بار عیسی از او پرسید : « ای شمعون پسر یونا ، آیا مرا دوست داری ؟ » پطرس از اینكه بار سوم از او پرسید آیا مرا دوست داری ، آزرده‌ خاطر شده گفت : « خداوندا تو از همه‌چیز اطّلاع داری ، تو می‌دانی كه تو را دوست دارم . » عیسی گفت : « گوسفندان مرا خوراک بده .
43021018	در حقیقت به تو می‌گویم در وقتی‌که جوان بودی كمر خود را می‌بستی و به هرجا كه می‌خواستی می‌رفتی ، ولی وقتی پیر بشوی ، دستهایت را دراز خواهی كرد و دیگران تو را خواهند بست و به جایی‌که نمی‌خواهی خواهند برد . »
43021019	به این وسیله عیسی اشاره به نوع مرگی نمود كه پطرس می‌بایست برای جلال خدا متحمّل شود و بعد به او گفت : « به دنبال من بیا . »
43021020	پطرس به اطراف نگاه كرد و دید آن شاگردی كه عیسی او را دوست می‌داشت ، از عقب می‌آید یعنی همان شاگردی كه در وقت شام پهلوی عیسی نشسته و از او پرسیده بود : « خداوندا ، كیست آن‌کس كه تو را تسلیم خواهد كرد ؟ »
43021021	وقتی پطرس چشمش به آن شاگرد افتاد از عیسی پرسید : « خداوندا ، عاقبت او چه خواهد بود ؟ »
43021022	عیسی به او گفت : « اگر میل من این باشد كه تا وقت آمدن من او بماند ، به تو چه ربطی دارد ؟ تو به دنبال من بیا . »
43021023	این گفتهٔ عیسی در میان شاگردان پیچید و همه تصوّر كردند كه آن شاگرد نخواهد مرد ، ولی در واقع عیسی نگفت كه او نخواهد مرد . او فقط گفته بود : « اگر میل من این باشد كه تا وقت آمدن من او بماند به تو چه ربطی دارد ؟ »
43021024	و این همان شاگردی است كه این چیزها را نوشته و به درستی آنها شهادت می‌دهد و ما می‌دانیم كه شهادت او راست است .
43021025	البتّه عیسی كارهای بسیار دیگری هم انجام داد كه اگر جزئیات آنها به تفصیل نوشته شود ، تصوّر می‌کنم تمام دنیا هم گنجایش كتابهایی را كه نوشته می‌شد ، نمی‌داشت .
44001001	تئوفیلوس عزیزم ، من در اولین نامهٔ خود دربارهٔ تمام کارها و تعالیم عیسی از ابتدا
44001002	تا روزی ‌كه به وسیلهٔ روح‌القدس دستورات لازم را به رسولان برگزیدهٔ خود داد و به آسمان برده شد به تو نوشتم :
44001003	او پس از مرگ ، با دلایل بسیار ، خود را زنده ، به این افراد نشان داد و مدّت چهل روز بارها به ایشان ظاهر شد و دربارهٔ پادشاهی خدا با آنها گفت‌وگو كرد .
44001004	وقتی او هنوز در بین آنان بود به ایشان گفت : « اورشلیم را ترک نكنید بلكه در انتظار آن وعدهٔ پدر ، كه در خصوص آن به شما گفته بودم ، باشید .
44001005	یحیی با آب تعمید می‌داد ، امّا بعد از چند روز شما با روح‌القدس تعمید خواهید یافت . »
44001006	پس هنگامی‌كه همه دور هم جمع بودند از او پرسیدند : « خداوندا ، آیا وقت آن رسیده است كه تو بار دیگر سلطنت را به اسرائیل بازگردانی ؟ »
44001007	عیسی پاسخ داد « برای شما لزومی ندارد ، كه تاریخها و زمانهایی را كه پدر در اختیار خود نگه داشته است ، بدانید .
44001008	امّا وقتی روح‌القدس بر شما نازل شود قدرت خواهید یافت و در اورشلیم و تمام یهودیه و سامره و تا دورافتاده‌ترین نقاط عالم شاهدان من خواهید بود . »
44001009	همین‌كه عیسی این را گفت ، در حالی‌كه همه نگاه می‌کردند ، بالا برده شد و ابری او را از نظر ایشان ناپدید ساخت .
44001010	هنگامی‌كه او می‌رفت و چشمان آنان هنوز به آسمان دوخته شده بود ، دو مرد سفیدپوش در كنار آنان ایستادند
44001011	و پرسیدند : « ای مردان جلیلی ، چرا اینجا ایستاده‌اید و به آسمان نگاه می‌کنید ؟ همین عیسی كه از پیش شما به آسمان بالا برده شد ، همان طوری که بالا رفت و شما دیدید ، دوباره به همین طریق باز خواهد گشت . »
44001012	آنگاه رسولان از كوه زیتون ، كه فاصلهٔ آن تا اورشلیم فقط یک كیلومتر است ، به اورشلیم بازگشتند .
44001013	به محض اینكه به شهر وارد شدند ، به بالا‌خانه‌ای كه محل اقامت آنان بود رفتند . پطرس و یوحنا ، یعقوب و اندریاس ، فیلیپُس و توما ، برتولما و متّی ، یعقوب فرزند حلفی و شمعون فدایی و یهودا فرزند یعقوب در آنجا بودند .
44001014	اینان همه با زنها و مریم مادر عیسی و برادران او دور هم جمع می‌شدند تا وقت خود را صرف دعا نمایند .
44001015	در آن روزها پطرس در برابر ایمانداران كه عدّهٔ آنان روی هم یكصد و بیست نفر بود ایستاد و گفت :
44001016	« ای ایمانداران ، لازم بود پیشگویی كتاب‌مقدّس دربارهٔ یهودا ، راهنمای دستگیر کنندگان عیسی ، كه روح‌القدس به زبان داوود نموده بود ، به حقیقت بپیوندد ،
44001017	زیرا او یكی از ما بود و در مأموریت ما شركت داشت .
44001018	او با پولی كه از بابت اجرت شرارت خود دریافت نمود ، قطعه زمینی خرید و در آن با سر سقوط كرد و از میان پاره شد و تمام روده‌هایش بیرون ریخت
44001019	و این امر به اطّلاع جمیع ساكنان اورشلیم رسید و آن قطعه زمین را به زبان خودشان ' حقل دما ' یعنی ' مزرعهٔ خونین ' نامیدند . »
44001020	پطرس ادامه داد و گفت : « زیرا در كتاب زبور نوشته شده است : ' مسكن او ویران باد و دیگر كسی در آن ساكن نشود . ' ' مأموریتش نیز به دیگری سپرده شود . '
44001021	« بنابراین یک نفر كه پیوسته در تمام مدّتی كه عیسی خداوند با ما رفت و آمد داشت ،
44001022	یعنی از روزی كه یحیی به تعمید پرداخت تا روزی كه عیسی از میان ما بالا برده شد ، در جرگهٔ ما بوده است باید به عنوان گواه بر رستاخیز او به جمع ما بپیوندد »
44001023	آنگاه نام دو نفر را كه یكی یوسف معروف به برسابا ( كه لقب یوستس هم داشت ) و دیگری متیاس بود ، برای این خدمت پیشنهاد كردند
44001024	و دعا كرده گفتند : « ای خداوندی كه از قلوب همهٔ انسانها آگاهی ، به ما نشان بده كه کدام‌یک از این دو نفر را انتخاب کرده‌ای
44001025	كه جانشین یهودا بشود ؛ زیرا كه او سمت خدمت و رسالت خود را از دست داد تا به جایی‌که سرنوشت او بود برود . »
44001026	پس قرعه انداختند و قرعه به نام متیاس درآمد و به این ترتیب او در شمار آن یازده رسول درآمد .
44002001	وقتی روز پنتیكاست رسید ، همهٔ ایمانداران با هم در یكجا جمع بودند .
44002002	ناگهان صدایی شبیه وزش باد شدید از آسمان آمد و تمام خانه‌ای را كه در آن نشسته بودند ، پر ساخت .
44002003	در برابر چشم آنان زبانه‌هایی مانند زبانه‌های آتش ظاهر شد ، كه از یكدیگر جدا گشته و بر هر یک از آنان قرار گرفت .
44002004	همه از روح‌القدس پر گشتند و به طوری ‌كه روح به ایشان قدرت بیان بخشید ، به زبانهای دیگر شروع به صحبت كردند .
44002005	در آن زمان یهودیان خداپرست از جمیع ملل زیر آسمان ، در اورشلیم اقامت داشتند .
44002006	وقتی آن صدا به گوش رسید ، جمعیّت گرد آمدند و چون هرکس به زبان خود سخنان ایمانداران را شنید ، همه غرق حیرت شدند
44002007	و در كمال تعجّب اظهار داشتند : « مگر همهٔ این کسانی‌که صحبت می‌کنند جلیلی نیستند ؟
44002008	پس چطور است كه هر یک از ما پیام آنان را به زبان خودمان می‌شنویم ؟
44002009	ما كه از پارتیان و مادیان و عیلامیان و اهالی بین‌النهرین و یهودیه و كپدوكیه و پنطس و استان آسیا
44002010	و فریجیه و پمفلیه و مصر و نواحی لیبی كه متّصل به قیروان است و زائران رومی ،
44002011	هم یهودیان و هم آنانی كه دین یهود را پذیرفته‌‌اند ، و اهالی كریت و عربستان هستیم ، شرح كارهای بزرگ خدا را به زبان خودمان می‌شنویم . »
44002012	همه حیران و سرگردان به یكدیگر می‌گفتند : « یعنی چه ؟ »
44002013	امّا بعضی مسخره‌كنان می‌گفتند : « اینها از شراب تازه مست شده‌اند . »
44002014	امّا پطرس با آن یازده رسول برخاست و صدای خود را بلند كرد و خطاب به جماعت گفت : « ای یهودیان و ای ساكنان اورشلیم ، توجّه كنید : بدانید و آگاه باشید كه
44002015	برخلاف تصوّر شما ، این مردان مست نیستند ؛ زیرا اکنون ساعت نُه صبح است .
44002016	بلكه این همان چیزی است كه یوئیل نبی گفت :
44002017	' خدا می‌فرماید در زمان آخر چنین خواهم كرد : از روح خود بر همهٔ مردم فرو خواهم ریخت و پسران و دختران شما نبوّت خواهند كرد و جوانان شما رؤیاها و پیران شما خوابها خواهند دید .
44002018	آری ، حتّی بر غلامان و كنیزان خود در آن روزها از روح خود فرو خواهم ریخت و ایشان نبوّت خواهند كرد .
44002019	و در آسمان شگفتی‌ها و بر روی زمین نشانه‌هایی ظاهر خواهم نمود ، یعنی خون ، آتش و دود غلیظ .
44002020	پیش از آمدن آن روز بزرگ و پر شكوه خداوند ، خورشید تاریک خواهد شد و ماه رنگ خون خواهد گرفت
44002021	و چنان خواهد شد كه هرکه نام خداوند را بخواند نجات خواهد یافت . '
44002022	« ای مردان اسرائیلی به این سخنان گوش دهید . عیسای ناصری مردی بود ، كه مأموریتش از جانب خدا به وسیلهٔ معجزات و شگفتی‌ها و نشانه‌هایی كه خدا توسط او در میان شما انجام داد ، به ثبوت رسید ، همان طوری که خود شما خوب می‌دانید .
44002023	شما این مرد را ، كه بر طبق نقشه و پیشدانی خدا به دست شما تسلیم شد ، به وسیلهٔ كفار به صلیب میخكوب كردید و كشتید .
44002024	امّا خدا او را زنده كرد و از عذاب مرگ رهایی داد . زیرا محال بود ، مرگ بتواند او را در چنگ خود نگه دارد .
44002025	داوود دربارهٔ او می‌فرماید : ' خداوند را همیشه پیش روی خود می‌دیدم زیرا او در دست راست من است تا لغزش نخورم .
44002026	به این سبب دلم مسرور گردید و زبانم از شادمانی فریاد می‌کرد و بدن فانی من در امید ساكن خواهد شد ،
44002027	از آن‌رو كه جانم را در دنیای مردگان ترک نخواهی كرد و نمی‌گذاری كه بندهٔ امین تو فساد را ببیند .
44002028	تو راههای حیات را به من شناسانیده‌ای و با حضور خود مرا از شادمانی پر خواهی كرد . '
44002029	« ای برادران دربارهٔ جدّ ما داوود صریحاً باید بگویم كه او نه فقط مرد و به خاک سپرده شد ، بلكه آرامگاه او نیز تا به امروز در میان ما باقی است .
44002030	و چون او نبی بود و می‌دانست كه خدا برای او سوگند یاد كرده است ، كه از نسل او یک ‌نفر را بر تخت سلطنت بنشاند ،
44002031	از قبل ، رستاخیز مسیح را پیش‌بینی نموده دربارهٔ آن گفت : ' او در دنیای مردگان ترک نشد و جسد او هرگز فاسد نگردید . ' ' خداوند به خداوند من گفت : به دست راست من بنشین
44002035	تا دشمنانت را زیر پای تو اندازم . '
44002036	« پس ای جمیع قوم اسرائیل ، یقین بدانید كه خدا این عیسی را كه شما مصلوب كردید ، خداوند و مسیح كرده است . »
44002037	وقتی آنها این را شنیدند دلهایشان جریحه‌دار شد و از پطرس و سایر رسولان پرسیدند : « ای برادران ، تكلیف ما چیست ؟ »
44002038	پطرس به ایشان گفت : « توبه كنید و هر یک از شما برای آمرزش گناهانتان به نام عیسی مسیح غسل تعمید بگیرید كه روح‌القدس یعنی عطیهٔ خدا را خواهید یافت ،
44002039	زیرا این وعده برای شما و فرزندان شما و برای كسانی است كه دور هستند ، یعنی هرکه خداوند ، خدای ما او را بخواند . »
44002040	پطرس با سخنان بسیار دیگر شهادت می‌داد و آنان را ترغیب می‌کرد و می‌گفت : « خود را از این اشخاص نادرست برهانید . »
44002041	پس کسانی‌که پیام او را پذیرفتند تعمید یافتند و در همان روز در حدود سه هزار نفر به ایشان پیوستند .
44002042	آنان همیشه وقت خود را با شنیدن تعالیم رسولان و مشاركت ایماندارن و پاره كردن نان و دعا می‌گذرانیدند .
44002043	در اثر عجایب و نشانه‌های بسیاری كه توسط رسولان به عمل می‌آمد ، خوف الهی برهمه چیره شده بود .
44002044	تمام ایمانداران با هم متّحد و در همه‌چیز شریک بودند .
44002045	مال و دارایی خود را می‌فروختند و نسبت به احتیاج هرکس بین خود تقسیم می‌کردند .
44002046	آنان هر روز در معبد بزرگ دور هم جمع می‌شدند و در خانه‌های خود نان را پاره می‌کردند و با دلخوشی و صمیمیّت با هم غذا می‌خوردند .
44002047	خدا را حمد می‌کردند و مورد احترام همهٔ مردم بودند و خداوند هر روز كسانی را كه نجات می‌یافتند ، به جمع ایشان می‌افزود .
44003001	یک روز در ساعت سه بعد از ظهر که وقت نماز بود ، پطرس و یوحنا به معبد بزرگ می‌رفتند .
44003002	در آنجا مردی مفلوج مادرزاد بود كه هر روز او را در جلوی در معبد بزرگ ، كه به « دروازهٔ زیبا » معروف بود ، می‌گذاشتند تا از کسانی‌که به درون معبد بزرگ می‌رفتند صدقه بگیرد .
44003003	وقتی پطرس و یوحنا را دید كه به معبد بزرگ می‌روند تقاضای صدقه كرد .
44003004	امّا پطرس و یوحنا به او خیره شدند و پطرس به او گفت : « به ما نگاه كن . »
44003005	او به خیال اینكه چیزی از آنان خواهد گرفت ، با چشمانی پُرتوقّع به ایشان نگاه كرد .
44003006	امّا پطرس گفت : « من طلا و نقره ندارم ، امّا آنچه دارم به تو می‌دهم . به نام عیسی مسیح ناصری به تو دستور می‌‌دهم ، بلند شو و راه برو . »
44003007	آنگاه پطرس دست راستش را گرفت و او را از زمین بلند كرد . فوراً پاها و قوزک پاهای او قوّت گرفتند .
44003008	او از جا پرید ، روی پاهای خود ایستاد و به راه افتاد و جست‌و‌خیزكنان و خدا را حمدگویان به اتّفاق ایشان وارد معبد بزرگ شد .
44003009	همهٔ مردم او را روان و حمدگویان دیدند
44003010	و وقتی پی بردند كه او همان كسی است كه قبلاً در جلوی « دروازهٔ زیبا » می‌نشست و صدقه می‌گرفت از آنچه برای او اتّفاق افتاده بود ، غرق تعجّب و حیرت شدند .
44003011	در حالی‌كه او به پطرس و یوحنا چسبیده بود و از آنان جدا نمی‌شد ، جمیع مردم با حیرت در ایوان سلیمان به طرف آنان دویدند .
44003012	وقتی پطرس دید كه مردم می‌آیند گفت : « ای اسرائیلیان چرا از دیدن این امر تعجّب می‌کنید ؟ چرا به ما خیره شده‌اید ؟ خیال می‌کنید كه ما این شخص را با تقوی و نیروی خود شفا داده‌ایم ؟
44003013	خدای ابراهیم و اسحاق و یعقوب ، خدای اجداد ما ، بندهٔ خود عیسی را به جلال رسانیده است . آری ، شما عیسی را به مرگ تسلیم نمودید و در حضور پیلاطس او را رد كردید ، در حالی‌كه پیلاطس تصمیم گرفته بود او را آزاد كند .
44003014	شما بودید كه آن پاک مرد خدا ، یعنی آن مرد عادل را انكار كردید و آزادی یک نفر قاتل را خواستار شدید
44003015	و به این طریق آن سرچشمهٔ حیات را كشتید ، امّا خدا او را پس از مرگ زنده كرد و ما شاهد این واقعه هستیم .
44003016	قدرت نام عیسی ، این شخص را كه می‌بیند و می‌شناسید نیرو بخشیده است . به وسیلهٔ ایمان به نام او این كار انجام شده است . آری ، در حضور جمیع شما ایمان به عیسی او را سالم و تندرست كرده است .
44003017	« و امّا ای اسرائیلیان ، می‌دانم كه شما مثل حکمرانان خود این كار را از روی غفلت انجام دادید .
44003018	ولی خدا به این طریق به آن پیشگویی‌هایی كه مدّتها پیش به وسیلهٔ جمیع انبیا فرموده بود كه مسیح او می‌آید تا رنج و آزار ببیند ، تحقّق بخشید .
44003019	پس توبه كنید و به سوی خدا بازگشت نمایید تا گناهان شما آمرزیده شود .
44003020	و زمان تجدید حیات از پیشگاه خداوند فرا رسد و خدا ، عیسی یعنی آن مسیح موعود را كه از پیش برایتان برگزیده بود بفرستد .
44003021	همان‌طور كه خدا به وسیلهٔ انبیای مقدّس خود از مدّتها پیش اعلام نموده ، او باید تا زمانی‌كه همه‌چیز تازه و نو شود ، در آسمان بماند .
44003022	موسی فرمود : ' خداوند خدای شما ، از میان شما نبی‌ای مانند من برای شما برمی‌‌انگیزاند ، باید به آنچه او به شما می‌گوید گوش دهید .
44003023	و هركس از اطاعت آن نبی سر باز زند باید از جمع بنی‌اسرائیل ریشه‌كن شود . '
44003024	و همچنین تمام انبیا از سموئیل به بعد ، یک صدا زمان حاضر را پیشگویی می‌کردند .
44003025	شما فرزندان انبیا هستید و به این سبب در آن پیمانی كه خدا با اجداد شما بست سهمی دارید ، چنانکه خدا به ابراهیم فرمود : ' از نسل تو جمیع اقوام روی زمین بركت خواهند یافت . '
44003026	هنگامی‌كه خدا بندهٔ خود عیسی را برگزید ، او را قبل از همه نزد شما فرستاد تا شما را از راههای شرارت‌آمیزتان برگرداند و به این وسیله شما را بركت دهد . »
44004001	هنوز سخن ایشان با قوم به پایان نرسیده بود كه كاهنان به اتّفاق فرماندهٔ پاسداران معبد بزرگ و پیروان فرقهٔ صدوقی بر سر آنان ریختند .
44004002	آنان از اینكه رسولان ، قوم را تعلیم می‌دادند و به اتّكای رستاخیز عیسی ، رستاخیز مردگان را اعلام می‌کردند ، سخت ناراحت شده بودند .
44004003	پس پطرس و یوحنا را گرفتند و چون نزدیک غروب بود تا روز بعد ایشان را در زندان نگه داشتند ،
44004004	امّا بسیاری از کسانی‌که آن پیام را شنیده بودند ، ایمان آوردند و تعداد مردان ایشان به حدود پنج هزار نفر رسید .
44004005	روز بعد ، رهبران یهود و مشایخ و علما در اورشلیم جلسه‌ای تشكیل دادند .
44004006	« حنا » كاهن اعظم و قیافا و یوحنا و اسكندر و همهٔ اعضای خانوادهٔ كاهن اعظم حضور داشتند .
44004007	رسولان را احضار كردند و از آنان سؤال نمودند : « با چه قدرت و به چه نامی این كار را کرده‌اید ؟ »
44004008	پطرس پر از روح‌القدس جواب داد : « ای سران قوم و ای مشایخ اسرائیل ،
44004009	اگر امروز به‌خاطر کار نیكویی كه در مورد یک مرد علیل انجام شد ، از ما بازپرسی می‌کنید و می‌خواهید بدانید كه او به چه وسیله شفا یافته است ،
44004010	همهٔ شما و همهٔ قوم اسرائیل بدانید كه این مرد که امروز به قدرت نام عیسی مسیح ناصری ، كه شما او را روی صلیب كشتید و خدا او را زنده گردانید ، کاملاً شفا یافته و ایستاده است .
44004011	این همان سنگی است كه شما بنّایان آن را خوار شمردید و رد كردید ، ولی اکنون مهمترین سنگ بنا شده است .
44004012	در هیچ‌كس دیگر ، رستگاری نیست و در زیر آسمان هیچ نامی جز نام عیسی به مردم عطا نشده است تا به وسیلهٔ آن نجات یابیم . »
44004013	وقتی آنان جسارت پطرس و یوحنا را مشاهده كردند و پی بردند كه افرادی درس نخوانده و معمولی هستند ، متعجّب شدند و دانستند كه از یاران عیسی بوده‌اند .
44004014	وقتی شخص شفا یافته را همراه پطرس و یوحنا دیدند ، نتوانستند گفتار آنان را تكذیب نمایند .
44004015	پس به ایشان امر كردند ، كه از شورا بیرون بروند و سپس دربارهٔ این موضوع مشغول بحث شدند
44004016	و گفتند : « با این افراد چه كنیم ؟ چون همهٔ ساكنان اورشلیم می‌دانند كه معجزه‌ای چشمگیر به وسیلهٔ ایشان انجام شده است و ما نمی‌توانیم منكر آن بشویم .
44004017	امّا برای اینكه این جریان در میان قوم بیش از این شایع نشود ، به آنان اخطار كنیم ، كه دیگر دربارهٔ عیسی با كسی سخن نگویند . »
44004018	آنگاه آنان را احضار كردند و به ایشان اخطار نمودند كه به هیچ وجه به نام عیسی چیزی اظهار نكنند و تعلیمی ندهند .
44004019	پطرس و یوحنا در پاسخ گفتند : « خودتان قضاوت كنید : در نظر خدا چه چیز درست است ؟ از خدا اطاعت كنیم یا از شما ؟
44004020	امّا ما نمی‌توانیم از گفتن آنچه دیده‌ایم و شنیده‌ایم ، دست برداریم . »
44004021	آنان پطرس و یوحنا را پس از تهدید بسیار مرخّص كردند ، زیرا راهی نیافتند تا ایشان را تنبیه نمایند . از آن رو كه همه خدا را برای آنچه صورت گرفته بود ، حمد می‌گفتند .
44004022	مردی كه این معجزهٔ شفا در مورد او انجام شده بود ، بیش از چهل سال داشت .
44004023	به محض اینكه این دو شاگرد از آنجا مرخّص شدند ، نزد دوستان خود بازگشتند و چیزهایی را كه سران كاهنان و مشایخ به آنان گفته بودند ، بازگو كردند .
44004024	وقتی ایمانداران باخبر شدند ، همه با هم به درگاه خدا دعا كردند و گفتند : « ای پروردگار ، خالق آسمان و زمین و دریا و آنچه در آنهاست ،
44004025	تو به وسیلهٔ روح‌القدس از زبان جدّ ما داوود بندهٔ خود فرمودی : ' چرا مردم جهان شورش می‌کنند و قومها به باطل می‌اندیشند .
44004026	پادشاهان جهان بر می‌‌خیزند و حكمرانان ایشان اجتماع می‌کنند ، علیه خداوند و علیه مسیح او . '
44004031	هنگامی‌كه دعایشان به پایان رسید ، ساختمان محل اجتماع آنان به لرزه درآمد و همه از روح‌القدس پر گشتند و كلام خدا را با شهامت بیان می‌کردند .
44004032	همهٔ مؤمنان از دل و جان متّحد شده بودند و هیچ‌کس دارایی خود را از آن خود نمی‌دانست ؛ بلكه همه در اموال یكدیگر شریک بودند .
44004033	رسولان به رستاخیز عیسی خداوند با قدرتی عظیم شهادت می‌دادند و خدا بركت فراوانی به آنها عطا می‌فرمود .
44004034	هیچ‌كس در میان ایشان محتاج نبود . زیرا هرکس زمینی یا خانه‌ای داشت آن را می‌فروخت ، پولش را می‌آورد
44004035	و در اختیار رسولان می‌گذاشت و به این ترتیب بین محتاجان به نسبت احتیاجشان تقسیم می‌شد .
44004036	مثلاً یوسف كه رسولان او را برنابا یعنی تشویق كننده می‌نامیدند و از طایفهٔ لاوی و اهل قبرس بود
44004037	زمینی داشت . آن را فروخت و پولش را در اختیار رسولان گذاشت .
44005001	امّا شخصی به نام حنانیا با همسر خود سفیره قطعهٔ زمینی را فروخت
44005002	و با اطّلاع زن خود مبلغی از پول آن را نگه داشت و بقیّهٔ را آورد و در اختیار رسولان نهاد .
44005003	پطرس گفت : « ای حنانیا ، چرا این‌طور تسلیم شیطان شدی تا او تو را وادار كند به روح‌القدس دروغ بگویی و مقداری از پول زمینت را نگاه داری ؟ آیا وقتی آن را داشتی مال خودت نبود ؟
44005004	آیا وقتی آن را فروختی باز هم در اختیارت نبود ؟ چطور شد كه فكر چنین كاری كردی ؟ تو نه به انسان ، بلكه به خدا دروغ گفته‌ای . »
44005005	همین‌که حنانیا این سخنان را شنید به زمین افتاد و جان سپرد و همهٔ آنانی كه این را شنیدند بسیار ترسیدند .
44005006	آنگاه جوانان آمدند و او را كفن كرده به خاک سپردند .
44005007	پس از سه ساعت همسرش بدون اینكه از جریان آگاه شده باشد وارد شد .
44005008	پطرس از او پرسید : « بگو ببینم آیا زمین را به همین مبلغ فروختید ؟ » زن گفت : « آری به همین مبلغ . »
44005009	پطرس به او گفت : « چرا هر دو همدست شدید كه روح خداوند را بیازمایید ؟ کسانی‌که شوهرت را دفن کرده‌اند هم اكنون در آستانهٔ در هستند و تو را هم خواهند برد . »
44005010	در همان لحظه او پیش پاهای پطرس افتاد و جان داد . جوانان كه وارد شدند او را مرده یافتند و جسدش را بردند و پیش شوهرش دفن كردند .
44005011	ترس عظیمی بر همهٔ كلیسا و کسانی‌که این ماجرا را شنیدند چیره شد .
44005012	رسولان عجایب و نشانه‌های بی‌شماری در میان قوم انجام می‌دادند و با وحدت نظر در ایوان سلیمان جمع می‌شدند .
44005013	هیچ‌کس خارج از جمع خودشان جرأت نمی‌کرد با آنان همنشین شود ، امّا مردم عموماً از ایشان تعریف می‌کردند .
44005014	ولی بیش از پیش مردان و زنهای بسیاری به خداوند ایمان آوردند و به ایشان پیوستند .
44005015	كار به جایی رسید كه مردم ، بیماران خود را در كوچه‌ها می‌آوردند و آنان را بر بستر و تشک می‌خوابانیدند تا وقتی‌که پطرس از آنجا می‌گذشت لااقل سایهٔ او بر بعضی از آنان بیفتد .
44005016	عدّهٔ زیادی از شهرهای اطراف اورشلیم آمدند و بیماران و كسانی را كه گرفتار ارواح پلید می‌بودند آورده و همه شفا یافتند .
44005017	در این هنگام كاهن اعظم و دستیاران او یعنی فرقهٔ صدوقی از روی حسد اقداماتی به عمل آوردند :
44005018	آنها رسولان را گرفتند و به زندان عمومی انداختند
44005019	امّا همان شب فرشتهٔ خداوند درهای زندان را باز كرد و آنان را بیرون برد و به ایشان گفت :
44005020	« بروید و در معبد بزرگ بایستید و در مورد این حیات تازه با همه صحبت كنید . »
44005021	پس آنان این را شنیدند و به آن عمل كردند و صبح زود به معبد بزرگ رفته به تعلیم پرداختند . كاهن اعظم و دستیاران او ، اعضای شورا و مشایخ اسرائیل را فراخوانده جلسه‌ای تشكیل دادند و كسانی را فرستادند تا رسولان را از زندان بیرون بیاورند .
44005022	وقتی مأموران وارد زندان شدند آنان را نیافتند . پس بازگشتند و گزارش داده گفتند :
44005023	« ما دیدیم كه درهای زندان کاملاً بسته بود و نگهبانان در جلوی درها سر خدمت حاضر بودند ؛ ولی وقتی در را باز كردیم ، هیچ‌كس را نیافتیم . »
44005024	هنگامی‌كه فرماندهٔ پاسداران معبد بزرگ و سران كاهنان این را شنیدند ، حیران ماندند كه چه به سر رسولان آمده و عاقبت كار چه خواهد شد .
44005025	در این هنگام شخصی جلو آمد و گفت : « زندانیان شما در معبد بزرگ ایستاده‌اند و قوم را تعلیم می‌دهند . »
44005026	پس فرمانده با پاسداران معبد بزرگ رفت و آنان را آورد ، البتّه بدون اِعمال زور زیرا می‌ترسیدند كه قوم آنان را سنگسار كنند .
44005027	رسولان را آوردند و در برابر شورا بپا داشتند و كاهن اعظم بازپرسی را چنین آغاز كرده گفت :
44005028	« مگر ما اكیداً به شما اخطار نكردیم كه دیگر به این نام تعلیم ندهید ؟ امّا شما برخلاف دستور ما اورشلیم را با تعالیم خود پر کرده‌اید و می‌کوشید كه خون این شخص را به گردن ما بیندازید . »
44005029	پطرس و رسولان پاسخ دادند : « از خدا باید اطاعت كرد ، نه از انسان .
44005030	خدای نیاکان ما همان عیسی را كه شما مصلوب كرده و كشتید زنده گردانید
44005031	و به عنوان سرور و نجات‌دهنده با سرافرازی در سَمت راست خود نشانید تا فرصت توبه و آمرزش گناهان را به بنی‌اسرائیل عطا فرماید
44005032	و ما شاهدان این امور هستیم یعنی ما و روح‌القدس كه خدا به مطیعان خود بخشیده است . »
44005033	هنگامی‌كه این را شنیدند ، چنان خشمگین شدند كه تصمیم گرفتند آنان را بكشند .
44005034	امّا شخصی از فرقهٔ فریسی به نام غمالائیل كه استاد شریعت و نزد همهٔ مردم محترم بود در مجلس بپا خواست و دستور داد كه متّهمان را مدّتی بیرون برند .
44005035	سپس به حاضران گفت : « ای اسرائیلیان مواظب باشید كه با اینها چه می‌کنید .
44005036	مدّتی قبل شخصی به نام تئودا برخاست و با این ادّعا كه شخص مهمی است ، تقریباً چهارصد نفر را دور خود جمع كرد . امّا او به قتل رسید و همهٔ پیروانش از هم پاشیده شدند و تمام نقشه‌های او نقش بر آب شد .
44005037	یهودای جلیلی هم در زمان سرشماری برخاست و گروهی را به دنبال خود كشید ، امّا او هم از بین رفت و پیروانش پراكنده شدند .
44005038	و امروز این را به شما می‌گویم كه با این افراد كاری نداشته باشید . آنها را به حال خود بگذارید ، زیرا اگر نقشه و كاری كه دارند از آن انسان باشد ، به ثمر نخواهد رسید .
44005039	امّا اگر از آن خدا باشد ، شما نمی‌توانید آنها را شكست دهید . چون در این صورت شما هم جزء كسانی خواهید شد ، كه با خدا ستیزه می‌کنند . »
44005040	آنان به نصیحت او گوش دادند . رسولان را احضار كردند و پس از آنکه آنها را با شلاّق زدند ، به آنان اخطار كردند كه باید از سخن گفتن به نام عیسی دست بردارند . سپس آنها را آزاد ساختند .
44005041	پس رسولان چون خدا آنان را شایسته دانسته بود كه به‌خاطر نام عیسی بی‌حرمتی ببینند شادی‌كنان از حضور شورا بیرون رفتند .
44005042	و همه روزه در معبد بزرگ و در خانه‌ها به تعلیم و اعلام این مژده كه عیسی ، مسیح موعود است ، ادامه دادند .
44006001	در آن زمان كه تعداد شاگردان زیادتر می‌شد یهودیان یونانی زبان از یهودیان عبری زبان شكایت كردند كه در تقسیم خوراک روزانه ، بیوه زنهای یونانی زبان از نظر دور می‌مانند .
44006002	پس آن دوازده رسول كلّیه شاگردان را احضار كردند و گفتند : « شایسته نیست ما به‌خاطر رسانیدن غذا به دیگران از اعلام كلام خدا غافل بمانیم .
44006003	پس ای برادران ، از میان خودتان هفت نفر از مردان نیک نام و پر از روح‌القدس و با حكمت را انتخاب كنید تا آنان را مأمور انجام این وظیفه بنماییم
44006004	و امّا ما وقت خود را صرف دعا و تعلیم كلام خدا خواهیم نمود . »
44006005	این پیشنهاد مورد قبول تمام حاضران در مجلس واقع شد و استیفان مردی پر از ایمان و روح‌القدس و فیلیپُس ، پرخروس ، نیكانور ، تیمون ، پرمیناس و نیكلاوس را كه قبلاً به دین یهود گرویده و اهل انطاكیه بود ، برگزیدند .
44006006	این عدّه به رسولان معرّفی شدند و رسولان دست بر سر آنان گذارده برای آنها دعا كردند .
44006007	پیام خدا پیوسته در حال انتشار بود و در اورشلیم تعداد شاگردان بسیار افزایش یافت و بسیاری از كاهنان نیز ایمان به مسیح را پذیرفتند .
44006008	استیفان پر از فیض و قدرت ، به انجام نشانه‌ها و عجایب عظیم در میان قوم یهود پرداخت .
44006009	تعدادی از اعضای كنیسه‌ای به نام كنیسهٔ « آزادگان » مركب از قیروانیان و اسكندریان و همچنین اهالی قیلیقیه و استان آسیا پیش آمدند و با استیفان به مباحثه پرداختند .
44006010	امّا استیفان چنان با حكمت و قدرت روح سخن می‌گفت كه آنها نتوانستند در برابرش مقاومت نمایند .
44006011	بنابراین چند نفر را وادار كردند كه بگویند « ما شنیدیم كه استیفان نسبت به موسی و خدا سخنان كفرآمیز می‌گفت . »
44006012	و به این ترتیب آنها مردم و مشایخ و علما را تحریک كردند و بر استیفان هجوم آوردند و او را دستگیر نموده نزد شورا بردند
44006013	و چند نفر شاهد دروغ را آوردند و آنان گفتند : « این شخص همیشه برخلاف این مكان مقدّس و شریعت موسی سخن می‌گوید ،
44006014	زیرا ما با گوش خود شنیدیم كه او می‌گفت : عیسای ناصری این مكان را خراب می‌کند و سنّت‌هایی را كه موسی به ما سپرده است تغییر خواهد داد . »
44006015	در این هنگام همهٔ اعضای شورا كه به استیفان خیره شده بودند ، دیدند كه صورت او مانند صورت یک فرشته می‌درخشد .
44007001	آنگاه كاهن اعظم پرسید : « آیا اینها راست می‌گویند ؟ »
44007002	استیفان جواب داد : « ای برادران و ای پدران ، توجّه بفرمایید ، خدای پرجلال به پدر ما ابراهیم در وقتی‌که در بین‌النهرین سكونت داشت ، یعنی قبل از مهاجرت به حرّان ظاهر شد
44007003	و به او فرمود : ' وطن خود و بستگانت را ترک كن و به سرزمینی كه به تو نشان می‌دهم برو . '
44007004	پس به این ترتیب از زمین كلدانیان عزیمت كرد و مدّتی در حرّان ماند و پس از مرگ پدرش ، خدا او را از آنجا به سرزمینی كه امروز شما در آن سكونت دارید منتقل ساخت .
44007005	خدا حتّی یک وجب از آن سرزمین را به ابراهیم نداد . امّا در همان وقت كه او هنوز فرزندی نداشت به او قول داد ، كه او و بعد از او فرزندانش را مالک آن زمین بگرداند .
44007006	پس خدا به این طریق به ابراهیم فرمود كه فرزندان او مانند غریبه‌ها در یک سرزمین بیگانه زندگی خواهند كرد و مدّت چهارصد سال در بندگی و ظلم به سر خواهند برد .
44007007	و خدا فرمود : ' امّا من آن ملّتی را كه قوم من بردگان آنها خواهند شد محکوم خواهم ساخت و بعد از آن آنان آزاد خواهند شد و مرا در همین مكان عبادت خواهند كرد . '
44007008	در همین زمان خدا ختنه را به عنوان نشانهٔ پیمان خود به ابراهیم عطا كرد و به این ترتیب پس از تولّد اسحاق او را در روز هشتم ختنه كرد و اسحاق ، یعقوب را ، و یعقوب ، دوازده فرزند خود را كه بعدها هر كدام پدر یک طایفهٔ اسرائیل شدند .
44007009	« فرزندان یعقوب از روی حسد یوسف را به بردگی در مصر فروختند ، امّا خدا با او بود
44007010	و او را از جمیع زحماتش رهانید و به او توفیق و حكمت عطا فرمود به طوری ‌كه مورد پسند فرعون ، فرمانروای مصر واقع شد و یوسف فرمانروای سرزمین مصر و دربار سلطنتی گردید .
44007011	در این هنگام در سرتاسر مصر و كنعان قحطی‌ای پدید آمد كه باعث مصیبت عظیمی شد به حدّی كه اجداد ما چیزی برای خوردن نیافتند .
44007012	وقتی یعقوب باخبر شد كه در مصر غلّه پیدا می‌شود نیاکان ما را برای اولین بار به آنجا فرستاد .
44007013	در سفر دوم یوسف خود را به برادرانش شناسانید و فرعون از اصل و نصب یوسف باخبر شد .
44007014	یوسف پدر خود یعقوب و تمام بستگانش را كه جمعاً هفتاد و پنج نفر بودند به مصر دعوت كرد
44007015	و به این ترتیب یعقوب به مصر قدم نهاد . عمر یعقوب و اجداد ما در آنجا به سر رسید
44007016	و اجساد آنان را به شكیم بردند و در آرامگاهی كه ابراهیم از فرزند حمور به مبلغی خریده بود به خاک سپردند .
44007017	« و چون وقت آن نزدیک می‌شد كه خدا به وعده‌ای كه به ابراهیم داده بود ، عمل كند قوم ما در سرزمین مصر رشد كرد و تعداد آنان افزایش یافت .
44007018	سرانجام پادشاه دیگری كه یوسف را نمی‌شناخت به پادشاهی مصر رسید
44007019	و با اجداد ما با نیرنگ رفتار كرد و بر آنان ظلم بسیار روا داشت به حدّی ‌كه ایشان را مجبور ساخت كه نوزادان خود را سر راه بگذارند تا بمیرند .
44007020	در چنین روزگاری موسی كه كودكی بسیار زیبا بود ، به دنیا آمد . او مدّت سه ماه در خانهٔ پدر پرورش یافت
44007021	و وقتی او را سر راه گذاشتند ، دختر فرعون او را برداشت و همچون فرزند خود تربیت نمود .
44007022	به این ترتیب موسی بر تمام فرهنگ و معارف مصر تسلّط یافت و در گفتار و كردار استعداد مخصوصی از خود نشان داد .
44007023	« همین‌كه موسی چهل ساله شد به فكرش رسید كه به دیدن برادران اسرائیلی خود برود
44007024	و چون دید كه مردی مصری با یكی از آنان بدرفتاری می‌کند ، به حمایت آن اسرائیلی برخاست و آن تجاوزكار مصری را به سزای عمل خود رسانید و او را كشت .
44007025	موسی گمان می‌کرد كه هم نژادانش خواهند فهمید كه خدا او را وسیلهٔ نجات آنان قرار داده است ، امّا آنان نفهمیدند .
44007026	فردای آن روز به دو نفر اسرائیلی كه با هم نزاع می‌کردند رسید و برای رفع اختلافشان چنین گفت : ' ای دوستان ، شما برادرید . چرا با هم بدرفتاری می‌کنید ؟ '
44007027	مرد مقصّر او را عقب زد و گفت ' چه كسی تو را حاكم و قاضی ما كرده است ؟
44007028	می‌خواهی مرا هم مثل آن مصری كه دیروز كشتی ، بكشی ؟ '
44007029	موسی وقتی این جواب را شنید از آن سرزمین گریخت و در سرزمین مدیان آواره گشت و در آنجا صاحب دو پسر شد .
44007030	« پس از آنكه چهل سال سپری شد ، فرشته‌ای در بیابانهای اطراف كوه سینا در بوته‌ای سوزان به موسی ظاهر شد .
44007031	موسی از دیدن آن رؤیا غرق حیرت گشت و هنگامی‌كه نزدیک آمد تا بهتر ببیند ، صدای خداوند به گوشش رسید كه می‌گفت :
44007032	' من خدای نیاکان تو ، خدای ابراهیم و اسحاق و یعقوب هستم . ' موسی ترسید و جرأت نگاه كردن نداشت .
44007033	سپس خداوند فرمود : ' نعلین‌ات را بیرون بیاور چون در مكان مقدّسی ایستاده‌ای .
44007034	البتّه آن ظلمی را كه در مصر نسبت به قوم من می‌شود دیده و آه و ناله‌هایشان را شنیده‌ام و برای نجات آنان آمده‌ام ، برخیز تو را به مصر می‌فرستم . '
44007035	« آری همان موسی را كه آنان رد كرده و به او گفته بودند : ' چه كسی تو را حاكم و قاضی ما كرده است ؟ ' خدا به وسیلهٔ فرشته‌ای كه در بوته به او ظاهر شد حكمران و رهاننده گردانید .
44007036	این موسی بود كه با انجام نشانه‌ها و عجایب در مصر و در راه دریای سرخ ، بنی‌اسرائیل را به خارج از مصر هدایت كرد و مدّت چهل سال در بیابان عهده‌دار رهبری آنان بود .
44007037	باز هم موسی بود كه به بنی‌اسرائیل فرمود : ' خدا از بین شما نبی‌ای مانند من برایتان برمی‌انگیزد . '
44007038	و او بود كه در اجتماع بنی‌اسرائیل در بیابان حضور داشت و با فرشته در كوه سینا و با اجداد ما گفت‌وگو كرد و پیام زندهٔ الهی را دریافت نمود تا آن را به ما نیز برساند .
44007039	« امّا نیاکان ما رهبری او را نپذیرفتند و دست رد بر سینه‌اش زدند و آرزو داشتند به مصر برگردند
44007040	و از هارون خواستند برای ایشان خدایانی بسازد كه پیشاپیش آنان بروند و گفتند : ' ما نمی‌دانیم بر سر آن موسایی كه ما را از مصر بیرون آورد چه آمده است . '
44007041	و در آن روزها گوساله‌ای ساختند و در برابر آن بت ، قربانی‌های بسیار گذراندند و به افتخار ساخته و پرداختهٔ دست خود جشنی برپا نمودند ،
44007042	لیكن خدا از آنان روی گردان شد و ایشان را به پرستش ستارگان آسمانی واگذاشت . همان‌طور كه در كتاب انبیا مكتوب است : ' ای قوم اسرائیل آیا طی این چهل سال برای من در بیابان قربانی كرده‌اید یا هدیه‌ای تقدیم داشته‌اید ؟
44007043	خیر ، بلكه شما خیمهٔ مولک و پیكرهٔ خدای ستارهٔ خود رمفان را با خود حمل می‌كردید ، آنها بُتهایی بودند كه برای پرستش ساخته بودید پس شما را به آن‌سوی بابل تبعید خواهم كرد . '
44007044	« اجداد ما در بیابان خیمهٔ مقدّس داشتند و این خیمه همان چیزی است كه خدا به موسی دستور داد كه طبق آن نمونه‌ای كه قبلاً دیده بود بسازد .
44007045	نیاکان ما در نسل بعد در آن وقت كه زمین كنعان را به تصرّف درآورده بودند ، یعنی وقتی خدا اقوام دیگر را از سر راهشان برمی‌داشت ، آن خیمه را به همراهی یوشع با خود آوردند و تا زمان داوود آن خیمه در آنجا ماند .
44007046	داوود مورد لطف خدا واقع شد و تقاضا نمود كه به او اجازه داده شود مسكنی برای خدای یعقوب بنا نماید .
44007047	ولی این سلیمان بود كه خانه‌ای برای خدا ساخت .
44007048	« امّا خدای متعال در مسكن‌های ساختهٔ دست بشر ساكن نمی‌شود . چنانکه نبی فرموده است :
44007049	' آسمان تخت من و زمین پای‌انداز من است . برای من چه خانه‌ای خواهید ساخت ؟
44007050	استراحتگاه من كجاست ؟ آیا دست خود من جمیع این چیزها را نساخته است ؟ '
44007051	« ای‌ گردنكشان كه از دل و گوش كافرید و گوشهایتان كر است . شما هم مثل اجداد خود همیشه به ضد روح‌القدس مقاومت می‌كنید .
44007052	كدام نبی‌ای از دست اجداد شما جفا ندید ؟ آنان كسانی را كه دربارهٔ آمدن آن یكتای عادل پیشگویی می‌کردند كشتند ، و در زمان ما ، شما به خود او خیانت كردید و او را به قتل رساندید .
44007053	آری شما شریعت را كه توسط فرشتگان به شما رسید قبول كردید امّا از اطاعت آن سر باز زدید . »
44007054	اعضای شورا از شنیدن این سخنان چنان به خشم آمدند كه دندانهای خود را به هم می‌ساییدند .
44007055	امّا استیفان پر از روح‌القدس ، به آسمان چشم دوخت و جلال خدا و عیسی را كه در دست راست خدا ایستاده بود
44007056	دید و گفت : « ببینید من هم اكنون آسمان را گشوده و پسر انسان را در دست راست خدا ایستاده می‌بینم . »
44007057	در این هنگام فریاد بلندی از حاضران برخاست . آنها گوشهای خود را گرفتند و به سوی او حمله كردند ،
44007058	او را از شهر بیرون انداخته سنگسار نمودند . کسانی‌که علیه او شهادت داده بودند ، لباسهای خود را كندند و پیش پای جوانی به نام شائول گذاشتند .
44007059	وقتی استیفان را سنگسار می‌کردند او با فریاد گفت : « ای عیسی ، ای خداوند روح مرا بپذیر . »
44007060	سپس به زانو افتاد و با صدای بلند گفت : « خداوندا ، این گناه را به حساب ایشان نگذار . » این را گفت و جان سپرد .
44008001	شائول جزء كسانی بود ، كه با قتل استیفان موافقت كرده بودند . در همان‌روز جفای سختی به كلیسای اورشلیم شروع شد و همهٔ ایمانداران به جز رسولان به نواحی یهودیه و سامره پراكنده شدند .
44008002	گروهی از نیكوكاران جسد استیفان را به خاک سپردند و سوگواری بزرگی برای او ترتیب دادند .
44008003	شائول سعی می‌کرد ، كه بنیاد كلیسا را براندازد . او خانه به خانه می‌گشت و زنها و مردها را بیرون می‌كشید و به زندان می‌انداخت .
44008004	و امّا آنانی كه پراكنده شده بودند به هرجا كه می‌رفتند ، پیام خدا را اعلام می‌کردند .
44008005	فیلیپُس به شهری از سامره وارد شد و در آنجا به اعلام نام مسیح پرداخت
44008006	و مردم یک دل و با اشتیاق به سخنان او گوش می‌دادند و معجزاتی را كه انجام می‌داد می‌دیدند .
44008007	ارواح پلید با فریاد از مبتلایان بسیار خارج می‌شدند و عدّهٔ زیادی از مفلوجان و لنگان شفا می‌یافتند
44008008	و در آن شهر شادی عظیمی برپا شد .
44008009	مردی شمعون نام در آن شهر زندگی می‌کرد كه برای مدّتی سامریان را فریفتهٔ کارهای جادوگرانهٔ خود كرده و مدّعی بود كه او شخص بزرگی است .
44008010	همهٔ آنان از بزرگ و كوچک با توجّه كامل به او گوش می‌دادند و می‌گفتند : « این شخص قدرت همان خدایی است كه عظیم نام دارد . »
44008011	آنها احترام زیادی به او می‌گذاشتند زیرا او سالهای سال با جادوگری آنها را افسون كرده بود .
44008012	امّا وقتی به مژدهٔ فیلیپُس دربارهٔ پادشاهی خدا و نام عیسی مسیح ایمان آوردند مردها و زنها تعمید یافتند .
44008013	حتّی خود شمعون نیز ایمان آورد و تعمید گرفت و پس از آن دیگر از فیلیپُس دور نشد و وقتی عجایب و معجزاتی را كه به وسیلهٔ فیلیپُس به عمل می‌آمد می‌دید مات و مبهوت می‌شد .
44008014	همین‌که رسولان ساکن اورشلیم باخبر شدند كه در سامره هم پیام خدا با استقبال روبه‌رو شده است ، پطرس و یوحنا را نزد آنان فرستادند .
44008015	وقتی آنها به آنجا رسیدند ، برای ایمانداران دعا كردند تا روح‌القدس را بیابند ،
44008016	زیرا آنها فقط به نام عیسی خداوند تعمید گرفته بودند و تا آن زمان روح خداوند بر آنان نازل نشده بود .
44008017	بنابراین پطرس و یوحنا دست بر سر آنان گذاردند و آنان روح‌القدس را یافتند .
44008018	وقتی شمعون دید كه با دستگذاری رسولان روح‌القدس عطا می‌شود ، پولهای خود را نزد پطرس و یوحنا آورد
44008019	و گفت : « همان قدرت را به من هم مرحمت كنید تا بر هرکه دست بگذارم ، روح‌القدس را بیابد . »
44008020	پطرس پاسخ داد : « پولت با خودت هلاک شود ، چون گمان کرده‌ای كه بخشش رایگان خدا را با پول می‌توان خرید .
44008021	تو از این بابت هیچ نصیبی نداری ؛ زیرا دل تو نزد خدا ناراست است .
44008022	از این شرارت توبه كن و از خداوند بخواه تا شاید تو را برای داشتن چنین فكری ببخشد .
44008023	من می‌بینم كه زندگی تو تلخ و زهرآگین است و در زنجیرهای شرارت گرفتاری . »
44008024	شمعون در پاسخ خواهش كرده گفت : « برای من به درگاه خداوند دعا كنید تا هیچ‌یک از چیزهایی را كه دربارهٔ من گفتید عملی نشود . »
44008025	پس از آنكه پطرس و یوحنا شهادت‌های خود را دادند و پیغام خداوند را اعلام كردند ، به اورشلیم بازگشتند و در بین راه مژدهٔ نجات را به بسیاری از دهكده‌های سامره رسانیدند .
44008026	فرشتهٔ خداوند به فیلیپُس گفت : « برخیز به طرف جنوب ، به آن جاده‌ای كه از اورشلیم به غزه می‌رود برو . » ( این جاده یک راه بیابانی است . )
44008027	او بلند شد و به طرف آنجا حركت كرد . یک خواجه سرای حبشی كه در دربار ملكهٔ حبشه به نام كندا مقام مهمی داشت و خزانه‌دار او بود برای عبادت به اورشلیم آمده بود .
44008028	در این هنگام در راه بازگشت به وطن در كالسكه‌ای نشسته بود و كتاب اشعیای نبی را می‌خواند .
44008029	روح خدا به فیلیپُس گفت : « نزدیک برو و خود را به آن كالسكه برسان . »
44008030	پس فیلیپُس به سوی آن دوید و شنید كه او كتاب اشعیا را می‌خواند و پرسید : « آیا آنچه می‌خوانی می‌فهمی ؟ »
44008031	او پاسخ داد : « تا كسی مرا راهنمایی نكند ، چطور می‌توانم آن را بفهمم ؟ » خواجه سرا از فیلیپُس خواهش كرد كه سوار كالسكه بشود و پهلوی او بنشیند .
44008032	آن قسمتی را كه می‌خواند چنین بود : « او مانند گوسفندی كه به كشتارگاه می‌برند ، یا مثل برّه‌ای كه پیش پشم‌چینان زبان نمی‌گشاید ، كلامی به زبان نیاورد .
44008033	بدین‌گونه او را حقیر شمردند و حقانیّتش را نادیده گرفتند . چه كسی دربارهٔ فرزندان او سخن خواهد گفت ؟ زیرا حیات او از روی زمین منقطع شده است . »
44008034	آن خواجه سرا به فیلیپُس گفت : « تمنّا دارم به من بگو كه نبی در اینجا دربارهٔ چه كسی سخن می‌گوید ، دربارهٔ خودش یا كسی دیگر . »
44008035	آنگاه فیلیپُس شروع كرده و از همان قسمت كتاب‌مقدّس ، مژدهٔ عیسی را به او رسانید .
44008036	همان‌طور كه می‌رفتند به آبی رسیدند . خواجه سرا گفت : « نگاه كن ، در اینجا آب هست ؛ چه چیزی مانع تعمید گرفتن من است ؟ »
44008037	فیلیپُس گفت : « اگر با تمام دل ایمان آوری هیچ مانعی وجود ندارد . » خواجه سرا پاسخ داد : « من ایمان دارم كه عیسی مسیح ، پسر خداست . »
44008038	خواجه سرا دستور داد كالسكه را نگه دارند . او و فیلیپُس داخل آب رفتند و فیلیپُس او را تعمید داد .
44008039	وقتی از آب بیرون آمدند ، روح خداوند ناگهان فیلیپُس را در ربود و خواجه سرا دیگر او را ندید و شادی‌كنان به راه خود رفت .
44008040	امّا فیلیپُس در اشدود دیده شد كه در همهٔ شهرهای آن ناحیه می‌گشت و بشارت می‌داد تا سرانجام به قیصریه رسید .
44009001	شائول از تهدید و كشتن پیروان خداوند به هیچ نحوی دست بردار نبود . او نزد كاهن اعظم رفت
44009002	و تقاضای معرّفی ‌نامه‌هایی برای كنیسه‌های دمشق كرد تا چنانچه مرد یا زنی را از اهل طریقت پیدا كند آنها را دستگیر كرده به اورشلیم آورد .
44009003	شائول هنوز به دمشق نرسیده بود ، كه ناگهان نزدیک شهر نوری از آسمان در اطراف او تابید .
44009004	او به زمین افتاد و صدایی شنید كه می‌گفت : « ای شائول ، شائول ، چرا بر من جفا می‌کنی ؟ »
44009005	شائول پرسید : « خداوندا تو كیستی ؟ » پاسخ آمد : « من عیسی هستم ، همان كسی‌كه تو بر او جفا می‌کنی ،
44009006	ولی برخیز و به شهر برو و در آنجا به تو گفته خواهد شد كه چه باید بكنی . »
44009007	در این هنگام همسفران شائول خاموش ماندند ، زیرا اگرچه صدا را می‌شنیدند ، ولی كسی را نمی‌دیدند .
44009008	پس شائول از زمین برخاست و با اینكه چشمانش باز بود ، چیزی نمی‌دید . دستش را گرفتند و او را به دمشق هدایت كردند .
44009009	در آنجا سه روز نابینا ماند و چیزی نخورد و ننوشید .
44009010	یكی از ایمانداران به نام حنانیا در شهر دمشق زندگی می‌کرد . خداوند در رؤیا به او ظاهر شد و فرمود : « ای حنانیا . » او پاسخ داد : « بله ای خداوند ، آماده‌ام . »
44009011	خداوند فرمود : « برخیز و به کوچه‌ای كه آن را ' راست ' می‌نامند برو و در خانهٔ یهودا سراغ شخصی به نام شائول طرسوسی را بگیر . او به دعا مشغول است
44009012	و در رؤیا مردی را دیده است به نام حنانیا كه می‌آید و بر او دست می‌گذارد و بینایی او را باز می‌گرداند . »
44009013	حنانیا عرض كرد : « خداوندا دربارهٔ این شخص و آن‌همه آزار كه او به قوم تو در اورشلیم رسانیده است ، چیزهایی شنیده‌ام
44009014	و حالا از طرف سران كاهنان اختیار یافته و به اینجا آمده است تا همهٔ كسانی را كه به تو روی می‌آوردند دستگیر كند . »
44009015	امّا خداوند به او گفت : « تو باید بروی زیرا این شخص وسیله‌ای است كه من انتخاب کرده‌ام تا نام مرا به ملّتها و پادشاهان آنان و قوم اسرائیل اعلام نماید .
44009016	خود من به او نشان خواهم داد كه چه رنجهای بسیاری به‌خاطر نام من متحمّل خواهد شد . »
44009017	پس حنانیا رفت ، وارد آن خانه شد و دست بر شائول گذاشت و گفت : « ای برادر ، ای شائول ، خداوند یعنی همان عیسایی كه بین راه به تو ظاهر شد ، مرا فرستاده است تا تو بینایی خود را بازیابی و از روح‌القدس پر گردی . »
44009018	در همان لحظه چیزی مانند پوسته از چشمان شائول افتاد و بینایی خود را بازیافت و برخاسته تعمید گرفت .
44009019	بعد از آن غذا خورد و قوّت گرفت . شائول مدّتی در دمشق با ایمانداران به سر برد
44009020	و طولی نكشید كه در كنیسه‌های دمشق به طور آشكار اعلام می‌کرد كه عیسی ، پسر خداست .
44009021	هرکس سخنان او را می‌شنید در حیرت می‌افتاد و می‌گفت : « مگر این همان كسی نیست كه در اورشلیم کسانی‌که نام عیسی را به زبان می‌آوردند نابود می‌کرد ؟ و آیا منظور او از آمدن به اینجا فقط این نیست كه آنان را بگیرد و به دست سران كاهنان بسپارد ؟ »
44009022	امّا قدرت كلام شائول روزبه‌روز بیشتر می‌شد و یهودیان دمشق را با دلایل انكار ناپذیر مجاب می‌ساخت كه عیسی ، مسیح موعود است .
44009023	پس از مدّتی یهودیان توطئه كردند تا او را به قتل برسانند .
44009024	امّا شائول از نیّت آنان باخبر شد . یهودیان حتّی دروازه‌های شهر را شب و روز تحت نظر داشتند تا او را بكشند ،
44009025	ولی شاگردان او ، شبانه او را داخل سبدی گذاشتند و از دیوار شهر او را به پایین فرستادند .
44009026	وقتی شائول به اورشلیم رسید سعی نمود به سایر شاگردان عیسی بپیوندد ، امّا آنان از او می‌ترسیدند ، زیرا قبول نمی‌كردند كه او واقعاً پیرو عیسی شده باشد .
44009027	به هر حال برنابا او را برداشت و به حضور رسولان آورد و برای ایشان شرح داد ، كه چگونه او در راه دمشق خداوند را دیده و چطور خداوند با او سخن گفته و به چه ترتیب شائول در دمشق بی‌باكانه به نام عیسی وعظ كرده است .
44009028	به این ترتیب شائول در اورشلیم با آنان رفت و آمد پیدا كرد و آشكارا بدون ترس به نام خداوند موعظه می‌کرد
44009029	و با یهودیان یونانی زبان مباحثه و گفت‌وگو می‌نمود به طوری ‌كه آنان قصد جان او را داشتند .
44009030	وقتی ایماندران از این موضوع آگاه شدند شائول را به قیصریه رسانیدند و او را روانهٔ طرسوس كردند .
44009031	به این ‌ترتیب كلیسا در سراسر یهودیه و جلیل و سامره آرامش یافت . در حالی‌كه آنان در خداترسی و تقویت روح‌القدس به سر می‌بردند ، كلیسا از لحاظ نیرو و تعداد رشد می‌کرد .
44009032	پطرس از همه‌جا دیدن می‌کرد و یک‌بار نیز به دیدن مقدّسین مقیم لده رفت .
44009033	در آنجا شخصی را به نام اینیاس كه به مدّت هشت سال مفلوج و بستری بود ، دید .
44009034	پطرس به او گفت : « ای اینیاس ، عیسی مسیح تو را شفا می‌بخشد . بلند شو و رختخواب خود را جمع كن . » او فوراً از جا برخاست
44009035	و جمیع ساكنان لده و شارون او را دیدند و به خداوند روی آوردند .
44009036	در یافا یكی از ایمانداران كه زنی به نام طبیتا بود زندگی می‌کرد ( ترجمه یونانی نام او دوركاس به معنی آهوست . ) این زن كه بسیار نیكوكار و بخشنده بود
44009037	در این زمان بیمار شد و فوت كرد . او را غسل دادند و در بالاخانه‌ای گذاشتند .
44009038	ایمانداران كه شنیده بودند ، پطرس در لده است ، به سبب نزدیكی لده به یافا دو نفر را نزد او فرستادند و تقاضا نمودند : « هرچه زودتر خود را به ما برسان . »
44009039	پطرس بی‌درنگ به اتّفاق آنان حركت كرد و همین‌که به آنجا رسید ، او را به بالا خانه بردند . بیوه‌زنان گریه‌كنان دور او را گرفتند و همهٔ پیراهن‌ها و لباسهایی را كه دوركاس در زمان حیات خود دوخته بود به او نشان دادند .
44009040	پطرس همهٔ آنان را از اتاق بیرون كرد . سپس زانو زد و دعا نمود و رو به جسد كرده گفت : « ای طبیتا برخیز . » او چشمان خود را گشود و وقتی پطرس را دید راست نشست .
44009041	پطرس دست خود را به او داد و او را روی پا بلند كرد . سپس مقدّسین و بیوه‌زنان را صدا زد و او را زنده به ایشان سپرد .
44009042	این موضوع در سراسر یافا منتشر شد و بسیاری به خداوند ایمان آوردند .
44009043	پطرس روزهای زیادی در یافا ماند و با شمعون دباغ زندگی می‌کرد .
44010001	در شهر قیصریه سروانی به نام كرنیلیوس زندگی می‌کرد كه جزو یک هنگ رومی به نام هنگ ایتالیایی بود .
44010002	او مردی بود ، پرهیزكار و خانواده‌ای خدا‌ترس داشت و پیوسته به درگاه خدا دعا می‌کرد و به بینوایان اسرائیلی صدقه بسیار می‌داد .
44010003	این مرد یک روز در حدود ساعت سه بعد از ظهر فرشتهٔ خدا را آشکارا در رؤیا دید ، كه نزد او آمده گفت : « ای كرنیلیوس »
44010004	كرنیلیوس با وحشت به او چشم دوخت و پاسخ داد : « خداوندا چه می‌فرمایی ؟ » فرشته گفت : « بدان كه دعاها و همهٔ صدقات تو در بالا در پیشگاه خدا مورد قبول و یادآوری واقع شده‌اند .
44010005	اكنون افرادی را به یافا بفرست و سراغ شمعون ملقّب به پطرس را بگیر .
44010006	او نزد شمعون دباغ كه خانه‌اش در ساحل دریاست مهمان است . »
44010007	همین‌که فرشته‌ای كه با او صحبت می‌کرد ناپدید شد ، كرنیلیوس دو نفر از نوكران خود و یک سرباز دیندار را كه در خدمت او بود ، احضار كرد و
44010008	موضوع را تماماً برای ایشان شرح داد و ایشان را به یافا فرستاد .
44010009	روز بعد كه آنان در راه بودند و تا شهر فاصله كمی داشتند ، پطرس نزدیک ظهر برای دعا به بالای بام رفت .
44010010	در آنجا گرسنه شد و خواست چیزی بخورد . امّا وقتی‌که برایش غذا آماده می‌کردند ، حالت جذبه‌ای به او دست داد
44010011	و در آن حال آسمان را گشوده و چیزی مانند یک سفره بزرگ دید ، كه از چهارگوشه آویزان شده بود و رو به پایین به طرف زمین می‌آمد .
44010012	در آن انواع چارپایان و خزندگان و پرندگان وجود داشت .
44010013	صدایی به گوشش رسید كه می‌گفت : « ای پطرس ، برخیز ، سر ببر و بخور . »
44010014	پطرس در پاسخ گفت : « خیر ای خداوند ، زیرا من هرگز به چیزهای ناپاک و حرام لب نزده‌ام . »
44010015	بار دوم همان صدا آمد كه : « آنچه را خدا حلال كرده است تو نباید حرام بپنداری . »
44010016	این موضوع سه بار تكرار شد و سرانجام آن سفره به آسمان برده شد .
44010017	در همان وقت كه پطرس از تفسیر رؤیای خود درمانده بود و سعی می‌کرد آن را برای خود تجزیه و تحلیل نماید ، فرستادگان كرنیلیوس جستجوكنان به در خانهٔ شمعون رسیدند .
44010018	و فریاد می‌زدند و می‌پرسیدند : « آیا شمعون ملقّب به پطرس در اینجا مهمان است ؟ »
44010019	در حالی‌كه پطرس دربارهٔ این رؤیا تفكّر می‌کرد ، روح خدا به او گفت : « نگاه كن ، چند نفر به سراغ تو آمده‌اند .
44010020	برخیز ، پایین برو و از رفتن با ایشان تردید نداشته باش . » زیرا من آنها را فرستاده‌ام .
44010021	پطرس پایین رفت و به آنان گفت : « من همان كسی هستم كه به دنبال او می‌گردید . برای چه آمده‌اید ؟ »
44010022	آنها پاسخ دادند : « سروان كرنیلیوس كه شخص نیكوكار و خدا ترس است و نزد همهٔ یهودیان نیک‌نام می‌باشد ، از فرشتهٔ مقدّسی دستور یافت كه ما را به اینجا بفرستد و تو را به خانهٔ خود دعوت كند تا به هر پیامی كه داری گوش دهد . »
44010023	پس پطرس آنان را به خانه آورد و از ایشان پذیرایی نمود . روز بعد با ایشان به راه افتاد و چند نفر از ایماندران یافایی با آنان همراه بودند .
44010024	فردای آن روز به قیصریه رسیدند . كرنیلیوس كه از خویشاوندان و دوستان نزدیک خود دعوت كرده بود چشم به راه ایشان بود .
44010025	وقتی پطرس می‌خواست داخل خانه شود ، كرنیلیوس جلو رفت و پیش او به خاک افتاد .
44010026	امّا پطرس او را از زمین بلند كرد و گفت : « برخیز من هم مانند تو انسانم . »
44010027	سپس به اتّفاق ، صحبت‌كنان وارد خانه شدند . پطرس در آنجا با عدّهٔ زیادی روبه‌رو شد
44010028	و به آنان گفت : « این را به خوبی می‌دانید ، كه جایز نیست یک نفر یهودی با بیگانگان معاشرت یا همنشینی نماید . امّا خدا به من نشان داده است ، كه من نباید هیچ‌كس را نجس یا ناپاک بدانم .
44010029	پس وقتی دنبال من فرستادید بدون چون و چرا آمدم . تنها سؤالی كه دارم این است كه برای چه به دنبال من فرستادید ؟ »
44010030	كرنیلیوس در پاسخ گفت : « چهار روز پیش درست در همین وقت یعنی ساعت سه بعد از ظهر من در خانهٔ خود به نماز مشغول بودم ، كه ناگاه مردی در لباس نورانی به من ظاهر شد
44010031	و گفت : ' ای كرنیلیوس ، دعاهایت مستجاب شده و صدقاتی كه به فقرا می‌دهی در پیشگاه خدا منظور شده است .
44010032	بنابراین كسی را به شهر یافا بفرست و شمعون ملقّب به پطرس را به اینجا دعوت كن . او در خانهٔ شمعون دبّاغ كه در ساحل دریا واقع است ، مهمان است . '
44010033	پس بی‌درنگ این اشخاص را نزد تو فرستادم و تو لطف فرموده به اینجا آمدی . اكنون همهٔ ما در حضور خدا گرد آمده‌ایم تا به آن چیزهایی كه خداوند به تو دستور داده است گوش دهیم . »
44010034	پس پطرس سخنان خود را شروع كرده گفت : « من به این حقیقت پی برده‌ام كه خدا هیچ تبعیضی قایل نمی‌شود
44010035	و هرکس از هر ملّتی كه خداترس و نیكوكار باشد ، مقبول خداست .
44010036	خدا پیام خود را به قوم اسرائیل فرستاد و به این طریق مژدهٔ صلح و سلامتی را به وسیلهٔ عیسی مسیح كه خداوند همه است ، ابلاغ فرمود .
44010037	شما خودتان از اتّفاق بزرگی كه در سرتاسر یهودیه روی داد ، باخبر هستید و می‌دانید همهٔ این چیزها بعد از اعلام تعمید یحیی ، از جلیل شروع شد .
44010038	خدا ، عیسای ناصری را با روح‌القدس و قدرت خود مسح كرد و می‌دانید ، كه چگونه عیسی به همه‌جا می‌رفت و کارهای نیک انجام می‌داد و همهٔ كسانی را كه در اسارت شیطان به سر می‌بردند رهایی می‌بخشید زیرا خدا با او بود .
44010039	ما شاهدان همهٔ آن کارهایی هستیم كه او در سرزمین یهودیان و در اورشلیم انجام داد . آنان او را به صلیب كشیده ، میخكوب كرده و كشتند .
44010040	امّا خدا او را در روز سوم زنده كرد و بسیاری او را دیدند ،
44010041	امّا نه همهٔ قوم اسرائیل بلكه شاهدانی كه خدا قبلاً برگزیده بود ، او را دیدند ؛ یعنی ما كه پس از رستاخیز او با او می‌خوردیم و می‌نوشیدیم .
44010042	او به ما فرمان داد كه به آن قوم اعلام كنیم و به این حقیقت شهادت دهیم كه خدا او را داور زندگان و مردگان قرار داده است .
44010043	جمیع انبیا به او شهادت می‌دهند كه هر كسی به او ایمان آورد ، به وسیلهٔ نام او گناهانش آمرزیده می‌شود . »
44010044	پطرس هنوز صحبت می‌کرد ، كه روح‌القدس بر همهٔ شنوندگان نازل شد
44010045	و مؤمنان یهودی نژاد كه همراه پطرس آمده بودند از اینكه بخشش روح‌القدس به غیر یهودیان نیز داده شده بود ، دچار حیرت شدند .
44010046	زیرا می‌شنیدند كه به زبانها صحبت می‌کنند و خدا را تمجید می‌نمایند . آنگاه پطرس گفت :
44010047	« آیا كسی می‌تواند مانع از تعمید این اشخاص در آب بشود ؟ مگر نه این است ، كه ایشان هم مانند ما روح‌القدس را یافته‌اند ؟ »
44010048	پس دستور داد ایشان را به نام عیسی مسیح تعمید دهند . سپس آنها از پطرس تقاضا كردند چند روزی نزد ایشان بماند .
44011001	به رسولان و ایماندارن مقیم یهودیه خبر رسید كه غیر یهودیان نیز پیام خدا را پذیرفته‌‌اند .
44011002	هنگامی‌که پطرس به اورشلیم بازگشت کسانی‌که به ختنه كردن غیر یهودیان اصرار داشتند به او اعتراض كرده گفتند :
44011003	« چرا به خانهٔ نامختونان وارد شدی و حتّی با آنها غذا خوردی ؟ »
44011004	پطرس شروع كرد و تمام جریان را از اول تا به آخر برای ایشان شرح داد و گفت :
44011005	« در یافا به دعا مشغول بودم كه حالت جذبه‌ای به من دست داد و در رؤیا چیزی دیدم مانند یک سفرهٔ بزرگ كه از چهار گوشه آویزان شده بود و از آسمان به پایین آمد تا به من رسید .
44011006	وقتی با دقّت به آن نگاه كردم دیدم كه در آن چارپایان و وحوش و خزندگان و پرندگان جمع شده‌اند
44011007	و صدایی به گوشم رسید كه می‌گفت : ' ای پطرس ، برخیز ، سر ببر و بخور . '
44011008	گفتم ' خیر ، ای خداوند من هرگز به چیزهای ناپاک و حرام لب نزده‌ام . '
44011009	بار دوم صدایی از آسمان رسید كه می‌گفت : ' آنچه را كه خدا حلال كرده است تو نباید حرام بپنداری . '
44011010	این موضوع سه بار تكرار شد و بالاخره همه‌چیز به آسمان بالا رفت .
44011011	در همان لحظه سه نفر به خانه‌ای كه محل اقامت من بود ، آمدند . ایشان را از قیصریه به دنبال من فرستاده بودند .
44011012	روح خدا به من فرمود كه بدون تردید با ایشان بروم . این شش برادر هم به همراه من آمدند و به خانهٔ آن شخص وارد شدیم .
44011013	او برای ما تعریف كرد كه چطور در خانهٔ خود فرشته‌ای را دیده كه ایستاده و به او گفته است : ' كسی را به یافا بفرست و شمعون ملقّب به پطرس را بیاور
44011014	و او آن پیامی را كه باعث نجات تو و تمامی اهل خانه‌ات خواهد شد ، به تو خواهد رسانید . '
44011015	من در آنجا هنوز مطالب زیادی نگفته بودم كه روح‌القدس بر آنها نازل شد . به همان طریقی که در ابتدا به خود ما نازل شده بود
44011016	و آنگاه به‌خاطر آوردم كه خداوند فرموده بود : ' یحیی با آب تعمید می‌داد امّا شما با روح‌القدس تعمید خواهید یافت . '
44011017	خدا به آنها همان چیزی را بخشیده است كه به ما هنگامی‌که به عیسی مسیح خداوند ایمان آوردیم عطا فرمود ، پس من كِه بودم كه مانع كار خدا بشوم ؟ »
44011018	وقتی این را شنیدند خاموش ماندند و درحالی‌که خدا را ستایش می‌کردند گفتند : « پس در این صورت خدا به غیر یهودیان نیز این فرصت را بخشیده است تا آنها هم از گناهان خود توبه كنند و حیات یابند . »
44011019	در اثر شكنجه و آزاری كه به دنبال مرگ استیفان آغاز شد ، عدّهٔ زیادی پراكنده شدند و تا فنیقیه و قبرس و شهر انطاكیه مهاجرت كردند . امّا آنان پیام خود را به هیچ كسی جز یهودیان اعلام نكردند .
44011020	ولی در میان ایشان چند نفر از اهالی قبرس و قیروان نیز بودند ، كه به محض رسیدن به انطاكیه با یونانیان به گفت‌وگو پرداختند و دربارهٔ عیسی خداوند بشارت دادند .
44011021	قدرت خداوند با ایشان بود و عدّهٔ زیادی ایمان آورده به خداوند روی آوردند .
44011022	این خبر در اورشلیم به كلیسا رسید و در نتیجه برنابا مأمور شد كه به انطاكیه سفر نماید .
44011023	وقتی او به آنجا رسید و بركات خدا را با چشم خود دید ، شادمان شد و آنان را تشویق می‌کرد ، كه از دل و جان در وفاداری نسبت به خداوند استوار بمانند .
44011024	او مردی نیكوكار و پر از روح‌القدس و ایمان بود . پس عدّه كثیری به خداوند تسلیم شدند .
44011025	بعد از آن برنابا به شهر طرسوس رفت تا شائول را پیدا كند .
44011026	پس او را یافته به انطاكیه آورد و مدّت یک سال تمام با ایمانداران جمع می‌شدند و عدّهٔ بسیاری را تعلیم می‌دادند . در انطاکیه بود که برای اولین بار پیروان عیسی را مسیحی نامیدند .
44011027	در همین احوال چند نفر نبی از اورشلیم به انطاكیه وارد شدند .
44011028	یكی از آنان كه اغابوس نام داشت . برخاست و با الهام روح ، قحطی سخت و دنیاگیری را پیشگویی كرد . این قحطی در زمان سلطنت كلودیوس قیصر اتّفاق افتاد .
44011029	از این نظر شاگردان تصمیم گرفتند که هرکس به قدر توانایی خود اعانه‌ای برای یاری ایمانداران مقیم یهودیه بفرستد .
44011030	آنها چنین كردند ، اعانه‌ها را به دست برنابا و شائول سپردند تا به رهبران كلیسای اورشلیم تقدیم كنند .
44012001	در همان موقع هیرودیس پادشاه به شكنجه و آزار عدّه‌ای از اعضای كلیسا پرداخت
44012002	و یعقوب برادر یوحنا را به شمشیر كشت .
44012003	و چون دید یهودیان از این كار خوششان آمد ، قدم فراتر گذاشت و پطرس را هم دستگیر نمود . این كار در روزهای عید فطیر اتّفاق افتاد .
44012004	پس پطرس را گرفته به زندان انداخت و چهار دسته چهار نفری را به نگهبانی او گماشت . زیرا هیرودیس قصد داشت بعد از عید فصح او را تحویل قوم یهود بدهد .
44012005	درحالی‌که پطرس در زندان بود ، كلیسا صمیمانه برای او به درگاه خدا دعا می‌کرد .
44012006	یک شب ، قبل از آن روزی كه هیرودیس می‌‌خواست پطرس را به دادگاه بیاورد پطرس در زندان بین دو سرباز با دو زنجیر بسته شده و به خواب رفته بود و نگهبانان جلوی در زندان پاس می‌دادند .
44012007	ناگاه فرشتهٔ خداوند در كنار پطرس ایستاد و نوری در آن اتاق تابید . فرشته به پهلوی پطرس زد و او را بیدار كرد و گفت : « زود برخیز . » فوراً زنجیرها از دستهایش به زمین افتاد .
44012008	فرشته به او فرمود ، « كمر خود را ببند و كفشهایت را بپوش » و او چنان كرد . سپس فرشته به او گفت : « ردایت را به خودت بپیچ و به دنبال من بیا . »
44012009	پس به دنبال او رفت و هیچ فكر نمی‌کرد آنچه فرشته انجام می‌داد ، حقیقت داشته باشد . او گمان می‌کرد این وقایع را در رؤیا می‌بیند .
44012010	وقتی از پاسگاههای اول و دوم گذشتند به دری آهنی كه به طرف شهر باز می‌شد رسیدند . در خود به خود به روی آنان باز شد . آنها بیرون رفتند ، از کوچه‌ای می‌گذشتند که ناگهان فرشته ناپدید شد .
44012011	پطرس به خود آمد و گفت : « حالا دیگر یقین دارم ، كه خداوند فرشتهٔ خود را فرستاده است كه مرا از دست هیرودیس و از آنچه یهودیان انتظار آن را داشتند برهاند . »
44012012	همین‌که به موضوع پی برد به خانهٔ مریم مادر یوحنا ملقّب به مرقس ، كه عدّهٔ زیادی در آنجا برای دعا گرد آمده بودند رفت .
44012013	وقتی در خانه را كوبید ، خدمتکاری به نام رودا آمد تا در را باز كند .
44012014	امّا وقتی‌که صدای پطرس را شناخت ، به عوض اینكه در را باز كند ، از فرط شادی برگشت تا مژده دهد ، كه پطرس بیرون در ایستاده است .
44012015	آنها به او گفتند : « مگر دیوانه شده‌ای ؟ » امّا او اصرار داشت كه راست می‌گوید . سپس گفتند : « پس حتماً فرشتهٔ محافظ اوست . »
44012016	امّا پطرس پشت سر هم در می‌زد و وقتی در را باز كردند و او را دیدند ، غرق تعجّب شدند .
44012017	پطرس به آنها اشاره كرد تا ساكت شوند و برای ایشان شرح داد كه چگونه خداوند او را از زندان نجات داده است و در آخر گفت : « یعقوب و ایمانداران را از این امور باخبر كنید . » آنگاه ایشان را ترک كرد و به جایی دیگر رفت .
44012018	وقتی روز شد ، پاسبانان بسیار مضطرب شدند ، زیرا نمی‌دانستند به سر پطرس چه آمده است .
44012019	هیرودیس دستور داد ، كه همه‌جا دنبال پطرس بگردند ، امّا وقتی او را پیدا نكردند ، از نگهبانان بازجویی به عمل آورد و حكم کشتن آنان را صادر نمود . بعد از آن پطرس یهودیه را ترک نموده به قیصریه آمد و مدّتی در آنجا ماند .
44012020	هیرودیس بغض و كینهٔ شدیدی نسبت به مردمان صور و صیدون در دل داشت . به این جهت اهالی آن دو شهر به اتّفاق نزد او آمدند و بلاستوس را كه فراش خوابگاه پادشاه بود ، با خود همراه كردند و تقاضای صلح نمودند ، زیرا كشور آنان در امر تغذیه و خوراک محتاج كشور هیرودیس بود .
44012021	هیرودیس در یک روز معیّن لباس سلطنتی پوشید و بر تخت نشست و نطقی ایراد كرد .
44012022	در پایان مردم فریاد می‌زدند : « این سخنان ، سخنان یكی از خدایان است نه یک انسان . »
44012023	و چون هیرودیس جلالی را كه از آن خداست به خود نسبت داده بود در همان لحظه فرشتهٔ خداوند او را نقش زمین كرد و كرمها او را خوردند و او مرد .
44012024	پیام خدا هر روز با تأثیر بیشتری انتشار می‌یافت .
44012025	برنابا و شائول وقتی مأموریت خود را در اورشلیم به پایان رسانیدند به انطاكیه برگشتند و یوحنای ملقّب به مرقس را همراه خود بردند .
44013001	در آن زمان در كلیسای انطاكیه عدّه‌ای نبی و معلّم از قبیل برنابا و شمعون ملقّب به نیجر و لوكیوس قیروانی و مناحم ( كه با هیرودیس پادشاه ، بزرگ شده بود ) و شائول حضور داشتند .
44013002	یک روز كه آنها روزه‌دار و مشغول عبادت خداوند بودند ، روح‌القدس به ایشان فرمود : « برنابا و شائول را مأمور انجام آن كاری كه من برای آنها مقرّر کرده‌ام بنمایید . »
44013003	پس آنها بعد از روزه و دعا ، دست بر سر آن دو گذاردند و آنها را به مأموریت فرستادند .
44013004	این دو نفر كه فرستادگان روح‌القدس بودند ، به بندر سلوكیه رفتند و از آنجا از راه دریا به قبرس آمدند
44013005	و وارد شهر سلامیس شدند و در کنیسه‌های یهودیان كلام خدا را منتشر می‌ساختند و یوحنا ( كه مرقس لقب داشت ) دستیار ایشان بود .
44013006	آنها تمام جزیره قبرس را طی كردند تا به شهر پافس رسیدند . در آنجا به یک جادوگر یهودی كه نبی دروغین بود و بریشوع نام داشت برخوردند .
44013007	او از ملازمین سرگیوس پولس ، فرماندار قبرس كه مرد فهمیده‌ای بود ، بشمار می‌آمد . فرماندار ، برنابا و شائول را به حضور خود احضار نمود ؛ زیرا می‌‌خواست كلام خدا را از آنها بشنود .
44013008	امّا آن جادوگر كه نام یونانی او علیما بود ، با آنان مخالفت می‌كرد و سعی داشت فرماندار را از ایمان آوردن باز دارد .
44013009	در این هنگام شائول كه به نام پولس معروف شده بود ، پر از روح‌القدس شده به آن مرد چشم دوخت و گفت :
44013010	« ای فرزند شیطان ، ای دشمن تمام نیکی‌ها ، ای منبع نیرنگ و تبهكاری ، آیا از منحرف ساختن مردم از راه راست خداوند دست بر نمی‌داری ؟
44013011	حالا ببین ، دست خدا تو را خواهد زد و نابینا خواهی شد و تا مدّتی نور آفتاب را نخواهی دید . » در همان وقت دنیا در نظر علیما تیره و تار شد و كوركورانه به این طرف و آن طرف می‌گشت تا شخصی را برای راهنمایی خود پیدا كند .
44013012	فرماندار كه این جریان را دید ، ایمان آورد ؛ زیرا از تعالیم خداوند سخت متحیّر شده بود .
44013013	پولس و همراهان او پافِس را ترک كردند و از راه دریا به پرجهٔ پمفیلیه آمدند . یوحنا ( مرقس ) از آنان جدا شد و به اورشلیم بازگشت .
44013014	ایشان از پرجه گذشته به شهر انطاكیه كه یكی از شهرهای استان پیسیدیه است آمدند . در روز سبت به كنیسه وارد شدند و نشستند .
44013015	بعد از قرائت تورات و كتاب انبیا رؤسای كنیسه نزد ایشان فرستادند و گفتند : « ای برادران چنانچه پیام تشویق کننده‌ای برای این قوم دارید بفرمایید . »
44013016	پولس برخاست و با اشارهٔ دست ، از ایشان درخواست نمود كه ساكت باشند و بعد چنین گفت : « ای مردان اسرائیلی و همهٔ شما كه خدا ترس هستید توجّه نمایید .
44013017	خدای قوم اسرائیل ، نیاكان ما را برگزید و در آن هنگام كه آنها در سرزمین مصر در غربت زندگی می‌کردند آنان را قومی بزرگ ساخت و دست خود را دراز كرد تا آنان را از آن سرزمین بیرون آورد .
44013018	مدّت چهل سال در بیابانها متحمّل ایشان شد .
44013019	پس از نابود ساختن آن هفت ملّتی كه مقیم كنعان بودند ، سرزمین آنها را
44013020	تا مدّت چهارصد و پنجاه سال به عنوان میراث به تصرّف اسرائیل در آورد . بعد از آن هم تا زمان سموئیل نبی ، داوران را به ایشان بخشید
44013021	و وقتی آنها خواستند برای خود یک پادشاه داشته باشند ، خدا شائول پسر قیس را كه مردی از طایفهٔ بنیامین بود ، به ایشان داد تا او مدّت چهل سال حكمرانی كند .
44013022	بعد از آن او را بر كنار كرد و داوود را برانگیخت تا پادشاه ایشان شود . خدا در حق داوود چنین گواهی داده گفت : ' من داوود پسر یَسی را مورد پسند خود یافته‌ام . او كسی است كه هرچه بخواهم انجام می‌دهد . '
44013023	از نسل همین مرد ، خدا بر طبق وعدهٔ خود عیسی را به عنوان نجات دهنده‌ای برای اسرائیل برانگیخت .
44013024	قبل از آمدن او یحیی لزوم توبه و تعمید را به‌ همهٔ قوم اسرائیل اعلام می‌کرد
44013025	و وقتی خدمت خود را به انجام رسانید گفت : ' من آن کسی‌که شما گمان می‌کنید نیستم . امّا بعد از من كسی می‌آید كه من لایق آن نیستم كه بند نعلین او را باز نمایم . '
44013026	« ای برادران كه فرزند ابراهیم هستید و شما نیز ای کسانی‌که در این جمع حضور دارید و از خدا می‌ترسید ، پیام این نجات به ما رسیده است ،
44013027	زیرا ساكنان اورشلیم و حکمرانان ایشان نه او را شناختند و نه از كلمات انبیا كه در هر روز سبت قرائت می‌شود چیزی فهمیدند ، امّا با محكوم كردن او به پیشگویی‌های انبیا تحقّق بخشیدند .
44013028	اگر چه خطایی كه مستوجب مرگ باشد در او نیافتند ، از پیلاطس تقاضا كردند تا او را اعدام كند .
44013029	و بعد از آنكه تمام پیشگویی‌های کتاب‌مقدّس را در امور او به انجام رسانیدند او را از صلیب پایین آوردند و به خاک سپردند .
44013030	امّا خدا او را پس از مرگ زنده گردانید
44013031	و کسانی‌که در سفر از جلیل به اورشلیم همراه او بودند روزهای زیادی او را دیدند و هم اكنون در برابر قوم ، شاهدان او می‌باشند .
44013032	ما در حضور شما مژدهٔ آن وعده‌ای را كه خدا به نیاکان ما داد اعلام می‌کنیم
44013033	كه خدا برای ما كه فرزندان آنان هستیم با رستاخیز عیسی به آن وعده وفا كرده است ، چنانکه در مزمور دوم آمده است : ' تو پسر من هستی امروز من پدر تو شده‌ام . ' ' من آن بركات مقدّس و قابل اطمینانی را كه به داوود وعده داده‌ام به تو خواهم بخشید . ' ' تو به این رضا نخواهی داد ، كه بندهٔ امین تو فساد را ببیند . '
44013041	' ای استهزا كنندگان توجّه كنید ، حیران شوید و نابود گردید ، زیرا در روزگار شما كاری خواهم كرد كه حتّی اگر كسی آن را برایتان بیان كند باور نخواهید كرد . ' »
44013042	در موقع خروج از كنیسه مردم از آنها تقاضا كردند ، كه سبت بعدی نیز دربارهٔ این امور برای ایشان سخن بگویند
44013043	و وقتی مجلس تمام شد ، بسیاری از یهودیان و آنها كه به یهودیّت گرویده بودند ، به دنبال پولس و برنابا به راه افتادند . این دو با آنان صحبت می‌کردند و ایشان را تشویق می‌‌نمودند كه در فیض الهی استوار بمانند .
44013044	هفتهٔ بعد تقریباً همهٔ ساكنان آن شهر برای شنیدن پیام خدا گرد آمدند .
44013045	امّا هنگامی‌که یهودیان جماعت را دیدند حسادت ورزیدند و هرچه را پولس می‌گفت ، تكذیب می‌کردند و به او دشنام می‌دادند .
44013046	پولس و برنابا با شهامت و جسارت گفتند : « لازم بود كه كلام خدا قبل از همه به گوش شما برسد ، امّا چون شما آن را رد كردید و خود را لایق حیات جاودانی ندانستید ، بدانید كه ما از این پس نزد غیر یهودیان خواهیم رفت ،
44013047	زیرا خداوند چنین فرموده است : ' من تو را نور تمام ملّتهای جهان خواهم ساخت تا اینکه تمام دنیا نجات یابند . ' »
44013048	وقتی غیر یهودیان این گفتار را شنیدند خوشحال شدند و از كلام خدا تعریف كردند و آنانی كه برای دریافت حیات جاودانی معیّن شده بودند ، ایمان آوردند .
44013049	پیام خداوند در تمام آن سرزمین منتشر شد .
44013050	امّا یهودیان زنهای متنفذی كه به یهودیّت گرویده بودند و بزرگان شهر را به ضد پولس و برنابا تحریک نمودند . پس آنان را آزار رسانیده از آن ناحیه بیرون كردند .
44013051	امّا آن دو به عنوان اعتراض ، خاک آن شهر را از پاهای خود تکانده و به شهر قونیه رفتند
44013052	و شاگردان در انطاكیه پر از شادی و روح‌القدس گردیدند .
44014001	در شهر قونیه نیز پولس و برنابا به كنیسه یهود وارد شدند و چنان صحبت كردند ، كه گروه عظیمی از یهودیان و یونانیان ایمان آوردند .
44014002	امّا یهودیانی كه ایمان نیاورده بودند ، غیر یهودیان را تحریک كردند و افكار آنان را نسبت به این ایمانداران منحرف ساختند .
44014003	آن دو مدّت زیادی در آن شهر ماندند و بدون ترس دربارهٔ خداوند سخن می‌گفتند . خداوند نیز با اعطای قدرت به آنها برای انجام عجایب و نشانه‌ها ، پیام فیض بخش خود را تصدیق می‌فرمود .
44014004	امّا بین مردم شهر دودستگی افتاد ، عدّه‌ای طرفدار یهودیان شدند و عدّه‌ای جانب رسولان را گرفتند .
44014005	در این وقت یهودیان و غیر یهودیان با همدستی اولیای امور تصمیم گرفته بودند ، به رسولان آزار برسانند و آنان را سنگسار نمایند .
44014006	به محض اینكه رسولان از این موضوع آگاه شدند ، به سوی شهرهای لیكائونیه یعنی لستره و دربه و نواحی مجاور فرار كردند
44014007	و در آنجا به بشارت نجات ادامه دادند .
44014008	در شهر لستره مرد مفلوجی نشسته بود ، كه لنگ مادرزاد بود و هرگز با پاهای خود راه نرفته بود .
44014009	او به سخنان پولس گوش می‌داد . پولس به صورت او خیره شد و چون دید ایمان آن را دارد كه شفا یابد ،
44014010	با صدای بلند به او گفت : « بلند شو و راست روی پاهای خود بایست . » او جست زد و به راه افتاد .
44014011	وقتی مردم كاری را كه پولس كرد دیدند ، به زبان آن محل فریاد زدند : « خدایان به صورت انسان در میان ما فرود آمده‌اند . »
44014012	برنابا را مشتری و پولس را عطارد خواندند . ( پولس را از آن جهت عطارد خواندند ، كه سخنگوی آنان بود . )
44014013	آنگاه كاهن پرستشگاه مشتری كه پرستشگاهش در خارج از شهر واقع بود گاوانی با حلقه‌های گل به دروازهٔ شهر آورد و می‌‌خواست به اتّفاق جماعت گاوان را قربانی كند .
44014014	امّا هنگامی‌که آن دو رسول ، یعنی برنابا و پولس از این امر مطّلع گشتند ، لباسهای خود را دریدند و به میان مردم رفته فریاد می‌کردند :
44014015	« ای آقایان ، چه می‌کنید ؟ ما هم مثل شما انسان هستیم ، با عواطف و احساساتی مانند خود شما . ما برای شما مژده‌ای داریم ، كه از این کارهای بیهوده باز گردید و به خدای زنده‌ای كه آسمان و زمین و دریا و آنچه را كه در آنهاست آفریده است ، روی آورید .
44014016	در دوران گذشته او اجازه داد كه جمیع ملّتها به راههای خود بروند .
44014017	در عین حال کارهای نیک او همیشه وجودش را ثابت نموده است . او به شما از آسمان باران و محصول به موقع عطا می‌کند ، به شما غذا می‌دهد و دلهایتان را از شادمانی پر می‌سازد . »
44014018	رسولان با این سخنان به سختی توانستند مردم را از قربانی كردن برای ایشان باز دارند .
44014019	در این هنگام یهودیان از انطاكیه و قونیه رسیدند و مردم را با خود متّحد ساخته و پولس را سنگسار كردند و به گمان اینكه مرده است ، او را از شهر بیرون كشیدند .
44014020	امّا وقتی شاگردان دور او جمع شدند او برخاست و به داخل شهر آمد و روز بعد به اتّفاق برنابا به دربه عزیمت كرد .
44014021	پس از اینكه در آن شهر هم بشارت دادند و پیروان بسیاری یافتند ، به لستره و قونیه و انطاكیه بازگشتند
44014022	و در بین راه شاگردان را تقویت می‌کردند و آنان را تشویق می‌‌نمودند كه در ایمان خود پایدار بمانند و به آنان می‌گفتند : « برای داخل شدن به پادشاهی خدا ما باید از راههای بسیار سختی بگذریم . »
44014023	در هر یک از كلیساها مشایخی را تعیین كردند و با نیایش و روزه ایشان را به دست آن خداوندی كه به او گرویده بودند ، سپردند .
44014024	سپس از سرزمین پیسیدیه گذشتند و به سرزمین پمفیلیه رسیدند .
44014025	وقتی پیام را در پرجه هم اعلام كردند به اتالیه وارد شدند
44014026	و از آنجا با کشتی به سوی انطاكیه رفتند . یعنی همان جایی‌که به‌خاطر خدمتی كه انجام داده بودند ، به فیض الهی سپرده شده بودند .
44014027	وقتی به آنجا رسیدند ، اعضای كلیسا را جمع كردند و ایشان را از هرچه خدا به اتّفاق آنان انجام داده بود ، مطّلع ساختند و نیز گفتند ، كه چگونه خدا راه ایمان را به روی ملل غیر یهود گشوده است
44014028	و در آنجا مدّتی نزد شاگردان ماندند .
44015001	عدّه‌ای از یهودیه به انطاكیه آمده بودند و ایمانداران را تعلیم داده می‌گفتند : « تا طبق سنّت موسی ختنه نشوید ، نجات یافتن برایتان محال است . »
44015002	پس از مناظره و مباحثه بسیار بین آنان از یک طرف پولس و برنابا از طرف دیگر ، قرار بر این شد ، كه پولس و برنابا و چند نفر دیگر برای تحقیق در اطراف این مسئله به اورشلیم نزد رسولان و رهبران كلیسا بروند .
44015003	اعضای كلیسا ایشان را بدرقه نمودند و درحالی‌که از فنیقیه و سامره عبور می‌کردند ، همه‌جا مژدهٔ ایمان آوردن ملّتهای غیر یهود را ابلاغ می‌‌نمودند و این خبر موجب شادی عظیم جمیع ایماندارن شد .
44015004	هنگامی‌که به اورشلیم رسیدند ، كلیسا و رسولان و رهبران با آغوش باز از ایشان استقبال كردند و آنان كارهایی را كه خدا به اتّفاق ایشان انجام داده بود ، بیان كردند .
44015005	در این موقع بعضی از فریسیان كه ایمان آورده بودند ، برخاستند و اظهار داشتند : « لازم است ایشان ختنه شوند و به آنان دستور داده شود ، كه شریعت موسی را رعایت نمایند . »
44015006	رسولان و رهبران برای رسیدگی به این مسئله انجمنی تشكیل دادند .
44015007	پس از بحث بسیار پطرس برخاست و خطاب به ایشان گفت : « ای برادران ، شما می‌دانید كه مدّتها پیش خدا مرا از میان شما برگزید تا غیر یهودیان مژدهٔ نجات را از زبان من بشنوند و ایمان آورند .
44015008	خدا كه از قلبها آگاه است ، این كار را با عطای روح‌القدس به آنان به همان طریقی كه به خود ما عطا فرمود ، تأیید كرد
44015009	و هیچ تبعیضی بین ما و آنان قایل نشد ، بلكه قلب آنان را با ایمان پاک ساخت .
44015010	پس حالا چرا می‌خواهید خدا را بیازمایید و باری بر دوش این شاگردان بگذارید ، باری كه نه نیاکان ما قدرت تحمّل آن را داشتند و نه ما ؟
44015011	بلکه برعکس ، ما از راه فیض عیسی خداوند ، ایمان می‌آوریم و نجات می‌یابیم و آنها هم همین‌طور . »
44015012	به دنبال سخنان پطرس همه ساكت ماندند و به گزارش برنابا و پولس در مورد عجایب و نشانه‌هایی كه خدا به وسیلهٔ ایشان در میان غیر یهودیان انجام داده بود ، گوش می‌دادند .
44015013	همین‌که سخنان آنان تمام شد ، یعقوب گفت : « ای برادران ، من ، توجّه فرمایید ،
44015014	شمعون برای ما شرح داد ، كه چگونه خدا در ابتدا قومی را از میان اقوام جهان برگزید تا فقط به او متعلّق باشند و به این وسیله علاقهٔ خود را به تمام ملل نشان داد .
44015015	این موافق سخن انبیاست ، چنانکه كلام خدا می‌فرماید :
44015016	' بعد از این باز می‌گردم و مسكن ویران داوود را از نو بنا می‌كنم و خرابی‌های آن را بار دیگر آباد می‌گردانم و آن را برپا خواهم كرد
44015017	تا بقیّهٔ بنی نوع بشر طالب خداوند گردند ، یعنی جمیع مللی كه نام خود را بر آنها نهاده‌ام ،
44015018	این است آنچه خداوند می‌گوید ، خداوندی كه این چیزها را از زمانهای قدیم آشكار كرده است . '
44015019	« بنابراین رأی من این است كه غیر یهودیانی را كه به سوی خدا آمده‌اند ، دچار زحمت نسازیم .
44015020	جز اینكه كتباً به ایشان دستور دهیم كه از خوردن گوشتی كه در اثر تقدیم شدن به بُتها ناپاک و نجس شده است و از زنا و خوردن حیوانات خفه شده و همچنین خوردن خون بپرهیزند .
44015021	چون شریعت موسی از زمانهای قدیم در هر روز سبت در کنیسه‌ها خوانده و تعالیم او در تمام شهرها موعظه می‌شود . »
44015022	پس رسولان و رهبران با اعضای كلیسا توافق كردند كه افرادی از میان خود انتخاب كنند و به اتّفاق پولس و برنابا به انطاكیه بفرستند . ایشان یهودای ملقّب به برسابا و سیلاس را كه از افراد برجسته در میان ایمانداران بودند انتخاب كردند
44015023	و نامهٔ خود را به این شرح به وسیلهٔ ایشان ارسال داشتند :
44015030	وقتی آنها را از آنجا روانه کردند ، به انطاكیه رفتند و همین‌که جماعت ایمانداران را جمع كردند آن نامه را به آنها دادند .
44015031	وقتی نامه خوانده شد ، جمعیّت از آن پیغام دلگرم كننده شادمان شدند
44015032	و یهودا و سیلاس كه نبی بودند با سخنان بسیار آن جماعت را تشویق و تقویت كردند .
44015033	پس از آنكه مدّتی در آنجا ماندند ، توسط ایمانداران به سلامتی به سوی فرستندگان خود برگشتند .
44015034	امّا پولس و برنابا در انطاكیه ماندند
44015035	و به اتّفاق عدّهٔ كثیری به تعلیم و بیان پیام خدا مشغول بودند .
44015036	بعد از چند روز پولس به برنابا گفت : « به شهرهایی كه پیام خداوند را اعلام کرده‌ایم برویم و از ایماندارانی كه تازه ایمان آورده‌اند دیدن نماییم تا از حالشان باخبر شویم . »
44015037	برنابا می‌‌خواست ، یوحنای ملقّب به مرقس را همراه خود ببرند .
44015038	امّا پولس عقیده داشت كه نباید كسی را كه در پمفیلیه ایشان را ترک كرده و تا پایان كار همراه ایشان نمانده بود بار دیگر با خود ببرند .
44015039	مشاجرهٔ آنان چنان سخت شد ، كه از یكدیگر جدا شدند و در نتیجه برنابا ، مرقس را برداشت و از راه دریا به قبرس رفت .
44015040	و پولس ، سیلاس را انتخاب كرد و پس از اینكه توسط ایماندران به فیض الهی سپرده شد ، حركت كرد
44015041	و از استانهای سوریه و قیلقیه گذشته و كلیساها را تقویت می‌کرد .
44016001	پولس به اتّفاق سیلاس به دربه و لستره رسید . در شهر لستره یكی از شاگردان به نام تیموتاؤس زندگی می‌کرد كه مادرش مسیحی یهودی نژاد و پدرش یونانی بود .
44016002	ایماندران ساكن لستره و قونیه از او تعریف می‌کردند
44016003	و پولس میل داشت ، او را همراه خود ببرد ، پس به‌خاطر یهودیان آن دیار تیموتاؤس را ختنه نمود . زیرا همه می‌دانستند كه پدرش یونانی بود .
44016004	آنان همچنان‌كه شهر به شهر می‌گشتند ، تصمیماتی را كه رسولان و رهبران در اورشلیم گرفته بودند ، به ایمانداران می‌سپردند تا بر طبق آن عمل كنند .
44016005	از این رو كلیساها در ایمان تقویت می‌یافتند و روز به روز به تعدادشان افزوده می‌شد .
44016006	وقتی آنها از استان فریجیه و استان غلاطیه می‌گذشتند ، روح‌القدس مانع شد كه پیام خدا را به استان آسیا ابلاغ نمایند
44016007	و وقتی به سرحد میسیه رسیدند ، سعی داشتند به استان بطینیه بروند . امّا روح عیسی به ایشان اجازه نداد .
44016008	بنابراین از میسیه گذشتند و به شهر تروآس آمدند .
44016009	در همان شب پولس در رؤیا دید ، كه شخصی مقدونی ایستاده بود و با التماس به او می‌گفت : « به مقدونیه بیا و ما را یاری كن . »
44016010	به محض اینكه پولس این رؤیا را دید ، ما عازم مقدونیه شدیم . زیرا شكی نداشتیم كه خدا ما را خوانده بود كه به ایشان نیز بشارت دهیم .
44016011	در تروآس سوار كشتی شدیم و مستقیم به جزیرهٔ ساموتراكی رفتیم و روز بعد رهسپار نیاپولیس شدیم .
44016012	از آنجا به فیلیپی كه یک مستعمرهٔ رومی و شهری در بخش اول استان مقدونیه است رفتیم . در این شهر چند روزی اقامت كردیم .
44016013	روز سبت از دروازهٔ شهر خارج شدیم و به كنار رودخانه‌ای كه گمان می‌کردیم محل دعای یهودیان باشد رفتیم . در آنجا نشستیم و با زنانی كه جمع شده بودند ، صحبت كردیم .
44016014	یكی از شنوندگان ما زنی بود به نام لیدیه ، كه پارچه‌های ارغوانی می‌فروخت . او از اهالی شهر طیاتیرا و زنی خداپرست بود . خداوند قلب او را باز كرد تا تعلیم پولس را بپذیرد
44016015	و هنگامی‌که او و خانواده‌اش تعمید گرفتند ، با خواهش و تمنّا به ما گفت : « اگر مرا نسبت به خداوند یک مؤمن حقیقی می‌دانید بیایید و در منزل من بمانید . » و آن‌قدر اصرار كرد ، كه ما رفتیم .
44016016	یک روز كه به محل دعا می‌رفتیم به كنیزی برخورد كردیم كه روح فالگیری و غیبگویی داشت و از این راه منافع سرشاری نصیب اربابان خود كرده بود .
44016017	او به دنبال ما و پولس افتاد و فریاد می‌کرد : « اینان غلامان خدای متعالند و راه رستگاری را به شما اعلام می‌نمایند . »
44016018	چند روز كارش همین بود تا سرانجام حوصلهٔ پولس سر آمده به سوی او برگشت و به آن روح گفت : « به نام عیسی مسیح به تو فرمان می‌دهم از او خارج شو . » و در همان لحظه از او خارج شد .
44016019	همین‌که اربابان او دیدند امید منافع خود را از دست داده‌اند ، پولس و سیلاس را گرفتند و كشان‌كشان به میدان شهر نزد بزرگان شهر بردند .
44016020	وقتی آنان را نزد مأموران رومی آوردند گفتند : « این مردان كه یهودی هستند شهر ما را به هم می‌ریزند
44016021	ایشان رسومی را تبلیغ می‌کنند كه قبول آنها و عمل كردن به آنها برای ما رومیان جایز نیست . »
44016022	مردم نیز در این حمله به آنان پیوستند و مأموران لباسهای آنان را در آوردند و دستور دادند ، آنان را چوب بزنند .
44016023	بعد از كتک زیاد آنها را به زندان انداختند و به زندانبان دستور اكید دادند ، كه ایشان را با دقّت تمام تحت نظر بگیرد .
44016024	با این دستور زندانبان آنان را در زندان داخلی زندانی كرد و پاهای ایشان را در كنده و زنجیر گذاشت .
44016025	نزدیكی‌های نصف شب پولس و سیلاس به دعا مشغول بودند و به درگاه خدا سرودهای حمد می‌خواندند و زندانیان دیگر گوش می‌دادند ، كه
44016026	ناگهان زلزلهٔ شدیدی رخ داد ، به طوری که زندان را از بنیاد به لرزه درآورد . تمام درهای زندان در همان لحظه باز شد و همهٔ زنجیرها به زمین افتادند .
44016027	وقتی زندانبان بیدار شد و درهای زندان را باز دید ، شمشیر خود را كشید و چیزی نمانده بود ، كه خود را بكشد ؛ چون تصوّر می‌کرد زندانیان فرار کرده‌اند .
44016028	امّا پولس به صدای بلند گفت : « به خود آسیبی نرسان ، همهٔ ما اینجا هستیم . »
44016029	زندانبان چراغی خواست و سراسیمه وارد اتاق شد و درحالی‌که از ترس می‌لرزید پیش پاهای پولس و سیلاس به زمین افتاد .
44016030	سپس آنان را بیرون آورد و گفت : « ای آقایان ، من چه باید بكنم كه نجات یابم ؟ »
44016031	پاسخ دادند : « به عیسی خداوند ایمان آور كه تو با اهل خانه‌ات نجات خواهی یافت . »
44016032	آنگاه پیام خداوند را به او و جمیع اهل خانه‌اش رسانیدند .
44016033	درست در همان موقع شب زندانبان آنان را بیرون آورد و زخمهایشان را شست‌وشو نمود و بی‌درنگ او و خانواده‌اش تعمید گرفتند .
44016034	زندانبان ایشان را به خانهٔ خود برد و برای ایشان غذا آورد و او و تمام اهل خانه‌اش از اینكه به خدا ایمان آورده بودند ، بی‌نهایت شاد گشتند .
44016035	همین‌که روز شد مأموران رومی چند نفر از پاسبانان را فرستادند و دستور دادند كه آنان را آزاد كنند .
44016036	زندانبان این خبر را به پولس رسانیده گفت : « مأموران رومی دستور داده‌اند كه شما را آزاد كنیم ، پس بفرمایید و به سلامت بروید . »
44016037	پولس در پاسخ گفت : « ایشان ما را كه اتباع رومی هستیم در مقابل همه و بدون محاكمه چوب زدند و به زندان انداختند و حالا می‌خواهند ما را مخفیانه بیرون كنند . هرگز ! خودشان بیایند و ما را بیرون ببرند . »
44016038	پاسبانان گفتار پولس را به اطّلاع مأموران رسانیدند . وقتی آنها شنیدند ایشان از اتباع روم هستند ، بسیار ترسیدند
44016039	و آمده از ایشان عذرخواهی كردند و آنان را تا بیرون زندان همراهی كردند و از آنان خواهش نمودند كه شهر را ترک نمایند .
44016040	به این ترتیب آن دو نفر از زندان بیرون آمده به خانهٔ لیدیه رفتند و پس از اینكه ایماندران را دیدند و به ایشان دلگرمی دادند آنجا را ترک كردند .
44017001	پس آنها از آمفیپولیس و آپولونیا گذشتند و به تسالونیكی كه كنیسهٔ یهود در آن واقع بود رسیدند .
44017002	پولس به پیروی از شیوهٔ همیشگی خود وارد كنیسه شد و در سه روز سبت به طور متوالی با استفاده از کتاب‌مقدّس با آنان مباحثه می‌کرد
44017003	و توضیح می‌داد و دلیل می‌آورد كه لازم بود مسیح رنج ببیند و پس از مرگ زنده گردد . او می‌گفت : « عیسایی كه من به شما اعلام می‌کنم همان مسیح است . »
44017004	عدّه‌ای از آنان و همچنین گروه زیادی از یونانیان خداپرست و زنهای سرشناس متقاعد شدند و به پولس و سیلاس گرویدند .
44017005	امّا یهودیان در آتش حسد می‌سوختند . آنان عدّهٔ زیادی از اراذل و اوباش بازاری را گرد آورده دسته‌ای به راه انداختند و هیاهویی در شهر برپا كرده به خانهٔ یاسون هجوم بردند تا پولس و سیلاس را به میان جمعیّت بیاورند .
44017006	وقتی آنان را نیافتند یاسون و عدّه‌ای از ایماندارن را نزد انجمن شهر كشیدند و فریاد می‌کردند : « این کسانی‌که دنیا را به هم ریخته‌اند حالا به اینجا آمده‌اند
44017007	و یاسون آنان را به خانهٔ خود برده است . اینها همه برخلاف احكام قیصر عمل می‌کنند و ادّعا دارند پادشاه دیگری به نام عیسی وجود دارد . »
44017008	با شنیدن این جمله جمعیّت و انجمن شهر بشدّت به هیجان آمدند .
44017009	ولی به هر حال یاسون و دیگران را با ضمانت آزاد كردند .
44017010	به محض اینكه هوا تاریک شد ، ایمانداران ، پولس و سیلاس را به بیریه روانه كردند و وقتی به آنجا رسیدند به كنیسهٔ یهود رفتند .
44017011	یهودیان مقیم آنجا از یهودیان تسالونیكی روشنفكرتر بودند . آنها با اشتیاق كامل به پیام پولس و سیلاس گوش می‌دادند و هر روز کتاب‌مقدّس را مطالعه می‌کردند تا ببینند آیا آن سخنان با كتب سازگار است یا خیر .
44017012	بنابراین بسیاری از آنان و عدّهٔ زیادی از زنهای متنفذ یونانی و مردان یونانی نیز ایمان آوردند .
44017013	ولی وقتی یهودیان در تسالونیكی اطّلاع یافتند ، كه پولس در بیریه نیز كلام خدا را منتشر ساخته است به آنجا آمدند تا مردم را بشورانند .
44017014	به این جهت ایماندران فوراً پولس را به ساحل دریا فرستادند و سیلاس و تیموتاؤس هر دو در همان‌جا ماندند .
44017015	همراهان پولس او را تا شهر آتن همراهی كردند . سپس پولس به آنان دستور داد كه به بیریه بازگردند و هرچه زودتر سیلاس و تیموتاؤس را نزد او بفرستند .
44017016	پولس وقتی در آتن در انتظار سیلاس و تیموتاؤس بود ، از اینكه شهر را آن‌طور پر از بت می‌دید عمیقاً متأثر شد .
44017017	و به این دلیل در كنیسه با یهودیان و خداپرستان و هر روز در میدان شهر با رهگذران به گفت‌وگو می‌پرداخت .
44017018	عدّه‌ای از فلسفه‌دانان اپیكوری و رواقی به او برخورد كردند و با عقایدش به مخالفت پرداختند . بعضی از آنها می‌گفتند : « این یاوه‌گو چه می‌خواهد بگوید ؟ » دیگران می‌گفتند : « گویا مبلّغ خدایان بیگانه است . » ( زیرا به عیسی و رستاخیز بشارت می‌داد )
44017019	پس او را گرفته به شورای كوه مریخ بردند و گفتند : « ممكن است ما بدانیم این تعالیم تازه‌ای كه تو پیشنهاد می‌كنی چیست ؟
44017020	سخنان تو به گوش ما عجیب می‌آید . ما می‌خواهیم معنی آن را بفهمیم . »
44017021	( آتنی‌ها و خارجی‌های ساكن آنجا همه وقت خود را صرف گفت و شنود در خصوص عقاید تازه می‌كردند . )
44017022	پس پولس در میان « شورای كوه مریخ » برخاست و فرمود : « ای مردم شهر آتن ، من می‌دانم كه شما در كلّیهٔ امور دینی بسیار دقیق و باریک بین هستید
44017023	زیرا وقتی در شهر شما می‌گشتم و آنچه را مورد پرستش شماست مشاهده می‌كردم ، به قربانگاهی رسیدم كه بر آن نوشته شده بود ' تقدیم به خدای ناشناخته . ' من همان كسی را كه شما می‌پرستید امّا نمی‌شناسید به شما اعلام می‌كنم .
44017024	آن خدایی كه دنیا و آنچه در آن است آفرید و صاحب آسمان و زمین است در معابد ساخته شده به دست انسان ساکن نیست
44017025	و به چیزی كه آدمیان با دستهای خود برای او فراهم نمایند نیازی ندارد ، زیرا خداست كه نفس و حیات و همه‌چیز را به جمیع آدمیان می‌بخشد .
44017026	او جمیع ملل را از نسل یک انسان آفرید تا در تمام سطح زمین ساكن شوند و برای آنان زمانی را مقرّر فرمود و برای مرز و بومشان حدودی معیّن كرد ،
44017027	تا خدا را بجویند و كوركورانه پی او بگردند تا شاید او را بیابند و حال آنكه او از هیچ‌یک از ما دور نیست ،
44017028	' زیرا در او زندگی می‌کنیم و در او حركت و هستی داریم . ' ' ما نیز فرزندان او هستیم . '
44017032	وقتی این مطلب را در خصوص رستاخیز مردگان شنیدند عدّه‌ای او را مسخره كردند ولی عدّه‌ای گفتند : « خوب ، دربارهٔ این چیزها در فرصت دیگر به سخن تو گوش خواهیم داد . »
44017033	به این ترتیب پولس شورا را ترک كرد .
44017034	چند نفر از جمله دیونیسوس كه عضو آن شورا بود و زنی به نام دامرس و چند تن دیگر به او گرویدند و ایمان آوردند .
44018001	پس از این پولس آتن را ترک كرد و رهسپار قرنتس شد
44018002	و در آنجا با مردی یهودی به نام اكیلا كه از اهالی پنطس بود آشنا شد . اكیلا به همراه همسر خود پرسكله تازه از ایتالیا به قرنتس آمده بود ، زیرا كلودیوس قیصر حكم كرده بود كه همهٔ یهودیان از روم بیرون بروند . پولس نزد آنان رفت
44018003	و چون مانند ایشان کارش خیمه‌دوزی بود ، همان‌جا ماند و با هم كار می‌کردند .
44018004	او همچنین در روزهای سبت در كنیسه صحبت می‌کرد و می‌کوشید كه یهودیان و یونانیان را متقاعد سازد .
44018005	وقتی‌که سیلاس و تیموتاؤس از مقدونیه آمدند پولس همهٔ وقت خود را وقف اعلام پیام خدا نمود و برای یهودیان دلیل می‌آورد كه عیسی همان مسیح موعود است .
44018006	و امّا چون عدّه‌ای از یهودیان با او مخالفت و نسبت به او بد زبانی می‌‌نمودند ، او دامن ردای خود را تكان داد و به ایشان گفت : « خون شما به گردن خودتان است . من از آن مبرّا هستم و از این پس نزد غیر یهودیان خواهم رفت . »
44018007	پس آنان را ترک كرد و برای اقامت به خانهٔ یک غیر یهودی به نام تیتوس یوستس كه مردی خداپرست بود رفت . خانهٔ او در جنب كنیسهٔ یهودیان واقع بود .
44018008	كرسپس كه سرپرست كنیسه بود در این موقع با تمام اهل خانه‌اش به خداوند ایمان آورد . به‌علاوه ، بسیاری از اهالی قرنتس كه به پیام خدا گوش می‌دادند ، ایمان آوردند و تعمید گرفتند .
44018009	یک شب خداوند در رؤیا به پولس گفت : « هیچ واهمه‌ای نداشته باش ، به تعالیم خود ادامه بده و دست از كار بر ندار .
44018010	زیرا من با تو هستم و هیچ‌کس قادر نخواهد بود به تو آزاری برساند و در این شهر افراد بسیاری هستند كه متعلّق به من می‌باشند . »
44018011	به این سبب پولس مدّت یک سال و شش ماه در آنجا ماند و كلام خدا را به ایشان تعلیم می‌داد .
44018012	امّا هنگامی‌که غالیون به سمت فرماندار رومی در یونان مأمور خدمت شد ، یهودیان دسته جمعی بر سر پولس ریخته او را به دادگاه كشیدند
44018013	و گفتند : « این شخص مردم را وامی‌دارد كه خدا را با روشهایی كه برخلاف قانون است پرستش نمایند . »
44018014	پولس هنوز حرفی نزده بود كه غالیون خطاب به یهودیان گفت : « ای یهودیان ، اگر جرم و جنایتی در بین باشد ، البتّه باید به ادّعاهای شما گوش بدهم .
44018015	امّا چون این مسائل مربوط به كلمات و عناوین و القاب و شریعت خودتان می‌باشد ، باید خودتان آن را حل و فصل نمایید . من مایل نیستم در چنین اموری قضاوت كنم . »
44018016	سپس آنان را از دادگاه بیرون كرد .
44018017	در این موقع آنها سوستانیس را كه سرپرست كنیسه بود گرفتند و در جلوی مسند قاضی كتک زدند ، امّا غالیون توجّهی به این جریان نداشت .
44018018	پولس مدّتی در آنجا ماند و سرانجام با ایماندارن خداحافظی كرد و با كشتی عازم سوریه شد و پرسكله و اكیلا را هم با خود برد . در شهر كنخریه پولس نذر كرده سر خود را تراشید .
44018019	وقتی آنها به افسس رسیدند ، پولس از همسفران خود جدا شد و به تنهایی به كنیسه رفت و با یهودیان به مباحثه پرداخت .
44018020	از او خواهش كردند كه بیشتر آنجا بماند امّا او قبول نكرد .
44018021	او از ایشان خداحافظی كرد و گفت : « اگر خدا بخواهد ، باز نزد شما بر می‌‌گردم » و افسس را ترک كرد .
44018022	وقتی به ساحل قیصریه رسید به اورشلیم رفت و پس از سلام و احوالپرسی با اهل كلیسا به طرف انطاكیه حركت كرد .
44018023	پس از اینكه مدّتی در آنجا اقامت كرد بار دیگر به راه افتاد و در سرزمینهای غلاطیه و فریجیه می‌گشت و شاگردان را تقویت می‌کرد .
44018024	در این هنگام مردی یهودی به نام آپولس كه متولّد اسكندریه بود به افسس آمد . او ناطقی فصیح و به کتاب‌مقدّس وارد بود .
44018025	و در طریق خداوند تربیت یافته و پر از شور و شوق روحانی بود . او حقایق زندگانی عیسی را بدرستی تعلیم می‌داد اگرچه فقط از تعمید یحیی آگاهی داشت .
44018026	او در كنیسه بدون ترس و واهمه شروع به سخن گفتن كرد و در آنجا بود كه پرسكله و اكیلا سخنان او را شنیدند و او را نزد خود آوردند و طریقهٔ الهی را با تفصیل بیشتری برایش شرح دادند .
44018027	وقتی می‌‌خواست به یونان سفر كند ایمانداران از او حمایت كردند و به ایمانداران در آن سرزمین نوشتند كه با گرمی از او استقبال نمایند و او از موقع ورود خود به آنجا به کسانی‌که از راه فیض الهی ایمان آورده بودند ، یاری بسیار نمود ؛
44018028	زیرا در مقابل همه با كوشش بسیار بی‌اساس بودن ادّعاهای یهودیان را ثابت می‌کرد و با استفاده از کتاب‌مقدّس دلیل می‌آورد كه عیسی ، همان مسیح موعود است .
44019001	در آن زمان كه آپولس در شهر قرنتس بود ، پولس در نواحی داخلی آن استان مسافرت می‌کرد تا به افسس رسید و در آنجا با تعدادی شاگرد برخورد كرد .
44019002	از آنان پرسید : « آیا وقتی ایمان آوردید ، روح‌القدس را یافتید ؟ » آنها در پاسخ گفتند : « خیر ، ما حتّی خبر هم نداشتیم كه روح‌القدسی وجود دارد . »
44019003	پولس به ایشان گفت : « پس چه نوع تعمیدی گرفتید ؟ » گفتند : « تعمید یحیی . »
44019004	پولس فرمود : « تعمیدی كه یحیی می‌داد ، نشانهٔ توبه بود و در ضمن به مردم می‌گفت كه به آن شخصی كه بعد از او می‌آید ، یعنی به عیسی ، ایمان بیاورند . »
44019005	وقتی آنها این را شنیدند به نام عیسی خداوند تعمید گرفتند
44019006	و هنگامی‌که پولس بر سر آنان دست نهاد ، روح‌القدس بر آنان نازل شد و به زبانها صحبت كرده و نبوّت می‌‌نمودند .
44019007	این مردان جمعاً در حدود دوازده نفر بودند .
44019008	پولس به كنیسه رفت و مدّت سه ماه در آن شهر با شهامت تمام صحبت می‌کرد و با استدلال گفت‌وگو می‌‌نمود و می‌کوشید كه شنوندگان را در مورد پادشاهی خدا متقاعد سازد .
44019009	امّا عدّه‌ای از آنان سنگدل بودند و ایمان نمی‌آوردند و برعکس ، از طریقهٔ الهی نزد مردم بدگویی می‌کردند . بنابراین پولس از آنان كناره‌گیری كرد و شاگردان را به جای دیگری برد و همه روزه در تالار سخنرانی طیرانس مجلس بحثی برپا می‌کرد .
44019010	این برنامه به مدّت دو سال ادامه داشت و نتیجهٔ آن این شد كه جمیع ساكنان استان آسیا اعم از یهودی و یونانی پیام خداوند را شنیدند .
44019011	خدا به دست پولس معجزات بزرگ نشان می‌داد .
44019012	به طوری که مردم دستمالها و پیش‌بندهایی را كه با بدن پولس تماس یافته بود ، می‌بردند و بر بدن مریضان می‌گذاشتند و آنان از امراض خود شفا می‌یافتند و ارواح پلید از آنان خارج می‌گشت .
44019013	امّا در این زمان عدّه‌ای از جنگیران دوره‌گرد یهودی در صدد برآمدند ، كه با ذكر نام عیسی خداوند ارواح پلید را اخراج نمایند . آنان چنین می‌گفتند : « تو را به عیسایی كه پولس بشارت می‌دهد قسم می‌دهم . »
44019014	و هفت نفر از پسران شخصی به نام اسكیوا ، كه یكی از سران كاهنان بود ، این روش را به كار می‌بردند .
44019015	امّا روح پلید پاسخ داد : « من عیسی را می‌شناسم و دربارهٔ پولس اطّلاع دارم امّا شما چه کاره‌اید ؟ »
44019016	مردی كه روح پلید داشت ، با چنان قدرتی به آنان حمله كرد كه همه مغلوب شدند و برهنه و زخمی از آن خانه فرار كردند .
44019017	این موضوع به گوش همهٔ ساكنان افسس اعم از یهودی و یونانی رسید و همه را به وحشت انداخت و نام عیسی خداوند در میان ایشان بیشتر مورد احترام قرار گرفت .
44019018	عدّهٔ زیادی از کسانی‌که ایمان آورده بودند پیش آمدند و اعتراف كردند ، كه قبل از آن به جادوگری مشغول بودند
44019019	و عدّهٔ کثیری از ساحران کتب جادوگری خود را جمع كردند و پیش مردم سوزانیدند . كتابها را كه قیمت گذاشتند ، معلوم شد كه ارزش آنها برابر پنجاه‌هزار سکّهٔ نقره بود .
44019020	به این ترتیب كلام خداوند منتشر می‌شد و قدرت بیشتری می‌یافت .
44019021	پس از این وقایع پولس تصمیم گرفت ، كه از مقدونیه و یونان دیدن نماید و از آنجا به اورشلیم برود . او گفت : « بعد از رفتن به آنجا شهر روم را هم باید ببینم . »
44019022	پس دو نفر از دستیاران خود یعنی تیموتاؤس و ارسطوس را به مقدونیه فرستاد و خود او مدّت بیشتری در استان آسیا اقامت نمود .
44019023	در این روزها سر و صدای زیادی دربارهٔ این طریقه در افسس بلند شد .
44019024	در آنجا شخصی بود به نام دیمیتریوس نقره ساز ، كه تصاویر نقره‌ای از بتكدهٔ آرتمیس ( دیانا ) می‌ساخت و به این وسیله برای صنعتگران شغل خوب و مفیدی فراهم ساخته بود .
44019025	پس او انجمنی مركب از آنان و همچنین صاحبان حرفه‌های مشابه تشكیل داد و خطاب به ایشان گفت : « ای آقایان ، می‌دانید كه سعادت زندگی ما وابسته به این صنعت است
44019026	و به طوری که می‌‌بینید و می‌شنوید این پولس با تبلیغات خود نه فقط در شهر ما افسس ، بلكه تقریباً در سرتاسر استان آسیا عدّهٔ فراوانی را به طرف خود كشیده و منحرف ساخته است و می‌گوید كه چیزهای ساخته شده به دست انسان به هیچ وجه خدایان نیستند .
44019027	پس خطر تنها در این نیست كه شغل ما از اعتبار بیفتد بلكه این خطر هم هست كه پرستشگاه الههٔ ما آرتمیس بی‌ارزش گردد و طولی نخواهد كشید كه عظمت خود الهه كه مورد پرستش تمام مردم استان آسیا و سراسر جهان است ، از بین برود . »
44019028	وقتی آنها این را شنیدند غضبناک گشتند و فریاد می‌زدند : « بزرگ است آرتمیس افسسیان . »
44019029	شهر به هم ریخت و مردم غایوس و اَرِسْتَرخُس را که از اهالی مقدونیه و از همراهان پولس بودند دستگیر كردند و كشان‌كشان به تماشاخانهٔ شهر بردند .
44019030	پولس می‌‌خواست كه با جمعیّت روبه‌رو شود ، امّا ایمانداران نگذاشتند .
44019031	حتّی عدّه‌ای از بزرگان استان آسیا كه با پولس رفاقت داشتند ، نزد او فرستاده و اصرار كردند كه در تماشاخانه شهر جان خود را به خطر نیندازد .
44019032	در این میان دسته‌ای یک چیز می‌گفتند و دسته‌ای چیز دیگر ، زیرا آن جماعت بسیار آشفته بود و اغلب آنان اصلاً مقصود جمع شدن خود را نمی‌دانستند .
44019033	امّا عدّه‌ای گمان بردند اسكندر مسئول است ، چون یهودیان او را به جلوی جمعیّت فرستاده بودند . پس او با اشارهٔ دست از مردم خواست ، كه ساكت باشند و سعی او این بود كه در نزد آن جماعت دفاع نماید .
44019034	امّا وقتی مردم فهمیدند كه اسكندر یهودی است ، همه با یک صدا به مدّت دو ساعت پشت سرهم فریاد می‌زدند : « بزرگ است آرتمیس افسسیان . »
44019035	سرانجام شهردار مردم را ساكت كرد و گفت : « ای مردان افسس ، همه بدون استثناء می‌دانند كه شهر ما افسس ، حافظ پرستشگاه آرتمیس بزرگ و حافظ سنگ مقدّسی است كه از آسمان به زمین آمده است .
44019036	و از آنجا كه این حقایق غیر قابل انكار است صلاحتان بر این است كه آرام باشید و ندانسته كاری نكنید .
44019037	این مردانی كه شما به عنوان متّهم به اینجا آورده‌اید ، نه به معبد ما دستبرد زده‌اند و نه نسبت به الههٔ ما سخن كفرآمیز گفته‌اند .
44019038	پس اگر دیمیتریوس و همكارانش ادّعایی علیه كسی دارند ، در دادگاهها باز است و فرمانداران رومی حاضرند ، آنها می‌توانند در آنجا علیه یكدیگر شكایت نمایند .
44019039	اگر مسائل دیگری در پیش است ، باید در یک جلسه رسمی حل و فصل نمایند .
44019040	زیرا این خطر در پیش است كه به‌خاطر كار امروز متّهم به اخلالگری شویم . درحالی‌که هیچ دلیلی برای آن وجود ندارد و هیچ جوابی هم برای توجیه این شورش نداریم . »
44019041	این را گفت و حاضران مجلس را مرخّص كرد .
44020001	همین‌که سر و صداها خوابید ، پولس به دنبال شاگردان فرستاد و پس از تشویق آنان خداحافظی كرد و عازم مقدونیه شد .
44020002	او در آن نواحی می‌گشت و همه‌جا با سخنان خود به شاگردان دلگرمی می‌داد و به این ترتیب به یونان رسید .
44020003	پس از سه ماه اقامت در آنجا ، هنگامی‌که خواست با كشتی به سوریه برود ، یهودیان علیه او توطئه چیدند . بنابراین او تصمیم گرفت از راه مقدونیه بازگردد .
44020004	همراهان او عبارت بودند از سوپاترس بیریه‌ای و اَرِسْتَرخُس و سكندس تسالونیكی و غایوس دربه‌ای و تیموتاؤس و تیخیكاس و تروفیمس كه از اهالی استان آسیا بودند .
44020005	اینها زودتر از ما رفتند و در شهر تروآس در انتظار ما ماندند .
44020006	خود ما پس از روزهای عید فطیر از فیلیپی سوار كشتی شدیم و پنج روز بعد در بندر تروآس به آنان رسیدیم و یک هفته در آنجا ماندیم .
44020007	در شب یكشنبه وقتی ما برای پاره كردن و خوردن نان دور هم جمع شدیم ، پولس به علّت آنكه روز بعد عازم سفر بود ، به تفصیل برای آنان صحبت كرد و تا نصف شب به سخنان خود ادامه داد .
44020008	در بالا خانه‌ای كه ما در آن جمع شده بودیم ، چراغهای زیادی روشن بود .
44020009	جوانی به نام افتیخس جلوی پنجره نشسته بود و همین‌طور كه پولس صحبت می‌کرد رفته رفته خوابش گرفت ، بالاخره خواب کاملاً بر او غالب شد و از طبقهٔ سوم به زیر افتاد و وقتی او را برداشتند مرده بود .
44020010	پولس پایین رفت و خود را روی او انداخت و او را در آغوش گرفت و به آنان گفت : « ناراحت نباشید ، او هنوز زنده است . »
44020011	پس پولس دوباره بالا رفت و نان را پاره كرد و خورد . و پس از گفت‌وگوهای بسیار كه تا سپیدهٔ صبح به طول انجامید پولس شهر را ترک كرد .
44020012	و آنان آن جوان را زنده به خانه بردند و خاطر همه از این بابت کاملاً راحت شد .
44020013	ما قبل از دیگران به طرف كشتی رفتیم ، و به طوری که ، پولس قبلاً قرار گذاشته بود به سوی اَسس حركت كردیم تا در آنجا پولس را سوار كنیم . زیرا او قصد داشت كه از راه خشكی به آنجا برود .
44020014	وقتی پولس در اَسس به ما ملحق شد ، او را سوار كشتی نمودیم و به بندر میلیتس آمدیم .
44020015	روز بعد از دریا به مقابل جزیرهٔ خیوس رسیدیم و در روز دوم از آنجا به جزیره ساموس رفتیم . فردای آن روز وارد بندر میلیتس شدیم ،
44020016	زیرا پولس تصمیم گرفته بود ، كه از كنار افسس عبور نماید تا از اتلاف وقت در استان آسیا جلوگیری شود زیرا او اشتیاق بسیار داشت كه در صورت امكان قبل از روز پنتیكاست در اورشلیم باشد .
44020017	پولس از میلیتس پیامی به افسس فرستاد و رهبران كلیسا را فراخواند .
44020018	وقتی آنها رسیدند به آنان گفت : « شما می‌دانید كه از اولین روزی كه من به استان آسیا پا گذاشتم ، در تمام اوقاتی كه با شما بودم چگونه رفتار نمودم .
44020019	یعنی با كمال تواضع و با اشکها و زحماتی كه به وسیلهٔ دسیسه‌های یهودیان برای من پیش می‌آمد ، مانند یک غلام خداوند را خدمت كردم .
44020020	شما می‌دانید كه من برای خیر و صلاح شما از هیچ چیز مضایقه نكردم . من پیام را به شما رساندم و شما را پیش مردم ، در خانه‌هایتان تعلیم دادم .
44020021	من به یهودیان و یونانیان اخطار كردم كه آنها باید از گناهان خود توبه كنند و به خدا روی آورند و به خداوند ما عیسی ایمان داشته باشند .
44020022	اكنون در بندگی روح‌القدس در راه اورشلیم هستم و از آنچه به سرم خواهد آمد چیزی نمی‌دانم .
44020023	جز اینكه روح‌القدس در هر شهر به طور آشكار مرا مطّلع می‌سازد ، كه حبس‌ها و سختی‌ها در انتظار من است .
44020024	امّا ادامهٔ زندگی برای من آن‌قدر ارزش ندارد كه نگران جان خود باشم . تنها آرزوی من این است كه مأموریت خود را انجام دهم و خدمتی را كه عیسی خداوند به من سپرده بود ، یعنی اعلام مژدهٔ فیض خدا به پایان برسانم .
44020025	« و اكنون خاطر جمع هستم كه هیچ‌یک از شما كه برای اعلام پادشاهی خدا با شما رفت و آمد داشته‌ام ، دیگر روی مرا نخواهد دید .
44020026	بنابراین امروز به شما می‌گویم : اگر كسی از شما هلاک شود من مسئول نیستم ،
44020027	زیرا برای اعلام جمیع مقاصد الهی به شما از هیچ كاری كوتاهی نکرده‌ام .
44020028	مواظب خود و مواظب آن گلّه‌ای باشید كه روح‌القدس شما را به نظارت آن برگزیده است و چون شبانان ، كلیسایی را كه خداوند با خون خود خریده است پرورش دهید .
44020029	من می‌دانم كه بعد از رفتن من گرگهای درّنده به میان شما خواهند آمد ، كه به گلّه ترحّمی نخواهند كرد .
44020030	و حتّی در میان خود شما افرادی پیدا خواهند شد كه حقیقت را تغییر داده ، پیروانی را به دنبال خود خواهند كشید .
44020031	پس آگاه باشید و فراموش نكنید كه چگونه دایماً مدّت سه سال روز و شب شما را تعلیم دادم و برای شما اشک ریختم .
44020032	« اكنون شما را به خدا و كلام فیض بخش او می‌سپارم . كلامی كه قادر است شما را بنا كند و بركاتی را كه میراث مقدّسان اوست ، به شما عطا فرماید .
44020033	من به پول یا لباس كسی چشم ندوخته‌ام .
44020034	خودتان می‌دانید كه با این دستها زحمت کشیده‌ام و نیازمندیهای خود و همراهانم را تأمین کرده‌ام .
44020035	من عملاً به شما نشان داده‌ام كه ما باید زحمت بكشیم و ناتوانان را یاری نماییم . و سخنان عیسی خداوند را به‌یاد داشته باشیم كه فرمود : « دادن از گرفتن فرخنده‌تر است . »
44020036	وقتی پولس سخنان خود را به پایان رسانید ، با همهٔ آنان زانو زد و دعا كرد .
44020037	همه با صدای بلند گریه می‌کردند و او را در آغوش می‌گرفتند و می‌بوسیدند .
44020038	آنچه بیش از هر چیز آنان را غمگین می‌ساخت این بود که پولس گفته بود دیگر آنها روی او را نخواهند دید . پس او را تا كشتی بدرقه نمودند .
44021001	ما از آنان خداحافظی كرده آنجا را ترک نمودیم و از راه دریا یكسره به جزیرهٔ كاس آمدیم و روز بعد به بندرگاه جزیره رودس وارد شدیم و از آنجا به پاترا رفتیم .
44021002	در‌ آنجا كشتی‌ای دیدیم كه عازم فینیقیه بود ، پس سوار آن شدیم و حركت كردیم .
44021003	همین‌که قبرس از دور نمایان شد ، ما از طرف جنوب آن گذشتیم و به سفر خود به سوی سوریه ادامه دادیم و در بندر صور لنگر انداختیم . زیرا قرار بر این بود كه بار كشتی را در آنجا خالی كنند .
44021004	در‌ آنجا ایمانداران را پیدا كردیم و هفت روز نزد آنان ماندیم . آنها با الهام روح خدا به پولس اصرار كردند ، كه از رفتن به اورشلیم منصرف شود .
44021005	و چون وقت ما به پایان رسید ، بار دیگر راه سفر را در پیش گرفتیم و جمیع آنان با زنها و بچّه‌هایشان ما را تا خارج شهر بدرقه كردند . آنگاه در ساحل دریا زانو زدیم و دعا كردیم
44021006	و با یكدیگر خداحافظی نمودیم . وقتی ما سوار كشتی شدیم ، آنان به خانه‌های خود بازگشتند .
44021007	از صور به سفر دریایی خود ادامه دادیم و به شهر بطلمیوس رسیدیم . در آنجا ایماندران را ملاقات نمودیم و روزی را با آنان به سر آوردیم .
44021008	روز بعد آنجا را ترک كرده به قیصریه آمدیم و به خانه فیلیپُس مبشر كه یكی از آن هفت نفری بود كه در اورشلیم انتخاب شده بودند ، رفتیم و نزد او ماندیم .
44021009	فیلیپُس چهار دختر باكره داشت كه همگی نبوّت می‌کردند .
44021010	پس از چند روز یک نفر نبی به نام آكابوس از یهودیه به آنجا رسید .
44021011	او نزد ما آمد و كمربند پولس را برداشت و دست و پای خود را با آن بست و گفت : « آنچه روح‌القدس می‌گوید : این است كه یهودیان مقیم اورشلیم ، صاحب این كمربند را این‌طور خواهند بست و او را به دست بیگانگان خواهند سپرد . »
44021012	وقتی این را شنیدیم ، هم ما و هم اهالی آن شهر به پولس التماس نمودیم كه از رفتن به اورشلیم صرف‌نظر نماید .
44021013	امّا پولس در جواب گفت : « این چه كاری است كه شما می‌کنید ؟ چرا با اشكهای خود دل مرا می‌شكنید ؟ من نه فقط حاضرم زندانی شوم ، بلكه حاضرم در اورشلیم به‌خاطر عیسی خداوند بمیرم . »
44021014	چون سخنان ما در او اثری نكرد ، دست برداشتیم و گفتیم : « باشد ! هرچه خداوند می‌خواهد همان بشود . »
44021015	بعد از چند روز ما بار سفر خود را بستیم و عازم اورشلیم شدیم .
44021016	چند نفر از شاگردان مقیم قیصریه هم ما را همراهی كردند و ما را به خانهٔ مناسون كه اهل قبرس و یكی از ایمانداران اوّلیه بود ، بردند .
44021017	وقتی به اورشلیم رسیدیم ایمانداران با گرمی از ما استقبال كردند .
44021018	روز بعد پولس به اتّفاق ما به دیدن یعقوب رفت و تمام رهبران كلیسا آنجا حضور داشتند .
44021019	پس از سلام و احوالپرسی ، پولس از كارهایی كه خدا به وسیلهٔ او در میان ملل غیر یهود انجام داده بود گزارش كاملی به آنها داد .
44021020	آنان وقتی این را شنیدند خدا را ستایش كردند و سپس به پولس گفتند : « ای برادر ، همان‌طور كه می‌بینی هزاران نفر از یهودیان ایمان آورده‌اند و همهٔ آنها نسبت به شریعت تعصّب بسیار دارند .
44021021	در میان آنان شایع شده است كه تو به یهودیانی كه در كشورهای بیگانه سكونت دارند ، تعلیم می‌دهی كه از شریعت موسی اطاعت ننموده فرزندان خود را ختنه نكنند و دیگر رسوم خود را نگاه ندارند .
44021022	تكلیف چیست ؟ آنان حتماً از آمدن تو باخبر خواهند شد .
44021023	پس هرچه به تو می‌گوییم ، انجام بده . در اینجا چهار نفر هستند كه نذری نموده‌اند .
44021024	تو همراه آنان برو و به اتّفاق آنها مراسم تطهیر را به جای بیاور و مخارج ایشان را هم قبول كن تا آنها بتوانند سرهایشان را بتراشند و به این ترتیب همه خواهند فهمید كه در این شایعات هیچ حقیقتی وجود ندارد بلكه برعکس ، تو هم مطابق شریعت زندگی می‌کنی .
44021025	و امّا در خصوص غیر یهودیانی كه ایمان آورده‌اند ، ما قبلاً حكم خود را كتباً به اطّلاع آنها رسانده‌ایم تا از خوردن غذاهایی كه به بُتها تقدیم می‌گردد ، خون ، گوشت حیوان خفه شده و از زنا پرهیز كنند . »
44021026	پس روز بعد پولس آن چهار نفر را همراه خود برد و به اتّفاق آنان مراسم تطهیر را بجا آورد و بعد از آن وارد معبد بزرگ شد و تعداد روزهای دوره تطهیر را ، كه در آخر آن باید برای هر یک از آنان قربانی گذرانیده شود ، اعلام نمود .
44021027	هنوز دوره هفت روزه تطهیر به پایان نرسیده بود كه بعضی از یهودیان مقیم استان آسیا پولس را در معبد بزرگ دیدند . آنان مردم را تحریک كردند و پولس را گرفتند
44021028	و فریاد زدند : « ای مردان اسرائیلی كمک كنید ، این همان كسی است كه در همه‌جا برضد قوم ما و شریعت موسی و این مكان تعلیم می‌دهد و از آن گذشته یونانیان را نیز به این معبد بزرگ آورده و این مكان مقدّس را ناپاک كرده است . »
44021029	( آنان قبلاً تروفیمس از اهالی افسس را همراه پولس در شهر دیده بودند و تصوّر می‌کردند كه پولس او را به معبد بزرگ آورده است . )
44021030	تمام شهر شلوغ شد ، مردم هجوم آوردند و پولس را گرفته از معبد بزرگ بیرون كشیدند و فوراً درهای معبد بزرگ بسته شد .
44021031	وقتی مردم در صدد قتل او بودند ، به فرمانده هنگ رومی خبر رسید كه همهٔ ساكنان اورشلیم شورش کرده‌اند .
44021032	او بی‌درنگ با سربازان و افسران خود به سوی جمعیّت شتافت . وقتی یهودیان فرمانده و سربازان را دیدند از زدن پولس دست برداشتند ،
44021033	در این موقع سرهنگ به پولس نزدیک شد و او را دستگیر ساخت و دستور داد كه او را با دو زنجیر ببندند . آنگاه او پرسید : « این مرد كیست و چه خطایی كرده است ؟ »
44021034	بعضی از آنان با صدای بلند یک چیز می‌گفتند و بعضی‌ها چیز دیگر و چون به علّت جنجال بسیار نتوانست از حقیقت امر مطّلع شود ، فرمان داد كه او را به سربازخانه ببرند .
44021035	وقتی به پلّه‌های پادگان رسیدند ، سربازان به سبب خشم جماعت مجبور شدند پولس را روی شانه‌های خود حمل كنند
44021036	زیرا مردم به دنبال آنان افتاده و دایماً فریاد می‌زدند : « او را بكشید . »
44021037	هنوز وارد سربازخانه نشده بودند كه پولس رو به سرهنگ كرد و پرسید : « اجازه می‌دهی چیزی بگویم ؟ » سرهنگ پاسخ داد : « تو یونانی هم می‌دانی ؟ !
44021038	پس تو آن مصری‌ای نیستی كه چندی پیش فتنه‌ای برپا كرد و چهارهزار آدمكش را با خود به بیابان برد . »
44021039	پولس گفت : « من یهودی هستم ، اهل شهر طرسوس قیلیقیه و تبعهٔ یک شهر بزرگ و مهم هستم . خواهش می‌کنم اجازه بده تا با مردم صحبت كنم . »
44021040	وقتی فرمانده به او اجازه داد ، او بالای پلّه ایستاد و با بلند كردن دست خود از جمعیّت خواست ساكت باشند و همین‌که کاملاً‏ ساكت شدند ، به زبان عبری خطاب به آنان چنین گفت :
44022001	« ای برادران و پدران ، به دفاعی كه هم اكنون به عرض شما می‌رسانم توجّه فرمایید . »
44022002	وقتی آنها دیدند پولس به زبان عبری با ایشان صحبت می‌کند ساكت‌تر شدند و گوش دادند . پولس ادامه داد و گفت :
44022003	« من یک نفر یهودی از اهالی طرسوس قیلیقیه هستم . ولی در این شهر در خدمت غمالائیل پرورش یافتم و شریعت آبا و اجدادی خود را به دقّت آموختم و همین‌طور كه شما امروز نسبت به خدا غیور و متعصّب هستید ، من هم بودم .
44022004	و تا سرحد مرگ پیروان این طریقه را آزار می‌رسانیدم و آنان را ، چه مرد و چه زن به زندان می‌انداختم .
44022005	كاهن اعظم و تمام اعضای شورای یهود شاهد هستند ، زیرا ایشان نامه‌هایی به برادران یهودی در دمشق نوشتند و مرا به آنها معرّفی كردند . پس من به طرف دمشق رفتم تا مسیحیان را دست بسته ، برای تنبیه به اورشلیم بیاورم .
44022006	« امّا وقتی در راه بودم ، در حوالی دمشق نزدیک ظهر ناگهان نور عظیمی از آسمان به اطراف من درخشید .
44022007	من به زمین افتادم و صدایی شنیدم كه می‌گفت : ' ای شائول ، شائول ، چرا بر من جفا می‌کنی ؟ '
44022008	پرسیدم : ' ای خداوند ، تو كیستی ؟ ' پاسخ داد : ' من عیسای ناصری هستم كه از تو جفا می‌بینم . '
44022009	همراهان من نور را می‌دیدند امّا صدای كسی را كه با من صحبت می‌کرد ، نمی‌شنیدند .
44022010	من عرض كردم : ' خداوندا چه كنم ؟ ' خداوند به من گفت : ' برخیز و به سوی دمشق برو و در آنجا كارهایی كه به تو واگذار می‌شود به تو گفته خواهد شد . '
44022011	چون به علّت درخشندگی آن نور من نابینا شده بودم ، همراهانم دست مرا گرفتند و مرا با خود به دمشق بردند .
44022012	در دمشق شخصی به نام حنانیا زندگی می‌کرد كه مردی خدا ترس ، مطیع شریعت ، و در بین یهودیان نیک نام بود .
44022013	او نزد من آمد و در كنار من ایستاد و گفت : ' ای برادر شائول ، بینا شو . ' كه فوراً بینا شدم و به او نگاه كردم .
44022014	او ادامه داده گفت : ' خدای نیاکان ما تو را برگزیده است تا ارادهٔ او را درک نمایی و بندهٔ عادل او را ببینی و صدای او را از دهان خودش بشنوی ،
44022015	زیرا تو در برابر همهٔ جهانیان شاهد او می‌شوی و به آنچه دیده و شنیده‌ای شهادت خواهی داد .
44022016	حالا چرا معطل هستی ؟ برخیز ، تعمید بگیر و به خدا روی آور و از گناهان خود پاک شو . '
44022017	« وقتی دوباره به اورشلیم آمدم ، یک روز در معبد بزرگ دعا می‌کردم كه به حالت خلسه فرو رفتم
44022018	و در رؤیا عیسی را دیدم كه می‌گفت : ' زود برخیز و اورشلیم را ترک كن . زیرا اهالی این شهر شهادت تو را دربارهٔ من قبول نخواهند كرد . '
44022019	گفتم : ' خداوندا اینان می‌دانند كه من همان شخصی هستم كه مؤمنان تو را به زندان می‌انداختم و در کنیسه‌ها آنان را می‌زدم
44022020	و وقتی خون آن شاهد تو استیفان ریخته شد ، من در آنجا ایستاده بودم و با آن كار موافقت كردم و مواظب لباسهای قاتلان او بودم . '
44022021	امّا او به من فرمود : ' برو ، من تو را به جاهای دور و نزد ملل غیر یهود خواهم فرستاد . ' »
44022022	جمعیّت تا اینجا به او گوش می‌دادند ، امّا وقتی این جمله را به زبان آورد ، بار دیگر فریاد كردند : « او را بكشید ، چنین كسی نباید زنده بماند . »
44022023	در همان وقت كه مردم با هیاهو لباسهای خود را در هوا تكان می‌دادند و گرد و خاک بلند می‌کردند ،
44022024	سرهنگ دستور داد ، پولس را وارد سربازخانه نمایند و با تازیانه از او بازجویی كنند تا معلوم شود به چه علّت این هیاهو علیه او برپا شده است .
44022025	وقتی او را برای شلاق زدن بستند ، پولس از سروانی كه آنجا ایستاده بود پرسید : « آیا شما اجازه دارید یک نفر رومی را بدون آنكه محكوم شده باشد ، بزنید ؟ »
44022026	وقتی سروان این را شنید ، نزد سرهنگ رفت و گفت : « هیچ می‌دانی چه می‌کنی ؟ این مرد یكی از اتباع روم است . »
44022027	سرهنگ نزد پولس رفت و از او پرسید : « بگو ببینم ، آیا تو رومی هستی ؟ » پولس گفت : « آری . »
44022028	سرهنگ گفت : « برای به دست آوردن این تابعیت من قیمت گزافی پرداخته‌ام . » پولس گفت : « امّا من با آن به دنیا آمدم . »
44022029	پس آنها که می‌خواستند از پولس بازجویی كنند ، با عجله از آنجا دور شدند و سرهنگ هم ، كه به دستور او پولس را بسته بودند ، وقتی فهمید او تبعه روم است ، بسیار ترسید .
44022030	در روز بعد چون سرهنگ می‌‌خواست ، علّت موضوع و حقیقت امر را بداند ، بندهای پولس را باز كرد و دستور داد سران كاهنان و شورای یهود تشكیل جلسه دهند و سپس پولس را به آنجا آورد و از او خواست در برابر آنان بایستد .
44023001	پولس با دقّت به اعضای شورا نگاه كرد و گفت : « برادران ، من تا به امروز در حضور خدا با وجدانی پاک زندگی کرده‌ام . »
44023002	در این هنگام حنانیا كاهن اعظم به کسانی‌که در كنار پولس ایستاده بودند ، دستور داد كه به دهانش مشت بزنند .
44023003	پولس به او گفت : « ای دیوار سفید شده ، خدا تو را خواهد زد . تو آنجا نشسته‌ای كه مطابق قانون در مورد من قضاوت نمایی و حالا برخلاف آن دستور می‌دهی كه مرا بزنند . »
44023004	حاضران گفتند : « به كاهن اعظم خدا اهانت می‌کنی ؟ »
44023005	پولس گفت : « ای برادران ، من نمی‌‌‌دانستم كه او كاهن اعظم است . می‌دانم كه تورات می‌فرماید : ' به پیشوای قوم خود ناسزا نگو . ' »
44023006	وقتی پولس فهمید كه بعضی از آنان صدوقی و بعضی فریسی هستند ، با صدای بلند گفت : « ای برادران ، من فریسی و فریسی‌‌زاده‌ام و مرا به‌خاطر ایمان و امید به رستاخیز مردگان در اینجا محاكمه می‌کنند . »
44023007	با این سخن میان فریسیان و صدوقیان اختلاف افتاد و مردم به دو دسته تقسیم شدند .
44023008	( صدوقیان منكر روز قیامت و وجود فرشته یا روح هستند ولی ، فریسیان به وجود اینها اعتقاد دارند . )
44023009	سر و صدای زیادی در مجلس بلند شد و چند نفر از علمای فرقهٔ فریسی برخاسته گفتند : « ما در این مرد هیچ تقصیری نمی‌بینم . از كجا معلوم است كه روح یا فرشته‌ای با او سخن نگفته باشد »
44023010	اختلاف زیادتر شد و سرهنگ از ترس اینكه مبادا پولس را تكه‌تکه كنند ، فرمان داد سربازان به مجلس وارد شوند و پولس را از میان جمعیّت خارج ساخته و به سربازخانه ببرند .
44023011	در شب همان روز خداوند به پولس ظاهر شد و فرمود : « دل قوی‌دار ، چون همان‌طور كه در اورشلیم دربارهٔ من شهادت دادی در روم نیز باید چنان كنی »
44023012	وقتی روز شد ، بعضی از یهودیان دور هم جمع شدند و سوگند یاد كردند كه تا پولس را نكشند به هیچ خوردنی و یا نوشیدنی لب نزنند .
44023013	در این توطئه بیش از چهل نفر شركت داشتند .
44023014	آنان نزد سران كاهنان و مشایخ رفتند و گفتند : « ما سوگند خورده‌ایم تا پولس را نكشیم لب به غذا نزنیم .
44023015	بنابراین شما و اعضای شورا به بهانهٔ اینكه می‌خواهید در سوابق پولس تحقیقات بیشتری نمایید ، از سرهنگ تقاضا كنید او را فردا نزد شما بیاورد . ما ترتیبی داده‌ایم كه او را قبل از اینكه به اینجا برسد ، بكشیم . »
44023016	امّا خواهرزادهٔ پولس از این توطئه باخبر شد و به سربازخانه رفت و پولس را مطّلع ساخت .
44023017	پولس یكی از افسران را صدا زده گفت : « این جوان را نزد سرهنگ ببر ، می‌خواهد موضوعی را به عرض او برساند . »
44023018	سروان او را نزد سرهنگ برد و به او گفت : « پولس زندانی به دنبال من فرستاد و تقاضا كرد كه این جوان را نزد شما بیاورم . او می‌خواهد موضوعی را به عرض برساند . »
44023019	سرهنگ دست او را گرفته به كناری كشید و محرمانه از او پرسید : « چه می‌خواهی بگویی ؟ »
44023020	او گفت : « یهودیان نقشه کشیده‌اند كه از شما تقاضا نمایند پولس را فردا به شورا ببرید . بهانهٔ آنان این است ، كه می‌خواهند در مورد او اطّلاعات دقیقتری به دست آورند .
44023021	به حرفهای آنان توجّه نكنید ، زیرا بیش از چهل نفر از ایشان در كمین او نشسته‌اند و قسم خورده‌اند كه تا او را نكشند چیزی نخورند و نیاشامند . آنان اكنون حاضر و آماده هستند و فقط در انتظار موافقت شما می‌باشند . »
44023022	به این ترتیب سرهنگ آن جوان را مرخّص كرد و به او اخطار نمود كه نباید از اطّلاعاتی كه در اختیار او گذاشته است کسی باخبر شود .
44023023	سپس سرهنگ دو نفر سروان را صدا زد و به آنها گفت : « دویست سرباز پیاده و هفتاد سواره نظام و دویست نیزه دار آماده كنید تا امشب ساعت نُه به قیصریه بروند
44023024	و چند اسب برای پولس حاضر كنید تا به این وسیله او را سالم به فیلیكِس فرماندار تحویل دهید . »
44023025	او نامه‌ای هم به این شرح نوشت :
44023026	« كلودیوس لیسیاس به حضرت فرماندار فیلیكس سلام می‌رساند .
44023027	این مرد را یهودیان گرفته‌اند و قصد داشتند او را بكشند امّا وقتی فهمیدم كه او یک نفر رومی است ، من با سربازان خود به آنجا رفته ، او را از چنگ ایشان بیرون آوردم
44023028	و از آنجا كه مایل بودم علّت اتّهام او را بفهمم او را به شورای ایشان بردم .
44023029	امّا متوجّه شدم كه موضوع مربوط به اختلاف عقیدهٔ آنها در خصوص شریعت خودشان است و او كاری كه مستوجب اعدام یا زندان باشد نكرده است .
44023030	پس وقتی فهمیدم كه آنها در صدد سوء قصد نسبت به جان او هستند ، بی‌درنگ او را نزد شما فرستادم و به مدّعیان او نیز دستور داده‌ام كه دعوی خود را در پیشگاه شما به عرض برسانند . »
44023031	سربازان طبق دستوراتی كه گرفته بودند ، پولس را تحویل گرفته و او را شبانه به انتیپاترس رسانیدند .
44023032	فردای آن روز همه به جز سوارانی كه پولس را تا به مقصد همراهی می‌کردند به سربازخانه برگشتند .
44023033	سواران به محض رسیدن به قیصریه نامهٔ مذكور را به فرماندار تقدیم نموده و پولس را به او تحویل دادند .
44023034	فرماندار وقتی نامه را خواند از پولس پرسید كه اهل كدام استان است و چون فهمید كه اهل قیلیقیه است
44023035	به او گفت : « وقتی مدّعیان تو برسند به دفاع تو گوش خواهم داد . » و فرمان داد او را در كاخ هیرودیس تحت نظر نگاه دارند .
44024001	بعد از پنج روز حنانیا كاهن اعظم به اتّفاق چند نفر از مشایخ و یک وكیل دعاوی به نام تِرتُلُس به قیصریه رسیدند و شكایت خود را علیه پولس به اطلاع فرماندار رسانیدند .
44024002	وقتی پولس را احضار كردند تِرتُلُس شكایت خود را این‌طور شروع كرد : « ای فیلیكِس ، حضرت اجل ، با توجّه به اینكه در روزهای زمامداری شما و در سایهٔ اقدامات ارزنده‌ای كه برای بهبود وضع ملّت ما به عمل آورده‌اید ، از نعمت امنیّت كامل برخوردار هستیم ،
44024003	وظیفهٔ خود می‌دانیم پیوسته و در هر جا سپاسگزاری عمیق خود را تقدیم آن جناب بنماییم .
44024004	و امّا ، برای اینكه زیاد مزاحم نشویم ، تقاضا دارم با آن لطف همیشگی خودتان به عرایض مختصر ما توجّه فرمایید .
44024005	به ما ثابت شده است كه این شخص یک آشوبگر فاسدی است كه در سراسر عالم میان همهٔ یهودیان اختلاف انداخته و سر دسته بدعت‌گذاران ناصری است
44024006	و حتّی سعی می‌کرد معبد بزرگ پاک ما را آلوده گرداند . امّا ما او را دستگیر كردیم . [ و می‌خواستیم ، مطابق قانون خودمان محاكمه كنیم .
44024007	ولی لیسیاس فرمانده آمد و با زور او را از دست ما گرفت
44024008	و به مدّعیان او دستور داد به حضور شما بیایند . ] اگر خود شما از او بازجویی نمایید ، حقیقت ادّعای ما برایتان روشن خواهد شد . »
44024009	یهودیان تمام حرفهای تِرتُلُس را در این باره تأیید كردند .
44024010	وقتی فرماندار به پولس اشاره كرد او به این اتّهامات جواب داده گفت : « با اطّلاع از اینكه شما سالیان درازی است كه بر این ملّت دادگستری می‌کنید ، با اطمینان خاطر در حضور شما از خود دفاع می‌کنم .
44024011	حقیقت امر بر شما معلوم خواهد شد . از روزی كه من به زیارت اورشلیم رفته بودم ، بیش از دوازده روز نمی‌گذرد
44024012	و هیچ‌کس مرا ندیده است كه در معبد بزرگ و یا در کنیسه‌ها و یا در داخل شهر با کسی مباحثه كنم و یا مردم را به گرد خود جمع نمایم .
44024013	برای اثبات اتّهاماتی كه علیه من می‌آورند ، هیچ‌گونه مدركی در دست ندارند .
44024014	امّا در حضور شما اعتراف می‌کنم كه در پرستش خدای پدرانمان ، طریقه‌ای را كه آنان بدعت می‌خوانند پیروی می‌نمایم . من به هرچه در تورات و نوشته‌های انبیا آمده است ، اعتقاد دارم .
44024015	من همان امیدی را به خدا دارم كه خود اینها دارند و آن این است كه هم برای نیكان و هم برای بدان قیامتی در پیش است .
44024016	بنابراین با چنین امیدی ، نهایت كوشش خود را می‌کنم كه در همهٔ احوال در برابر خدا و انسان وجدان آسوده‌ای داشته باشم .
44024017	« من پس از سالیان دراز به اورشلیم رفتم تا اعاناتی برای ملّت خود ببرم و قربانی بگذرانم .
44024018	در معبد بزرگ پس از انجام مراسم تطهیر مشغول این كارها بودم ، نه جمعیّتی به دور من جمع شده بود و نه اغتشاشی در كار بود
44024019	كه چند تن از یهودیان استان آسیا مرا در آنجا دیدند و به نظر من ایشان هم باید در اینجا نزد شما حاضر شوند تا اگر از من شكایتی دارند ، خودشان آن را اظهار نمایند ،
44024020	یا اینها بگویند كه وقتی در حضور شورا ایستاده بودم چه خطایی از من سر زده
44024021	جز اینكه در میان آنان با صدای بلند گفتم : ' من به‌خاطر ایمان و امید به رستاخیز مردگان در اینجا محاكمه می‌شوم . ' »
44024022	فیلیكِس كه خودش از این طریقه اطّلاع كاملی داشت ، محاكمه را به تعویق انداخت و گفت : « من فتوای خود را موكول به آمدن سرهنگ لیسیاس می‌کنم . »
44024023	و به یک سروان دستور داد ، كه پولس را تحت نظر بگیرد و تا اندازه‌ای او را آزاد بگذارد و مانع آمد و رفت دوستان او كه برای رفع احتیاجاتش می‌آمدند نشود .
44024024	چند روز بعد فیلیكس با دروسله ، همسر خود كه زنی یهودی بود ، به آنجا آمد و دنبال پولس فرستاد و به سخنان پولس دربارهٔ ایمان به مسیح عیسی گوش داد .
44024025	امّا وقتی دنبالهٔ سخن به نیكویی ، پرهیزكاری و داوری آینده كشیده شد ، فیلیكِس هراسان شد و اظهار داشت : « عجالتاً كافی است ، هرگاه فرصت مناسبی دست دهد ، باز هم دنبال تو می‌فرستم . »
44024026	در عین حال از پولس توقّع پول داشت و به همین دلیل غالباً او را احضار می‌کرد و با او گفت‌وگو می‌‌نمود .
44024027	پس از دو سال پركیوس فستوس جانشین فیلیكِس گردید . فیلیكِس چون می‌‌خواست رضایت یهودیان را جلب نماید ، پولس را همچنان در زندان نگه داشت .
44025001	فستوس سه روز بعد از آنكه زمام امور را در دست گرفت ، از قیصریه به اورشلیم رفت .
44025002	سران كاهنان و رهبران یهود اتّهامات و دعاوی خود را علیه پولس به اطّلاع او رسانیدند و از فستوس تقاضا كردند
44025003	كه به آنان لطفی نماید و پولس را به اورشلیم بفرستد . آنان در كمین بودند تا بین راه او را به قتل برسانند .
44025004	فستوس پاسخ داد : « پولس در قیصریه تحت نظر است و خود من بزودی به آنجا برمی‌‌گردم .
44025005	بنابراین كسانی از شما كه برایشان مقدور است با من به آنجا بیایند و چنانچه این شخص خطایی كرده است ، علیه او اقامهٔ دعوی نمایند . »
44025006	فستوس در حدود هشت یا ده روز در اورشلیم به سر برد و سپس به قیصریه بازگشت . روز بعد در دادگاه حضور یافت و دستور داد پولس را آوردند .
44025007	وقتی پولس وارد شد ، یهودیانی كه از اورشلیم آمده بودند دور او را گرفتند و اتّهامات سختی علیه او بیان كردند كه قادر به اثبات آنها نبودند .
44025008	پولس از خود دفاع كرده گفت : « من نه نسبت به شریعت یهود مرتكب خطایی شده‌ام و نه علیه معبد بزرگ یا قیصر اقدامی کرده‌ام . »
44025009	امّا فستوس كه مایل بود مورد توجّه یهودیان قرار گیرد ، رو به پولس كرد و گفت : « آیا می‌خواهی به اورشلیم بروی و در آنجا در حضور خود من محاكمه شوی ؟ »
44025010	پولس جواب داد : « من هم اكنون در دادگاه قیصر یعنی در آنجایی كه باید محاكمه شوم ایستاده‌ام . چنانکه خود شما به خوبی آگاهید ، من مرتكب هیچ جرمی علیه یهودیان نشده‌ام .
44025011	اگر مجرم هستم و چنانکه كاری کرده‌ام كه مستوجب اعدام است ، از مرگ نمی‌‌‌‌گریزم . امّا اگر مرتكب هیچ‌یک از کارهایی كه این اشخاص به من نسبت می‌دهند نشده‌ام ، هیچ‌کس حق ندارد مرا به دست آنان بسپارد . من تقاضا می‌کنم كه قیصر شخصاً به پرونده من رسیدگی نماید . »
44025012	فستوس پس از تبادل نظر با مشاوران خود پاسخ داد : « حال كه از قیصر دادخواهی می‌کنی به پیشگاه قیصر خواهی رفت . »
44025013	پس از مدّتی اغریپاس پادشاه و همسرش برنیكی به قیصریه آمدند تا به فستوس خیرمقدم بگویند
44025014	و چون روزهای زیادی در آنجا ماندند ، فستوس سوابق پولس را در اختیار پادشاه گذاشت و گفت : « یک زندانی در اینجاست ، كه فیلیكِس او را به من تحویل داده است .
44025015	وقتی به اورشلیم رفتم ، سران كاهنان و مشایخ یهود از او رسماً به من شكایت كردند و تقاضای محكومیّت او را داشتند .
44025016	من به آنان جواب دادم كه شیوهٔ روم این نیست كه متّهمی را به مدّعیان تسلیم نماید ، مگر آنكه اول او را با مدّعیان خود روبه‌رو نموده و به او فرصتی بدهد كه در مورد این اتّهامات از خود دفاع كند .
44025017	پس وقتی به اینجا آمدند ، من بدون اتلاف وقت در روز بعد در دادگاه حاضر شدم و دستور دادم او را بیاورند .
44025018	وقتی مدّعیان او برخاستند و علیه او صحبت كردند ، او را به هیچ‌یک از جرم‌هایی كه من انتظار داشتم ، متّهم نساختند .
44025019	فقط دربارهٔ دین خودشان و شخصی به نام عیسی كه مرده و پولس ادّعا می‌كند زنده است ، اختلاف عقیده داشتند .
44025020	چون در بررسی این امور تردید داشتم ، از او پرسیدم که آیا مایل است به اورشلیم برود تا در آنجا به این موضوع رسیدگی شود .
44025021	امّا وقتی پولس تقاضا كرد كه تا زمانی‌که امپراتور به كارش رسیدگی نكرده تحت نظر بماند ، من دستور دادم او را تحت نظر نگاه دارند تا در وقت مناسب او را به حضور قیصر بفرستم . »
44025022	اغریپاس به فستوس گفت : « بسیار مایلم شخصاً سخنان او را بشنوم . » فستوس پاسخ داد : « بسیار خوب ! فردا سخنان او را خواهید شنید . »
44025023	روز بعد اغریپاس و برنیكی با تشریفات تمام به دربار وارد شدند و با گروهی از سرهنگان و بزرگان شهر در آنجا جلوس نمودند . به فرمان فستوس پولس را حاضر كردند .
44025024	در این وقت فستوس گفت : « ای اغریپاس پادشاه و ای تمام کسانی‌که در اینجا حضور دارید ، شما مردی را روبه‌روی خود می‌بینید كه اكثر یهودیان ، چه در اورشلیم و چه در اینجا ، نزد من از او شكایت كرده‌اند و با فریاد خواسته‌اند كه او نباید دیگر زنده بماند .
44025025	نظر خود من این است كه كاری نكرده كه مستوجب مرگ باشد ، ولی چون از امپراتور تقاضای دادخواهی كرده است ، تصمیم گرفتم وی را به پیشگاه او بفرستم .
44025026	و چون مطلب مخصوصی ندارم كه به امپراتور بنویسم ، او را در اینجا نزد شما و مخصوصاً به حضور شما اغریپاس پادشاه آوردم تا در نتیجهٔ این بازجویی مقدّماتی ، بتوانم مطلبی تهیّه نموده برای او بنویسم ،
44025027	زیرا معقول به نظر نمی‌رسد كه یک زندانی را بدون مدارک كافی به نزد امپراتور بفرستم . »
44026001	اغریپاس خطاب به پولس گفت : « ما به تو اجازه می‌دهیم كه از خود دفاع كنی » پولس دستهای خود را گشود و از خود چنین دفاع كرد :
44026002	« ای اغریپاس پادشاه ، برای من كمال خوشوقتی است كه امروز در پیشگاه آن حضرت در خصوص شكایاتی كه یهودیان از من دارند به دفاع برمی‌‌خیزم .
44026003	و بیشتر از این خوشوقتم كه آن ‌جناب به همهٔ آداب و رسوم یهودیان و اختلافات بین آنان آشنایی كامل دارید . تمنّا دارم لطف فرموده به عرایض بنده توجّه نمایید .
44026004	« همهٔ یهودیان به خوبی می‌دانند كه جوانی من چگونه گذشته است و می‌دانند كه از همان ابتدا چگونه در بین ملّت خودم و در اورشلیم زندگی كردم .
44026005	آنان مرا از اول می‌شناختند و اگر بخواهند می‌توانند آن را تصدیق كنند . آنها می‌دانند كه من عمری را در فریسی‌گری یعنی پیروی از دقیقترین فرقه‌های دین خود گذرانده‌ام .
44026006	و حالا به‌خاطر امید به آن وعده‌ای كه خدا به نیاکان ما داده است محاكمه می‌شوم .
44026007	این همان وعده‌ای است كه دوازده طایفهٔ ما امید دارند كه روزی انجام آن را ببینند و از صمیم قلب شب و روز عبادت می‌کنند . آری ، به‌خاطر همین امید است كه یهودیان از من شكایت کرده‌اند . ای پادشاه ،
44026008	چرا به نظر آن جناب محال می‌آید كه خدا مردگان را زنده گرداند ؟
44026009	« خود من روزی این را وظیفهٔ خود می‌دانستم كه به هر وسیله‌ای با عیسای ناصری مخالفت نمایم .
44026010	و در اورشلیم همین كار را كردم و با اختیاراتی كه از سران كاهنان گرفتم ، بسیاری از مقدّسان را به زندان انداختم و وقتی آنان را می‌كشتند برضدشان رأی می‌دادم .
44026011	مدّت مدیدی ایشان را در كنیسه‌ها می‌زدم و سعی می‌كردم آنان را به انكار ایمانشان مجبور سازم . خشم و غضب من به جایی رسید كه تا شهرهای دوردست آنها را تعقیب می‌كردم و آزار می‌رساندم .
44026012	« در چنین حالی با داشتن اختیارات تامّ و دستوراتی از جانب سران كاهنان به دمشق می‌رفتم كه
44026013	در هنگام ظهر در بین راه ، ای پادشاه ، نوری از آسمان روشنتر از نور خورشید به دور من و همسفرانم تابید .
44026014	همگی به زمین افتادیم . بعد من صدایی شنیدم كه به زبان عبری به من می‌گفت ' ای شائول ، ای شائول ، چرا بر من جفا می‌كنی ؟ بر میخها لگد‌زدن كار آسانی نیست . '
44026015	پرسیدم : ' خداوندا تو كیستی ؟ ' خداوند گفت : ' من همان عیسایی هستم كه تو به من جفا می‌رسانی .
44026016	بلند شو و روی پای خود بایست . من به تو ظاهر شدم تا تو را به خدمت خود منصوب كنم . تو باید دربارهٔ آنچه امروز دیده‌ای و آنچه در آینده خواهی دید شهادت دهی .
44026017	من تو را از دست این قوم و نیز از دست ملّتهای بیگانه كه تو را نزد آنان می‌فرستم خواهم رهانید . تو را می‌فرستم
44026018	تا چشمهای آنان را باز كنی و ایشان را از تاریكی به روشنایی و از قلمرو شیطان به سوی خدا بازگردانی تا از راه ایمان به من ، گناهانشان آمرزیده شود و در بین مقدّسین خدا سهمی داشته باشند . '
44026019	« بنابراین ای اغریپاس پادشاه ، من نسبت به رؤیای آسمانی نافرمانی نكردم ،
44026020	بلكه اول به یهودیان ساكن دمشق و اورشلیم و سرتاسر یهودیه و سپس در میان ملل غیر یهود اعلام می‌كردم كه باید توبه كنند و به‌ سوی خدا برگردند و طوری زندگی كنند كه شایستهٔ این توبه باشد .
44026021	به همین دلیل یهودیان مرا در معبد بزرگ گرفتند و می‌خواستند مرا بكشند .
44026022	امّا به یاری پروردگار امروز در اینجا ایستاده‌ام و به همه ، به كوچک و بزرگ ، شهادت می‌دهم و چیزی جز آنچه انبیا و موسی از پیش خبر داده‌اند به زبان نمی‌آورم ،
44026023	یعنی مسیح باید متحمّل درد و رنج شود و نخستین كسی باشد كه پس از مرگ زنده می‌شود تا طلوع نور را به این قوم و ملل دیگر اعلام فرماید . »
44026024	وقتی دفاع پولس به اینجا رسید ، فستوس فریاد زد : « ای پولس ، عقلت را از دست داده‌ای ! زیادی علم تو را دیوانه كرده است . »
44026025	پولس پاسخ داد : « خیر عالیجناب فستوس ، دیوانه نیستم ، بلكه در كمال هشیاری عین حقیقت را بیان می‌كنم .
44026026	پادشاه از این چیزها اطّلاع دارند و من می‌توانم آزادانه پیش آن ‌جناب صحبت كنم . فكر نمی‌كنم در این باره چیزی از نظر ایشان دور مانده باشد ، زیرا هیچ‌یک از آنها در خفا صورت نگرفته است .
44026027	ای اغریپاس پادشاه ، آیا شما به انبیا عقیده دارید ؟ می‌دانم كه عقیده دارید . »
44026028	اغریپاس به پولس گفت : « خیال می‌كنی به این زودی می‌توانی مرا مسیحی كنی ؟ »
44026029	پولس گفت : « از خدا می‌خواهم كه دیر یا زود نه تنها حضرتعالی بلكه جمیع كسانی‌كه امروز سخنان مرا می‌شنوند مثل من بشوند ، البتّه نه مثل من در این زنجیرها . »
44026030	آنگاه پادشاه از جا برخاست و فرماندار و برنیكی و بقیّهٔ حاضران هم برخاستند .
44026031	وقتی از تالار بیرون رفتند به یكدیگر گفتند : « این شخص كاری كه مستوجب اعدام یا زندان باشد انجام نداده است . »
44026032	اغریپاس به فستوس گفت : « اگر از قیصر دادخواهی نكرده بود ، می‌توانست آزاد شود . »
44027001	وقتی قرار بر این شد كه ما از راه دریا به ایتالیا سفر كنیم ، پولس و چند زندانی دیگر را به سروانی به نام یولیوس از هنگ اوغسطس تحویل دادند .
44027002	به كشتی ادرامیتینی كه عازم بندرهای استان آسیا بود سوار شدیم و حركت كردیم و اَرِسْتَرخُس مقدونی از اهالی تسالونیكی همراه ما بود .
44027003	روز بعد در بندر صیدون لنگر انداختیم و یولیوس به پولس محبّت كرد و اجازه داد كه در آنجا به دیدن دوستان خود برود و مایحتاج خود را از آنان بگیرد .
44027004	از آنجا بار دیگر راه دریا را در پیش گرفتیم و چون باد از جهت مخالف می‌وزید از حاشیهٔ قبرس كه باد پناه بود ، عبور نمودیم
44027005	و پس از گذشتن از آبهای قیلیقیه و پمفیلیه به میرای لیكیه رسیدیم .
44027006	سروان در آنجا یک كشتی اسكندریه‌ای را كه عازم ایتالیا بود پیدا كرد و ما را سوار آن نمود .
44027007	روزهای زیادی به آهستگی پیش می‌رفتیم و با زحمت فراوان به بندر قنیدوس رسیدیم و چون باد مخالف ما بود ، جهت دیگر را در پیش گرفتیم و از كنار دماغهٔ سَلْمُونی و ساحل جزیرهٔ كریت كه پناهگاه بود ، راندیم .
44027008	به سختی از آنجا گذشته به نزدیكی‌های شهر لسائیه به محلی به نام « بندر نیک » رسیدیم .
44027009	مدّت زیادی در آنجا گذرانیده بودیم و دیگر ادامهٔ سفر ما با خطر روبه‌رو بود ، زیرا مدّت زیادی از روز كفّاره ، كه در اوایل پاییز است می‌گذشت . پس پولس به آنها نصیحت نموده
44027010	گفت : « آقایان ، می‌بینم كه سفر ما از اینجا به بعد پرخطر خواهد بود . به كشتی و بار آن خسارت و زیان خواهد رسید و برای خود ما هم تلفات جانی خواهد داشت . »
44027011	امّا سروان به حرفهای ناخدای كشتی و صاحب آن بیشتر توجّه داشت تا به سخنان پولس
44027012	و نظر به اینكه آن بندر برای اقامت زمستانی نامناسب بود ، اكثر آنان صلاح دانستند كه از آنجا حركت كنند تا شاید به فینکاس برسند و زمستان را در آنجا كه بندری كریتی و رو به شمال غربی و جنوب غربی است بگذرانند .
44027013	پس وقتی نسیم جنوبی برخاست به تصوّر آنكه به مقصود خود رسیده‌‌اند ، لنگر كشتی را برداشتند و از نزدیک كنارهٔ كریت گذشتیم .
44027014	امّا طولی نكشید كه باد شدیدی كه به باد شمال شرقی معروف است از خشكی به طرف ما برخاست و
44027015	به كشتی زد و ما قادر نبودیم كشتی را مستقیماً در خلاف جهت باد هدایت كنیم ، بنابراین خود را به دست باد سپردیم تا با جریان آن پیش رویم .
44027016	در پناه جزیرهٔ كوچكی به نام كاودا با زحمت زیاد توانستیم قایق كشتی را به اختیار خود درآوریم .
44027017	آنان قایق را به كشتی سوار كردند و با طناب اطراف كشتی را محكم بستند و از ترس اینكه مبادا كشتی در جاهای كم‌عمق خلیج صیدرا گیر كند ، بادبان كشتی را پایین كشیدند و ما همچنان با جریان باد پیش می‌رفتیم .
44027018	باد شدید ادامه داشت ، به طوری‌ كه روز دوم بار كشتی را به دریا ریختند
44027019	و در روز سوم اسباب و لوازم كشتی را با دست خود به دریا انداختند .
44027020	روزهای متمادی نه آفتاب به چشم می‌خورد و نه ستارگان . باد همچنان با شدّت می‌وزید و دیگر هیچ امیدی به نجات ما نبود .
44027021	وقتی‌که مدّت مدیدی بدون غذا راه پیمودند ، پولس در میان ایشان ایستاد و گفت : « ای دوستان ، كاش به حرفهای من گوش می‌دادید و از كریت سفر نمی‌کردید تا از این‌همه آسیب و زیان در امان باشید .
44027022	خوب ، حالا كه این‌طور شده از شما می‌خواهم كه خود را نبازید . هیچ آسیبی به جان كسی نخواهد رسید ، فقط كشتی از دست خواهد رفت ،
44027023	زیرا دیشب فرشتهٔ آن خدایی كه من از آن او هستم و او را می‌پرستم در كنار من ایستاد
44027024	و گفت : ' ای پولس نترس . زیرا تو باید در حضور امپراتور حاضر شوی و خدا جان همهٔ همسفرانت را به تو بخشیده است . '
44027025	پس آقایان باید قویدل باشید ، زیرا من به خدا ایمان دارم و می‌دانم همان‌طور كه به من گفته است خواهد شد .
44027026	ولی به كنارهٔ یكی از این جزایر رانده خواهیم شد . »
44027027	وقتی شب چهاردهم فرا رسید و ما هنوز در دریای آدریاتیک از این‌سو به آن‌سو رانده می‌شدیم نزدیک نصف شب ملاحان احساس كردند كه به خشكی نزدیک می‌شوند .
44027028	پس عمق پیمایی كردند و به عمق تقریباً سی و هشت متر رسیدند و به فاصلهٔ كوتاهی دوباره اندازه‌گیری نمودند و به عمق بیست و هفت متری رسیدند
44027029	و چون می‌ترسیدند كه به صخره‌ها بخوریم ، چهار لنگر از پشت كشتی به دریا انداختند و دعا می‌کردند كه زودتر روز شود .
44027030	ملاحان می‌خواستند كشتی را ترک كنند و برای عملی ساختن نقشهٔ خود به بهانهٔ اینكه می‌خواهند لنگرها را از جلوی كشتی به دریا بیندازند قایق را به آب انداختند .
44027031	امّا پولس به سروان و سربازان گفت : « اگر ملاحان در كشتی نمانند نجات شما ممكن نخواهد بود . »
44027032	پس سربازان طنابهای قایق را بریدند و آن را رها كردند .
44027033	كمی قبل از سپیده‌دَم پولس به همه اصرار می‌کرد كه چیزی بخورند . او گفت : « امروز چهارده روز است كه در بلاتكلیفی به سر می‌برید و چیزی نخورده‌اید .
44027034	تمنّا دارم چیزی بخورید زیرا نجات جان شما بسته به آن است . مویی از سر هیچ‌یک از شما كم نخواهد شد . »
44027035	با این سخنان نان را برداشت و در حضور همهٔ آنان پس از آنكه خدا را شكر نمود پاره كرد و شروع به خوردن نمود .
44027036	پس همه قویدل گشتند و غذا خوردند .
44027037	( تعداد ما در كشتی جمعاً دویست و هفتاد و شش نفر بود . )
44027038	پس از آنكه سیر شدند ، بقیّهٔ غلّه را به دریا ریختند تا كشتی را سبک نمایند .
44027039	وقتی صبح شد ، ملاحان خشكی را نشناختند امّا متوجّه خلیجی با ساحل شنی شدند . تصمیم گرفتند كه در صورت امكان كشتی را در آنجا به گِل بنشانند .
44027040	سپس ریسمان لنگرها را بریدند و آنها را در دریا رها كردند و همان موقع بندهای سكّان را هم شُل كردند و بادبان جلوی كشتی را بالا كشیدند و كشتی را یكراست به طرف ساحل راندند .
44027041	كشتی به یكی از تپّه‌های زیر آب برخورد كرد و در آنجا گیر نموده دماغهٔ كشتی ثابت و بی‌حرکت ماند ولی قسمت عقب در نتیجهٔ برخورد با امواج شدید درهم شكست .
44027042	در این موقع سربازان فكر می‌کردند بهتر است زندانیان را بكشند ، مبادا كسی از ایشان به وسیلهٔ شنا فرار كند .
44027043	امّا سروان كه می‌خواست پولس را سالم به مقصد برساند ، مانع انجام نقشهٔ آنان شد . او دستور داد اول کسانی‌که شنا بلد بودند ، از كشتی به داخل آب بپرند و خود را به خشكی برسانند .
44027044	و بقیّهٔ یا روی تخته پاره‌ها و یا روی قطعات كشتی به دنبال آنان بروند . به این ترتیب همهٔ ما صحیح و سالم به خشكی رسیدیم .
44028001	وقتی صحیح و سالم به ساحل رسیدیم ، فهمیدیم كه نام آن جزیره مالت است .
44028002	مردم آن جزیره به ما محبّت بسیار كردند و چون هوا سرد بود و باران می‌بارید آتش بزرگی افروختند و از ما پذیرایی كردند .
44028003	پولس مقداری هیزم جمع كرده بود و وقتی آن را روی ‎آتش گذاشت به علّت حرارت آتش ماری از میان آن بیرون آمد و به دست او چسبید .
44028004	همین‌كه بومیان مار را به دست او آویزان دیدند ، به یكدیگر گفتند : « این شخص حتماً قاتل است كه با وجود اینكه از دریا نجات پیدا كرد ، الههٔ عدالت اجازه نمی‌دهد كه او زنده بماند . »
44028005	امّا پولس مار را روی آتش انداخت و اصلاً آسیبی ندید .
44028006	آنان منتظر بودند كه هر لحظه بدنش ورم كند و یا ناگهان نقش زمین گردد . امّا وقتی مدّت زیادی منتظر ماندند و دیدند كه هیچ آسیبی به او نرسیده است ، عقیده آنها عوض شد و گفتند كه او یكی از خدایان است .
44028007	در نزدیكی‌های آن محل املاكی وجود داشت كه متعلّق به پوبلیوس ، حاكم آن جزیره بود . این شخص ما را به خانه برد و مدّت سه روز با كمال مهربانی از ما پذیرایی كرد .
44028008	از قضا پدر پوبلیوس بستری و مبتلا به تب نوبه و اسهال خونی بود . پولس به بالین او رفت و پس از دعا بر او دست گذاشت و او را شفا داد .
44028009	پس از این جریان سایر بیماران آن جزیره هم آمدند و شفا یافتند .
44028010	آنان در مقابل ، هدایای فراوانی به ما دادند و وقتی خواستیم آنجا را ترک كنیم چیزهایی كه در سفر مورد احتیاج ما بود برای ما به كشتی آوردند .
44028011	پس از سه ماه اقامت در آن جزیره با یک كشتی اسكندریه‌‌ای ، كه علامت دو پیكر جوزا داشت و زمستان را در آنجا توقّف كرده بود ، به راه افتادیم .
44028012	در شهر سراكیوس لنگر انداختیم و سه روز در آنجا توقّف نمودیم .
44028013	بار دیگر با كشتی از آنجا حركت كرده به ریغیون رفتیم . بعد از یک روز باد جنوبی برخاست و دو روز طول كشید كه به بندر پوطیولی رسیدیم .
44028014	در آنجا ایماندارن را پیدا كردیم و به دعوت آنان مدّت یک هفته در آنجا ماندیم و به این ترتیب به روم رسیدیم .
44028015	مسیحیان آن شهر وقتی شنیدند كه ما در راه هستیم تا بازار آپیاس و دهکده‌ای به نام « سه میخانه » به استقبال ما آمدند و چون پولس آنان را دید ، خدا را شكر نموده و دلگرم شد .
44028016	وقتی به روم رسیدیم ، پولس اجازه یافت كه با یک نگهبان رومی در خانه‌ای جداگانه زندگی كند .
44028017	بعد از سه روز پولس رهبران یهودیان آنجا را دعوت كرد و وقتی آنها جمع شدند به ایشان گفت : « ای برادران ، من كه هرگز عملی علیه ملّت و یا آیین نیاکانمان انجام نداده‌‌ام ، در اورشلیم دستگیر و تسلیم رومیان شدم .
44028018	رومیان از من بازپرسی نمودند و می‌خواستند مرا آزاد سازند زیرا پی بردند كه من هیچ كاری نکرده‌ام كه مستوجب مرگ باشم .
44028019	امّا یهودیان مخالفت كردند و من هیچ راهی نداشتم جز اینكه از امپراتور دادخواهی نمایم ، البتّه من هیچ شكایتی هم علیه ملّت خود ندارم .
44028020	به این سبب از شما دعوت كردم تا شما را ببینم و با شما گفت‌وگو كنم . زیرا من به‌خاطر همان امیدی كه اسرائیل دارد ، به طوری‌ كه می‌‌بینید ، گرفتار زنجیرم . »
44028021	به او گفتند : « هیچ نامه‌ای دربارهٔ تو از یهودیه به ما نرسیده است و از برادران ما هم كسی به اینجا نیامده است كه دربارهٔ تو گزارشی داده باشد و یا سخن بدی به زیان آورده باشد .
44028022	امّا ما مایل هستیم عقاید و نظرات تو را از زبان خودت بشنویم . آنچه ما دربارهٔ این فرقهٔ جدید می‌دانیم آن است كه همه از آن ایراد می‌گیرند . »
44028023	پس روزی را تعیین كردند و عدّهٔ زیادی برای دیدن او به منزلش آمدند . او به تفصیل از صبح تا شب دربارهٔ پادشاهی خدا برای آنها سخن گفت و كوشید با مراجعه به تورات موسی و نوشته‌های انبیا آنان را نسبت به عیسی متقاعد سازد .
44028024	بعضی از آنها سخنان او را قبول كرده ایمان آوردند ، ولی دیگران در بی‌ایمانی خود باقی ماندند .
44028025	آنها بدون آنكه بین خودشان توافقی حاصل شود متفرق گشتند . امّا قبل از رفتن آنها پولس اظهار داشت : « روح‌القدس به وسیلهٔ اشعیای نبی به نیاکان شما چه خوب گفته است :
44028026	' پیش این قوم برو و به آنها بگو : بسیار خواهید شنید ولی درک نخواهید كرد و پیوسته خواهید نگریست ولی نخواهید دید ،
44028027	زیرا دلهای این قوم سخت و گوشهایشان سنگین و چشمانشان بسته شده است مبادا با چشم خود ببینند و با گوش خود بشنوند و با قلب خود بفهمند و برگردند و من آنان را شفا بخشم . '
44028028	« پس بدانید كه این نجات الهی در اختیار غیر یهودیان گذاشته شده است و آنها آن را خواهند پذیرفت . » [
44028029	چون پولس این سخنان را گفت ، یهودیان رفتند و با یكدیگر بشدّت مباحثه می‌کردند . ]
44028030	پولس دو سال تمام در منزل اجاره‌ای خود زندگی كرد و در خانه‌اش به روی همه باز بود .
44028031	او پادشاهی خدا را اعلام می‌کرد و دربارهٔ عیسی مسیح خداوند بسیار صریح و بدون هیچ مانعی تعلیم می‌داد .
45001001	از طرف پولس بندهٔ عیسی ‌مسیح و رسولی كه خدا برای بشارت انجیل برگزیده و فراخوانده است .
45001002	خدا انجیل را مدّتها پیش به وسیلهٔ انبیای خود در کتاب‌مقدّس وعده داد .
45001003	این انجیل دربارهٔ پسر او ، خداوند ما عیسی ‌مسیح است كه از لحاظ انسانیّت یكی از فرزندان داوود بود
45001004	و با زنده شدنش پس از مرگ با قدرتی عظیم ثابت نمود که از لحاظ قدّوسیّت خدایی ، او پسر خداست .
45001005	خدا به وسیلهٔ مسیح به ما فیض عطا فرمود تا رسولان او باشیم و همهٔ ملّتها را به ایمان و اطاعت مسیح هدایت كنیم .
45001006	این همچنین شامل حال شما رومیان است كه خدا شما را دعوت فرموده تا از آن عیسی ‌مسیح شوید .
45001007	من این نامه را به همهٔ شما محبوبان خدا در روم كه خوانده شده‌‌اید تا مقدّس باشید ، می‌نویسم . فیض و آرامش پدر ما خدا و عیسی مسیح خداوند با شما باد .
45001008	قبل از هر چیز خدای خود را به وساطت عیسی مسیح برای همهٔ شما شكر می‌کنم ، زیرا ایمان شما در تمام دنیا شهرت یافته است .
45001009	خدا ، آن خدایی كه او را با اعلام انجیل دربارهٔ پسرش از دل و جان خدمت می‌نمایم شاهد است
45001010	كه همیشه در وقت دعا شما را به‌یاد می‌آورم و درخواست می‌کنم كه در صورت امكان اگر خدا بخواهد بالاخره به دیدن شما موفّق شوم
45001011	زیرا بسیار آرزومندم كه شما را ببینم تا از بركتی روحانی شما را بهره‏مند ساخته ، تقویت نمایم .
45001012	مقصودم آن است كه به وسیلهٔ ایمان دو جانبه پشتیبان یکدیگر باشیم ، شما به وسیلهٔ ایمان من و من به وسیلهٔ ایمان شما .
45001013	ای برادران من ، نمی‌‌‌‌‌خواهم بی‌خبر باشید كه بارها قصد داشتم نزد شما بیایم امّا همیشه چیزی مرا از انجام آن بازداشته است . من خواسته‌ام همان طوری که در میان ملّتهای دیگر ثمری یافتم ، در میان شما نیز بیابم .
45001014	زیرا من در مقابل همه -‌از متمدنین گرفته تا وحشیان ، از روشنفكران گرفته تا نادانان- دِینی به گردن دارم .
45001015	بنابراین اشتیاق دارم كه به قدر توانایی خود ، انجیل را به شما نیز كه در روم به سر می‌برید اعلام نمایم .
45001016	زیرا من از انجیل خِجِل نیستم ؛ از آن رو كه انجیل ، قدرت خداست برای نجات هرکس كه به آن ایمان آورد ، اول یهودیان و سپس غیر یهودیان .
45001017	زیرا انجیل نشان می‌دهد كه خدا چگونه آدمیان را کاملاً نیک می‌شمارد و این پایهٔ ایمان و بر ایمان بنا شده است ، چنانکه کتاب‌مقدّس می‌فرماید : « شخص نیكو به وسیلهٔ ایمان زندگی خواهد کرد . »
45001018	غضب خدا از آسمان بر هرگونه گناه و شرارت مردمی نازل می‌شود كه زندگی شرارت‌‌آمیزشان مانع شناسایی حقیقت است .
45001019	خدا آنان را مجازات می‌کند و این كار برحق است ، زیرا آنچه آدمیان دربارهٔ خدا می‌توانند بدانند ، بر آنها آشكار است زیرا خدا آن را در پیش چشمان آنان قرار داده است .
45001020	از زمان آفرینش دنیا صفات نادیدنی او یعنی قدرت ازلی و الوهیّت او در چیزهایی كه او آفریده است ، به روشنی مشاهده می‌شود و از این ‌رو آنها ابداً عذری ندارند .
45001021	اگرچه آنها خدا را شناختند ولی آن‌طوری‌که شایستهٔ اوست از او تكریم و تشكّر نكردند . در عوض افكارشان کاملاً پوچ گشته و عقل ناقص آنها تیره شده است .
45001022	درحالی‌که ادّعای حكمت می‌کنند نشان می‌دهند كه نادان هستند .
45001023	آنها جلال خدای جاودان را به بُتهایی شبیه انسان فانی و پرندگان و چارپایان و خزندگان تبدیل كردند .
45001024	به این جهت خدا ایشان را با شهوات و هوسهای خودشان در ناپاكی واگذاشت كه با یكدیگر بدنهای خود را ننگین سازند .
45001025	آنان حقیقت خدا را به دروغ تبدیل كردند و آفریده‌های خدا را به ‌عوض خود آفریدگار پرستیدند ، ‌آفریدگاری ‌كه تا ابد شایستهٔ ستایش است .
45001026	لذا خدا آدمیان را تسلیم شهوات ننگین خودشان كرده است . حتّی زنها روابط طبیعی جنسی را به آنچه غیر طبیعی است تبدیل كردند .
45001027	به همان ‌طریق مردان روابط جنسی طبیعی را با زنها ترک نمودند و در آتش ‌شهوت برای هم‌جنسان خود سوختند . مردان مرتكب کارهای ‌زشت و ننگین با مردان دیگر شدند و در وجود خودشان مجازاتی ‌كه درخور چنین خلافكاری است ، دیدند .
45001028	چون آنها خداشناسی را امری ناچیز شمردند ، خدا آنها را تسلیم افكار فاسدشان نمود تا کارهای زشت و ناشایست بجا آورند .
45001029	آنها از انواع شرارت و بدی و طمع و بدخواهی و همچنین از حسادت و آدمكشی و نزاع و فریبكاری و سوءنیّت پُر هستند . آنها شایعه می‌سازند
45001030	و از یكدیگر بدگویی می‌کنند ، از خدا نفرت دارند ، گستاخ و متکبّر و لافزن و سازندهٔ بدیها هستند و از والدین خود سرپیچی می‌کنند .
45001031	بی‌فهم و بی‌وفا و بی‌عاطفه و بی‌رحمند .
45001032	و با وجود اینكه فرمان خدا را می‌دانند كه مجریان چنین كارها مستوجب مرگند ولی نه فقط خودشان این ‌كارها را می‌کنند بلكه دیگران را نیز در انجام آنها تشویق می‌کنند .
45002001	و امّا ‌ای آدمی ، تو كیستی كه دربارهٔ دیگران قضاوت می‌کنی ؟ هرکه باشی هیچ عذری نداری زیرا وقتی تو دیگران را محكوم می‌کنی و در عین حال همان كاری را كه آنها انجام می‌دهند انجام می‌دهی ، خودت را محكوم می‌کنی .
45002002	ما می‌دانیم وقتی خدا اشخاصی را كه چنین کارهایی می‌کنند محكوم می‌کند ، حق دارد .
45002003	آیا تو گمان می‌کنی كه با محكوم كردن دیگران از كیفر خواهی رست ! درحالی‌که همان كارها را انجام می‌دهی ؟
45002004	آیا فراوانی مهر و بردباری و صبر خدا را ناچیز می‌شماری ؟ مگر نمی‌‌‌‌‌‌دانی كه منظور مهربانی خدا این ‌است كه تو را به توبه راهنمایی فرماید ؟
45002005	با سخت‌دلی و بی‌میلی خود نسبت به توبه ، عقوبت خود را تا روز ظهور غضب خدا و داوری عادلانهٔ او پیوسته شدیدتر می‌سازی .
45002006	زیرا خدا به هرکس بر حسب کارهایی كه كرده است ، پاداش یا كیفر خواهد داد .
45002007	بعضی افراد ، نیكویی را دنبال می‌کنند و در جستجوی عزّت و شرف و حیات فناناپذیر هستند ، خدا به آنان حیات ‌جاودانی خواهد داد .
45002008	بعضی افراد خودخواه هستند و حقیقت را رد می‌کنند و به دنبال ناراستی می‌روند ، آنها مورد خشم و غضب خدا قرار می‌گیرند .
45002009	برای همهٔ آدمیانی كه بدی را بجا می‌آورند ، مصیبت و پریشانی خواهد بود ، اول برای یهودیان و سپس برای غیر یهودیان .
45002010	امّا خدا به کسانی‌که نیكوكاری نمایند ، عزّت و شرف و آرامش خواهد بخشید ، اول به یهودیان و سپس به غیر یهودیان .
45002011	زیرا خدا تبعیضی بین این و آن قایل نمی‌شود .
45002012	همهٔ آنانی كه بدون داشتن شریعت موسی گناه می‌کنند ، بدون شریعت هلاک می‌شوند و همهٔ آنانی كه تحت شریعت هستند و گناه می‌کنند ، به وسیلهٔ شریعت محكوم می‌شوند .
45002013	زیرا تنها شنیدن احكام شریعت هیچ‌کس را در حضور خدا کاملاً نیک نمی‌‌سازد ، بلكه مجریان شریعتند كه نیک شمرده می‌شوند .
45002014	هرگاه غیر یهودیان كه دارای شریعت موسی نیستند ، احكام شریعت را طبیعتاً انجام می‌دهند ، معلوم است كه شریعت آنان خودشانند . با وجود اینكه شریعت كتبی ندارند ،
45002015	رفتارشان نشان می‌دهد كه مقرّرات شریعت در قلبهایشان نوشته شده و وجدانهای ایشان نیز درستی این را تأیید می‌کند . زیرا افكارشان یا آنها را متّهم می‌کند و یا از آنها دفاع می‌نماید .
45002016	طبق بشارتی كه من می‌دهم ، در روزی كه خدا به وسیلهٔ عیسی مسیح همهٔ افكار پنهانی دلهای آدمیان را داوری می‌کند ، این ‌كار انجام خواهد گرفت .
45002017	امّا اگر تو خود را یهودی می‌نامی و به شریعت متّكی هستی و از اینكه خدا را می‌شناسی ، به خود می‌بالی ،
45002018	و ارادهٔ او را می‌‌دانی و به‌سبب اینكه در شریعت تربیت شده‌ای چیزهای عالی را ترجیح می‌دهی
45002019	و خاطر جمع هستی كه راهنمای كوران و نور ساكنان تاریكی
45002020	و معلّم نادانان و آموزگار كودكان می‌باشی و صاحب شریعت هستی كه مظهر معرفت و حقیقت است .
45002021	پس تو كه دیگران را تعلیم می‌دهی ، چرا خود را تعلیم نمی‌دهی ؟ تو كه موعظه می‌کنی دزدی نباید كرد ، آیا خودت دزدی نمی‌کنی ؟ ‌
45002022	تو كه می‌گویی زنا نكن ، آیا خودت زنا نمی‌کنی ؟ تو كه از بُتها نفرت داری ، آیا پرستشگاهها را غارت نمی‌کنی ؟
45002023	تو كه به شریعت فخر می‌کنی ، آیا با شكستن شریعت نسبت به خدا بی‌حرمتی نمی‌کنی
45002024	چنانکه کتاب‌مقدّس می‌فرماید : « به‌سبب شما یهودیان ، مردمان غیر یهود نام خدا را بی‌حرمت می‌سازند . »
45002025	چنانچه از شریعت اطاعت كنی ، ختنهٔ تو ارزش دارد ؛ امّا اگر از شریعت سرپیچی نمایی ، مثل این است كه اصلاً ختنه نشده‌‌ای .
45002026	اگر یک غیر یهودی كه ختنه نشده است از فرمانهای شریعت اطاعت نماید ، آیا خدا او را ختنه‌ شده به حساب نخواهد آورد ؟
45002027	و شخصی كه جسماً ختنه نشده است ولی احكام شریعت را انجام می‌دهد ، تو را كه با وجود داشتن كتاب و نشانهٔ ختنه ، از شریعت تجاوز می‌کنی ، محكوم خواهد ساخت .
45002028	زیرا یهودی حقیقی كسی نیست كه ظاهراً یهودی باشد و ختنهٔ واقعی تنها یک عمل جسمانی نیست ؛
45002029	بلكه یهود واقعی شخصی است كه از باطن یهودی باشد ، یعنی قلبش ختنه شده باشد و این نیز ، ‌كار روح خداست ، نه كار شریعت مكتوب . ستایش چنین شخص از خداست ، نه از انسان .
45003001	پس یهودیان چه مزیّتی بر غیر یهودیان دارند ؟ یا ختنه چه ارزشی دارد ؟
45003002	البتّه از هر لحاظ ارزش فراوان دارد ، اول آنكه خدا كلام خود را به یهودیان سپرد .
45003003	امّا اگر بعضی از آنها امین نبودند آیا بی‌وفایی آنها وفاداری خدا را باطل می‌سازد ؟ ‌
45003004	به هیچ وجه ! حتّی اگر همهٔ انسانها دروغگو باشند خدا راستگو است ، ‌چنانكه كتاب‌مقدّس می‌فرماید : «‌راستگویی تو باید در سخن گفتن معلوم ، و حقانیّت تو در محاكمه ثابت شود . »
45003005	امّا اگر شرارت ما نیكی مطلق خدا را بیشتر آشكار می‌سازد چه بگوییم ؟ آیا می‌توانیم بگوییم كه هرگاه خدا ما را مجازات می‌کند بی‌انصافی می‌کند ؟ ( مثل آدمیان سخن می‌گویم )
45003006	به هیچ وجه ! اگر خدا عادل نباشد چطور می‌تواند دنیا را داوری كند ؟
45003007	امّا اگر دروغ من در مقابل راستی خدا جلال او را بیشتر آشكار می‌کند ، چرا باز هم به عنوان یک گناهكار محكوم می‌شوم ؟
45003008	پس چرا نگوییم : «‌بیایید بدی كنیم تا از آن خوبی به بار آید ؟ » در واقع عدّه‌ای افترا زنان گزارش داده‌‌اند كه ما چنین چیزی گفته‌ایم ، محکومیّت این اشخاص بجاست .
45003009	پس چه ؟ آیا ما یهودیان از غیر یهودیان وضع بهتری داریم ؟ ابداً ، پیش از این نشان دادیم كه یهودیان و غیر یهودیان ، همه اسیر گناه هستند .
45003010	چنانکه كتاب ‌مقدّس می‌فرماید : « حتّی یک نفر نیست كه کاملاً نیک باشد .
45003011	كسی نیست كه بفهمد یا جویای خدا باشد .
45003012	همهٔ آدمیان از خدا روگردانیده‌اند ، همگی از راه راست منحرف شده‌اند ؛ حتّی یک نفر نیكوكار نیست .
45003013	گلویشان مثل قبر روباز است ، زبانشان را برای فریب دادن بكار می‌‌برند و از لبهایشان سخنانی کُشنده مانند زهرمار جاری است .
45003014	دهانشان پر از دشنامهای زننده است ،
45003015	و پاهایشان برای خونریزی شتابان است .
45003016	به هر جا كه می‌روند ، ویرانی و بدبختی بجا می‌گذارند ،
45003017	و راه صلح و سلامتی را نشناخته‌اند .
45003018	خداترسی به نظر ایشان نمی‌رسد . »
45003019	ما می‌دانیم كه روی سخن در شریعت با پیروان شریعت است تا هر دهانی بسته شود و تمام دنیا خود را نسبت به خدا مُلزَم و مسئول بدانند .
45003020	زیرا هیچ انسانی در نظر خدا با انجام احكام شریعت نیک شمرده نمی‌شود . كار شریعت این است كه انسان گناه را بشناسد .
45003021	امّا اكنون نیكی مطلق خدا كه تورات و انبیا بر آن شهادت داده‌اند آشکار شده است . خدا بدون در نظر گرفتن شریعت
45003022	و فقط از راه ایمان به عیسی مسیح همهٔ ایمانداران را نیک می‌شمارد ، زیرا هیچ تفاوتی نیست ، ‌
45003023	همه گناه کرده‌اند و از جلال خدا محرومند .
45003024	امّا با فیض خدا ، همه به وساطت عیسی مسیح كه آنان را آزاد می‌سازد ، ‌به طور رایگان ، نیک محسوب می‌شوند .
45003025	زیرا خدا مسیح را به عنوان وسیله‌‌ای برای آمرزش گناهان -‌كه با ایمان به خون او به دست می‌آید- ‌ در مقابل چشم همه قرار داده و با این كار خدا عدالت خود را ثابت نمود زیرا در گذشته به‌سبب بردباری خود ، گناهان آدمیان را نادیده گرفت
45003026	تا در این زمان ، عدالت خدا کاملاً به ثبوت برسد ، یعنی ثابت شود كه خدا عادل است و كسی را كه به عیسی ایمان می‌آورد ، نیک می‌شمارد .
45003027	پس جای بالیدن کجاست ؟ جایی برای آن نیست . ‌به چه دلیل ؟ آیا به‌ دلیل انجام دادن شریعت ؟ خیر ، بلكه چون ایمان می‌آوریم .
45003028	زیرا ما به یقین می‌دانیم كه به وسیلهٔ ایمان ، بدون اجرای شریعت می‌توانیم کاملاً نیک محسوب شویم .
45003029	آیا خدا فقط خدای یهودیان است ؟ مگر خدای غیر یهودیان هم نیست ؟ البتّه هست .
45003030	خدا یكی است و یهودیان را بر اساس ایمان و غیر یهودیان را نیز از راه ایمان کاملاً نیک می‌سازد .
45003031	آیا این به آن معنی است كه با ایمان ، شریعت را از میان برمی‌داریم ؟ خیر ، هرگز ! بلكه آن را استوار می‌سازیم .
45004001	پس در این صورت دربارهٔ جدّ ما ابراهیم چه بگوییم ؟
45004002	اگر به وسیلهٔ کارهای خود نزد خدا نیک شمرده شده بود دلیلی برای بالیدن می‌‌داشت ، امّا او نمی‌تواند در پیشگاه خدا به خود ببالد .
45004003	زیرا کتاب‌مقدّس می‌فرماید : « ابراهیم به خدا ایمان آورد و خدا آن ایمان را به عنوان نیكی ‌مطلق به ‌‌حساب او گذاشت . »
45004004	شخصی ‌كه کار می‌کند ، مزد می‌گیرد و مزد او هدیه به حساب نمی‌آید ؛ بلكه حقّ اوست كه باید به او پرداخت شود .
45004005	و امّا مردی كه كار نمی‌کند بلكه به خدایی ‌كه حتّی شخص خداناشناس را کاملاً نیک می‌گرداند ایمان می‌آورد ، ایمان او نیكی مطلق به حساب می‌آید .
45004006	حضرت داوود دربارهٔ شادی شخصی ‌كه خدا بدون در نظر گرفتن کارهایش او را کاملاً نیک می‌سازد ، چنین می‌فرماید :
45004007	« خوشا به حال آنانی كه خدا خطاهای ایشان را بخشیده و گناهانشان را پوشیده است .
45004008	خوشا به حال كسی ‌كه گناه او را به حساب نمی‌آورد . »
45004009	آیا این شادی تنها متعلّق به آنانی است كه ختنه شده‌اند ، یا همچنین به کسانی‌که ختنه نشده‌‌اند نیز تعلّق دارد ؟ چنانکه از كلام خدا نقل كردیم : « خدا ایمان ابراهیم را به عنوان نیكی ‌مطلق به حساب او گذاشت . »
45004010	در آن زمان ابراهیم در چه حالت بود ؟ آیا قبل از ختنه شدن او بود یا بعد ؟ البتّه قبل از ختنه شدن
45004011	و ختنه‌اش علامتی بود برای اثبات اینكه به وسیلهٔ ایمانش ، خدا او را پیش از آنكه ختنه شود ، کاملاً نیک شمرده بود . و از این رو ابراهیم پدر همهٔ كسانی است كه به خدا ایمان می‌آورند و نیک شمرده می‌شوند ، حتّی اگر ختنه نشده باشند .
45004012	و همچنین پدر كسانی است كه ختنه شده‌اند ، نه تنها به‌خاطر اینكه ختنه شده‌اند بلكه به‌خاطر اینكه از ایمانی كه ابراهیم در وقت نامختونی داشت ، پیروی می‌کنند .
45004013	خدا به ابراهیم و فرزندانش وعده داد كه جهان از آن او خواهد بود . این وعده به علّت اطاعت ابراهیم از شریعت نیست ، بلكه برای این است كه او ایمان آورد و ایمان او برایش نیكی ‌مطلق محسوب شد ،
45004014	زیرا اگر وعده‌های خدا به كسانی داده شود كه از شریعت پیروی می‌کنند دیگر ایمان آدمی بی‌معنی و وعدهٔ خدا بی‌ارزش است .
45004015	زیرا شریعت ، غضب الهی را موجب می‌شود امّا جایی ‌كه شریعت نیست تجاوز از شریعت هم وجود ندارد .
45004016	پس این وعده به ایمان متّکی است ، ‌تا بر فیض خدا استوار بوده و برای تمام فرزندان ابراهیم معتبر باشد ، نه تنها برای آنانی كه از شریعت پیروی می‌کنند ، بلكه برای كسانی هم كه مانند ابراهیم ایمان می‌آورند ، زیرا ابراهیم پدر همهٔ ماست .
45004017	چنانکه كتاب ‌مقدّس می‌فرماید : « تو را پدر ملل بسیار ساخته‌‌ام . » از این رو این وعده در نظر خدایی كه ابراهیم به او ایمان آورد معتبر است ، آن خدایی كه مردگان را زنده می‌کند و نیستی‌‌ها را هستی می‌بخشد .
45004018	ابراهیم ایمان آورد و در آن هنگام که هیچ امیدی نبود او امیدوار گشت و از این رو « پدر ملل بسیار » شد . همان‌طور كه كتاب خدا می‌فرماید : « فرزندان تو به این اندازه كثیر خواهند شد . »
45004019	ابراهیم تقریباً صد ساله بود ، امّا توجّه به وضع بدنی خودش كه تقریباً مرده بود و اینكه سارا نمی‌توانست صاحب فرزندی شود ، ایمانش را سست نساخت‌
45004020	و نسبت به وعدهٔ ‌خدا شک نكرد . بلكه درحالی‌که خدا را حمد می‌گفت ، ایمانش او را تقویت می‌‌نمود ،
45004021	زیرا اطمینان كامل داشت كه خدا قادر است ، مطابق آنچه وعده فرموده است ، عمل كند .
45004022	به این دلیل است كه ایمان ابراهیم « به عنوان نیكی مطلق محسوب شد . »
45004023	كلمات « محسوب شد » تنها به‌خاطر او نوشته نشد ،
45004024	بلكه همچنین برای ما نوشته شد كه باید کاملاً نیک شمرده شویم . ما به ‌خدایی ایمان داریم كه خداوند ما عیسی را پس از مرگ زنده ساخت .
45004025	او به‌خاطر گناهان ما تسلیم مرگ گردید و زنده شد تا ما در پیشگاه خدا کاملاً نیک محسوب شویم .
45005001	بنابراین چون از راه ایمان در حضور خدا نیک شمرده شده‌ایم ، از صلح با خدا كه به وسیلهٔ خداوند ما عیسی مسیح برقرار گردید ، بهره‌مند هستیم .
45005002	به وسیلهٔ ایمان به مسیح ، ما وارد فیض الهی شده‌ایم ، فیضی كه در آن پایداریم و نه تنها به امید شراكتی كه در جلال خدا داریم شادی می‌کنیم ،
45005003	بلكه در زحمات خود نیز شاد هستیم . زیرا می‌دانیم كه زحمت ، بردباری را ایجاد می‌کند
45005004	و بردباری موجب می‌شود كه مورد قبول خدا شویم و این امر امید را می‌آفریند .
45005005	این امید هیچ‌وقت ما را مأیوس نمی‌‌سازد ، زیرا محبّت خدا به وسیلهٔ روح‌القدس كه به ما عطا شد ، قلبهای ما را فراگرفته است .
45005006	زیرا در آن هنگام كه هنوز ما درمانده بودیم ، مسیح در زمانی ‌كه خدا معیّن كرده بود در راه بی‌دینان جان سپرد .
45005007	به ندرت می‌توان كسی را یافت كه حاضر باشد حتّی برای یک شخص نیكو از جان خود بگذرد ، اگرچه ممكن است گاهی كسی به‌خاطر یک دوست خیرخواه جرأت قبول مرگ را داشته باشد .
45005008	امّا خدا محبّت خود را نسبت به ما کاملاً ثابت كرده است . زیرا در آن هنگام كه ما هنوز گناهكار بودیم ، مسیح به‌خاطر ما مرد .
45005009	ما كه با ریختن خون او کاملاً نیک شمرده شدیم چقدر بیشتر به وسیلهٔ خود او از غضب خدا خواهیم رست !
45005010	وقتی ما با خدا دشمن بودیم ، او با مرگ پسر خویش دشمنی ما را به دوستی تبدیل كرد ، پس حالا كه دوست او هستیم ، چقدر بیشتر زندگانی مسیح باعث نجات ما خواهد شد !
45005011	نه تنها این بلكه ما به وسیلهٔ خداوند ما عیسی مسیح كه ما را دوست خدا گردانیده در خدا شادی می‌کنیم .
45005012	گناه به وسیلهٔ یک انسان به جهان وارد شد و این گناه ، مرگ را به همراه آورد . در نتیجه ، چون همه گناه كردند مرگ همه را دربرگرفت .
45005013	قبل از شریعت گناه در جهان وجود داشت ؛ امّا چون شریعتی در بین نبود ، گناه به حساب آدمیان گذاشته نمی‌شد .
45005014	با وجود این باز هم مرگ بر انسانهایی كه از زمان « آدم » تا زمان موسی زندگی می‌کردند ، حاكم بود حتّی بر آنانی كه مانند « آدم » ، از فرمان خدا سرپیچی نكرده بودند . آدم نمونهٔ آن كسی است ، كه قرار بود بیاید .
45005015	امّا این دو ، مثل هم نیستند ، زیرا بخشش الهی با گناهی كه به وسیلهٔ آدم به جهان وارد شد قابل مقایسه نیست . درست است كه بسیاری به‌خاطر گناه یک نفر مردند . امّا چقدر بیشتر فیض خدا و بخششی كه از فیض آدم دوم یعنی عیسی مسیح ناشی شده ، به فراوانی در دسترس بسیاری گذاشته شده است .
45005016	همچنین نمی‌توان آن بخشش خدا را با نتایج گناه یک نفر یعنی « آدم » مقایسه كرد ، زیرا در نتیجهٔ آن نافرمانی ، انسان محكوم شناخته شد ، حال آنکه بخشش خدا پس از آن‌همه خطاها ، موجب تبرئهٔ انسان گردید .
45005017	به سبب نافرمانی آن یک نفر و به‌خاطر او مرگ بر سرنوشت بشر حاكم شد ، امّا چقدر نتیجهٔ آنچه آن انسان دیگر یعنی عیسی مسیح انجام داد بزرگتر است ! همهٔ کسانی‌که فیض فراوان خدا و بخشش رایگان نیكی مطلق او را دریافت کردند ، به وسیلهٔ مسیح در زندگانی حكومت خواهند نمود .
45005018	پس همان‌طور كه یک گناه موجب محکومیّت همهٔ آدمیان شد ، یک کار کاملاً نیک نیز ، باعث تبرئه و حیات همه می‌باشد .
45005019	و چنانکه بسیاری در نتیجهٔ بی‌اطاعتی یک نفر ، گناهكار گشتند ، به همان ‌طریق ، بسیاری هم در نتیجهٔ اطاعت یک نفر ، کاملاً نیک محسوب خواهند شد .
45005020	شریعت آمد تا گناهان را افزایش دهد ، امّا جایی‌‌كه گناه افزایش یافت ، فیض خدا بمراتب بیشتر گردید .
45005021	پس همان‌طور كه گناه به وسیلهٔ مرگ ، انسان را تحت فرمان خود در آورد ، فیض خدا نیز به وسیلهٔ نیكی ‌مطلق فرمانروایی می‌کند و ما را به وسیلهٔ خداوند ما عیسی مسیح به حیات جاودان هدایت می‌کند .
45006001	پس چه بگوییم ؟ آیا باید به زندگی در گناه ادامه دهیم تا فیض خدا افزون گردد ؟
45006002	به هیچ وجه ! ما كه نسبت به گناه مرده‌ایم ، چگونه می‌توانیم به زندگی در آن ادامه دهیم ؟
45006003	آیا نمی‌دانید كه وقتی ما در اتّحاد با مسیح عیسی تعمید یافتیم ، در اتّحاد با مرگ او تعمید یافتیم ؟
45006004	پس با تعمید خود با او مدفون شدیم و در مرگش شریک گشتیم تا همان طوری که مسیح به وسیلهٔ قدرت پر شكوه پدر ، پس از مرگ زنده شد ، ما نیز در زندگی تازه‌ای به سر بریم .
45006005	زیرا اگر ما در مرگی مانند مرگ او با او یكی شدیم ، به همان ‌طریق در رستاخیزی مانند رستاخیز او نیز با او یكی خواهیم بود .
45006006	این را می‌دانیم كه آن آدمی كه در پیش بودیم با مسیح بر روی صلیب او كشته شد ‌تا نفس گناهكار نابود گردد و دیگر بردگان گناه نباشیم ،
45006007	زیرا کسی‌که مرد از گناه آزاد شده است .
45006008	اگر ما با مسیح مردیم ، ایمان داریم كه همچنین با او زیست خواهیم کرد ،
45006009	زیرا می‌دانیم چون مسیح پس از مرگ زنده شده است ، او دیگر هرگز نخواهد مرد . یعنی مرگ دیگر بر او تسلّط نخواهد یافت .
45006010	مسیح مرد و با این مرگ یک‌بار برای همیشه نسبت به گناه مرده است . ولی او زنده شد و دیگر برای خدا زندگی می‌کند .
45006011	همین‌طور شما نیز باید خود را نسبت به گناه مرده ، امّا نسبت به خدا در اتّحاد با مسیح عیسی ‌زنده بدانید .
45006012	دیگر نباید گناه بر بدنهای فانی شما حاكم باشد و شما را مطیع هوسهای خود سازد .
45006013	هیچ‌یک از اعضای بدن خود را در اختیار گناه قرار ندهید تا برای مقاصد شریرانه بكار رود . بلكه خود را به خدا تسلیم نمایید و مانند کسانی‌که از مرگ به زندگی بازگشته‌اند ، تمام وجود خود را در اختیار او بگذارید تا اعضای شما برای مقاصد نیكو بكار رود .
45006014	زیرا گناه نباید بر وجود شما حاكم باشد . چون شما تابع شریعت نیستید بلكه زیر فیض خدا هستید .
45006015	پس چه ؟ آیا چون زیر فیض خدا هستیم و نه تابع شریعت ، اجازه داریم گناه كنیم ؟ نه ، به هیچ وجه !
45006016	مگر نمی‌دانید كه هرگاه شما خود را به عنوان برده در اختیار كسی بگذارید و مطیع او باشید ، شما در واقع بردهٔ آن كسی هستید كه از او اطاعت می‌کنید ، خواه بردگی از گناه باشد كه نتیجهٔ آن مرگ است و خواه اطاعت از خدا كه نتیجهٔ آن نیكی ‌مطلق می‌باشد .
45006017	امّا خدا را شكر كه اگر چه یک زمانی بردگان گناه بودید ، ‌اكنون با تمام دل از اصول تعالیمی كه به شما داده شده ، اطاعت می‌کنید .
45006018	و از بندگی گناه آزاد شده ، بردگان نیكی ‌مطلق گشته‌اید .
45006019	به‌خاطر ضعف طبیعی انسانی شما به طور ساده سخن می‌گویم : همان‌طور كه زمانی تمام اعضای بدن خود را برای انجام گناه به بردگی ناپاكی و شرارت سپرده بودید ، اكنون تمام اعضای خود را برای مقاصد مقدّس به بردگی نیكی بسپارید .
45006020	وقتی شما بردگان گناه بودید ، مجبور نبودید از نیكی مطلق اطاعت كنید .
45006021	از انجام آن کارهایی كه اكنون از آنها شرم دارید چه سودی بردید ؟ زیرا عاقبت آن کارها مرگ است
45006022	و اكنون از گناه آزاد گشته بردگان خدا هستید و در نتیجهٔ آن زندگی شما در این دنیا پر از پاكی و عاقبتش حیات جاودان است .
45006023	زیرا مزدی كه گناه می‌دهد موت است ، امّا خدا به کسانی‌که با خداوند ما ، مسیح عیسی متّحد هستند ، به رايگان حیات جاودان می‌بخشد .
45007001	ای برادران من ، شما از قوانین اطّلاع دارید و می‌دانید كه انسان فقط تا زمانی‌که زنده است ، ملزم به اطاعت از قانون است .
45007002	مثلاً یک زن شوهردار ، تا وقتی‌که شوهرش زنده است ، قانوناً به او تعلّق دارد ، امّا اگر شوهر او بمیرد ، دیگر آن زن از قانونی كه او را به شوهرش مقیّد می‌ساخت ، آزاد است .
45007003	از این جهت اگر آن زن در زمان حیات شوهرش با مرد دیگری زندگی كند ، زناكار خوانده خواهد شد . امّا اگر شوهرش بمیرد ، دیگر این قانون شامل حال او نیست و چنانچه با مرد دیگری ازدواج كند ، مرتكب زنا نمی‌شود .
45007004	ای برادران من ، شما نیز در همین وضع هستید . شما چون جزئی از بدن مسیح هستید ، نسبت به شریعت مرده‌اید و اكنون به آن کسی‌که پس از مرگ زنده شد تعلّق دارید تا در نتیجه برای خدا ثمری بیاوریم .
45007005	زیرا هنگامی‌که ما گرفتار طبیعت نفسانی بودیم ، شهوات گناه كه به وسیلهٔ شریعت برانگیخته شده بود در وجود ما كار می‌کرد و موجب مرگ ما می‌شد .
45007006	امّا اكنون از قید شریعت آزاد شده‌ایم زیرا نسبت به آنچه كه ما را در بردگی نگاه می‌‌داشت ، مرده‌‌ایم تا به طور تازه‌ای یعنی به وسیلهٔ روح‌القدس خدا را خدمت كنیم ، نه مانند گذشته كه از قوانین نوشته شده اطاعت می‌کردیم .
45007007	پس چه بگوییم ؟ آیا شریعت گناهكار است ؟ به هیچ وجه ! اگر شریعت نبود من گناه را نمی‌شناختم . مثلاً اگر شریعت نگفته بود : « طمع نكن » ، من هرگز نمی‌‌دانستم طمع‌كردن چیست .
45007008	گناه با استفاده از این قانون هر نوع طمع‌كاری را در زندگی من پدید آورد . زیرا گناه بدون شریعت مثل جسد بی‌جان است .
45007009	خود من زمانی بی‌خبر از شریعت زنده بودم ، امّا همین‌که این حكم شریعت آمد ، گناه جان تازه‌‌ای گرفت
45007010	و من مُردم و شریعت كه قرار بود به حیات منجر شود ، در مورد من ، مرگ به بار آورد .
45007011	زیرا گناه با استفاده از آن حكم شریعت مرا فریب داده ، كُشت .
45007012	بنابراین شریعت به خودی خود مقدّس است و تمام احكام آن مقدّس و عادلانه و نیكوست .
45007013	آیا مقصود این است كه چیزی نیكو موجب مرگ من شد ؟ به ‌هیچ‌وجه ! گناه این كار را كرد تا ماهیّت واقعی آن آشكار شود . گناه با استفاده از یک چیز نیكو موجب مرگ من شد تا به وسیلهٔ این حكم شریعت ، پستی و شرارت بی‌حد گناه معلوم گردد .
45007014	ما می‌دانیم كه شریعت روحانی است ؛ امّا من نفسانی هستم و مانند برده‌‌ای به گناه فروخته شده‌‌ام .
45007015	نمی‌دانم چه‌کار می‌کنم ؛ زیرا آنچه را كه دلم می‌خواهد انجام نمی‌دهم ، بلكه برخلاف ، چیزی را كه از آن تنفّر دارم به عمل می‌آورم .
45007016	وقتی كاری می‌کنم كه نمی‌‌‌‌‌خواهم بكنم ، این نشان می‌دهد كه من با حقانیّت شریعت موافقم .
45007017	پس در واقع من آن کسی‌که این کار را انجام می‌دهد نیستم ؛ بلكه این گناه است كه در من به سر می‌برد .
45007018	می‌دانم كه در من یعنی در طبیعت نفسانی من جایی برای نیكویی نیست ، زیرا اگرچه میل به نیكی كردن در من هست ولی قدرت انجام آن را ندارم .
45007019	آن نیكی‌ای را كه می‌خواهم ، انجام نمی‌دهم ، بلكه كار بدی را كه نمی‌‌‌‌‌خواهم ، به عمل می‌آورم .
45007020	اگر كاری را كه نمی‌‌‌‌‌خواهم ، ‌انجام می‌دهم ، دیگر كنندهٔ آن كار من نیستم ، بلكه گناه است كه در من به سر می‌برد .
45007021	پس به این قاعدهٔ كلّی پی می‌برم كه : هروقت می‌خواهم كاری نیكو انجام دهم ، فقط شرارت از من سر می‌‌زند .
45007022	باطناً از شریعت خدا لذّت می‌برم ،
45007023	ولی می‌بینم فرمان دیگری بر بدن من حاكم است كه با فرمان حاكم بر ذهن من می‌جنگد و مرا اسیر فرمان گناه می‌سازد ، یعنی اعضای بدن مرا مطیع خود نموده است .
45007024	من چه آدم بدبختی هستم ! این بدن ، مرا به سوی مرگ می‌کشاند . چه كسی می‌تواند مرا از دست آن آزاد سازد ؟
45007025	خدا را شکر می‌کنم که به وسیلهٔ خداوند ما عیسی مسیح چنین كاری را كرده است . خلاصه درحالی‌که طبیعت نفسانی من بندهٔ گناه است ، با عقل خود شریعت خدا را بندگی می‌کنم .
45008001	پس دیگر برای کسانی‌که در اتّحاد با مسیح عیسی به سر می‌برند هیچ محكومیّتی وجود ندارد ،
45008002	زیرا فرمان حیات‌بخش روح‌القدس كه در اتّحاد با مسیح عیسی یافت می‌شود ، مرا از فرمان گناه و مرگ آزاد كرده است .
45008003	آنچه را كه شریعت به علّت ضعف طبیعت نفسانی نتوانست انجام دهد ، خدا انجام داد . او فرزند خود را به صورت انسان جسمانی و گناهكار ، برای آمرزش گناهان بشر فرستاد و به این وسیله گناه را در ذات انسانی محكوم ساخت .
45008004	خدا چنین كرد تا احكام شریعت به وسیلهٔ ما كه گرفتار طبیعت نفسانی خود نیستیم ، بلكه مطیع روح خدا می‌باشیم ، بجا آورده شود .
45008005	زیرا کسانی‌که بر طبق خواهش‌های نفس زندگی می‌کنند ، همیشه در فكر چیزهای نفسانی هستند ولی كسانی ‌كه مطیع روح خدا هستند ، در فكر چیزهای روحانی می‌باشند .
45008006	عاقبت دلبستگی به امور نفسانی ، مرگ و عاقبت پیروی از امور روحانی ، حیات و آرامش است .
45008007	زیرا دلبستگی به امور نفسانی ، دشمنی با خداست . چنین شخصی از شریعت خدا اطاعت نمی‌کند و در واقع نمی‌تواند اطاعت نماید .
45008008	بنابراین انسانهای نفسانی نمی‌‌توانند خدا را خشنود سازند .
45008009	اگر روح خدا در وجود شما ساكن است شما اشخاصی روحانی هستید ، نه نفسانی . هرکه روح مسیح را ندارد ، از آن او نیست .
45008010	امّا اگر مسیح در وجود شما ساكن است ، حتّی اگر بدن شما به علّت گناه محكوم به مرگ باشد ، روح خدا به شما حیات می‌بخشد ، چون شما کاملاً نیک محسوب شده‌اید .
45008011	اگر روح خدا كه مسیح را پس از مرگ زنده گردانید ، در وجود شما ساكن باشد ، همان‌طور كه او را پس از مرگ زنده گردانید ، به وسیلهٔ همان روح‌‌القدس كه در شما ساكن است ، به جسم فانی شما هم حیات خواهد بخشید .
45008012	پس ای برادران من ، ما مدیونیم ، امّا نه به طبیعت نفسانی خود و نه به پیروی از خواهش‌های نفس .
45008013	زیرا اگر مطابق طبیعت نفسانی خود زندگی كنید خواهید مرد . امّا اگر به یاری روح خدا ، کارهای جسمانی را نابود سازید ، خواهید زیست .
45008014	كسانی ‌كه به ‌وسیلهٔ روح خدا هدایت می‌شوند ، فرزندان خدا هستند .
45008015	زیرا آن روحی كه خدا به شما داده است ، شما را برده نمی‌‌سازد و موجب ترس نمی‌شود ، بلكه آن روح شما را فرزندان خدا می‌گرداند و ما به كمک این روح در پیشگاه خدا فریاد می‌کنیم : « ابا ، ای پدر . »
45008016	روح خدا با روح ما با هم شهادت می‌دهند كه ما فرزندان خدا هستیم
45008017	و اگر فرزندان او هستیم ، در آن صورت ، وارث -‌یعنی وارث خدا و هم ارث با مسیح- نیز هستیم و اگر ما در رنج مسیح شریک هستیم ، در جلال او نیز شریک خواهیم شد .
45008018	به عقیدهٔ من درد و رنج كنونی ما ابداً با جلالی كه در آینده برای ما ظاهر می‌شود ، قابل مقایسه نیست .
45008019	تمامی خلقت با اشتیاق فراوان در انتظار ظهور فرزندان خدا به سر می‌برد .
45008020	زیرا خلقت نه به ارادهٔ خود بلكه به خواست خدا دچار بیهودگی شد تا این امید باقی بماند
45008021	كه روزی خود آفرینش از قید فساد آزاد گردد و در آزادی پر شكوه فرزندان خدا سهیم شود .
45008022	زیرا می‌دانیم كه تمامی آفرینش تا زمان حاضر از دردی مانند درد زایمان نالیده است .
45008023	نه تنها خلقت ، بلكه ما نیز كه روح خدا را به عنوان اولین نمونهٔ عطایای خدا دریافت كرده‌ایم ، در درون خود می‌نالیم و در انتظار آن هستیم كه خدا ما را فرزندان خود بگرداند و كلّ بدن ما را آزاد سازد .
45008024	زیرا با چنین امیدی بود كه ما نجات یافتیم ؛ امّا امیدی كه برآورده شده باشد ، دیگر امید نیست . چه كسی در انتظار چیزی است كه قبلاً آن را یافته است ؟
45008025	امّا اگر در امید چیزی هستیم كه هنوز نیافته‌ایم ، با صبر منتظر آن می‌شویم .
45008026	به همین طریق روح خدا در عین ضعف و ناتوانی ، ما را یاری می‌کند ؛ زیرا ما هنوز نمی‌دانیم چگونه باید دعا كنیم . امّا خود روح خدا با ناله‌هایی ‌كه نمی‌توان بیان كرد ، برای ما شفاعت می‌کند
45008027	و آنكه قلبهای انسان را جستجو می‌کند ، از نیّت روح آگاه است ؛ چون روح‌‌القدس مطابق خواست خدا برای مقدّسین شفاعت می‌کند .
45008028	ما می‌دانیم همه‌چیز برای خیریّت آنانی كه خدا را دوست دارند و به حسب ارادهٔ او خوانده شده‌اند ، با هم در كارند .
45008029	زیرا خدا آنانی را كه از ابتدا می‌شناخت از پیش برگزید تا به شكل پسر او درآیند و تا پسر ، نخستین برادر در میان ایمانداران بسیار باشد .
45008030	او كسانی را كه قبلاً برگزیده بود به سوی خود خوانده است و خوانده شدگان را کاملاً نیک محسوب كرد و نیكان را نیز جاه و جلال بخشید .
45008031	پس در برابر این چیزها چه بگوییم ؟ اگر خدا پشتیبان ماست ، كیست كه برضد ما باشد ؟
45008032	آیا خدایی که پسر خود را دریغ نداشت ، بلكه او را در راه همهٔ ما تسلیم كرد ، با بخشیدن او همه‌چیز را با سخاوتمندی به ما نمی‌بخشد ؟
45008033	چه كسی برگزیدگان خدا را متّهم خواهد كرد ؟ خدا آنان را تبرئه می‌نماید !
45008034	پس كیست كه بتواند آنان را محكوم سازد ؟ مسیح عیسی ‌كسی است كه مُرد و حتّی دوباره زنده شد و اكنون در دست راست خدا برای ما شفاعت می‌کند !
45008035	پس چه كسی می‌تواند ما را از محبّت مسیح جدا سازد ؟ آیا مصیبت یا نگرانی یا زجر یا گرسنگی یا تهیدستی یا خطر و یا شمشیر قادر است ما را از مسیح جدا سازد ؟
45008036	چنانکه كتاب ‌مقدّس می‌فرماید : « به‌خاطر تو در تمام روز در خطر مرگ هستیم و با ما مانند گوسفندانی كه به كشتارگاه می‌روند ، رفتار می‌شود . »
45008037	با وجود همهٔ این چیزها ، به وسیلهٔ او كه ما را دوست داشت ، پیروزی ما كامل می‌شود .
45008038	زیرا یقین دارم كه نه موت و نه حیات ، نه فرشتگان و نه نیروها و قدرتهای فوق بشری ، نه پیشامدهای امروز و نه وقایع فردا ، نه قدرتهای آسمانی
45008039	و نه بلندی و نه پستی و خلاصه هیچ چیز در تمام آفرینش نمی‌تواند ما را از محبتّی كه خدا در خداوند ما عیسی مسیح آشكار نموده ، جدا سازد .
45009001	آنچه می‌گویم حقیقت است . من به مسیح تعلّق دارم و دروغ نمی‌گویم . وجدان من كه از روح‌القدس منوّر شده به من اطمینان می‌دهد كه دروغ نمی‌گویم
45009002	كه در دل خود ، بار غمی سنگین و دلتنگی بی‌پایان دارم .
45009003	آرزو می‌کردم اگر ممكن می‌شد به‌خاطر قوم خود یعنی قوم یهود كه خویشاوندان من هستند ، ملعون و از مسیح جدا شوم .
45009004	آنها اسرائیلی هستند . مقام فرزند خواندگی ، شراكت در جلال خدا ، پیمانها ، شریعت ، مراسم عبادت و وعده‌ها به ایشان داده شده است .
45009005	اجداد قوم به ایشان تعلّق دارند و مسیح هم از لحاظ اصل و نسب از نژاد آنهاست . او بالاتر از همه و تا ابد خدای متبارک است ، آمین .
45009006	مقصود این نیست كه كلام خدا تحقّق نیافته است ، زیرا از نسل یعقوب بودن دلیل نمی‌شود كه همه اسرائیلی حقیقی باشند .
45009007	و از نژاد ابراهیم بودن باعث نمی‌شود كه همه ، فرزندان او محسوب شوند ؛ زیرا خدا به ابراهیم فرمود : « نسلی که من به تو وعده داده‌ام از طریق اسحاق خواهد بود . »
45009008	یعنی همهٔ كسانی ‌كه به طور طبیعی به دنیا می‌آیند فرزندان خدا محسوب نمی‌شوند ، بلكه فقط آنانی ‌كه بر طبق وعدهٔ خدا به دنیا می‌آیند فرزندان او محسوب می‌شوند .
45009009	وعده‌‌ای که خدا داد چنین بود : « در وقت معیّن من بر می‌گردم و ساره صاحب پسری خواهد بود . »
45009010	نه تنها این بلكه « رفقه » از یک نفر ، یعنی از جدّ ما اسحاق حامله شد
45009011	و قبل از تولّد بچّه‌های دوقلوی او و پیش از اینكه این دو نفر عملی نیک یا بد انجام دهند ،
45009012	به رفقه گفته شد : « برادر بزرگ خادم برادر كوچک خواهد بود . » تا اینكه مقصود خدا در انتخاب یكی از این دو نفر ثابت بماند و این انتخاب مشروط به دعوت او باشد ، نه به کارهای انسان .
45009013	چنانکه كتاب ‌مقدّس می‌فرماید : « یعقوب را دوست داشتم امّا از عیسو متنفّر بودم . »
45009014	پس چه بگوییم ؟ بگوییم كه خدا بی‌انصاف است ؟ هرگز .
45009015	زیرا خدا به موسی می‌فرماید : « به هرکه بخواهم رحم كنم ، رحم خواهم كرد و به هرکه بخواهم دلسوزی نمایم ، دلسوزی خواهم نمود . »
45009016	بنابراین به خواسته‌ها و كوشش‌‌های انسان بستگی ندارد ، بلكه بسته به خدایی است كه رحمت می‌نماید .
45009017	كلام خدا به فرعون می‌فرماید : « به همین منظور تو را برانگیختم تا به وسیلهٔ تو ، قدرت خود را نشان دهم و نام من در سرتاسر جهان مشهور گردد . »
45009018	بنابراین به هرکه بخواهد ، رحمت می‌نماید و هرکه را بخواهد ، سرسخت می‌سازد .
45009019	پس به من خواهید گفت : « پس دیگر چرا خدا از ما ایراد می‌گیرد ؟ زیرا كیست كه بتواند با ارادهٔ او مقاومت كند ؟ »
45009020	ای آدم ، تو كیستی كه به خدا جواب می‌دهی ؟ آیا كوزه از کوزه‌گر می‌پرسد : « چرا مرا به این شكل ساختی ؟ »
45009021	مگر کوزه‌گر حقّ ندارد كه از یک مُشت گِل ، یک ظرف برای مصرف عالی و ظرفی دیگر برای مصرف معمولی بسازد ؟
45009022	چه می‌شود اگر خدا بخواهد با صبر زیاد متحمّل كسانی شود كه مورد خشم او بوده و سزاوار هلاكت می‌باشند و به این وسیله هم غضب خود را نمایان سازد و هم قدرت خود را مكشوف گرداند ؟
45009023	و چه می‌شود اگر خدا بخواهد عظمت جلال خود را به کسانی‌که مورد رحمت او هستند و قبلاً آنها را برای جلال آماده كرده بود ظاهر سازد ،
45009024	حتّی به ما ، یعنی كسانی را كه او نه تنها از میان قوم یهود بلكه از میان ملّتهای غیر یهود نیز خوانده است ؟
45009025	چنانکه او در كتاب هوشع نبی می‌فرماید : « مردمانی را كه متعلّق به من نبودند ، قوم خود خواهم نامید و ملّتی را كه مورد لطف من نبود ، محبوب خود خواهم خواند . »
45009026	و درست در همان جایی‌که به ایشان گفته شد : ' شما قوم من نیستید ' آنجا آنها فرزندان خدای زنده خوانده خواهند شد . »
45009030	پس چه بگوییم ؟ باید بگوییم كه ملّتهای غیر یهود كه برای به دست آوردن نیكی مطلق كوشش نكردند ، از راه ایمان آن را به دست آوردند ؛
45009031	حال آنكه قوم اسرائیل كه پیوسته جویای شریعتی بودند تا به وسیلهٔ آن نیک محسوب شوند ، آن را نیافتند .
45009032	چرا ؟ به علّت اینكه كوشش‌های ایشان از روی ایمان نبود ، بلكه در اثر کارهای خودشان بود . به این ترتیب آنها از همان سنگی لغزش خوردند
45009033	كه كلام خدا به آن اشاره می‌کند : « ببین در صهیون سنگی قرار می‌دهم كه موجب لغزش مردم خواهد شد ، صخره‌ای كه از روی آن خواهند افتاد ، ولی هرکس به او ایمان آورد خجل نخواهد شد . »
45010001	ای برادران من ، آرزوی قلبی و استدعای من از درگاه خدا برای اسرائیل این است كه ایشان نجات یابند .
45010002	من می‌توانم شهادت بدهم كه آنها نسبت به خدا متعصّبند امّا تعصّب آنان از روی آگاهی نیست .
45010003	زیرا راهی را كه خدا به وسیلهٔ آن ، انسان را در حضور خود نیک محسوب می‌کند ، نشناختند و كوشیدند راه خودشان را برای به دست آوردن نیكی مطلق درست جلوه دهند و به این دلیل تسلیم نیكی خدا نشدند ،
45010004	زیرا مسیح هدف و تمام كنندهٔ شریعت است برای هرکه ایمان آورد و به این وسیله در حضور خدا نیک شمرده شود .
45010005	در مورد آن نیكی كه از شریعت به دست می‌آید ، موسی می‌نویسد : « هرکه شریعت را به عمل آورد به وسیلهٔ آن زیست خواهد كرد ، »
45010006	امّا دربارهٔ نیكی مطلق كه از راه ایمان به دست می‌آید می‌گوید : « در دل خود نگویید كیست كه به آسمان صعود كند ؟ » ( تا مسیح را پایین آورد )
45010007	یا : « كیست كه به جهان زیرین فرو رود ؟ » ( تا مسیح را باز از میان مردگان بیرون آورد . )
45010008	او می‌گوید : « كلام خدا ( یعنی همان پیام ایمانی كه ما اعلام می‌کنیم ) نزدیک توست ، آن بر لبها و در قلب توست ، »
45010009	زیرا اگر با لبان خود اعتراف كنی كه عیسی ، خداوند است و در قلب خود ایمان آوری كه خدا او را پس از مرگ زنده ساخت ، نجات خواهی یافت .
45010010	زیرا انسان با قلب ایمان می‌آورد و نیک محسوب می‌گردد و با لبهای خود به ایمانش اعتراف می‌کند و نجات می‌باید .
45010011	کتاب‌مقدّس می‌فرماید : « هرکه به او ایمان آورد هرگز خجل نخواهد شد . »
45010012	پس هیچ تفاوتی میان یهودیان و غیر یهودیان نیست زیرا خدای واحد ، خداوند همه است و نسبت به همهٔ کسانی‌که به او روی می‌آورند ، بی‌اندازه بخشنده است ؛
45010013	زیرا « هر کس که نام خداوند را بخواند ، نجات خواهد یافت . »
45010014	امّا اگر به او ایمان نیاورده‌اند ، چگونه می‌توانند به او روی آورند ؟ و چگونه می‌توانند به كسی ایمان آورند كه دربارهٔ او چیزی نشنیده‌اند ؟ و چگونه می‌توانند بدون حضور کسی‌که آن پیام را اعلام كند ، چیزی بشنوند ؟
45010015	و آنها چگونه می‌توانند پیام را اعلام كنند اگر برای این كار فرستاده نشده باشند ؟ چنانکه كتاب‌مقدّس می‌فرماید : « چه خوش است قدمهای کسانی‌که بشارت می‌دهند . »
45010016	امّا همه ، آن بشارت را نپذیرفتند زیرا خود اشعیا می‌فرماید : « خداوندا چه كسی پیام ما را باور كرده است ؟ »
45010017	پس ایمان از شنیدن پیام پدید می‌آید و پیام ما كلام مسیح است .
45010018	امّا می‌پرسم : « آیا ممكن است كه آنها پیام را نشنیده باشند ؟ البتّه شنیده‌اند ، زیرا صدای ایشان به سرتاسر جهان و سخن آنها به دور افتاده‌ترین نقاط دنیا رسیده است . » « من به وسیلهٔ کسانی‌که حتّی قومی به شمار نمی‌آیند ، حسادت شما را بر می‌انگیزم و توسط قومی نادان ، شما را به خشم خواهم آورد . » « كسانی مرا یافتند كه طالب من نبودند و خود را به كسانی ظاهر ساختم كه جویای من نبودند . »
45011001	پس می‌پرسم : آیا خدا قوم خود را رد كرده است ؟ به هیچ وجه ! خود من اسرائیلی و فرزند ابراهیم و از طایفهٔ بنیامین هستم .
45011002	خدا قومی را كه از ابتدا برگزیده بود ، رد نكرده است . آیا نمی‌دانید کتاب‌مقدّس دربارهٔ الیاس چه می‌فرماید ؟ وقتی الیاس علیه اسرائیل به خدا شكایت می‌کند ، می‌گوید :
45011003	« خداوندا ، انبیای تو را کشته‌اند و قربانگاههای تو را ویران ساخته‌اند و من تنها باقیمانده‌ام و اینک آنان قصد جان مرا دارند . »
45011004	امّا خدا چه پاسخی به او داد ؟ او فرمود : « من هفت هزار مرد كه در جلوی بت بعل زانو نزده‌اند برای خود نگاه داشته‌ام . »
45011005	پس همچنین در حال حاضر تعداد كمی كه خدا بر اثر فیض خود برگزیده است ، وجود دارند .
45011006	اگر این از فیض خداست ، دیگر بسته به کارهای انسانی نیست و امّا اگر به کارهای انسان مربوط است ، دیگر فیض معنایی نخواهد داشت .
45011007	پس مقصود چیست ؟ مقصود این است كه قوم اسرائیل آنچه را كه می‌طلبید نیافته است . برگزیدگان آن را یافتند و سایرین نسبت به آن بی‌اعتنا گردیدند ،
45011008	چنانکه كلام خدا می‌فرماید : « خدا یک حالت بی‌حسّی به ایشان داد ، یعنی چشمانی كه نمی‌بیند و گوشهایی كه نمی‌شنود و حتّی تا به امروز این حالت ادامه یافته است . »
45011009	و داوود می‌گوید : « سفرهٔ آنها برای ایشان تله و دام و سنگ لغزش‌دهنده و عقوبت باد .
45011010	چشمان آنان تار گردد تا نبیند و پشت ایشان زیر بار تا ابد خم شود . »
45011011	از شما می‌پرسم : آیا این لغزش یهودیان برای شكست كامل آنها بود ؟ به هیچ وجه ، بلكه تا در اثر خطای آنها ، نجات به غیر یهودیان برسد و این باعث رَشک و حسادت آنان شود .
45011012	حال اگر خطای آنها موجب دولتمندی جهان و شكست ایشان موجب سعادتمندی ملل گردیده است ، تصوّر كنید این بركات چقدر بیشتر خواهد بود ، هرگاه تعداد یهودیان به‌ كمال برسد !
45011013	اكنون ای غیر یهودیان ، روی سخن من با شماست و چون خود من رسولی برای غیر یهودیان هستم به مأموریت خویش افتخار می‌کنم .
45011014	شاید با این روش بتوانم حسادت قوم خود را برانگیزم و از این راه بعضی از آنان را نجات دهم ،
45011015	زیرا اگر رد شدن آنها سبب آشتی جهان با خدا شد ، برگشت آنان چه نتیجه‌ای جز رستاخیز از مردگان خواهد داشت ؟
45011016	اگر اولین مشت خمیر تقدیس شده باشد بقیّهٔ آن نیز مقدّس است و اگر ریشهٔ درخت تقدیس شده باشد شاخه‌هایش نیز مقدّس می‌باشند .
45011017	امّا اگر بعضی از شاخه‌ها بریده شده‌اند و تو که نهال زیتون جنگلی بودی به جای آنها پیوند شدی و در ریشه و چربی زیتون شریک گردیدی ،
45011018	به برتری خود به شاخه‌های بریده شده فخر نكن و اگر فخر می‌کنی ، به‌خاطر داشته باش كه تو حامل ریشه نیستی ، بلكه ریشه حامل توست .
45011019	امّا تو خواهی گفت : « شاخه‌ها بریده شدند تا من پیوند گردم . »
45011020	درست است ، ولی آنها به علّت بی‌ایمانی بریده شدند و تو به وسیلهٔ ایمان در آنجا می‌مانی پس مغرور نباش ، بلكه بترس .
45011021	زیرا اگر خدا از بریدن شاخه‌های طبیعی خودداری نكرد ، از تو نیز صرف‌نظر نخواهد نمود .
45011022	پس مهربانی و سختگیری خدا را فراموش نكن . او نسبت به آنانی ‌كه دور افتاده‌اند سختگیر است امّا نسبت به تو مهربان است به شرط اینكه در مهربانی او بمانی وگرنه تو نیز بریده خواهی شد .
45011023	اگر یهودیان نیز در بی‌ایمانی خود پافشاری نكنند دوباره پیوند خواهند شد ، زیرا خدا قادر است كه آنان را دوباره پیوند نماید .
45011024	زیرا اگر تو كه از زیتون جنگلی بریده شدی و به طور غیر طبیعی به زیتون اهلی پیوند گردیدی ، چقدر آسانتر است كه این شاخه‌ها به درخت هم‌جنس خود پیوند شوند .
45011025	ای برادران من ، برای اینكه شما گرفتار خودپسندی نشوید می‌خواهم حقیقتی را برای شما فاش سازم و آن این است كه یک حالت بی‌حسّی روحانی موقّت قوم اسرائیل را فراگرفته است تا آن زمانی‌كه تعداد افراد ملل كه قبلاً معیّن شده‌اند ، تكمیل گردد .
45011026	و بعد تمام قوم اسرائیل ، نجات خواهند یافت . چنانکه كتاب ‌مقدّس می‌فرماید : « نجات‌دهنده از صهیون خواهد آمد و بی‌دینی را از خاندان یعقوب برخواهد داشت .
45011027	و در آن هنگام كه گناهانشان را بر طرف سازم ، این پیمان را با آنها خواهم بست . »
45011033	دولتمندی خدا چقدر عظیم و حكمت و معرفت او چقدر عمیق است ! هدفهای او غیرقابل درک و راههای او غیرقابل فهمند !
45011034	زیرا « كیست كه افكار خدا را درک نموده یا كیست كه او را نصیحت کند . »
45011035	« چه كسی چیزی به خدا تقدیم كرده است تا آن را از او پس بگیرد ؟ »
45012001	بنابراین ای برادران من ، با توجّه به این رحمت‌‌های الهی ، از شما در خواست می‌کنم بدنهای خود را به عنوان قربانی زنده و مقدّس كه پسندیدهٔ خداست ، به او تقدیم كنید . عبادت روحانی و معقول شما همین است .
45012002	هم‌شكل این جهان نشوید بلكه به ‌وسیلهٔ تجدید افكار ، وجود شما تغییر شكل یابد تا بتوانید ارادهٔ خدا را تشخیص بدهید و آنچه را كه مفید و پسندیده و كامل است ، بشناسید .
45012003	من به عنوان کسی‌که فیض خدا نصیبش شده است ، به همهٔ شما می‌گویم دربارهٔ خود افكار اغراق‌آمیز نداشته باشید ؛ بلكه به نسبت ایمانی كه خدا به هر یک از شما داده است ، خود را با اعتدال بسنجید .
45012004	همان‌طور كه در یک بدن اعضای مختلف هست و تمام اعضا یک وظیفه ندارند ،
45012005	ما نیز اگرچه بسیاریم ، در اتّحاد با مسیح ، همهٔ ما یک بدن را تشكیل می‌دهیم و فرداًفرد نسبت به هم اعضای یكدیگریم .
45012006	بنابراین ما باید عطایای مختلفی را كه خدا بر طبق فیض خود به ما داده است بكار ببریم : اگر عطیهٔ ما اعلام كلام خداست ، باید آن را به فراخور ایمانی كه داریم انجام دهیم .
45012007	اگر خدمت كردن است ، باید خدمت كنیم . اگر تعلیم دادن است ، باید تعلیم بدهیم .
45012008	اگر تشویق دیگران است ، باید چنان كنیم . مرد بخشنده باید با سخاوت و مدیر ، باید پركار باشد و شخص مهربان با خوشی خدمت خود را انجام دهد .
45012009	محبّت شما حقیقی و صمیمی باشد . از بدی بگریزید و به نیكی بچسبید .
45012010	یكدیگر را با محبّت مسیحایی دوست بدارید و هرکس به دیگری بیشتر از خود احترام نماید .
45012011	با كوشش خستگی ناپذیر و با شوق و ذوق ، خدا را خدمت كنید .
45012012	امیدتان مایهٔ شادی شما باشد و در رنج و مصیبت صابر باشید و از دعا كردن خسته نشوید .
45012013	در رفع احتیاجات مقدّسین شركت نمایید و همیشه مهمان‌‌نواز باشید .
45012014	بركت خدا را برای آنانی كه به شما جفا می‌رسانند بخواهید ، برای آنان طلب بركت كنید ، نه لعنت .
45012015	با خوشحالان خوشحالی كنید و با ماتمیان ماتم نمایید .
45012016	تبعیض قایل نشوید ، مغرور نباشید و از معاشرت با حقیران خودداری نكنید و خود را از دیگران داناتر نشمارید .
45012017	به هیچ‌کس به عوض بدی ، بدی نکنید . مواظب باشید كه تمام كارهای شما در نزد مردم نیكو باشد .
45012018	حتّی‌الامكان تا آنجا كه مربوط به شماست با همهٔ مردم در صلح و صفا زندگی كنید .
45012019	ای دوستان عزیز ، به هیچ وجه انتقام خود را نگیرید ، بلكه آن را به مكافات الهی واگذار كنید ، زیرا کتاب‌مقدّس می‌فرماید : خداوند می‌گوید : « من مجازات می‌کنم و من جزا خواهم داد .
45012020	بلكه اگر دشمن تو گرسنه است او را سیر كن و اگر تشنه است به او آب بده ؛ زیرا این کار تو او را شرمنده می‌سازد . »
45012021	مغلوب بدی نشوید ، بلكه بدی را با خوبی مغلوب سازید .
45013001	همه باید از اولیای امور اطاعت نمایند ، زیرا بدون اجازهٔ خدا هیچ قدرتی وجود ندارد و زمامداران فعلی را خدا منصوب كرده است .
45013002	از این جهت هرکه با آنها مخالفت كند ، با آنچه خدا برقرار كرده است مخالفت می‌کند و با این کار ، خود را محكوم خواهد ساخت .
45013003	زیرا فرمانراوایان باعث وحشت نیكوكاران نیستند ، بلكه بدكاران باید از آنها بترسند . آیا می‌خواهی از زمامداران ترسی نداشته باشی ؟ در این صورت نیكی كن و او تو را خواهد ستود .
45013004	چونكه او خادم خداست و برای خیریّت تو كار می‌کند . امّا اگر كار نادرست انجام دهی از او هراسان باش ، زیرا او بی‌سبب صاحب شمشیر نیست ، بلكه خادم خداست تا غضب خدا را در مورد خطاكارن اجرا نماید .
45013005	بنابراین باید از صاحبان قدرت اطاعت كنید ، نه تنها به‌سبب غضب خدا ، بلكه به‌خاطر آسایش وجدان خود نیز .
45013006	و به همین سبب است كه شما مالیات می‌پردازید زیرا اولیای امور ، خادمان خدا هستند و به این دلیل مشغول انجام وظایف خود می‌باشند .
45013007	پس دِین خود را نسبت به همه ادا كنید : مالیات را به مستحق مالیات و عوارض را به مأمور وصول عوارض بپردازید و آن كسی را كه سزاوار احترام است ، احترام كنید و صاحبان عزّت را عزیز بدارید .
45013008	هیچ چیز به كسی مقروض نباشید ، به جز محبّت به یكدیگر . کسی‌که دیگران را محبّت كند ، شریعت را بجا آورده است .
45013009	همهٔ احكام خدا : زنا نكن ، قتل نكن ، دزدی نكن ، طمع مورز ، و هر حكم دیگر در این حكم است كه « همسایه‌ات را مانند جان خود دوست بدار ، » خلاصه شده است .
45013010	کسی‌که همسایهٔ خود را دوست دارد ، به او بدی نمی‌کند . پس محبّت اجرای كامل تمام شریعت است .
45013011	به‌علاوه شما می‌دانید كه ما در چه زمانی هستیم و می‌دانید كه موقع بیدار شدن از خواب رسیده است . امروز نجات ما از آن روزی كه ایمان آوردیم ، نزدیكتر است .
45013012	شب تقریباً گذشته و روز نزدیک است ، پس كارهای تاریکی را مانند لباس كهنه از خود دور اندازیم و زِرِه نور را بپوشیم .
45013013	چنان رفتار كنیم كه شایستهٔ كسانی باشد كه در روشنایی روز به سر می‌برند و از عیّاشی و مستی و فِسق و هرزگی یا نزاع و حسد بپرهیزیم .
45013014	خود را با عیسی مسیح خداوند مسلّح سازید و دیگر در فكر ارضای خواهش‌های نفسانی خود نباشید .
45014001	شخصی را كه در ایمان ضعیف است ، در میان خود بپذیرید ، ولی نه به منظور مباحثه دربارهٔ عقاید او .
45014002	ایمان یک نفر به او اجازه می‌دهد ، هر غذایی را بخورد امّا کسی‌که ضعیف است ، فقط سبزیجات می‌خورد .
45014003	کسی‌که هر غذایی را می‌خورد نباید كسی را كه فقط سبزیجات می‌خورد خوار بشمارد و همچنین شخص پرهیزکار نباید كسی را كه هر غذایی را می‌خورد محكوم سازد ، زیرا خدا او را پذیرفته است .
45014004	تو كیستی كه دربارهٔ خادم شخص دیگری قضاوت كنی ؟ اینكه آیا آن خادم در خدمت خود موفّق می‌شود یا نه ، فقط مربوط به ارباب اوست ، ولی او موفّق خواهد شد ، زیرا ارباب آسمانی او قادر است این كار را برای او انجام دهد .
45014005	یک نفر یک روز را از روزهای دیگر مهمتر می‌داند ، حال آنكه شخص دیگری همه را یكسان می‌شمارد . هرکس باید در عقیدهٔ خود کاملاً خاطر جمع باشد .
45014006	آنكه روز معیّنی را بزرگ می‌شمارد ، برای خاطر خداوند چنین می‌کند و او كه هر غذایی را می‌خورد ، باز برای خاطر خداوند می‌‌خورد ، زیرا او برای خوراک خود خدا را شكر می‌كند . و از طرف دیگر ، شخص پرهیزكار به‌خاطر خداوند نمی‌خورد و او نیز از خدا سپاسگزاری می‌کند .
45014007	هیچ‌یک از ما فقط برای خود زندگی نمی‌کند و یا فقط برای خود نمی‌میرد ، اگر زیست می‌کنیم ، برای خداوند زندگی می‌‌نماییم
45014008	و اگر بمیریم ، برای خداوند می‌‌‌میریم . پس خواه زنده و خواه مرده ، متعلّق به خداوند هستیم .
45014009	زیرا به همین سبب مسیح مُرد و دوباره زنده شد تا خداوند مردگان و زندگان باشد .
45014010	پس تو چرا دربارهٔ برادر یا خواهر خود قضاوت می‌کنی ؟ یا چرا برادر یا خواهرت را تحقیر می‌نمایی ؟ همهٔ ما پیش كرسی قضاوت خدا خواهیم ایستاد .
45014011	زیرا كلام خدا می‌فرماید : « خداوند می‌گوید ، به حیات خودم سوگند که همه در برابر من به زانو درآمده با زبان خود خدا را ستایش خواهند نمود . »
45014013	بنابراین از قضاوت كردن دربارهٔ یكدیگر خودداری كنیم و در عوض تصمیم بگیرید كه وسیلهٔ لغزش یا رنجش در راه ایمانداران نشوید .
45014014	من می‌دانم و مخصوصاً در اثر اتّحاد با عیسی خداوند ، یقین دارم كه هیچ چیز به خودی خود ناپاک نیست ، امّا برای کسی‌که آن را ناپاک می‌داند ، ناپاک است .
45014015	و اگر دیگران به‌خاطر غذایی كه تو می‌خوری آزُرده شوند ، دیگر از روی محبّت رفتار نمی‌کنی . نگذار آنچه می‌خوری ، موجب هلاكت شخصی كه مسیح در راه او مُرد ، بشود .
45014016	و نگذارید آنچه برای شما مجاز است ، باعث شود كه دیگران از شما بدگویی كنند ،
45014017	زیرا پادشاهی خدا خوردن و نوشیدن نیست ؛ بلكه شامل نیكی و آرامش و خوشی در روح‌القدس است .
45014018	هرکه مسیح را به این طریق خدمت می‌کند ، مورد پسند خدا و مقبول انسان است .
45014019	پس آنچه را كه موجب صلح و سازش و تقویت یكدیگر می‌شود ، دنبال كنیم .
45014020	كار خدا را به‌خاطر خوردن غذا خراب نكنید . تمام خوراکی‌ها پاک هستند ، امّا گناه دارد اگر كسی به وسیلهٔ آنچه می‌خورد باعث لغزش شخص دیگری بشود .
45014021	همچنین اگر خوردن گوشت یا شراب یا انجام كارهای دیگر تو موجب لغزش یا رنجش دیگری شود ، بهتر است از آن دست بكشی .
45014022	پس عقیدهٔ خود را دربارهٔ این مطلب بین خود و خدا نگه‌دار . خوشا به حال کسی‌که وقتی كاری انجام می‌دهد ، وجدانش او را سرزنش نمی‌کند .
45014023	امّا اگر با وجدان ناراحت چیزی را بخورد محكوم است ، زیرا مطابق آنچه وجدانش به او می‌گوید عمل نكرده است و هر عملی كه از روی اعتقاد نباشد ، گناه است .
45015001	ما كه در ایمان قوی هستیم ، وظیفه داریم كه ناتوانی افراد ضعیف را تحمّل كنیم و در فكر راحتی خود نباشیم ؛
45015002	بلكه به‌خاطر خیریّت و تقویت اطرافیان خود در فكر راحتی آنها باشیم .
45015003	زیرا مسیح نیز در فكر راحتی خود نبود . چنانکه کتاب‌مقدّس می‌فرماید : « اهانتهای آنانی كه به تو اهانت می‌کردند ، به من رسید . »
45015004	زیرا هرچه در گذشته در کتاب‌مقدّس نوشته شد ، برای تعلیم ما بود تا به وسیلهٔ بردباری و دلگرمی‌ای كه كلام خدا می‌بخشد ، امیدوار باشیم .
45015005	خدایی كه سرچشمه بردباری و دلگرمی است عنایت فرماید تا با پیروی از مسیح عیسی همفكر باشید
45015006	و همه با هم یكدل و یک زبان خدا را كه پدر خداوند ما عیسی مسیح است ستایش كنید .
45015007	پس همان‌طور كه مسیح شما را پذیرفته است ، شما نیز یكدیگر را برای جلال خدا بپذیرید .
45015008	مقصود این است كه مسیح ، خادم قوم اسرائیل گردید تا آن وعده‌هایی را كه خدا به نیاکان آنان داده بود ، تحقّق بخشد
45015009	و در نتیجه صداقت خدا ثابت شود و تا ملل جهان خدا را برای رحمت او تمجید نمایند . چنانکه كتاب‌مقدّس می‌فرماید : « از این جهت تو را در میان ملل ستایش خواهم كرد و نام تو را با سپاسگزاری به زبان خواهم آورد . » « ای ملّتها ، با قوم او شادی كنید . » « ای تمامی قومها ، خداوند را سپاس خوانید ! و ای تمامی مردم ، او را ستایش کنید . » « ریشهٔ یَسی خواهد آمد و او برای حكومت بر ملّتها می‌آید و امید ملل بر او خواهد بود . »
45015013	خدا كه سرچشمه امید است ، شما را به وسیلهٔ ایمانتان چنان با شادی و آرامش كامل پر سازد كه با نیروی روح‌القدس امید شما روزبه‌روز بیشتر شود .
45015014	ای برادران من ، خود من در مورد شما خاطر جمع هستم كه سرشار از نیكی و كمال معرفت بوده و قادر به تعلیم یكدیگر هستید .
45015015	امّا در این نامه ، پاره‌‌ای از مطالب را با كمال جسارت به شما یادآور شدم . من به‌خاطر آن فیضی كه خدا به من عنایت فرمود
45015016	تا خدمتگزار مسیح عیسی برای ملّتها باشم این‌طور به شما نوشتم . در خدمت انجیل خدا ، من وظیفهٔ یک كاهن را دارم تا غیر یهودیان را به عنوان هدیه‌‌ای به خدا تقدیم نمایم . هدیه‌‌ای كه به‌سبب تقدیس روح‌القدس مقبول او خواهد بود .
45015017	پس می‌توانم از كارهایی ‌كه برای خدا در اتّحاد با ‌مسیح عیسی انجام داده‌‌ام ، افتخار نمایم .
45015018	زیرا من جرأت نمی‌کنم دربارهٔ چیزی جز آنچه مسیح توسط من به عمل آورده است ، سخن بگویم . سخن من فقط دربارهٔ این است كه چگونه او ملل غیر یهود را به وسیلهٔ گفتار ، رفتار
45015019	و نیروی عجایب و معجزات و با قدرت روح‌القدس تحت فرمان خود درآورده است . به طوری که من سراسر اورشلیم را تا « الیریكوم » پیموده‌ام و انجیل مسیح را همه‌جا منتشر كرده‌ام .
45015020	هدف من همیشه این بوده است كه در جاهایی كه نام مسیح به گوش مردم نرسیده است ، بشارت دهم . مبادا بر شالوده‌ای كه كسی دیگر نهاده ، بنا نمایم .
45015021	چنانکه كتاب ‌مقدّس می‌فرماید : « کسانی‌که دربارهٔ او چیزی نشنیده‌اند ، او را خواهند دید و آنانی كه از او بی‌‌خبر بوده‌اند ، خواهند فهمید . »
45015022	همین موضوع بارها مانع آمدن من به نزد شما شد .
45015023	امّا حال ، چون دیگر كار من در این نواحی تمام شده و همچنین سالها مشتاق ملاقات شما بوده‌ام .
45015024	امیدوارم در وقت سفر خود به اسپانیا ، از شما دیدن نمایم و پس از آنكه از شما دیدن كردم ، در نظر دارم با كمک شما به سفر خود ادامه دهم .
45015025	در حال حاضر به‌خاطر كمک به مقدّسین مقیم اورشلیم عازم آنجا هستم ،
45015026	زیرا کلیساها در مقدونیه و یونان چنین صلاح دانستند كه برای بینوایان ایماندار اورشلیم مبالغی به طور اعانه بفرستند .
45015027	ایشان صلاح دانستند این كار را انجام دهند و در حقیقت ، آنها مدیونِ یهودیان هستند . زیرا غیر یهودیان كه در بركات روحانی یهودیان سهیم شدند ، موظّفند یهودیان را با بركات مادّی خود خدمت كنند .
45015028	بنابراین هروقت این مأموریت را انجام دادم و مبالغی را كه جمع شده است به دست آنها سپردم ، عازم اسپانیا خواهم شد و در سر راه از شما نیز دیدن خواهم كرد .
45015029	و یقین دارم كه هرگاه نزد شما بیایم ، آمدن من با بركات فراوانی از جانب مسیح همراه خواهد بود .
45015030	ای برادران ، به نام خداوند ما عیسی مسیح و آن محبتّی كه روح‌القدس می‌بخشد ، درخواست می‌كنم كه با دعاهای خود در پیشگاه خدا همكاران جدّی من باشید ،
45015031	یعنی دعا كنید ، كه من از دست بی‌ایمانان در یهودیه در امان باشم و خدمت من مورد قبول مقدّسین اورشلیم واقع شود
45015032	و به این وسیله به خواست خدا با خوشی به ‌سوی شما بیایم و از حضورتان نیروی تازه‌‌ای بگیرم .
45015033	خدا كه سرچشمهٔ آرامش است ، با همهٔ شما باد ، آمین .
45016001	خواهر ما « فیبی » را كه خادمهٔ كلیسای « كنخریا » است به شما معرّفی می‌کنم
45016002	تا او را در اتّحاد با خداوند و آن ‌طور كه شایستهٔ مقدّسین است بپذیرید و در تمام مسائلی كه احتیاج به كمک شما دارد به او كمک كنید ؛ زیرا او از بسیاری ، از جمله خود من ، حمایت نموده است .
45016003	به « پرسكله » و « اكیلا » همكاران من در مسیح عیسی ‌
45016004	كه جان خود را به‌خاطر من به خطر انداخته‌اند ، سلام برسانید . نه من تنها بلكه تمام كلیساهای غیر یهود نیز از ایشان ممنون هستند .
45016005	به كلیسایی كه در خانهٔ آنان تشكیل می‌شود سلام برسانید . من به دوست عزیز « اپنطس » كه اولین شخصی بود كه در استان آسیا به مسیح ایمان آورد نیز سلام می‌رسانم .
45016006	و همچنین به مریم كه در میان شما زحمت زیاد كشیده است ، سلام برسانید .
45016007	و به « اندرونیكاس » و « یونیاس » هموطنان من كه با من در زندان بودند ، سلام برسانید . آنان در میان رسولان اشخاص برجسته‌ای هستند و قبل از من مسیحی بودند .
45016008	همچنین به دوست عزیزم در خداوند « امپلیاس »
45016009	و به « اوربانوس » همكار من در خدمت مسیح و به « استاخیس » عزیز
45016010	و به « اپلیس » مقبول مسیح و به خانوادهٔ « ارستبولس » سلام برسانید .
45016011	به هموطن من « هیرودیون » و ایمانداران خانوادهٔ « نیركسوس »
45016012	و به « طریفینا » و « طریفوسا » كه در كار خداوند فعّال هستند و به دوست عزیزم « پرسیس » كه در خدمت خداوند زحمت بسیار كشیده است
45016013	و به « روفس » آن مسیحی برجسته و همچنین مادرش كه نسبت به من نیز مانند یک مادر بوده است ، سلام برسانید .
45016014	سلام مرا به « اسونكرتیس » ، « فلیگان » ، « هرماس » ، « پطروباس » ، « هرمیس » و مسیحیانی كه با آنها هستند
45016015	و « فیلولویگانس » ، « جولیا » ، « نیریاس » ، و خواهرش و « اولیمپیاس » و همهٔ مقدّسینی كه با ایشانند ، برسانید .
45016016	با بوسهٔ مقدّسانه به یكدیگر خوش‌آمد بگویید . جمیع كلیساهای مسیح به شما سلام می‌رسانند .
45016017	ای برادران من ، از شما درخواست می‌کنم از آنانی ‌كه خلاف آن تعلیمی كه یافته‌اید ، باعث تفرقه می‌شوند و دیگران را گمراه می‌کنند ، برحذر باشید و از آنان دوری كنید .
45016018	زیرا چنین افرادی در حقیقت بندگان خداوند ما مسیح نیستند ، بلكه امیال خود را بندگی می‌کنند و مردم ساده لوح را با تعارف و تملّق فریب می‌دهند .
45016019	وفاداری شما نسبت به انجیل در نزد همه معروف است و من هم از این موضوع شادمانم ، امّا آرزو دارم كه در نیكوكاری ، ورزیده و در بدی كردن ، بی‌تجربه باشید .
45016020	و خدایی كه سرچشمهٔ آرامش است ، بزودی شیطان را زیر پاهای شما خواهد كوبید . فیض خداوند ما عیسی مسیح با شما باد .
45016021	« تیموتاؤس » همكار من به شما سلام می‌رساند و همچنین « لوسیوس » و « یاسون » و « سوسیپاطوس » هموطنان من
45016022	و نیز خودم « طرتیوس » منشی پولس در نوشتن این نامه به شما درود مسیحی می‌فرستم .
45016023	« غایوس » میزبان من ، كه میزبان تمام كلیسا هم هست و نیز « ارسطوس » خزانه‌دار شهر و برادر ما « كوارطس » به شما سلام می‌رسانند . [
45016024	فیض خداوند ما عیسی مسیح با همهٔ شما باد ، آمین . ]
45016025	اكنون به او كه قادر است مطابق مژده‌ای كه من اعلام می‌کنم ، یعنی پیام مربوط به عیسی مسیح و بر طبق افشای آن حقیقت پنهانی كه قرنهای دراز مخفی بود
45016026	و در حال حاضر مكشوف شده و به وسیلهٔ نوشته‌های انبیا به حكم خدای جاودان به تمام ملّتهای جهان آشكار گردید تا آنها ایمان آورند و اطاعت نمایند ، به او كه قادر است شما را قوی و استوار سازد ،
45016027	به آن خدایی كه دانای یكتاست ، به وساطت عیسی مسیح پیوسته تا ابد جلال باد ! آمین .
46001001	از طرف پولس كه به ارادهٔ خدا دعوت شد تا رسول مسیح عیسی باشد و از طرف برادر ما سوستانیس
46001002	به كلیسای خدا كه در شهر قرنتس است ، یعنی به همهٔ آنانی كه در اتّحاد با عیسی مسیح مقدّس خوانده شده‌اند و به مقام مقدّس دعوت شده‌اند و به همهٔ کسانی‌که در همه‌جا نام عیسی مسیح را كه خداوند آنان و خداوند ماست به زبان می‌آورند .
46001003	پدر ما خدا و عیسی خداوند فیض و آرامش به شما عطا فرماید .
46001004	همیشه خدا را به‌خاطر آن فیضی كه او در عیسی مسیح به شما عطا فرموده است شكر می‌کنم ،
46001005	زیرا در اتّحاد با مسیح از هر لحاظ از جمله در كمال سخنوری و معلومات غنی شده‌اید .
46001006	شهادت ما دربارهٔ مسیح در بین شما به نتیجه رسیده است .
46001007	و شما درحالی‌که انتظار ظهور خداوند ما عیسی مسیح را می‌کشید ، از هیچ‌یک از عطایای روح‌القدس بی‌نصیب نیستید .
46001008	او شما را تا به آخر استوار خواهد داشت تا در روز خداوند ما عیسی مسیح بدون عیب و نقص حاضر شوید .
46001009	خدا شما را دعوت كرده است تا در حیات پسر او ، خداوند ما عیسی مسیح شریک و سهیم شوید و او همیشه به قول خود وفادار است .
46001010	ای برادران من ، به نام خداوند ما عیسی مسیح از شما درخواست می‌کنم كه همهٔ شما در آنچه كه می‌گویید توافق داشته باشید و دیگر بین شما اختلاف و نفاقی نباشد بلكه با یک فكر و یک هدف کاملاً متّحد باشید .
46001011	زیرا ای برادران من ، اعضای خانوادهٔ « خلوئی » به من خبر داده‌اند كه در میان شما نزاعهایی وجود دارد .
46001012	منظورم این است كه یكی می‌گوید : « من طرفدار پولس هستم . » و دیگری می‌گوید : « من طرفدار اپلس هستم . » آن یكی خود را پیرو پطرس می‌داند و دیگری خود را پیرو مسیح !
46001013	آیا مسیح به دسته‌ها تقسیم شده است ؟ آیا پولس برای شما مصلوب گردید ؟ آیا به نام پولس تعمید گرفتید ؟ !
46001014	خدا را شكر كه هیچ‌یک از شما را جز كرسپوس و غایوس تعمید ندادم .
46001015	بنابراین هیچ‌کس نمی‌تواند ادّعا كند كه من او را به نام خود تعمید داده‌ام .
46001016	آری من همچنین خانوادهٔ استیفان را نیز تعمید دادم ، ولی جز ایشان دیگر كسی را به‌خاطر ندارم كه تعمید داده باشم .
46001017	به هر حال مسیح مرا نفرستاد كه تعمید دهم ، بلكه تا بشارت دهم و او نمی‌خواست كه من با فصاحت كلام سخن بگویم ، مبادا قدرت صلیب او بی‌اثر شود .
46001018	پیام صلیب برای آنانی كه در راه هلاكت هستند ، پوچ و بی‌معنی است ولی برای ما كه در راه نجات هستیم ، قدرت خداست .
46001019	چنانکه کتاب‌مقدّس می‌فرماید : « حكمت حكیمان را باطل و فهم دانشوران را زایل خواهم كرد . »
46001021	خدا در حكمت خویش چنین مقرّر فرمود كه جهانیان نتوانند با حكمت خود او را بشناسند بلكه صلاح دانست كه به وسیلهٔ همین پیام پوچ و بی‌معنی ما ، ایمانداران را نجات بخشد .
46001022	یهودیان خواستار معجزات هستند و یونانیان دانش و حكمت را دنبال می‌کنند ،
46001023	امّا ما مسیح مصلوب شده را اعلام می‌کنیم ، اگر چه این موضوع برای یهودیان سبب لغزش و رنجش و برای یونانیان پوچ و بی‌معنی است ،
46001024	امّا برای کسانی‌که خدا آنها را دعوت كرده است خواه یهود ، خواه یونانی مسیح قدرت خدا و حكمت اوست ،
46001025	زیرا آنچه در مورد خدا جهالت محسوب می‌شود از حكمت آدمیان حكیمانه‌تر و ضعف خدا از قدرت انسان قویتر است .
46001026	ای برادران من ، به‌خاطر داشته باشید ، در آن هنگام كه خدا شما را دعوت كرد چه نوع اشخاصی بودید . از روی معیارهای این جهان اكثر شما افرادی حكیم ، با نفوذ ، و یا نجیب‌زاده نبودید .
46001027	بلكه خدا عمداً آنچه را كه جهانیان پوچ و بی‌معنی می‌شمارند برگزید تا حكیمان را خجل سازد و آنچه را كه جهانیان ضعیف می‌پندارند انتخاب كرد تا نیرومندان را شرمنده سازد .
46001028	خدا آنچه را كه دنیا خوار و خفیف و حتّی نیستی می‌شمارد برگزید تا جهان هستی‌ها را براندازد ،
46001029	تا هیچ انسانی در حضور او دلیلی برای فخر كردن نداشته باشد .
46001030	خدا شما را با مسیح عیسی متّحد ساخت و مسیح را برای ما حكمت ، نیكی مطلق ، پاكی و آزادی گردانیده است .
46001031	بنابراین چنانکه كلام‌ خدا می‌فرماید : « هرکه بخواهد فخر كند ، باید به خداوند فخر نماید . »
46002001	ای برادران من ، وقتی من برای اعلام اسرار الهی به نزد شما آمدم ، با فصاحت و فلسفهٔ انسانی نیامدم ،
46002002	زیرا من تصمیم گرفته بودم تا زمانی‌که در میان شما هستم ، همه‌چیز جز عیسی مسیح مصلوب شده را فراموش كنم .
46002003	من با ضعف و با ترس و لرز به میان شما آمدم
46002004	و سخن و پیام خود را با دلایل مجذوب كنندهٔ فلسفی بیان نكردم ، بلكه آن را با روح‌القدس و قدرت او به ثبوت رسانیدم
46002005	تا ایمان شما بر قدرت خدا متّکی باشد ، نه بر فلسفهٔ انسانی .
46002006	البتّه فلسفه و حكمتی هست كه آن را در میان اشخاصی كه در روح بالغ هستند بیان می‌کنیم ، امّا آن حكمتی نیست كه متعلّق به این جهان و یا حکمرانان این جهان باشد -‌حكمرانانی كه به سوی نابودی پیش می‌روند-
46002007	بلكه حكمت مرموز خدا را كه از چشم آدمیان پوشیده بود و خدا آن را از ازل برای جلال ما قرار داده بود ، ابراز می‌کنیم .
46002008	هیچ‌یک از حكمرانان این جهان این را نفهمیدند ، زیرا اگر فهمیده بودند ، خداوند جلال را مصلوب نمی‌کردند .
46002009	امّا چنانکه کتاب‌مقدّس می‌گوید : « آنچه را كه هرگز چشمی ندیده و گوشی نشنیده و به‌خاطر انسانی خطور نكرده است ، خدا برای دوستداران خود مهیّا نموده است . »
46002013	ما دربارهٔ این حقایق با عباراتی كه از حكمت انسان ناشی می‌شود سخن نمی‌گوییم ، بلكه با آنچه كه روح‌القدس به ما می‌آموزد . و به این وسیله تعالیم روحانی را برای اشخاص روحانی بیان می‌نماییم .
46002014	کسی‌که روحانی نیست ، نمی‌تواند تعالیم روح خدا را بپذیرد ، زیرا به عقیدهٔ او این تعالیم پوچ و بی‌معنی هستند و در واقع ، چون تشخیص این‌گونه تعالیم محتاج به بینش روحانی است ، آنها نمی‌توانند آن را درک كنند .
46002015	ولی شخص روحانی قادر است دربارهٔ همه‌چیز قضاوت كند ولی هیچ‌کس نمی‌تواند دربارهٔ او درست قضاوت نماید .
46002016	زیرا به قول کتاب‌مقدّس : « چه كسی افكار خدا را می‌داند ؟ و چه كسی می‌تواند او را نصیحت کند ؟ »
46003001	و امّا ای برادران من ، من نتوانستم همان‌طور كه با افراد روحانی صحبت می‌کنم ، با شما سخن گویم ؛ بلكه ناچار شدم ، همان‌طور‌ که با اشخاص نفسانی یا کسانی‌که در ایمان به مسیح هنوز خُردسال هستند با شما صحبت كنم .
46003002	به شما شیر دادم ، نه غذای بزرگسالان را ، زیرا برای آن آماده نبودید و هنوز هم آماده نیستید .
46003003	چون شما هنوز هم نفسانی هستید . وقتی حسادت و نزاع در میان شما هست ، آیا این نشان نمی‌دهد كه نفسانی هستید و مثل سایر مردم رفتار می‌کنید ؟
46003004	وقتی یكی می‌گوید : « من طرفدار پولس هستم . » و دیگری می‌گوید : « من طرفدار اپلس هستم . » آیا مثل سایر مردم نیستید ؟
46003005	آخر ، اپلس كیست ؟ پولس كیست ؟ آنان فقط خادمانی هستند كه با اجرای مأموریتی كه خداوند به ایشان داده ، وسیلهٔ ایمان شما گردیدند .
46003006	من كاشتم ، اپلس آبیاری كرد ، ولی اصل كار یعنی رشد و نمو با خداست .
46003007	کسی‌که می‌کارد و یا کسی‌که آبیاری می‌کند ، اهمیّت زیادی ندارد ، در رشد و نمو گیاه كار عمده با خداست .
46003008	كارنده و آبیاری كننده در یک سطح هستند و هر یک مطابق كار خود پاداش خواهد گرفت .
46003009	زیرا در خدمت خدا ، ما همكاران او هستیم و شما مزرعهٔ او و عمارت او هستید .
46003010	من با استفاده از قدرت فیض بخش خدا ، مانند یک بنّای ماهر بنیادی گذاشتم و اكنون كسی دیگر بر روی آن می‌سازد . هرکس باید مواظب باشد كه روی آن چگونه بنا می‌کند ،
46003011	زیرا شالودهٔ دیگری ، غیراز آنچه ریخته شد ، نمی‌توان گذاشت و آن شالوده عیسی مسیح است .
46003012	بعضی‌ها وقتی روی آن شالوده بنایی می‌سازند ، طلا و نقره و سنگهای عالی بكار می‌برند و اشخاص دیگر از چوب و گیاه و كاه استفاده می‌کنند .
46003013	ولی چگونگی كار هرکس آشكار خواهد شد ، زیرا روز داوری آن را ظاهر خواهد ساخت . چون آن روز با آتش همراه خواهد بود و آتش كیفیّت كار همه را می‌آزماید و ماهیّتش را نشان می‌دهد .
46003014	اگر آنچه را كه آدمی بر روی آن شالوده ساخته است از آتش سالم بیرون آید ، آن شخص پاداش خود را خواهد یافت .
46003015	امّا اگر كارهای دست او سوخته شود ، پاداش خود را از دست خواهد داد ، ولی خود او نجات خواهد یافت . مانند کسی‌که از میان شعله‌های آتش گذشته و نجات یافته باشد .
46003016	آیا نمی‌دانید كه شما معبد خدا هستید و روح خدا در شما ساكن است ؟
46003017	اگر كسی معبد خدا را آلوده سازد ، خدا او را تباه خواهد ساخت ؛ زیرا معبد خدا باید پاک و مقدّس باشد و آن معبد خدا شما هستید .
46003018	هیچ‌کس خود را فریب ندهد . آیا كسی در میان شما هست كه تصوّر می‌کند با معیارهای این جهان خردمند است ؟ او باید ابله شود تا واقعاً خردمند گردد .
46003019	زیرا آنچه كه از نظر این جهان حكمت و خرد به حساب می‌آید ، در نظر خدا پوچ و بی‌معنی است . چنانکه كلام خدا می‌فرماید : « خدا خردمندان را در نیرنگهای خودشان گرفتار می‌سازد . »
46003020	و باز می‌فرماید : « خداوند می‌داند كه نقشه‌های خردمندان بیهوده است . »
46003021	پس هیچ‌کس نباید به آنچه كه انسان می‌كند ببالد . در واقع همه‌چیز به شما تعلّق دارد .
46003022	پولس ، اپلس ، پطرس ، این جهان ، زندگی ، مرگ ، زمان حال و زمان آینده ، همهٔ اینها متعلّق به شما و مال شماست
46003023	و شما مال مسیح هستید و مسیح از آن خداست .
46004001	شما باید ما را خادمان مسیح و مباشرین حقایق اسرارآمیز الهی بدانید .
46004002	مسلّماً یک مباشر باید قابل اعتماد باشد .
46004003	امّا اگر به وسیلهٔ شما و یا یک دادگاه انسانی داوری شوم ، برای من كوچكترین اهمیّتی ندارد ، من دربارهٔ خود قضاوت نمی‌کنم .
46004004	شاید من در خود عیبی نمی‌بینم ولی این دلیل نیست كه من بی‌گناه هستم ! خود خداوند است كه دربارهٔ من قضاوت خواهد كرد .
46004005	پس قبل از روز داوری دربارهٔ دیگران داوری نكنید ، بلكه منتظر آمدن خداوند باشید ، زیرا او آنچه را كه در تاریكی پنهان است در برابر نور آشكار خواهد ساخت و نیّات پنهانی آدمیان را فاش خواهد كرد . در آن وقت هرکس آن‌طور كه شایستهٔ اوست از جانب خدا تحسین خواهد شد .
46004006	ای برادران من ، به‌خاطر شما ، خودم و اپلس را نمونه قرار دادم تا از ما یاد بگیرید كه « از آنچه كه نوشته شده است نباید تجاوز كرد . » تا هیچ‌یک از شما خودپسندانه به یک نفر نبالد و دیگری را خوار نشمارد ،
46004007	زیرا كیست كه تو را برتر ساخته است ؟ جز آنچه كه از دیگران گرفته‌ای ، چه داری ؟ پس اگر از كسی دیگر گرفتی ، چرا طوری به خود فخر می‌کنی كه گویا از خود داشته‌ای ؟
46004008	اكنون دیگر تمام آرزوهای شما برآورده شده است ! حال همه‌چیز برای شما فراهم است ! و اكنون بدون ما به سلطنت رسیده‌اید ! ای‌‌كاش واقعاً این‌طور بود تا ما نیز با شما سلطنت می‌کردیم !
46004009	چنین به نظر می‌رسد كه خدا ، ما رسولان را مانند اسیران محكوم به مرگ كه در آخر صف لشکریان قرار دارند ، به معرض نمایش گذارده و ما را در مقابل چشم تمام كاینات -‌چه فرشته و چه انسان- به تماشا گذاشته است .
46004010	آری ، به‌خاطر مسیح ابله محسوب می‌شویم ولی شما در مسیح مردمان با شعوری هستید ! ما ضعیفیم و شما قوی ! ما را حقیر می‌شمارند و به شما افتخار می‌کنند !
46004011	تا به این ساعت ما گرسنه و تشنه‌ایم ، لباس كافی نداریم ، كتک می‌خوریم ، آواره و سرگردان هستیم ؛
46004012	با وجود این با دستهای خود كار می‌کنیم و زحمت می‌کشیم . وقتی فُحش می‌شنویم ، دعای خیر می‌کنیم . وقتی آزار می‌بینیم ، تحمّل می‌کنیم .
46004013	وقتی به ما توهین می‌شود با مهربانی پاسخ می‌دهیم . ما مانند زبالهٔ جهان و پس‌ماندهٔ همه‌چیز گشته و هنوز هم همین حالت را داریم .
46004014	اینها را ننوشتم تا شما را خجل سازم ، بلكه خواستم شما را مانند فرزندان عزیز خود نصیحت نمایم .
46004015	زیرا اگرچه شما هزاران معلّم در مسیح داشته باشید ، ولی بیشتر از یک پدر نخواهید داشت و من با دادن بشارت انجیل مسبّب اتّحاد شما با مسیح عیسی شده و به این وسیله پدر شما گشته‌ام .
46004016	بنابراین از شما درخواست می‌کنم از من تقلید كنید .
46004017	برای این منظور « تیموتاؤس » را نزد شما فرستادم . او فرزند عزیز و وفادار من در خداوند است . اصولی را كه از مسیح آموختم و در همه‌جا در كلیساها تعلیم می‌دهم ، او به شما یادآوری خواهد كرد .
46004018	امّا عدّه‌ای چون فكر می‌کنند كه من نزد شما نخواهم آمد مغرور شده‌اند .
46004019	ولی اگر خدا بخواهد بزودی نزد شما خواهم آمد و آن وقت دیگر ادّعاهای اشخاص مغرور را قبول نمی‌کنم ، بلكه می‌خواهم ببینم كه قدرت آنها تا چه حدّ است .
46004020	زیرا پادشاهی خدا در حرف نیست ، بلكه از قدرت است .
46004021	من چگونه نزد شما بیایم ؟ با شلاّق یا با مهربانی و ملایمت ؟
46005001	در حقیقت گفته شده است كه در میان شما یک‌نوع رابطهٔ جنسی نامشروع وجود دارد و این عمل آن‌قدر زشت است كه حتّی در میان كافران هم پیدا نمی‌شود ، زیرا می‌شنوم كه شخصی با زن پدر خود می‌خوابد .
46005002	چرا به عوض اینكه خجل گشته و مقصّر را از میان خود بیرون كنید ، افتخار هم می‌کنید ؟
46005003	اگرچه من جسماً از شما دور هستم ، ولی روحاً حاضرم و چنان شخص مجرم را در نام خداوند عیسی محكوم ساختم كه گویی خودم در آنجا حضور داشتم .
46005004	پس وقتی‌که شما به‌خاطر این مرد جمع شوید ، من هم روحاً در میان شما هستم ، با قدرت خداوند ما عیسی ،
46005005	این شخص را به شیطان تسلیم كنید تا طبیعت نفسانی او نابود شده و در روز خداوند یعنی روز داوری روحش نجات یابد .
46005006	فخر شما در این مورد بی‌جاست . مگر نمی‌دانید كه با كمی خمیر‌مایه مقدار زیادی خمیر ور می‌آید ؟
46005007	پس اگر می‌خواهید خمیر تازه ( فطیر ) باشید ( چنانکه هستید ) باید خمیرمایهٔ كهنه را تماماً از میان بردارید ، زیرا مسیح كه « قربانی عید فصح » ماست ، ذبح شده است .
46005008	بنابراین ، عید فصح را نه با خمیرمایهٔ ترش و كهنه که خمیرمایهٔ بدخواهی و شرارت است ، بلكه با نان فطیر كه نان صمیمیّت و صداقت است ، نگاه داریم .
46005009	در نامه‌ای به شما نوشتم كه با اشخاص شهوتران معاشرت نكنید .
46005010	ولی منظور من این نبود كه با تمام اشخاص شهوتران این جهان یا طمعكاران و كلاهبرداران و یا بت‌پرستان كاری نداشته باشید ، زیرا در این صورت مجبور می‌شوید این دنیا را ترک كنید .
46005011	بلكه مقصود من این بود كه با کسانی‌که خود را مسیحی می‌دانند ولی مرتكب زنا ، طمع ، بت‌پرستی ، ناسزاگویی ، مستی و یا كلاهبرداری می‌گردند ، معاشرت نكنید حتّی با چنین اشخاصی غذا هم نخورید .
46005012	زیرا من با افراد خارج از كلیسا چه‌کار دارم كه دربارهٔ آنها قضاوت كنم ؟ وظیفهٔ شما این است كه نسبت به اهل كلیسا داوری كنید
46005013	و داوری افرادی كه خارج از كلیسا هستند با خدا خواهد بود . آن مرد شریر را از میان خود برانید !
46006001	هرگاه یكی از شما از دیگری شكایتی داشته باشد ، آیا جرأت می‌کند به عوض اینکه اجازه دهد ، ایمانداران موضوع را حلّ و فصل كنند ، به دادگاه نزد داوران نادرست رجوع نماید ؟
46006002	مگر نمی‌دانید كه ایمانداران جهان را داوری خواهند كرد ؟ و اگر شما باید جهان را داوری كنید آیا لیاقت آن را ندارید كه در مورد موضوعات كوچک داوری نمایید ؟
46006003	آیا نمی‌دانید كه ما دربارهٔ فرشتگان قضاوت خواهیم كرد ؟ پس چقدر بیشتر دربارهٔ امور این زندگی !
46006004	بنابراین اگر چنین موضوعاتی پیش می‌آید ، آیا شما می‌خواهید آنها را برای حلّ و فصل نزد اشخاصی ببرید كه در كلیسا هیچ اعتباری ندارند ؟
46006005	من این را می‌گویم تا شما شرمنده شوید ! آیا در میان شما یک نفر عاقل كه بتواند اختلاف بین دو ایماندار را رفع كند وجود ندارد ؟ !
46006006	آیا ایمانداری علیه ایماندار دیگر به دادگاه می‌رود ؟ و آیا اجازه می‌دهید كه بی‌ایمانان موضوع را دادرسی نمایند ؟
46006007	در واقع شكایت كردن از یكدیگر نشانهٔ ضعف و شكست شماست . آیا برای شما بهتر نیست كه مظلوم واقع شوید ؟ آیا بهتر نیست كه گول كسی را بخورید ؟
46006008	ولی در عوض شما نسبت به دیگران ظلم می‌کنید و آنها را گول می‌زنید و حتّی با ایمانداران دیگر هم همین‌طور می‌کنید .
46006009	مگر نمی‌دانید كه مردمان نادرست در پادشاهی خدا نصیبی نخواهند داشت ؟ خود را فریب ندهید . افراد شهوتران ، بت‌پرستان ، زناكاران ، لواط‌گران ،
46006010	دزدان ، طمعكاران ، مست کنندگان ، ناسزاگویان و كلاهبرداران در پادشاهی خدا هیچ بهره‌ای نخواهند داشت
46006011	و بعضی از شما آن‌چنان بودید . ولی اكنون از گناهان خود پاک شده‌اید و جزء مقدّسین خدا گشته و به نام عیسی مسیح خداوند و روح خدای ما کاملاً نیک محسوب شده‌اید .
46006012	ممكن است كسی بگوید : « در انجام هر كاری آزاد هستم ، » امّا هركاری مفید نیست . آری من در انجام هر كار آزادم ، امّا نمی‌گذارم كه چیزی مرا بندهٔ خود سازد .
46006013	باز هم ممكن است كسی بگوید : « خوراک برای شكم و شكم برای خوراک است . » آری ، امّا سرانجام خداوند هر دو را نابود خواهد ساخت ! بدن انسان برای شهوترانی نامشروع ساخته نشده است ، بلكه برای خداوند است و خداوند برای بدن است .
46006014	چنانکه خدا ، عیسی خداوند را با قدرت خود پس از مرگ زنده گردانید ، ما را نیز زنده خواهد گردانید .
46006015	آیا نمی‌دانید كه بدنهای شما اعضای بدن مسیح هستند ؟ آیا شایسته است كه عضوی از بدن مسیح را بردارم و آن را عضو بدن یک فاحشه بسازم ؟ ابداً !
46006016	مگر نمی‌دانید مردی كه با فاحشه بپیوندد جسماً با او یكی می‌شود ؛ زیرا كلام خدا می‌فرماید : « این دو یک تن خواهند بود . »
46006017	امّا هرکه به خداوند بپیوندد روحاً با او یكی است .
46006018	از شهوترانی بگریزید . هر گناه دیگری كه انسان مرتكب می‌شود خارج از بدن است ، امّا هرکه مرتكب گناهان جنسی می‌شود ، نسبت به بدن خود گناه می‌کند .
46006019	آیا نمی‌دانید بدن شما معبد روح‌القدس است كه خداوند به شما بخشیده و در شما ساكن است ؟ علاوه براین شما دیگر صاحب بدن خود نیستید ،
46006020	زیرا با قیمت گزافی خریده شده‌اید . پس بدنهای خود را برای جلال خدا بكار ببرید .
46007001	و امّا ، دربارهٔ چیزهایی كه به من نوشتید : بهتر است كه مرد ، مجرّد بماند
46007002	ولی چون اطراف ما پر از وسوسه‌های جنسی است ، بهتر است هر مرد برای خود زنی و هر زن برای خود شوهری داشته باشد .
46007003	زن و شوهر باید وظایف زناشویی خود را نسبت به یكدیگر انجام دهند .
46007004	زن اختیار بدن خود را ندارد ، زیرا او متعلّق به شوهر خویش است و همچنین مرد اختیار بدن خود را ندارد ، زیرا به زن خود تعلّق دارد .
46007005	یكدیگر را از حقوق زناشویی محروم نسازید مگر با رضایت طرفین برای مدّتی از یكدیگر دوری كنید تا وقت خود را صرف راز و نیاز با خدا نمایید . امّا پس از آن روابط شما در امور زناشویی به صورت عادی برگردد ، مبادا ضعف شما در این مورد باعث شود تسلیم وسوسه‌های شیطان شوید .
46007006	این یک قانون نیست ، این امتیازی است كه به شما می‌دهم .
46007007	كاش همهٔ شما در این مورد مانند من باشید ، امّا خداوند به هركس استعداد خاصّی داده است ، به یكی ، یک جور و به دیگری به نحوی دیگر .
46007008	به افراد مجرّد و بیوه زنها می‌گویم : برای شما بهتر است كه مانند من مجرّد بمانید .
46007009	ولی اگر نمی‌توانید جلوی امیال خود را بگیرید ، ازدواج كنید . زیرا ازدواج كردن از سوختن در آتش شهوت بهتر است .
46007010	برای متأهلان دستوری دارم كه دستور خودم نیست ، بلكه از جانب خداوند است : یک زن شوهردار نباید شوهرش را ترک كند ؛
46007011	امّا اگر چنین كند یا باید تنها بماند و یا آنكه دوباره با شوهرش آشتی كند . شوهر نیز نباید زن خود را طلاق بدهد .
46007012	به دیگران می‌گویم : ( این را من می‌گویم نه خداوند ) اگر مردی مسیحی ، زنی بی‌ایمان داشته باشد و آن زن راضی به زندگی با او باشد ، مرد نباید او را طلاق دهد .
46007013	و همچنین زن مسیحی كه شوهر بی‌ایمان دارد و شوهرش راضی به زندگی با او باشد ، آن زن نباید شوهرش را ترک كند .
46007014	زیرا شوهر بی‌ایمان به وسیلهٔ زن ایماندار با خدا تماس دارد و زن بی‌ایمان نیز به وسیلهٔ شوهر ایماندار خود چنین تماسی با خدا خواهد داشت . در غیر این صورت فرزندان شما نجس می‌بودند ، حال آنكه اكنون از مقدّسین هستند .
46007015	امّا اگر یک نفر بی‌ایمان بخواهد همسر مسیحی خود را ترک كند ، مختار است . در این‌گونه موارد همسر مسیحی چه زن و چه شوهر دیگر مقیّد نیست ، زیرا خدا ما را برای زندگی آرام خوانده است .
46007016	ای زن ، از كجا معلوم كه شوهرت به وسیلهٔ تو نجات نیابد ؟ و ای مرد ، تو از كجا می‌دانی كه وسیلهٔ نجات زن خود نخواهی شد ؟ !
46007017	به هر حال هرکس در آن وضعی كه خدا برایش معیّن نموده و او را در آن وضع خوانده است بماند . دستور من در تمام كلیساها این است .
46007018	آیا مرد مختونی دعوت خدا را پذیرفته است ؟ چنین شخصی آرزوی نا‌مختونی نكند ! آیا كسی در نامختونی خوانده شده است ؟ او نیز نباید مختون شود !
46007019	مختون بودن یا نبودن اهمیّت ندارد ! آنچه مهم است ، اطاعت از فرمانهای خداست .
46007020	پس هرکس باید در همان حالتی بماند كه در آن ، دعوت خدا را پذیرفت .
46007021	آیا در بردگی خوانده شدی ؟ از این ناراحت نباش امّا اگر می‌توانی آزادی خود را به دست آوری آن را از دست نده .
46007022	زیرا غلامی كه به اتّحاد با خداوند دعوت شده باشد ، آزاد شدهٔ خداوند است . همچنین شخص آزادی كه دعوت خداوند را پذیرفته است ، غلام مسیح می‌باشد .
46007023	شما به قیمت گزافی خریده شده‌اید ؛ پس به بندگی انسان تن در ندهید .
46007024	بنابراین ای برادران من ، هركس در همان حالتی كه در آن خوانده شده بماند ، ولی با خدا زندگی كند .
46007025	در خصوص افراد مجرّد از طرف خداوند دستوری ندارم ، ولی به عنوان کسی‌که به لطف خداوند قابل اعتماد است ، عقیدهٔ خود را اظهار می‌دارم :
46007026	با توجّه به اوضاع وخیم فعلی ، بهتر است هرکس همان‌گونه كه هست بماند .
46007027	آیا متأهل هستی ؟ خواهان طلاق نباش ! آیا مجرّد هستی در فكر ازدواج نباش ،
46007028	امّا اگر ازدواج كنی گناه نكرده‌ای و دختری كه شوهر كند مرتكب گناه نشده است ؛ ولی زن و شوهر در این زندگی دچار زحمت خواهند شد و من نمی‌خواهم شما در زحمت بیفتید .
46007029	ای برادران من ، مقصودم این است : وقت زیادی باقی نمانده است و از این پس حتّی آنانی كه زن دارند ، باید طوری زندگی كنند كه گویا مجرّد هستند .
46007030	عزاداران طوری رفتار نمایند كه گویی غمی ندارند . خوشحالان طوری زندگی كنند كه گویی خوشی را فراموش کرده‌اند و خریداران طوری رفتار كنند كه گویی مالک آنچه خریده‌اند ، نیستند
46007031	و کسانی‌که به كارهای دنیوی اشتغال دارند ، طوری زندگی كنند كه دلبستهٔ این جهان نشوند . زیرا حالت كنونی جهان بزودی از بین خواهد رفت .
46007032	آرزوی من این است كه شما از هر نوع نگرانی به دور باشید . مرد مجرّد به امور الهی علاقه‌مند است و می‌خواهد خداوند را خشنود سازد .
46007033	امّا مرد متأهل به امور دنیوی علاقه‌مند است و می‌خواهد همسر خود را خشنود سازد
46007034	و به این سبب او به دو جهت كشیده می‌شود . همان‌طور ، یک زن مجرّد یا یک دوشیزه به امور الهی علاقه دارد و مایل است در جسم و روح مقدّس باشد ، امّا زن شوهردار به چیزهای دنیوی دلبستگی دارد ، یعنی می‌خواهد شوهر خود را خشنود نماید .
46007035	برای خیریّت شما این را می‌گویم و مقصودم این نیست كه برای شما قید و بند به وجود آورم بلكه می‌خواهم آنچه را كه صحیح و درست است انجام دهید و بدون هیچ اشتغال خاطر تمام وقت و هستی خود را وقف خداوند نمایید .
46007036	با وجود این اگر كسی تصوّر كند كه نسبت به دختر خود بی‌انصافی می‌کند و دخترش از حدّ بلوغ گذشته و باید ازدواج كند ، و اگر او می‌خواهد دخترش ازدواج نماید ، گناهی مرتكب نشده است .
46007037	امّا اگر پدری از روی میل و ارادهٔ خود و بدون فشار دیگران تصمیم جدّی گرفته است كه دختر خود را باكره نگه دارد ، كاری نیكو می‌کند .
46007038	پس شوهردادن دختر نیكوست ولی شوهر ندادن او نیكوتر است .
46007039	زن تا زمانی‌که شوهرش زنده است به او تعلّق دارد ؛ ولی هرگاه شوهرش بمیرد ، او آزاد است با هر کسی‌که می‌خواهد ازدواج نماید ، به شرط آنكه آن مرد نیز مسیحی باشد .
46007040	امّا به عقیدهٔ من اگر او مجرّد بماند ، شادتر خواهد بود و گمان می‌کنم كه من نیز روح خدا را دارم .
46008001	و امّا دربارهٔ خوراکهای تقدیم شده به بُتها : البتّه همان‌طور كه شما می‌گویید « همهٔ ما اشخاص دانایی هستیم . » ولی چنین دانشی آدم را مغرور می‌سازد ، امّا محبّت بنا می‌کند .
46008002	اگر كسی گمان می‌کند كه بر همه‌چیز واقف است ، واقعاً آن‌طوری‌که باید و شاید هنوز چیزی نمی‌داند .
46008003	امّا کسی‌که خدا را دوست دارد به وسیلهٔ خدا شناخته شده است .
46008004	پس دربارهٔ خوراکهایی كه به بُتها تقدیم شده است : ما می‌دانیم كه بت واقعیّت ندارد و خدای دیگری جز خدای یكتا نیست .
46008005	حتّی اگر به قول آنها خدایانی در آسمان و زمین وجود داشته باشد ، ( همان‌طور كه می‌بینیم آنها به این‌گونه خدایان و خداوندان معتقدند )
46008006	برای ما فقط یک خدا هست یعنی خدای پدر كه آفرینندهٔ همه‌چیز است و ما برای او زندگی می‌کنیم و فقط یک خداوند وجود دارد ، یعنی عیسی مسیح كه همه‌چیز به وسیلهٔ او آفریده شد و ما در او زیست می‌کنیم .
46008007	امّا همهٔ مردم این را نمی‌دانند ، بعضی چنان با بُتها خو گرفته‌اند كه تا به امروز خوردن خوراكهایی را كه به بُتها تقدیم شده ، خوردن قربانی بُتها می‌دانند و هروقت از آن بخورند وجدان ضعیفشان آلوده می‌گردد .
46008008	البتّه خوراک ، ما را به خدا نزدیكتر نخواهد ساخت ؛ نه از خوردن آن غذاها نفعی عاید ما می‌شود و نه از نخوردن آنها ضرری .
46008009	امّا مواظب باشید ، مبادا این آزادی عمل شما به نحوی باعث لغزش اشخاص ضعیف گردد .
46008010	اگر كسی تو را كه شخص دانایی هستی بر سر سفرهٔ بتكده نشسته ببیند ، آیا این کار تو كسی را كه دارای وجدان ضعیفی است ، به خوردن قربانی‌های بت تشویق نخواهد كرد ؟
46008011	پس روشنفكری تو باعث می‌شود شخص ضعیفی كه مسیح به‌خاطر او مرد ، نابود شود .
46008012	و به این ترتیب شما نسبت به ایمانداران دیگر گناه می‌کنید و وجدان ضعیف آنها را جریحه‌دار می‌سازید و از این بدتر ، نسبت به خود مسیح هم گناه می‌کنید !
46008013	بنابراین ، اگر خوراكی را كه می‌‌‌‌‌‌خورم باعث لغزش ایمانداری شود ، تا ابد گوشت نخواهم خورد مبادا باعث لغزش او بشوم .
46009001	مگر من آزاد و مختار نیستم ؟ مگر من رسول نیستم ؟ آیا من خداوند ما عیسی را ندیده‌ام ؟ مگر شما نتیجهٔ كار من در خداوند نیستید ؟
46009002	اگر دیگران رسالت مرا قبول نداشته باشند ، شما باید مرا رسول بدانید زیرا وجود شما در خداوند بهترین دلیل رسالت من است .
46009003	این است جواب من به آنانی كه از من ایراد می‌گیرند :
46009004	آیا ، این حق را نداریم كه غذای خود را از كلیساها تأمین كنیم ؟
46009005	آیا ما مانند سایر رسولان و برادران خداوند و پطرس ، حق نداریم در مسافرتهای خود همسر مسیحی با خود داشته باشیم ؟
46009006	آیا فقط من و برنابا باید برای امرار معاش زحمت بكشیم ؟
46009007	آیا هرگز شنیده‌اید كه سربازی با خرج خود خدمت كند ؟ یا كسی در تاكستان خود انگور كاشته و از میوهٔ آن نخورد ؟ یا كدام شبان است كه گلّه‌ای را شبانی كرده و از شیر آن استفاده نكند ؟
46009008	آیا به مثالهای انسانی متوسّل شده‌ام ؟ آیا شریعت نیز همین را نمی‌گوید ؟
46009009	زیرا در تورات موسی نوشته شده است : « هنگامی‌که گاو خرمن را می‌كوبد دهانش را نبند . » آیا خدا در فكر گاوان است ؟ !
46009010	یا واقعاً به‌خاطر ما بود كه این‌گونه سخن گفت ؟ البتّه در مورد ما نوشته شده است . زیرا آنكه شخم می‌زند و آنكه خرمن را می‌كوبد ، به امید سهیم‌شدن در محصول كار می‌کند .
46009011	ما در میان شما بذر روحانی كاشتیم آیا جای تعجّب است ، اگر از شما كمک مادّی بگیریم ؟
46009012	هرگاه دیگران چنین توقّعی از شما دارند ، آیا ما نباید توقّع بیشتری داشته باشیم ؟ در هر صورت ما از حقّ خود استفاده ننموده‌ایم بلكه همه‌چیز را تحمّل کرده‌ایم تا مانعی بر سر راه پیشرفت انجیل مسیح نگذارده باشیم .
46009013	مگر نمی‌دانید كه كاركنان معبد بزرگ از آنچه به معبد بزرگ اهدا می‌شود ، می‌خورند و خادمان قربانگاه معبد بزرگ از قربانی‌های آن سهمی می‌گیرند ؟
46009014	به همان طریق ، خداوند دستور داده است کسانی‌که بشارت می‌دهند ، معاش خود را از آن راه تأمین كنند .
46009015	امّا من از هیچ‌یک از این حقوق استفاده نکرده‌ام و این را هم به آن منظور نمی‌نویسم كه برای خود چنین حقّی كسب كنم ، برای من مرگ بهتر است از اینکه كسی افتخارات مرا بیهوده سازد .
46009016	اگر من بشارت دهم نمی‌توانم فخر كنم ، زیرا که ناگزیرم ! وای بر من اگر بشارت ندهم !
46009017	اگر كار خود را از روی میل انجام دهم پاداش می‌گیرم و اگر از روی میل انجام ندهم ، باز هم مأموریتی است كه به من سپرده شده و باید انجام دهم .
46009018	پس پاداش من چیست ؟ پاداش من این است كه وقتی بشارت می‌دهم ، انجیل را مفت و مجّانی به دیگران می‌رسانم ! یعنی من از حقوق خود به عنوان یک مبشر صرف‌نظر می‌کنم .
46009019	زیرا اگرچه کاملاً آزادم و بردهٔ كسی نیستم ، خود را غلام همه ساخته‌ام تا به وسیلهٔ من عدّهٔ زیادی به مسیح ایمان آورند .
46009020	برای این منظور وقتی با یهودیان هستم ، مانند یک یهودی زندگی می‌کنم و وقتی بین كسانی هستم كه تابع شریعت موسی هستند مانند آنها رفتار می‌کنم . ( اگر چه من تابع شریعت نیستم . )
46009021	و برای اینكه غیر یهودیان كه شریعت موسی را ندارند به مسیح ایمان آورند ، همرنگ آنان شدم ( منظورم نافرمانی از شریعت خدا نیست ، چون در واقع من تحت فرمان مسیح هستم . )
46009022	همچنین در میان افراد ضعیف مثل آنها ضعیف شدم تا به وسیلهٔ من به مسیح ایمان آورند . در واقع با همه همرنگ شده‌ام تا به هر نحوی وسیلهٔ نجات آنها بشوم .
46009023	همهٔ این كارها را به‌خاطر انجیل انجام می‌دهم تا در بركات آن سهیم گردم .
46009024	مگر نمی‌دانید كه در مسابقهٔ دو ، اگرچه همهٔ شركت‌كنندگان می‌دوند ، ولی فقط یک نفر جایزه می‌گیرد ؟ شما نیز طوری بدوید كه آن جایزه نصیب شما شود .
46009025	ورزشكاری كه خود را برای مسابقه آماده می‌کند ، سخت می‌كوشد و از زیاده‌روی خودداری می‌کند . آنها چنین می‌کنند تا تاج گُلی را كه زود پژمرده می‌شود به دست آورند ، ولی ما این كار را به‌خاطر تاجی كه تا ابد باقی می‌ماند انجام می‌دهیم .
46009026	بنابراین من می‌دوم ولی نه بدون هدف ، من مشت می‌زنم امّا نه مثل کسی‌که به هوا مشت می‌زند .
46009027	بدن خود را می‌كوبم و آن را تحت فرمان خود در می‌آورم ، مبادا پس از اینکه دیگران را به مسابقه دعوت كردم ، خود من از شركت در آن محروم باشم .
46010001	ای برادران من ، نمی‌خواهم از آنچه برای اجداد ما اتّفاق افتاد بی‌خبر باشید . درست است كه همهٔ آنها در زیر سایهٔ ابر بودند و همه از دریا عبور كردند
46010002	و همه به عنوان پیروان موسی در ابر و دریا تعمید گرفتند
46010003	و همه از یک نان روحانی می‌خوردند
46010004	و از یک آب روحانی می‌نوشیدند ؛ زیرا از صخره‌ای معجزه‌آمیز كه ایشان را دنبال می‌کرد ، می‌نوشیدند و آن صخره مسیح بود .
46010005	ولی با وجود این ، خدا از اكثر آنان خشنود نبود و به این سبب اجساد آنها در سرتاسر بیابان پراكنده شد .
46010006	همهٔ این چیزها برای ایشان اتّفاق افتاد تا برای ما عبرتی باشد تا ما مانند آنها آرزوی چیزهای پلید نكنیم .
46010007	مثلاً مانند بعضی از آنها بت‌پرست نباشید ، چنانکه کتاب‌مقدّس می‌گوید : « قوم اسرائیل نشستند تا بخورند و بنوشند و برخاستند تا به لهو و لعب بپردازند . »
46010008	مرتكب گناهان جنسی نشویم چنانكه بعضی از آنها مرتكب شدند و در عرض یک روز ، بیست و سه هزار نفر از آنها مردند .
46010009	خداوند را امتحان نكنیم ! به طوری که بعضی از ایشان امتحان كردند و به وسیلهٔ مارها هلاک گردیدند .
46010010	علیه خداوند شكایت نكنیم ، چنانکه بعضی از آنها چنین كردند و به دست فرشتهٔ مرگ نابود شدند .
46010011	همهٔ این اتّفاقات به عنوان نمونه‌ای بر سر آنان آمد و برای تربیت ما به عنوان عبرت نوشته شد . زیرا ما در زمانهای آخر زندگی می‌کنیم .
46010012	بنابراین هرکس گمان می‌کند استوار است ، مواظب باشد كه سقوط نكند . وسوسه‌هایی كه شما با آن روبه‌رو می‌شوید ،
46010013	وسوسه‌هایی است كه برای تمام مردم پیش می‌آید ، امّا خدا به وعده‌های خود وفا می‌کند و نمی‌گذارد شما بیش از توانایی خود وسوسه شوید . خدا همراه با هر وسوسه‌ای راهی هم برای فرار از آن فراهم می‌کند تا بتوانید در مقابل آن پایداری كنید .
46010014	پس ای دوستان عزيز من ، در مقابل بت‌پرستی ایستادگی كنید .
46010015	روی سخن من با شما ، یعنی با روشنفكران است . دربارهٔ آنچه می‌گویم خودتان قضاوت كنید .
46010016	آیا مقصود از نوشیدن پیالهٔ پر از بركت كه خدا را برای آن سپاس می‌گوییم ، سهیم شدن در خون مسیح نیست ؟ و آیا وقتی نان را پاره كرده می‌خوریم ، آیا مقصود ما سهیم‌شدن در بدن مسیح نیست ؟
46010017	همان طوری که یک نان وجود دارد ، ما نیز اگرچه بسیاریم یک بدن هستیم زیرا همهٔ ما در خوردن یک نان شریكیم .
46010018	دربارهٔ آنچه قوم اسرائیل كرد فكر كنید ، آیا خورندگان قربانی‌ها در خدمت قربانگاه شریک نیستند ؟
46010019	پس مقصود من چیست ؟ آیا اینكه خوراكی كه به بت تقدیم می‌شود ، بالاتر از خوراکی‌های معمولی است و یا خود بت چیزی غیراز یک بت است ؟
46010020	خیر ، بلكه مقصود من این است كه بت‌پرستان آنچه را قربانی می‌کنند به دیوها تقدیم می‌نمایند نه به خدا و من نمی‌خواهم شما با دیوها شریک باشید .
46010021	شما نمی‌توانید هم از پیالهٔ خداوند و هم از پیالهٔ دیوها بنوشید و شما نمی‌توانید هم بر سفرهٔ خداوند و هم بر سفرهٔ دیوها بنشینید .
46010022	آیا می‌خواهیم خشم خداوند را برانگیزانیم ؟ آیا ما از او قویتر هستیم ؟
46010023	می‌گویید : « در انجام هر كاری آزادیم . » درست است ، امّا هر كاری برای ما صلاح نیست . آری ، همان‌طور كه می‌گویید در انجام هر كاری آزادیم ، امّا هركاری مفید نیست .
46010024	هیچ‌کس در فكر نفع خود نباشد ، بلكه در فكر نفع دیگران باشد .
46010025	برای اینکه وجدان شما آسوده باشد ، گوشتی را كه در بازار فروخته می‌شود ، بدون چون و چرا بخورید .
46010026	زیرا « زمین و هر آنچه در آن است از آن خداوند است . »
46010027	و اگر شخصی بی‌ایمان شما را به خانهٔ خود دعوت كند و می‌خواهید بروید ، هر غذایی كه پیش شما گذاشت بخورید و برای راحتی وجدانتان لازم نیست دربارهٔ آن چیزی بپرسید .
46010028	امّا اگر او به شما بگوید : « این گوشت ، گوشت قربانی است . » به‌خاطر آن کسی‌که شما را آگاه ساخت و به‌خاطر وجدان ، آن غذا را نخورید .
46010029	مقصود من وجدان شما نیست ، بلكه وجدان آن شخص . ولی شما خواهید گفت : « چرا طرز قضاوت دیگران آزادی عمل مرا محدود سازد ؟
46010030	اگر من خوراک خود را با شكرگزاری می‌‌‌‌‌‌خورم ، دیگر چرا باید برای آنچه شكرگزاری کرده‌ام مورد انتقاد قرار بگیرم ؟ »
46010031	هرچه می‌کنید ، خواه خوردن ، خواه نوشیدن و یا هر كار دیگری که می‌کنید ، همه را برای جلال خدا انجام دهید .
46010032	یهودیان یا یونانیان یا كلیسای خدا را نرنجانید .
46010033	همان كاری را بكنید كه من می‌کنم : من سعی می‌کنم تمام مردم را در هر امری خشنود سازم و در فكر خود نیستم بلكه در فكر منفعت عموم هستم تا ایشان نجات یابند .
46011001	از من پیروی كنید همان‌طور كه من از مسیح پیروی می‌کنم .
46011002	اكنون باید شما را تحسین كنم ؛ زیرا همیشه به‌یاد من هستید و از آن تعالیمی كه به شما سپردم ، پیروی می‌کنید .
46011003	امّا می‌خواهم بدانید كه سر هر مرد مسیح است و سر هر زن شوهر اوست و سر مسیح خداست .
46011004	پس مردی كه با سر پوشیده دعا كند یا پیامی از طرف خدا بیاورد ، سر خود یعنی مسیح را رسوا می‌سازد .
46011005	همچنین زنی كه با سر برهنه دعا كند یا پیامی از خدا بیاورد ، سر خود یعنی شوهرش را رسوا ساخته و با زنی كه سرش تراشیده شده ، هیچ فرقی ندارد .
46011006	اگر پوشانیدن یا نپوشانیدن سر برای زنی مهم نیست ، پس سر خود را هم بتراشد و اگر تراشیدن موی سر برای زن رسوایی به بار می‌آورد ، بهتر است كه سر او هم پوشیده باشد .
46011007	لازم نیست كه مرد سر خود را بپوشاند ، زیرا او صورت و جلال خدا را منعكس می‌سازد . امّا زن ، جلال مرد را منعكس می‌سازد ؛
46011008	زیرا مرد از زن آفریده نشد ، بلكه زن از مرد به وجود آمد
46011009	و مرد نیز به‌خاطر زن آفریده نشد ، بلكه زن برای مرد خلق شد .
46011010	به این جهت و همچنین به‌خاطر فرشتگان ، زن باید سر خود را بپوشاند تا نشان دهد كه تحت فرمان است .
46011011	به هر حال در اتّحاد ما با خداوند ، زن از مرد یا مرد از زن بی‌نیاز نیست .
46011012	زیرا چنانکه زن از مرد به وجود آمد ، مرد از زن متولّد می‌شود . نه تنها هردوی آنها بلكه همه‌چیز متعلّق به خداست .
46011013	خودتان قضاوت كنید آیا شایسته است زن با سر برهنه در پیشگاه خدا دعا كند ؟
46011014	مگر خود طبیعت به شما نمی‌آموزد كه گیسوی بلند برای مرد شرم‌آور است ،
46011015	امّا برعکس ، گیسوی بلند زن ، مایهٔ افتخار اوست و برای این به او داده شده است تا با آن سر خود را بپوشاند .
46011016	اگر كسی بخواهد در این خصوص مجادله كند ، تنها چیزی كه به او می‌گویم این است كه ما و كلیساهای خدا روش دیگری غیراز این نداریم .
46011017	ولی در موارد زیر ، شما را تحسین نمی‌کنم ؛ زیرا وقتی دور هم جمع می‌شوید نتیجهٔ آن نه تنها به سود شما نیست ، بلكه به زیان شماست .
46011018	اولاً می‌شنوم هنگامی‌كه به صورت كلیسا دور هم جمع می‌شوید به دسته‌های مختلف تقسیم می‌گردید و این را تا اندازه‌ای باور می‌کنم ؛
46011019	زیرا شكی نیست كه باید در میان شما دسته‌هایی به وجود آید تا اشخاص صمیمی شناخته شوند .
46011020	وقتی دور هم جمع می‌شوید ، برای خوردن شام خداوند نیست .
46011021	زیرا در هنگام خوردن هر كسی با عجله شام خود را می‌خورد و در نتیجه عدّه‌ای گرسنه می‌مانند در حالی‌كه دیگران مست می‌شوند .
46011022	عجب ! مگر خانه‌ای ندارید كه در آن بخورید و بنوشید ؟ آیا به این وسیله می‌خواهید كلیسای خدا را تحقیر نمایید و اعضای نیازمند را خجل سازید ؟ به شما چه بگویم ، آیا می‌توانم در این امر شما را تحسین كنم ؟ ابداً !
46011023	تعالیمی را كه به شما دادم ، از خود خداوند گرفتم و آن این بود كه عیسی خداوند در شبی كه تسلیم دشمنان شد ، نان را گرفت
46011024	و بعد از شكرگزاری آن را پاره كرده گفت : « این است بدن من برای شما . این را به‌یاد من بجا آورید . »
46011025	همان‌طور پس از شام پیاله را نیز برداشته گفت : « این پیاله همان پیمان تازه‌ای است كه با خون من بسته می‌شود . هرگاه این را می‌نوشید ، بیاد من بنوشید . »
46011026	زیرا تا وقت آمدن خداوند هرگاه این نان را بخورید و پیاله را بنوشید ، مرگ او را اعلام می‌کنید .
46011027	بنابراین اگر كسی به طور ناشایست نان را بخورد و پیاله را بنوشد ، نسبت به بدن و خون خداوند مرتكب خطا خواهد شد .
46011028	بنابراین هرکس باید خود را بیازماید ، آن وقت خود از آن نان بخورد و از آن پیاله بنوشد .
46011029	زیرا کسی‌که معنی و مفهوم بدن مسیح را درک نكند و از آن بخورد و بنوشد با خوردن و نوشیدن آن ، خود را محكوم می‌سازد .
46011030	به همین سبب است كه بسیاری از شما ضعیف و مریض هستید و عدّه‌ای نیز مرده‌اند .
46011031	امّا اگر اول خود را می‌آزمودیم محكوم نمی‌‌شدیم .
46011032	ولی خداوند ما را داوری و تنبیه می‌کند تا با جهان محكوم نگردیم .
46011033	پس ای برادران من ، هروقت برای خوردن شام خداوند دور هم جمع می‌شوید ، منتظر یكدیگر باشید .
46011034	و اگر كسی گرسنه است ، در منزل خود غذا بخورد . مبادا جمع شدن شما باعث محکومیّت شما شود . در خصوص مطالب دیگر ، هروقت به آنجا بیایم آنها را حلّ و فصل خواهم كرد .
46012001	و امّا دربارهٔ عطایای روح‌القدس : ای برادران من ، من نمی‌خواهم در این خصوص بی‌اطّلاع باشید .
46012002	شما می‌دانید زمانی‌که هنوز خداناشناس بودید ، به سوی بُتهای بی‌زبان كشیده می‌شدید و گمراه می‌گشتید .
46012003	پس باید بفهمید كه اگر كسی تحت تأثیر روح خدا باشد ، نمی‌تواند عیسی را لعن كند و كسی هم نمی‌تواند عیسی را خداوند بداند ، مگر به وسیلهٔ روح‌القدس .
46012004	عطایای روحانی گوناگون است امّا همهٔ آنها را یک روح می‌بخشد .
46012005	خدمات ما گوناگون است امّا تمام این خدمات برای یک خداوند است .
46012006	فعالیّتهای ما نیز مختلف است امّا یک خداست كه در همه عمل می‌کند .
46012007	در هر فرد ، روح خدا به نوعی خاص برای خیریّت تمام مردم تجلّی می‌کند .
46012008	مثلاً روح‌القدس به یكی بیان حكمت عطا می‌کند و به دیگری بیان معرفت .
46012009	به یكی ایمان می‌بخشد و به دیگری قدرت شفا دادن .
46012010	به یكی قدرت معجزه و به دیگری قدرت نبوّت و به سومی عطیهٔ تشخیص ارواح عطا می‌کند . به یكی قدرت تكلّم به زبانها و به دیگری قدرت ترجمهٔ زبانها را می‌بخشد .
46012011	امّا كلّیهٔ این عطایا كار یک روح واحد است و او آنها را بر طبق ارادهٔ خود به هرکس عطا می‌فرماید .
46012012	بدن انسان ، واحدی است كه از اعضای بسیار تشكیل شده و اگرچه دارای اعضای متفاوت می‌باشد ، باز هم بدن واحد است و مسیح هم همین‌طور می‌باشد .
46012013	پس همهٔ ما خواه یهود ، خواه یونانی ، خواه برده و خواه آزاد با یک روح در بدن تعمید یافته‌ایم و همه از همان روح پر شده‌ایم تا از او بنوشیم .
46012014	بدن از یک عضو ساخته نشده بلكه شامل اعضای بسیار است .
46012015	اگر پا بگوید : « چون دست نیستم به بدن تعلّق ندارم . » آیا به‌خاطر این حرف ، دیگر عضو بدن نیست ؟
46012016	یا اگر گوش بگوید : « به علّت اینكه چشم نیستم به بدن متعلّق نیستم . » آیا به این دلیل دیگر عضو بدن محسوب نمی‌شود ؟
46012017	اگر تمام بدن چشم بود ، چگونه می‌توانست بشنود ؟ و اگر تمام بدن گوش بود ، چگونه می‌توانست ببوید ؟
46012018	در حقیقت خدا جای مناسبی را به همهٔ اعضای بدن طبق ارادهٔ خود بخشیده است .
46012019	اگر تنها یک عضو بود ، بدنی وجود نمی‌داشت !
46012020	امّا در واقع اعضاء بسیار است ، ولی بدن یكی است .
46012021	پس چشم نمی‌تواند به دست بگوید : « محتاج تو نیستم . » یا سر نمی‌تواند به پا بگوید : « به تو نیازی ندارم . »
46012022	برعکس ، اعضایی كه به ظاهر ضعیفند وجودشان بیش از همه ضروری است ؛
46012023	و اعضایی را كه پست می‌شماریم ، با دقّت بیشتری می‌پوشانیم و آن قسمت از اعضای بدن خود را كه زیبا نیستند ، با توجّه خاصّی می‌آراییم ،
46012024	حال آنكه اعضای زیبای ما به چنین آرایشی احتیاج ندارد . آری ، خدا اعضای بدن را طوری به هم مربوط ساخته كه به اعضای پست‌تر بدن اهمیّت بیشتری داده می‌شود .
46012025	تا به این ترتیب در بین اعضای بدن ناهماهنگی به وجود نیاید ، بلكه تمام اعضاء نسبت به یكدیگر توجّه متقابل داشته باشند .
46012026	اگر عضوی به درد آید ، اعضای دیگر در درد آن عضو شریک هستند . همچنین اگر یكی از اعضاء مورد تحسین واقع شود ، اعضای دیگر نیز خوشحال خواهند بود .
46012027	باری ، شما جمعاً بدن مسیح و همه عضوی از اعضای بدن او هستید .
46012028	مقصودم این است كه خدا در كلیسا اشخاص معیّنی را به شرح زیر قرار داده است : اول رسولان ، دوم انبیا ، سوم معلّمین و بعد از اینها معجزه‌كنندگان و شفادهندگان و مددكاران و مدیران و آنانی كه به زبانهای مختلف سخن می‌گویند .
46012029	آیا همه رسول یا نبی یا معلّم هستند ؟ آیا همه معجزه می‌کنند
46012030	یا قدرت شفا دادن دارند ؟ آیا همه به زبانها سخن می‌گویند یا همه زبانها را ترجمه می‌کنند ؟
46012031	پس با اشتیاق خواهان بهترین عطایا باشید و اكنون بهترین راه را به شما نشان خواهم داد .
46013001	اگر به زبانهای مردم و فرشتگان سخن گویم ولی محبّت نداشته باشم ، فقط یک طبل میان تُهی و سنج پر سر و صدا هستم .
46013002	اگر قادر به نبوّت و درک كلّیه اسرار الهی و تمام دانش‌ها باشم و دارای ایمانی باشم كه بتوانم كوهها را از جایشان به جای دیگر منتقل كنم ، ولی محبّت نداشته باشم هیچ هستم !
46013003	اگر تمام دارایی خود را به فقرا بدهم و حتّی بدن خود را در راه خدا به سوختن دهم ، امّا محبّت نداشته باشم ، هیچ سودی عاید من نخواهد شد .
46013004	محبّت بردبار و مهربان است . در محبّت حسادت و خودبینی و تكبّر نیست .
46013005	محبّت رفتار ناشایسته ندارد ، خودخواه نیست ، خشمگین نمی‌شود و كینه به دل نمی‌گیرد .
46013006	محبّت از ناراستی خوشحال نمی‌شود ولی از راستی شادمان می‌گردد .
46013007	محبّت در همه حال صبر می‌کند و در هرحال خوش‌باور و امیدوار است و هر باری را تحمّل می‌كند .
46013008	نبوّت از بین خواهد رفت و سخن گفتن به زبانها خاتمه یافته و بیان معرفت از میان می‌رود ، امّا محبّت هرگز از میان نخواهد رفت .
46013009	عطایایی مانند معرفت و نبوّت ، جزئی و ناتمام است .
46013010	امّا با آمدن كمال هر آنچه جزئی و ناتمام است از بین می‌رود .
46013011	موقعی که بچّه بودم حرفهای بچّگانه می‌زدم و بچّگانه تفكّر و استدلال می‌كردم . حال كه بزرگ شده‌ام از روشهای بچّگانه دست کشیده‌ام .
46013012	آنچه را اكنون می‌بینیم مثل تصویر تیره و تار آیینه است ولی در آن زمان همه‌چیز را روبه‌رو خواهم دید . آنچه را كه اكنون می‌دانیم جزئی و ناكامل است ، ولی در آن زمان معرفت ما كامل خواهد شد یعنی به اندازهٔ كمال معرفت خدا نسبت به من !
46013013	خلاصه این سه چیز باقی می‌ماند : ایمان و امید و محبّت ، ولی بزرگترین اینها محبّت است .
46014001	پس همیشه در پی محبّت باشید و در عین حال مشتاق كسب عطایای روح‌القدس و مخصوصاً عطیهٔ نبوّت باشید .
46014002	زیرا کسی‌که به زبانها سخن می‌گویدروی سخن او با خداست نه با مردم ، چون دیگران آنچه را كه او می‌گوید نمی‌فهمند زیرا او با قدرت روح‌القدس اسرار الهی را به زبان می‌آورد .
46014003	امّا از طرف دیگر آنکه نبوّت می‌کند برای تقویت و تشویق و تسلّی دیگران با آنها سخن می‌گوید .
46014004	کسی‌که به زبانها سخن می‌گوید تنها خود را تقویت می‌کند ، ولی کسی‌که نبوّت می‌کند كلیسا را تقویت می‌نماید .
46014005	اگر همهٔ شما به زبانها سخن گویید خوشحالم ، ولی ترجیح می‌دهم كه همهٔ شما نبوّت كنید ؛ زیرا اهمیّت کسی‌که نبوّت می‌کند از کسی‌که به زبانها سخن می‌گوید بیشتر است ، مگر اینکه كسی بتواند سخن او را ترجمه نماید تا كلیسا تقویت شود .
46014006	پس ای برادران من ، اگر من نزد شما بیایم و به زبانها سخن بگویم چه سودی برای شما خواهم داشت ؟ هیچ ! مگر اینکه برای شما مكاشفه‌ای ، یا معرفتی ، یا پیامی ، یا تعلیمی از جانب خدا بیاورم .
46014007	حتّی سازهای بی‌جان مثل نی یا چنگ ، اگر به طور شمرده و واضح نواخته نشوند چگونه شنوندگان درک نمایند كه آهنگ آنها چیست ؟
46014008	باز هم اگر شیپور صدایی نامفهوم بدهد كیست كه خود را آمادهٔ جنگ سازد ؟
46014009	همچنین اگر شما به زبانها سخنان نامفهوم بگویید چگونه دیگران بفهمند چه می‌گویید ؟ در این صورت سخنان شما باد هوا خواهد بود .
46014010	در جهان ، زبانهای مختلف بسیار است ، امّا هیچ‌یک از آنها بی‌معنی نیست .
46014011	امّا اگر من زبانی را كه با آن صحبت می‌شود نفهمم نسبت به گویندهٔ آن بیگانه خواهم بود و او نیز نسبت به من بیگانه است .
46014012	چون شما اشتیاق دارید صاحب عطایای روح باشید ، بكوشید بیشتر عطایایی را كسب كنید كه باعث تقویت و پیشرفت كلیسا می‌باشد .
46014013	بنابراین آن کسی‌که به زبانها سخن می‌گوید ، باید دعا كند كه قادر به ترجمهٔ پیام خود باشد .
46014014	زیرا اگر من به زبانها دعا كنم روح من مشغول دعاست ولی عقل من در آن نقشی ندارد .
46014015	پس چه كنم ؟ من با روح خود دعا می‌کنم و در عین حال با عقل و فهم خود نیز دعا خواهم كرد و به همین طریق سرود حمد خواهم خواند ، یعنی با روح خود و با فكر خود نیز .
46014016	در غیر این صورت اگر خدا را در روح خود سپاسگزاری می‌کنید ، آن کسی‌که دارای هدایای روح نیست ، چگونه به دعای سپاسگزاری شما آمین بگوید ؟ زیرا او آنچه را كه شما می‌گویید نمی‌فهمد .
46014017	قبول دارم كه به طرز جالبی سپاسگزاری می‌کنید ولی اگر باعث تقویت دیگران نیست چه فایده !
46014018	خدا را شكر كه من بیش از همهٔ شما به زبانها سخن می‌گویم .
46014019	امّا در عبادت كلیسایی گفتن پنج كلمهٔ با معنی را برای تعلیم دیگران از گفتن ده هزار كلمه به زبانی نامفهوم بهتر می‌دانم .
46014020	ای برادران من ، در عقل مانند كودكان نباشید ؛ امّا نسبت به بدی و شرارت مثل یک نوزاد بمانید و در عقل اشخاص بالغ باشید .
46014021	در کتاب‌مقدّس نوشته شده است : « خداوند می‌گوید كه من به زبانهای بیگانه و از لبان بیگانگان با این قوم سخن خواهم گفت و با وجود این آنها به من گوش نخواهند داد . »
46014023	پس اگر تمام كلیسا جمع شوند و به زبانها سخن بگویند و در همان وقت اشخاصی كه بی‌اطّلاع یا بی‌ایمان باشند به مجلس شما وارد شوند ، آیا آنها نخواهند گفت كه همهٔ شما دیوانه هستید ؟
46014024	امّا اگر همهٔ شما نبوّت كنید و شخص تازه ایمان یا بی‌ایمان به مجلس شما داخل شود ، آنچه را که او می‌شنود ، او را به گناهانش آگاه می‌سازد و به وسیلهٔ سخنانی که می‌شنود داوری می‌شود ،
46014025	و اندیشه‌های پنهانی او فاش خواهد شد و به زانو درآمده خدا را پرستش خواهد كرد و اعتراف می‌کند كه واقعاً خدا در میان شماست .
46014026	ای برادران من ، منظور من چیست ؟ مقصودم این است كه وقتی دور هم جمع می‌شوید ، هرکس سرودی یا تعلیمی یا مكاشفه‌ای یا سخنی به زبانها یا ترجمهٔ زبان داشته باشد ، همهٔ اینها باید به منظور تقویت همه انجام شود .
46014027	و اگر می‌خواهید به زبانها سخن گویید دو یا سه نفر بیشتر نباشد و یكی بعد از دیگری سخن بگوید و آن هم با ترجمه باشد .
46014028	اگر ترجمه کننده‌ای در آنجا حاضر نباشد ، هیچ‌کس نباید در مجلس كلیسا به زبانها صحبت كند ، مگر اینكه صحبت او بین او و خدا باشد .
46014029	آن دو یا سه نفری كه قرار است نبوّت كنند ، صحبت نمایند و دیگران دربارهٔ گفتار ایشان قضاوت كنند .
46014030	امّا اگر مكاشفه‌ای به یكی از حاضران مجلس برسد ، آن کسی‌که مشغول سخن گفتن است ساكت شود .
46014031	به این ترتیب شما می‌توانید یكی بعد از دیگری برای تعلیم و تقویت همه نبوّت كنید .
46014032	زیرا عطیهٔ نبوّت باید تحت اختیار گویندهٔ آن باشد ،
46014033	چون خدا ، خدای هرج و مرج نیست بلكه خدای نظم و آرامش است . چنانکه در تمام كلیساهای مقدّسین مرسوم است ؛
46014034	زنها باید در كلیسا ساكت بمانند ؛ زیرا اجازهٔ سخن گفتن ندارند ، بلكه مطابق آنچه تورات نیز می‌گوید ، زنها باید مطیع باشند .
46014035	اگر مایلند دربارهٔ امری چیزی بدانند در منزل از شوهران خود بپرسند زیرا گفت‌وگوی زنها در مجالس كلیسا شرم‌آور است .
46014036	آیا گمان می‌کنید كه پیام خدا از شما شروع شده است ؟ و یا پیام او تنها به شما رسیده است ؟
46014037	اگر كسی خود را نبی بخواند یا دارای عطایای روحانی دیگر بداند باید تصدیق كند كه آنچه را می‌نویسم دستور خداوند است .
46014038	امّا اگر كسی به این دستور بی‌اعتنایی كند ، نسبت به او نیز بی‌اعتنایی خواهد شد .
46014039	خلاصه ای برادران من ، مشتاق عطیهٔ نبوّت باشید و در عین حال ، گفت‌وگو به زبانها را منع نكنید .
46014040	امّا همهٔ كارها باید با نظم و ترتیب انجام شود .
46015001	ای برادران من ، اكنون می‌خواهم مژده‌ای را كه قبلاً به شما اعلام كرده بودم و شما قبول نمودید و در آن پایدار هستید ، بیاد شما بیاورم .
46015002	اگر به آن متوسّل باشید به وسیلهٔ آن نجات می‌یابید ، مگر اینكه ایمان شما واقعی نباشد .
46015003	آنچه را كه به من رسیده بود یعنی مهمترین حقایق انجیل را به شما سپردم و آن این است كه مطابق پیشگویی‌های تورات و نوشته‌های انبیا ، مسیح برای گناهان ما مرد
46015004	و مدفون شد و نیز بر طبق کتاب‌مقدّس در روز سوم زنده گشت
46015005	و بعد خود را به پطرس و پس از آن به دوازده رسول ظاهر ساخت و
46015006	یک‌بار هم به بیش از پانصد نفر از پیروان دیگر ظاهر شد ، كه اغلب آنها تا امروز زنده‌اند ولی بعضی مرده‌اند .
46015007	بعد از آن یعقوب و سپس تمام رسولان او را دیدند .
46015008	آخر همه ، خود را به من كه در برابر آنها طفلی نارس بودم ، ظاهر ساخت ؛
46015009	زیرا من از تمام رسولان او كمتر هستم و حتّی شایستگی آن را ندارم كه رسول خوانده شوم ، چون بر كلیسای خدا جفا می‌رسانیدم .
46015010	امّا به وسیلهٔ فیض خدا آنچه امروز هستم ، هستم و فیضی كه او نصیب من گردانید ، بیهوده نبود ؛ زیرا من از همهٔ ایشان بیشتر زحمت كشیدم . گرچه واقعاً من نبودم ؛ بلكه فیض خدا بود كه با من كار می‌کرد .
46015011	به هرحال خواه من بیشتر زحمت كشیده باشم ، خواه ایشان ، تفاوتی ندارد . زیرا این است آنچه همهٔ ما اعلام می‌کنیم و شما نیز به این ایمان آورده‌اید .
46015012	پس اگر مژده‌ای را كه ما اعلام می‌کنیم ، این باشد كه مسیح پس از مرگ زنده شد ، چگونه بعضی از شما می‌توانید ادّعا كنید كه قیامت مردگان وجود ندارد ؟
46015013	اگر قیامت مردگان وجود نداشته باشد ، پس مسیح هم زنده نشده است !
46015014	و اگر مسیح زنده نشده باشد ، هم بشارت ما پوچ است و هم ایمان شما !
46015015	وقتی گفتیم كه خدا مسیح را زنده ساخته است ، درصورتی‌که زنده شدن مردگان درست نباشد ، دربارهٔ خدا شهادت دروغ داده‌ایم .
46015016	زیرا اگر مردگان زنده نمی‌شوند ، مسیح هم مسلّماً زنده نشده است .
46015017	و اگر مسیح زنده نشده است ، ایمان شما بیهوده است و شما هنوز در گناهان خود هستید .
46015018	از آن گذشته ایماندارانی هم كه مرده‌اند ، باید هلاک شده باشند !
46015019	اگر امید ما به مسیح فقط منحصر به این زندگی باشد ، از تمام مردم بدبخت‌تر هستیم !
46015020	امّا در حقیقت ، مسیح پس از مرگ زنده شد و اولین كسی است كه از میان مردگان برخاسته است .
46015021	زیرا چنانکه مرگ به وسیلهٔ یک انسان آمد ، همان‌طور قیامت از مردگان نیز به وسیلهٔ یک انسان دیگر فرا رسید .
46015022	و همان‌طور كه همهٔ آدمیان به‌خاطر همبستگی با آدم می‌میرند ، تمام کسانی‌که با مسیح متّحدند ، زنده خواهند شد .
46015023	امّا هركس به نوبت خود زنده می‌شود : اول مسیح و بعد در وقت آمدن او آنانی كه متعلّق به او هستند .
46015024	پس از آن پایان كار فرا خواهد رسید و مسیح تمام فرمانروایان و قوّتها و قدرتها را برانداخته و پادشاهی را به خدای پدر خواهد سپرد .
46015025	زیرا تا آن زمانی‌که خدا همهٔ دشمنان را زیر پای مسیح نگذارد او باید به سلطنت خود ادامه دهد .
46015026	آخرین دشمنی كه بر انداخته می‌شود ، مرگ است .
46015027	كلام خدا می‌گوید كه خدا همه‌چیز را زیر پای مسیح قرار داده است . ولی البتّه معلوم است كه عبارت « همه‌چیز » شامل خدا ، كه همه‌چیز را تحت فرمان مسیح می‌گذارد ، نمی‌شود .
46015028	وقتی‌که همه‌چیز تحت فرمان مسیح قرار بگیرد ، مسیح نیز كه پسر خداست ، خود را در اختیار خدا كه همه‌چیز را به فرمان او گذاشت ، قرار خواهد داد تا خدا بر كلّ كاینات حاكم گردد .
46015029	در غیر این صورت برای چه عدّه‌ای از طرف مردگان تعمید می‌گیرند ؟ اگر مردگان اصلاً زنده نمی‌شوند ، چرا دیگران به نام ایشان تعمید می‌گیرند ؟
46015030	و ما چرا باید در تمام ساعات زندگی با خطر روبه‌رو باشیم ؟
46015031	ای برادران من ، چون به اتّحاد شما با خداوند ، عیسی مسیح افتخار می‌کنم ، سوگند می‌‌‌‌‌‌خورم كه هر روز با مرگ روبه‌رو می‌شوم .
46015032	اگر من فقط از روی انگیزه‌های انسانی در افسس با جانوران می‌جنگیدم چه چیزی عاید من می‌شد ؟ اگر مردگان زنده نمی‌شوند ، پس « بخوریم و بنوشیم ، زیرا فردا خواهیم مرد . »
46015033	گول نخورید ، معاشران بد ، اخلاق خوب را فاسد می‌سازند .
46015034	درست فكر كنید و دیگر گناه نكنید . زیرا بعضی از شما خدا را نمی‌شناسید و این را برای شرمساری شما می‌گویم .
46015035	شاید كسی بپرسد : « مردگان چگونه زنده می‌شوند و با چه نوع بدنی ظاهر می‌شوند ؟ »
46015036	ای نادانان ، وقتی تخمی در زمین می‌كارید ، آن زنده نخواهد شد ، مگر اینكه اول بمیرد .
46015037	و آنچه می‌کاری فقط یک دانه است ، خواه یک دانهٔ گندم باشد یا هر دانهٔ دیگر و آن هنوز شكل نهایی خود را نگرفته است .
46015038	خدا بر طبق ارادهٔ خود بدنی به آن می‌دهد و به هر نوع تخم ، بدنی مخصوص می‌بخشد .
46015039	گوشت همهٔ موجودات زنده یک جور نیست ، گوشت آدمیان یک جور است و هر دسته از حیوانات ، پرندگان و ماهیان گوشت مخصوص به خود دارند .
46015040	اجسام آسمانی با اجسام زمینی فرق دارند و زیبایی‌های آنها نیز با هم متفاوت است .
46015041	زیبایی خورشید یک‌جور است و زیبایی ماه و ستارگان نحوی دیگر و حتّی در میان ستارگان زیبایی‌های گوناگون یافت می‌شود .
46015042	زنده‌شدن مردگان نیز چنین خواهد بود ، آنچه به خاک سپرده می‌شود فانی است و آنچه برمی‌خیزد فناناپذیر است .
46015043	آنچه به خاک می‌رود ذلیل و خار است . آنچه برمی‌خیزد پرجلال است . در ضعف و ناتوانی كاشته می‌شود و در قدرت سبز می‌شود .
46015044	بدن جسمانی به خاک سپرده می‌شود و بدن روحانی برمی‌خیزد . همچنان‌كه بدن جسمانی هست ، بدن روحانی نیز وجود دارد .
46015045	در این خصوص کتاب‌مقدّس می‌فرماید : « اولین انسان یعنی آدم ، نفس زنده گشت . » امّا آدم آخر روح حیات بخش گردید .
46015046	آنچه روحانی است ، اول نمی‌آید . اول جسمانی و بعد از آن روحانی می‌آید .
46015047	آدم اول از خاک زمین ساخته شد و آدم دوم از آسمان آمد .
46015048	خاكیان به او كه از خاک ساخته شد شبیه‌اند و آسمانی‌ها هم به او كه از آسمان آمد شباهت دارند .
46015049	همان‌گونه كه شكل خاكی به خود گرفتیم ، شكل آسمانی نیز به خود خواهیم گرفت .
46015050	ای برادران ، مقصودم این است كه آنچه از گوشت و خون ساخته شده است ، نمی‌تواند در پادشاهی خدا سهیم گردد و آنچه فانی است ، نمی‌تواند در فناناپذیری نصیبی داشته باشد .
46015051	گوش دهید تا رازی را برای شما فاش سازم . همهٔ ما نخواهیم مرد ؛
46015052	بلكه در یک لحظه با یک چشم بهم‌زدن به محض آنكه شیپور آخر شنیده شود ، تغییر خواهیم یافت . زیرا شیپور به صدا در می‌آید و مردگان برای حیات فناناپذیر زنده می‌شوند و ما نیز تغییر خواهیم یافت .
46015053	زیرا فنا باید با بقاء پوشیده شود و مرگ به حیات جاودان ملبّس گردد .
46015054	زمانی‌که فنا با بقا و مرگ با حیات پوشیده شود آنچه كلام خدا می‌فرماید به حقیقت خواهد پیوست كه « مرگ نابود گشته و پیروزی ، كامل گردیده است . »
46015055	« ای مرگ ، پیروزی تو كجاست و ای موت نیش تو كجا ؟ »
46015058	بنابراین ای برادران عزیز من ، پابرجا و استوار بمانید . همیشه در كار و خدمت خداوند مشغول باشید ؛ زیرا می‌دانید كه زحمات شما در خدمت او بی‌نتیجه نخواهد بود .
46016001	اكنون در خصوص جمع‌آوری اعانه برای مقدّسین یهودیه : همان‌طور كه به كلیساهای غلاطیه دستور دادم شما نیز عمل كنید .
46016002	یعنی در اولین روز هر هفته ( روز یكشنبه ) هر یک از شما باید به نسبت درآمد خود مقداری پول كنار بگذارید و آن را پس‌انداز كنید تا موقع آمدن من احتیاجی به جمع‌آوری پول نباشد
46016003	و به محض اینكه به آنجا رسیدم ، كسانی را كه شما انتخاب کرده‌اید با معرّفی نامه می‌فرستم تا هدایا را به اورشلیم ببرند .
46016004	و اگر رفتن من صلاح باشد ، همراه ایشان خواهم رفت .
46016005	پس از گذشتن از مقدونیه نزد شما می‌آیم ؛ زیرا قصد دارم از مقدونیه عبور كنم .
46016006	احتمال می‌رود مدّتی نزد شما بمانم و شاید زمستان را با شما به سر برم و به این وسیله با كمک شما به سفر خود به هر كجا باشد ادامه خواهم داد .
46016007	در حال حاضر مایل نیستم در هنگام عبور از شما دیدن كنم ؛ زیرا امیدوارم بعداً با اجازهٔ خداوند مدّتی نزد شما بمانم .
46016008	من تا عید پنتیكاست در افسس خواهم ماند .
46016009	زیرا فرصت بزرگی برای خدمت مؤثری به من داده شده است ، اگر چه مخالفین زیادی در آنجا وجود دارند .
46016010	اگر تیموتاؤس به آنجا آمد ، مواظب باشید كه در میان شما هیچ نگرانی نداشته باشد ؛ زیرا همان‌گونه كه من در كار خداوند مشغولم ، او نیز كار می‌کند .
46016011	پس هیچ‌کس او را حقیر نشمارد و او را كمک كنید تا به سلامتی به راه خود ادامه داده ، نزد من برگردد ؛ زیرا برای آمدن او و سایر ایمانداران چشم به راه هستم .
46016012	در خصوص برادر ما اپلس ، من او را زیاد تشویق كردم كه به اتّفاق ایمانداران دیگر به دیدن شما بیاید ، ولی کاملاً نپذیرفته است كه در این موقع بیاید ، امّا هرگاه فرصت یافت ، خواهد آمد .
46016013	هوشیار باشید ، در ایمان ثابت بمانید ، قوی و جوانمرد باشید .
46016014	همهٔ كارهای خود را با محبّت انجام دهید .
46016015	اكنون ای برادران من ، خانوادهٔ استیفان را می‌شناسید و می‌دانید كه آنها اولین ایمانداران یونان بودند كه خود را وقف خدمت به مقدّسین نمودند .
46016016	درخواست می‌کنم مطیع این اشخاص و هر شخص دیگری كه با شما همكاری می‌کند و زحمت می‌کشد ، باشید .
46016017	از آمدن استیفان و فرتوناتوس و اخائیكاس شاد شدم زیرا غیبت شما را جبران کرده‌اند
46016018	و نیروی تازه‌ای به روح من و همچنین به روح شما بخشیدند . از چنین اشخاصی باید قدردانی كرد .
46016019	كلیساهای آسیا به شما سلام می‌فرستند ، اكیلا و پرسكله با كلیسایی كه در خانهٔ ایشان تشكیل می‌شود ، در خداوند سلام گرم به شما می‌فرستند .
46016020	جمیع ایمانداران سلام می‌فرستند . با بوسهٔ مقدّسانه به یكدیگر سلام گویید .
46016021	در خاتمه ، من پولس با خط خود درود می‌فرستم .
46016022	ملعون است هرکه خداوند را دوست ندارد . ماراناتا یعنی « ای خداوند ما ، بیا . »
46016023	فیض خداوند ما عیسی با همهٔ شما باد .
46016024	محبّت من همواره با همهٔ شما كه با عیسی مسیح متّحد هستید باشد . آمین .
47001001	از طرف پولس كه به ارادهٔ خدا ، رسول عیسی مسیح است و از طرف برادر ما تیموتاؤس به كلیسای خدا در شهر قرنتس و تمام مقدّسین مقیم یونان تقدیم می‌شود .
47001002	پدر ما خدا و عیسی مسیح خداوند ، به شما فیض و آرامش عطا فرماید .
47001003	سپاس بر خدا ، پدر خداوند ما عیسی مسیح كه پدری مهربان و منبع آسایش است .
47001004	او ما را در تمام سختی‌ها و زحمتهای ما آسودگی بخشید تا ما بتوانیم با استفاده از همان آسایشی كه خدا به ما عطا فرمود ، كسانی را كه به انواع سختی‌ها گرفتار هستند ، آسودگی بخشیم .
47001005	همان‌گونه كه ما در رنجهای بسیارِ مسیح سهیم هستیم ، به وسیلهٔ مسیح در آسایش فراوان او نیز شریک هستیم .
47001006	اگر زحمات و سختی‌ها نصیب ما می‌شود ، به‌خاطر آسودگی و نجات شماست و اگر آسایش در انتظار ماست ، این هم باید موجب آسودگی خاطر شما باشد . یعنی وقتی شما هم مثل ما متحمّل رنج و زحمت می‌شوید ، صبور و با تحمّل باشید .
47001007	امید ما به شما هرگز متزلزل نمی‌شود ، زیرا می‌دانیم ، چنانکه در رنجهای ما سهیم هستید ، در آسایش ما نیز سهیم خواهید بود .
47001008	ما نمی‌خواهیم از زحماتی كه در استان آسیا برای ما پیش آمد بی‌خبر باشید . بارهایی كه بر دوش ما گذاشته شد آن‌قدر گران و سنگین بود كه امید خود را به زندگی از دست دادیم .
47001009	احساس می‌کردیم كه حكم اعدام ما صادر شده بود . چنین اتّفاقی افتاد تا به خدایی كه مردگان را زنده می‌کند متّکی باشیم نه به خودمان .
47001010	خدا ما را از خطر مرگ بسیار وحشتناكی رهانید و امید ما باز هم به اوست كه بار دیگر ما را رهایی بخشد .
47001011	شما نیز باید با دعاهایتان ما را یاری كنید تا وقتی عدّهٔ بسیاری بركاتی را كه خدا به ما داده است ببینند ، آنگاه عدّهٔ بیشتری به‌خاطر ما خدا را سپاس خواهند گفت .
47001012	افتخار ما این است و وجدان ما نیز گواه است كه در روابط خود با مردم این جهان و مخصوصاً با شما با خلوص نیّت و بی‌ریایی خدایی رفتار کرده‌ایم . ما به فیض خدا متّکی بودیم ، نه به فلسفهٔ دنیوی .
47001013	در آنچه نوشتیم ، مقصود ما همان است كه شما می‌خوانید و می‌فهمید .
47001014	و امیدواریم شما همان‌طور كه ما را تا حدّی می‌شناسید این چیزها را نیز کاملاً بفهمید تا سرانجام در روز عیسی خداوند چنانکه ما به شما افتخار می‌کنیم شما نیز به ما افتخار كنید .
47001015	با چنین اطمینانی بود كه تصمیم گرفتم قبل از همه از شما دیدن كنم تا بركاتی مضاعف به شما برسانم .
47001016	یعنی می‌خواستم هم در وقت رفتن به مقدونیه و هم در بازگشت از آنجا از شما دیدن كنم و در بازگشت با كمک شما راه یهودیه را در پیش بگیرم .
47001017	آیا این تصمیم من نشان می‌دهد كه دچار تردید شده‌ام ؟ آیا من هم در نقشه‌های خود مثل افراد این جهان به اقتضای زمان ، بلی یا خیر می‌گویم ؟
47001018	همان‌گونه كه سخنان خدا قابل اعتماد است ، گفتار ما نیز به شما دو پهلو نمی‌باشد .
47001019	زیرا پسر خدا عیسی مسیح ، كه من و سیلوانس و تیموتاؤس او را به شما اعلام كردیم ، هرگز دو دل نبود بلكه بلی او همیشه « بلی » بوده است .
47001020	زیرا هرقدر كه وعده‌های خدا زیاد باشند همهٔ آنها به طور مثبت در مسیح انجام می‌شوند و به این جهت وقتی خدا را ستایش می‌کنیم به وسیلهٔ مسیح آمین می‌گوییم .
47001021	خدا ، ما و شما را در اتّحاد با مسیح استوار نموده و مأموریت مقدّسی به ما داده است .
47001022	و خدا مُهر مالكیّت خود را بر ما گذاشت و روح‌القدس را به عنوان ضامن همهٔ بركات آینده در دلهای ما نهاد .
47001023	خدا شاهد است كه من از آمدن به قرنتس به این دلیل خودداری كردم كه مبادا مزاحم شما شوم .
47001024	مقصود من این نیست كه حاكم بر ایمان شما باشم ! خیر ، بلكه ما همكاران واقعی شما هستیم تا شما به خوشی حقیقی مایل شوید ، زیرا شما در ایمان پایدار هستید .
47002001	پس در این مورد تصمیم گرفتم كه اگر آمدن من باعث رنجش و اندوه شما شود ، دیگر نزد شما نیایم ؛
47002002	زیرا اگر من شما را برنجانم ، دیگر چه كسی باقی می‌ماند كه به من دلخوشی دهد ؟ جز همان کسانی‌که من رنجانیدم !
47002003	به این جهت آن نامه را نوشتم تا در وقت آمدن من آن کسانی‌که باید مرا خوشحال كنند ، مایهٔ رنجش و اندوه من نشوند . اطمینان دارم كه شادمانی من همهٔ شما را نیز شادمان خواهد ساخت .
47002004	من آن نامه را با قلبی بسیار اندوهگین و پریشان و با اشکهای فراوان به شما نوشتم . منظورم رنجانیدن شما نبود بلكه می‌خواستم شما را از محبّت خاصّی كه به شما دارم خاطرجمع سازم .
47002005	اگر كسی در میان شما باعث رنجش و اندوه شده است ، نه فقط مرا رنجانیده است ، بلكه تا حدّی همهٔ شما را نیز ! ( در این مورد نمی‌خواهم بیش از حد سختگیری كنم . )
47002006	تنبیهی كه اكثر شما نسبت به شخص مقصّر روا داشتید برای او كافی است .
47002007	پس اكنون شما باید او را ببخشید و دلداری دهید مبادا غم و اندوه زیاد ، او را از پای درآورد .
47002008	بنابراین من از شما خواهش می‌کنم كه محبّت خود را دوباره به او ثابت كنید .
47002009	زیرا من آن نامه را نوشتم تا شما را آزمایش كنم . من می‌خواستم ببینم كه آیا در هر موردی از تعالیم من اطاعت می‌کنید یا خیر .
47002010	هرگاه شما كسی را ببخشید من نیز او را می‌بخشم و اگر لازم باشد كه من هم او را ببخشم ، باید بگویم كه من او را در حضور مسیح و به‌خاطر شما بخشیده‌ام .
47002011	ما نمی‌خواهیم شیطان از این فرصت استفاده كند ؛ زیرا ما از نقشه‌های او بی‌خبر نیستیم .
47002012	وقتی به تروآس رسیدم كه بشارت مسیح را بدهم فرصت خوبی برای خدمت خداوند داشتم ،
47002013	امّا چون برادرم تیطُس را در آنجا نیافتم ، فكرم ناراحت بود . پس از حضور ایشان مرخّص شده به مقدونیه رفتم .
47002014	امّا خدا را شکر می‌کنم که ما را به وسیلهٔ اتّحاد با مسیح در صف پیروزمندان قرار داده و هدایتمان می‌كند . مثل عطر خوشبو در همه‌جا پخش می‌شویم تا بوی خوش معرفت الهی را به همه برسانیم .
47002015	زیرا ما مانند بُخور خوشبویی هستیم كه مسیح به خدا تقدیم می‌كند و بوی خوش آن هم بین آنانی كه نجات می‌یابند و هم بین آنانی كه هلاک می‌گردند ، پخش می‌گردد .
47002016	این بو برای کسانی‌که در راه هلاكت هستند ، بوی كشنده‌ای است كه مرگ را به دنبال دارد و برای آنهایی كه در راه نجات سالكند ، رایحه‌ای حیات بخش می‌باشد . پس كیست كه لیاقت این كار و خدمت را داشته باشد ؟
47002017	ما كلام خدا را دستفروشی نمی‌كنیم ، چنانکه بسیاری می‌کنند ، بلكه ما آن را با صمیمیّت ، مانند کسانی‌که از جانب خود خدا مأمور شده‌اند و در حضور او خدمت می‌كنند و با مسیح متّحدند ، بیان می‌كنیم .
47003001	شاید بگویید كه ما به خودستایی پرداخته‌ایم ! آیا ما مثل دیگران از طرف شما و یا برای شما به سفارشنامه محتاجیم ؟
47003002	بهترین سفارشنامهٔ ما شما هستید ، كه در دلهای ما نوشته شده تا تمام مردم آن را بخوانند و بفهمند .
47003003	شما نامهٔ سرگشاده‌ای هستید كه مسیح آن را نوشته و توسط ما به دیگران رسانیده است . این نامه با مركب و بر روی تخته سنگ نوشته نشده است بلكه نامه‌ای است كه روح خدای زنده بر قلبهای انسانی نوشته است .
47003004	ما فقط به علّت اطمینانی كه به خدا داریم ، به وسیلهٔ مسیح چنین ادّعایی می‌کنیم .
47003005	در خود لیاقتی نمی‌بینیم كه بگوییم ما صلاحیّت انجام چنین كاری را داشته‌ایم . خیر ! بلكه لیاقت ما از جانب خداست .
47003006	او ما را لایق گردانید كه خدمتگزار پیمان جدید باشیم و این پیمان یک سند كتبی نیست ، بلكه از روح خداست ، زیرا شریعت نوشته شده ، انسان را به مرگ می‌کشاند امّا روح خدا حیات می‌بخشد .
47003007	اگر دوران شریعت كه بر سنگ حک شده بود و به مرگ می‌انجامید ، با چنان شكوهی شروع شد كه قوم اسرائیل به علّت نوری كه در صورت موسی می‌درخشید نتوانستند به چهرهٔ او نگاه كنند ، هرچند كه آن نور به تدریج ناپدید می‌شد ،
47003008	پس دورهٔ ظهور روح‌القدس چقدر با شكوه‌تر خواهد بود .
47003009	و اگر دورانی كه شریعت مردم را محكوم می‌ساخت ، با چنان شكوهی همراه بود ، پس دوره‌ای كه مردم تبرئه می‌شوند باید چقدر شكوه و جلال بیشتری داشته باشد !
47003010	در واقع می‌توان گفت كه دوران پرشكوه اول ، تمام جلوه و جلال خود را در برابر شكوه و جلال بیشتر دوران دوم از دست داده است .
47003011	و اگر آنچه كه به تدریج ناپدید می‌گشت دارای چنین شكوه و جلالی بود ، پس آنچه دایمی است ، باید دارای چه شكوه بیشتری باشد ؟ !
47003012	چون چنین امیدی داریم با شهامت سخن می‌گوییم .
47003013	ما مثل موسی نیستیم كه نقابی بر صورت خویش گذاشت تا قوم اسرائیل پایان آن شكوه زودگذر را نبینند .
47003014	ذهنهای آنها كند شده و تا به امروز در موقع خواندن عهد عتیق این نقاب باقیمانده است و برداشته نمی‌شود ، زیرا فقط به وسیلهٔ مسیح برداشته خواهد شد .
47003015	آری تا به امروز هروقت آنها تورات موسی را می‌خوانند آن نقاب ذهنشان را می‌پوشاند .
47003016	امّا به محض اینکه كسی به خداوند روی آورد ، آن نقاب برداشته می‌شود .
47003017	و در اینجا مقصود از كلمهٔ « خداوند » ، روح‌القدس است و هرجا روح خداوند باشد ، در آنجا آزادی هست .
47003018	و همهٔ ما درحالی‌که با صورتهای بی‌نقاب مانند آیینه‌ای جلال خداوند را منعكس می‌کنیم ، به تدریج در جلالی روز افزون به شكل او مبدّل می‌شویم و این كار ، كار خداوند یعنی روح‌القدس است .
47004001	چون خدا از لطف خود این مأموریت را به ما داده است مأیوس نمی‌گردیم .
47004002	ما به هیچ‌یک از روشهای پنهانی و ننگین متوسّل نمی‌شویم و هرگز با فریبكاری رفتار نمی‌کنیم و پیام خدا را تحریف نمی‌نماییم ، بلكه با بیان روشن حقیقت می‌كوشیم كه در حضور خدا مورد پسند وجدان همهٔ مردم باشیم .
47004003	زیرا اگر انجیلی كه اعلام می‌کنیم پوشیده باشد ، فقط برای كسانی پوشیده است كه در راه هلاكت هستند .
47004004	« خدای این جهان » افكار آنها را كور كرده است تا نور انجیل پرشكوه مسیح را كه صورت خدای نادیده است نبینند .
47004005	ما نمی‌خواهیم خودمان مورد توجّه قرار بگیریم بلكه اعلام می‌کنیم كه عیسی مسیح ، خداوند است و ما به‌خاطر او خادمان شما هستیم .
47004006	زیرا همان خدایی كه فرمود : « روشنایی از میان تاریكی بدرخشد ، » در قلبهای ما نیز درخشیده است تا آن نور معرفت جلال خدا كه در چهرهٔ مسیح مشاهده می‌شود بر ما بدرخشد .
47004007	با وجود این ، ما چنین گنجی در کوزه‌های سفالین داریم تا معلوم گردد كه آن قدرت بزرگ از ما نیست ، بلكه از آن خداست .
47004008	از هر طرف تحت فشاریم ، ولی خُرد نمی‌شویم . گاهی دچار شک و تردید می‌شویم ، امّا تسلیم نا‌امیدی نمی‌گردیم .
47004009	آزار می‌بینیم ، امّا هیچ‌وقت تنها نیستیم . زمین می‌خوریم ولی نابود نمی‌شویم .
47004010	بدنهای فانی ما دایماً داغ مرگ عیسی را با خود دارند تا زندگی عیسی در بدنهای ما نیز ظاهر شود .
47004011	آری ، در تمام دورهٔ زندگی خود همیشه به‌خاطر عیسی به مرگ تسلیم می‌شویم تا زندگی عیسی در جسم فانی ما ظاهر شود .
47004012	پس درحالی‌که اثرات مرگ در بین ما دیده می‌شود ، اثرات حیات در بین شما مشهود است .
47004013	کتاب‌مقدّس می‌فرماید : « چون ایمان داشتم ، سخن گفتم . » ما نیز در همان روح سخن می‌گوییم ، چون ایمان داریم .
47004014	زیرا می‌دانیم خدا كه عیسی خداوند را پس از مرگ زنده گردانید ، ما را نیز با عیسی زنده خواهد ساخت و با شما به حضور خود خواهد آورد .
47004015	این‌همه به‌خاطر شماست تا به هر اندازه‌ای كه فیض خدا شامل افراد بیشتری شود ، شكر و سپاس برای جلال او نیز افزایش یابد .
47004016	بنابراین ، امید خود را از دست نمی‌‌دهیم . اگرچه وجود ظاهری ما رفته رفته از بین می‌رود ، وجود باطنی ما روزبه‌روز تازه‌تر می‌گردد .
47004017	و این رنج و زحمت ناچیز و زودگذر ، جلال عظیم و بی‌پایانی را كه غیرقابل مقایسه است برای ما فراهم می‌کند
47004018	و در ضمن ، ما به چیزهای نادیدنی چشم دوخته‌ایم نه به چیزهای دیدنی ، زیرا آنچه به چشم می‌آید موقّتی است ، ولی چیزهای نادیدنی تا ابد پایدارند .
47005001	زیرا ما می‌دانیم هرگاه این خیمه‌ای كه در آن به سر می‌بریم ، یعنی این بدن زمینی ما فرو ریزد ، خدا عمارتی جاودانی كه به دست انسان ساخته نشده ، در آسمان برای ما فراهم می‌كند .
47005002	ما در اینجا برای پناه بردن به خانهٔ آسمانی خود دایماً در آه و ناله هستیم
47005003	تا در پناه آن پوشش آسمانی ، دیگر برهنه نباشیم .
47005004	تا زمانی‌که در این خیمه به سر می‌بریم در زیر بارهای سنگین ناله و فغان می‌کنیم ، امّا نه تنها نمی‌خواهیم خیمهٔ فعلی خود را از دست بدهیم ، بلكه مایلیم پوششی آسمانی بر آن بیافزاییم تا سرانجام زندگی فانی ما در حیات غرق شود .
47005005	خدا ما را برای همین منظور آماده ساخته است و روح‌القدس خود را به عنوان ضامن اجرا و نمونهٔ چیزهایی كه در انتظار ماست به ما عطا فرموده است .
47005006	پس ما هیچ‌وقت مأیوس نمی‌شویم ، زیرا می‌دانیم تا زمانی که در این بدن اقامت داریم ، از حضور خداوند دور هستیم .
47005007	( راهنمای ما در زندگی ایمان ماست ، نه آنچه می‌بینیم . )
47005008	پس مأیوس نمی‌شویم ، چون ترجیح می‌دهیم كه این خانهٔ زمینی را ترک كرده و با خداوند در خانهٔ آسمانی زندگی نماییم .
47005009	بنابراین چه در اینجا باشیم و چه در آنجا فقط یک هدف داریم و آن‌ هم این است كه او را خشنود سازیم .
47005010	زیرا همهٔ ما همان‌طور كه واقعاً هستیم ، باید روزی در مقابل تخت داوری مسیح بایستیم تا مطابق آنچه كه با بدن خود کرده‌ایم -‌چه نیک و چه بد- جزا بیابیم .
47005011	پس چون ما می‌دانیم كه معنی ترس از خداوند چیست ، سعی می‌کنیم كه مردم را متقاعد سازیم . خدا ما را کاملاً می‌شناسد و من نیز امیدوارم كه شما در دلهایتان ما را خوب بشناسید .
47005012	ما نمی‌خواهیم باز از خود تعریف كنیم بلكه می‌خواهیم دلیلی به شما بدهیم كه به ما افتخار كنید تا بتوانید به کسانی‌که به ظاهر یک شخص می‌بالند و نه به باطن او ، جواب بدهید .
47005013	اگر ما عقل خود را از دست داده‌ایم ، به‌خاطر خداست ! و اگر عاقل هستیم به‌خاطر شماست !
47005014	زیرا محبّت مسیح حاكم بر تمام افكار و کارهای ماست چون می‌دانیم اگر یک نفر به‌خاطر همهٔ انسانها مُرد ، مسلّم است كه همه در مرگ او مُردند .
47005015	آری ، او برای همه مُرد تا آنانی كه زنده‌اند دیگر برای خود زندگی نكنند ، بلكه برای او زیست نمایند كه به‌خاطر آنها مُرد و دوباره زنده شد .
47005016	دیگر ما دربارهٔ هیچ‌کس از روی معیارهای انسانی قضاوت نمی‌کنیم ، گرچه زمانی ما چنین قضاوتی دربارهٔ مسیح داشتیم ، ولی دیگر چنین قضاوتی نداریم .
47005017	کسی‌که با مسیح متّحد است ، حیاتی تازه دارد . هر آنچه كهنه بود درگذشت و اینک زندگی نو شروع شده است .
47005018	اینها همه از طرف خدایی است كه به وسیلهٔ مسیح ، ما را كه قبلاً دشمنان او بودیم به دوستان خود تبدیل كرده است و ما را موظّف ساخت كه به دشمنان دیگر او هم اعلام كنیم كه آنها نیز می‌توانند دوستان او بشوند .
47005019	به عبارت دیگر خدا به جای اینكه گناهان انسان را به حساب آورد ، به وسیلهٔ مسیح با جهان مصالحه نمود و پیام این مصالحه را به ما سپرده است .
47005020	پس ما سفیرانی از جانب مسیح هستیم و گویی خدا به وسیلهٔ ما شما را می‌خواند . پس ما به عنوان سفیران مسیح از شما التماس می‌کنیم : با خدا مصالحه كنید .
47005021	به‌خاطر گناهان ما ، خدا او را که مرتکب هيچ گناهی‌ نشده بود گناهکار شناخت ، تا به وسیلهٔ او ما با هم در برابر خدا نیک شمرده شویم .
47006001	پس ما که در كارهای خدا سهیم هستیم ، از شما كه فیض خدا را یافته‌اید درخواست می‌کنیم كه نگذارید آن فیض در زندگی شما بی‌اثر بماند ،
47006002	زیرا او می‌فرماید : « در زمان مطلوب به تو گوش دادم ، و در روز نجات تو را كمک كردم »
47006003	ما نمی‌خواهیم به هیچ وجه باعث لغزش كسی بشویم ، مبادا نقصی در خدمت ما یافت شود ،
47006004	بلكه می‌خواهیم با هر كاری كه می‌کنیم نشان دهیم كه خادمان حقیقی خدا هستیم ، یعنی با تحمّل زحمات و سختی‌ها و دشواریها .
47006005	ما در شلاّق خوردنها ، حبس‌ها ، شورشها ، بی‌خوابی‌ها ، گرسنگی‌ها و تلاش‌ها و
47006006	همچنین با خلوص نیّت ، معرفت ، صبر ، حوصله و مهربانی نشان می‌دهیم كه خادمان خدا هستیم . تمام این كارها را با كمک روح‌القدس و با محبّت بی‌ریا
47006007	در اعلام پیام حقیقت و با قدرت خدا انجام می‌دهیم . تنها اسلحهٔ ما ، هم در دفاع و هم در حمله ، داشتن زندگی پاک و بی‌آلایش است .
47006008	گاه احترام و گاهی بی‌احترامی می‌بینیم . گاه مورد لعن و گاهی مورد ستایش هستیم . ما را افرادی دروغگو می‌شمارند ، حال آنكه راستگو هستیم .
47006009	گمنام ولی در عین حال مشهوریم ؛ به حال مرگ افتادیم ولی هنوز زنده‌ایم . ما شكنجه می‌بینیم ، ولی به قتل نمی‌رسیم .
47006010	غمگین ، ولی پیوسته شادمانیم ؛ ما چون گدا فقیریم ، ولی در عین حال بسیاری را دولتمند می‌سازیم ؛ بی‌چیزیم امّا دارای همه‌چیز هستیم .
47006011	ای مردمان قرنتس ، ما چیزی از شما پنهان نکرده‌ایم ؛ بلكه دلهای خود را برای شما گشوده‌ایم .
47006012	اگر روابط شما با ما به سردی گراییده است ، این از جانب ما نیست ؛ بلكه باید ریشهٔ آن را در دلهای خود بجویید .
47006013	آیا شما نباید در مقابل محبّت ما همان گرمی را نشان دهید و دلهایتان را به سوی ما بگشایید ؟ ( من مانند یک پدر با فرزندان خود سخن می‌گویم . )
47006014	از وابستگی‌های نامناسب با افراد بی‌ایمان دوری كنید . زیرا چه شراكتی بین نیكی و شرارت است و چه رفاقتی بین روشنایی و تاریكی ؟
47006015	چه توافقی بین مسیح و ابلیس وجود دارد و چه هماهنگی بین ایماندار و بی‌ایمان ؟
47006016	و یا چه وجه اشتراكی بین خانهٔ خدا و بُتها هست ؟ زیرا ما خانهٔ خدای زنده هستیم ، چنانکه خدا فرموده است : « من در ایشان ساكن خواهم بود و در میان آنها به سر خواهم برد . من خدای ایشان خواهم بود و آنان قوم من . » « از میان آنها خارج شوید و خود را از آنان جدا سازید و به چیزهای ناپاک دست نزنید و من شما را خواهم پذیرفت . »
47006018	و خداوند متعال می‌فرماید : « من پدر شما خواهم بود و شما پسران و دختران من خواهید بود . »
47007001	ای عزیزان ، این وعده‌ها به ما داده شده است ، پس ما چقدر باید خود را از هر چیزی كه جسم و جان ما را آلوده می‌سازد پاک كنیم و با خداترسی خود را کاملاً مقدّس سازیم .
47007002	قلبهای خود را به سوی ما بگشایید . ما نسبت به هیچ‌کس به ناحق رفتار نكردیم . اخلاق كسی را فاسد نساختیم و كلاهبرداری نكردیم .
47007003	من نمی‌خواهم با سخنان خود شما را محكوم سازم ، زیرا چنانکه قبلاً گفته بودم ، شما آن‌قدر در نزد ما عزیز هستید که نه مرگ می‌تواند شما را از ما جدا سازد ، نه زندگی .
47007004	من چقدر به شما اطمینان دارم و چقدر به شما افتخار می‌کنم ! و با وجود تمام زحمات و مشكلاتی كه داریم ، من دلگرمی و شادی زیادی دارم .
47007005	مثلاً وقتی به مقدونیه رسیدیم نه تنها نتوانستیم برای رفع خستگی خود كمی استراحت كنیم بلكه از هر طرف دچار زحمت شدیم . از یک طرف با دیگران در نزاع بودیم و از طرف دیگر باطناً می‌ترسیدیم .
47007006	امّا خدا كه به دلشكستگان دلداری می‌دهد ، با آمدن تیطُس به ما دلگرمی ‌بخشید .
47007007	تنها آمدن او نبود كه ما را خوشحال ساخت ، بلكه تشویق شما از او نیز در شادی ما مؤثر بود . او به من گفت كه شما چقدر می‌خواهید مرا ببینید و چگونه از كاری كه كرده بودید ، پشیمان شده‌اید و چقدر اكنون از من دفاع می‌کنید . این چیزها شادی مرا بیشتر كرده است .
47007008	با اینکه نامهٔ من باعث ناراحتی شما گردیده است ، من از نوشتن آن پشیمان نیستم . وقتی دیدم كه آن نامه باعث رنجش شما شده بود ( اگرچه موقّتی بود ) تا مدّتی از نوشتن آن پشیمان شده بودم ،
47007009	امّا حالا خوشحالم ، نه به علّت رنجی كه متحمّل شدید ، بلكه به سبب اینكه این غم سبب شد كه شما راه خود را عوض كنید . زیرا مطابق ارادهٔ خدا شما دچار درد و رنج شدید تا به این وسیله از تنبیه ما کاملاً در امان باشید .
47007010	وقتی متحمّل چنین رنجی می‌شوید و آن را ارادهٔ خدا می‌دانید ، این باعث توبه و در نتیجه نجات شما می‌گردد و هیچ پشیمانی به دنبال ندارد . امّا درد و رنج دنیوی باعث مرگ می‌شود .
47007011	ببینید ، درد و رنجی كه مطابق ارادهٔ خدا تحمّل کرده‌اید چه صفات نیكویی در شما به وجود آورده است : جدیّت ، دفاع از بی‌گناهی خویش و ناراحتی در مقابل بی‌عدالتی‌ها ، ترس از شرارت ، اشتیاق و غیرت و تعصّب برای به كیفر رسانیدن خطاكاران ! شما خوب نشان دادید كه در تمام جریان بی‌تقصیر هستید .
47007012	من آن نامه را به‌خاطر آن شخص ظالم و یا آن مظلوم ننوشتم ، بلكه تا بر شما معلوم شود كه میزان علاقه و اطاعت شما نسبت به ما در حضور خدا چقدر زیاد است .
47007013	بنابراین مخصوصاً وقتی دیدیم تیطُس از اینکه همهٔ شما موجب آرامش و آسودگی خیال او شدید شاد و خوشحال است ، ما بسیار دلگرم شدیم .
47007014	من نزد او از شما زیاد تعریف كردم و شما آبروی مرا حفظ كردید ! آری ، همان‌طور كه سخنان ما دربارهٔ شما تماماً راست بود ، فخر ما نیز پیش تیطُس به حقیقت پیوست .
47007015	و هر وقت او اطاعت شما را و آن ترس و لرزی كه در زمان ملاقات با او نشان دادید ، به‌یاد می‌آورد محبّتش نسبت به شما بیشتر می‌شود .
47007016	من چقدر خوشحالم كه می‌توانم از هر حیث به شما اطمینان داشته باشم .
47008001	ای برادران ، می‌خواهیم از آنچه فیض خدا در كلیساهای مقدونیه كرده است ، آگاه شوید .
47008002	آنها با زحماتی كه دیده‌اند سخت آزموده شده‌اند و با وجود اینکه بسیار فقیر بودند ، از خوشی فراوان پرشده‌اند و این خوشی منجر به بذل و بخشش و سخاوتمندی بی‌اندازهٔ آنها گشته است .
47008003	من ، خود شاهد هستم كه آنها به اندازهٔ توانایی خود و حتّی بیشتر از آن با میل به دیگران كمک می‌كردند .
47008004	و با اصرار زیاد از ما خواهش كردند كه در افتخار رفع نیازمندیهای مقدّسین شریک شوند .
47008005	این كار ایشان بیش از توقّع ما بود ، زیرا اول خود را به خداوند تسلیم کردند و بعد طبق ارادهٔ خدا ، خود را در اختیار ما گذاشتند .
47008006	پس ما به تیطُس كه این كار را در میان شما شروع كرده بود ، اصرار كردیم كه آن را به اتمام برساند .
47008007	از این گذشته ، چنانکه شما در هر امر دیگری از قبیل ایمان ، سخندانی ، درک حقیقت ، جدّیت و محبّت نسبت به ما غنی هستید ، می‌خواهیم كه در این امر خیر هم غنی باشید .
47008008	این را به عنوان یک فرمان به شما نمی‌گویم بلكه می‌خواهم با اشاره به جدیّت دیگران ، محبّت شما را بیازمایم .
47008009	شما می‌دانید كه عیسی مسیح ، خداوند ما چقدر بخشنده بود . گرچه دولتمند بود ، به‌خاطر شما خود را فقیر ساخت تا شما از راه فقر او دولتمند شوید .
47008010	در این مورد عقیدهٔ خود را ابراز می‌کنم : چون شما اولین كسانی بودید كه در یک سال پیش نه تنها مایل و راغب به كمک دیگران بودید بلكه عملاً این كار را كردید ، اكنون به صلاح شماست كه به این كار ادامه دهید و تمام كنید .
47008011	آن زمان بسیار مایل بودید كه این كار را انجام دهید و اكنون مطابق علاقهٔ خود ، با میل این كار را به اتمام برسانید .
47008012	اگر كسی واقعاً مایل است كمک كند ، خدا هدیهٔ او را نسبت به آنچه دارد می‌پذیرد ، نه مطابق آنچه ندارد .
47008013	مقصودم این نیست كه دیگران از زیر بار شانه خالی كنند و شما بار ایشان را به دوش بگیرید . خیر ! بلكه می‌خواهم این یک عمل متقابل باشد . یعنی آنچه را كه شما فعلاً به آن نیازی ندارید ، برای رفع نیازمندیهای آنها بدهید
47008014	تا روزی مازاد ایشان هم نیازمندیهای شما را رفع نماید و به این وسیله مساوات برقرار می‌شود .
47008015	چنانکه کتاب‌مقدّس می‌فرماید : « او كه زیاد جمع كرد زیادی نداشت ، و آنکه اندک اندوخت كم نداشت . »
47008016	خدا را شكر كه او اشتیاقی نظیر آنچه من نسبت به شما دارم در دل تیطُس ایجاد كرده است .
47008017	او نه تنها درخواست ما را قبول كرد ؛ بلكه با شوق و ذوق و از روی میل خود می‌‌خواست نزد شما بیاید .
47008018	همراه او آن برادری را كه در تمام كلیساها به‌خاطر بشارت دادن انجیل شهرت یافته است ، می‌فرستم .
47008019	علاوه بر این ، او از طرف كلیساها مأمور شده است كه همراه ما باشد و این كار خیر را برای جلال خدا و به نشانهٔ حُسن نیّت ما انجام دهد .
47008020	ما با نظارت بر امر جمع‌آوری و توزیع بخشش‌های سخاوتمندانهٔ شما بسیار مواظب هستیم ، مبادا كسی از ما ایراد بگیرد .
47008021	آری ، می‌كوشیم نه فقط آنچه را كه در نظر خداوند درست است انجام دهیم ، بلكه آنچه را كه مردم نیز می‌پسندند به عمل آوریم .
47008022	برادر خود را كه بارها او را آزموده و همیشه او را جدّی یافته‌ام با آنان می‌فرستم . او اكنون به‌سبب اطمینان بزرگی كه به شما دارد بیش از پیش مشتاق دیدار شماست .
47008023	و امّا تیطُس ، او در خدمت شما یار و همكار من است و برادران دیگر هم كه با او می‌آیند نمایندگان كلیساها و مایهٔ جلال مسیح هستند .
47008024	بنابراین محبّت خود را به ایشان و در ضمن به تمام كلیساها نشان دهید تا همه بدانند تعریفی كه من از شما کرده‌ام ، بی‌اساس نبوده است .
47009001	در واقع هیچ نیازی نیست كه دربارهٔ وجوهی كه به عنوان اعانه برای مقدّسین فرستاده می‌شود ، برای شما بنویسم ؛
47009002	زیرا می‌دانم كه شما مایل هستید كمک كنید . من نزد مردم مقدونیه از شما تعریف کرده‌ام و گفته‌ام كه ایمانداران ما در یونان از سال پیش تا به حال آمادهٔ كمک بوده‌اند و اشتیاق شما ، عدّهٔ زیادی از آنان را برای این كار برانگیخته است .
47009003	اكنون این ایمانداران را نزد شما می‌فرستم و برای اینکه تعریفی كه ما از شما كرده‌ایم سخنان پوچ نباشد ، همان‌طور كه من به ایشان قول داده بودم ، آمادهٔ كمک به آنها باشید .
47009004	وگرنه ، اگر اهالی مقدونیه همراه من بیایند و ببینند كه پس از آن‌همه اعتمادی كه به شما داشتم ، شما آمادهٔ كمک نیستید ، ما در مقابل آنها شرمنده خواهیم شد تا چه رسد به شما !
47009005	پس لازم دانستم كه این ایمانداران را وادار كنم كه قبل از من نزد شما بیایند و هدایای شما را كه وعده كرده بودید ، قبلاً آماده سازند تا وقتی من به آنجا برسم آن اعانه آماده باشد و معلوم شود كه بخشش شما از روی میل بوده است و نه به اجبار .
47009006	به‌یاد داشته باشید : کسی‌که بذر كم بكارد محصول كم درو خواهد كرد و آنکه دانهٔ بسیار بكارد محصول فراوان درو خواهد نمود .
47009007	پس هركس باید مطابق آنچه در دل خود تصمیم گرفته است ، بدهد و نه از روی بی‌میلی و اجبار ، زیرا خدا كسی را دوست دارد كه با شادی می‌بخشد .
47009008	و او قادر است كه هر نوع بركتی را به شما عطا فرماید تا همیشه به اندازهٔ كفایت و حتّی بیش از آن داشته باشید تا بتوانید با سخاوتمندی در امور خیر و نیكو بذل و بخشش كنید .
47009009	چنانکه كتاب‌مقدّس می‌فرماید : « او با سخاوت به نیازمندان می‌بخشد و خیرخواهی او تا به ابد باقی است . »
47010001	اكنون من پولس به‌خاطر تواضع و ملایمت مسیح ، شخصاً از شما درخواست می‌کنم -‌آری ، همان پولس كه بنا به گفتهٔ بعضی از شما ، پیش روی شما فروتن و ملایم ولی دور از شما گستاخ هستم-
47010002	از شما التماس می‌کنم كه مرا مجبور نسازید وقتی با شما هستم با گستاخی با شما رفتار كنم ، چون تصمیم گرفتم در مقابل آنها كه گمان می‌کنند ما با انگیزه‌های دنیوی کار می‌کنیم ، گستاخ باشم !
47010003	مسلّماً ما در این دنیا به سر می‌بریم امّا جنگی كه می‌کنیم دنیوی و جسمانی نیست .
47010004	اسلحهٔ جنگ ما سلاحهای معمولی نیست ، بلكه از طرف خدا قدرت دارد تا دژها را منهدم سازد . ما هر نوع سفسطه
47010005	و هر مانعی كه در مقابل شناخت خدا قرار بگیرد از بین می‌بریم و تمام افكار و خیالات را تحت فرمان مسیح در می‌آوریم .
47010006	وقتی اطاعت شما از ما كامل شود ، آن وقت كسانی را كه نافرمانی می‌کنند ، مجازات خواهیم كرد .
47010007	به آنچه در جلوی چشمان شما قرار دارد توجّه كنید ! آیا كسی در میان شما مطمئن است كه به مسیح تعلّق دارد ؟ آن شخص باید قبول كند كه ما هم مثل او متعلّق به مسیح هستیم .
47010008	شاید من دربارهٔ اختیاراتی كه خدا به من داده است بیش از اندازه به خود بالیده باشم ، ولی پشیمان نیستم . زیرا خدا این قدرت و اختیار را برای بنای شما به من داده است و نه برای خرابی شما !
47010009	فكر نكنید كه می‌خواهم با نامه‌های خود شما را بترسانم .
47010010	شاید كسی بگوید : « نامه‌های او سخت و مؤثرند ولی حضور او بی‌اثر و بیانش تعریفی ندارد . »
47010011	این اشخاص خاطرجمع باشند كه آنچه را از دور به وسیلهٔ نامه می‌نویسم هروقت بیایم ، همان را به عمل خواهم آورد و تفاوتی در بین نخواهد بود .
47010012	البتّه ما جرأت آن را نداریم خود را با کسانی‌که خود را این‌قدر بزرگ می‌دانند ، مقایسه كنیم و یا در یک سطح قرار دهیم . وقتی آنها خود را با یكدیگر می‌سنجند و با همدیگر مقایسه می‌کنند ، نشان می‌دهند كه چقدر احمقند !
47010013	و امّا ما نمی‌توانیم از آن حدّی كه برای ما تعیین شده ، بیشتر فخر كنیم ؛ یعنی به میزان خدمتی كه خدا به ما سپرده است و آن شامل خدمت شما نیز می‌شود .
47010014	وقتی ادّعا می‌کنیم كه كلیسای شما هم در محدودهٔ مأموریت ما قرار دارد از حدّ خود تجاوز نمی‌کنیم ، زیرا ما اولین اشخاصی بودیم كه انجیل مسیح را به شما رسانیدیم .
47010015	ما از آنچه دیگران در خارج از محدودهٔ مأموریت ما انجام داده‌اند ، به خود نمی‌بالیم ؛ بلكه امیدواریم كه ایمان شما رشد كند و ما بتوانیم دامنهٔ خدمت خود را وسیع‌تر سازیم ،
47010016	تا سرانجام بتوانیم انجیل را در كشورهایی كه در آن‌سوی سرزمین شماست ، اعلام نماییم و آن وقت لازم نیست كه ما به كاری كه قبلاً در حوزهٔ مأموریت شخصی دیگر انجام شده است ، فخر كنیم .
47010017	چنانکه كلام خدا می‌‌فرماید : « هرکه بخواهد فخر كند به خداوند فخر نماید . »
47010018	زیرا خودستایی ، شخص را در حضور خدا مقبول نمی‌سازد بلكه فقط وقتی خداوند از كسی تعریف نماید مورد پسند اوست .
47011001	امیدوارم از سخنان من ، كه اندکی ابلهانه است ناراحت نشوید . خواهش می‌کنم آن را تحمّل كنید !
47011002	علاقهٔ من نسبت به شما ، علاقه‌ای است الهی ، زیرا من شما را به عنوان یک باكرهٔ پاکدامن به عقد مسیح در آورده ، به او تقدیم نمودم .
47011003	امّا اكنون می‌ترسم ، همان‌طور كه حوا به وسیلهٔ زیركی مار فریب خورد ، افكار شما نیز از ارادت و اخلاصی كه به مسیح دارید ، منحرف شود .
47011004	زیرا اگر كسی نزد شما بیاید و عیسای دیگری جز آن عیسایی را كه ما به شما اعلام كردیم ، اعلام كند ، آیا با خوشحالی او را قبول نمی‌کنید ؟ و آیا حاضر نیستید با خوشحالی ، روحی غیراز آنچه قبلاً پذیرفته بودید ، بپذیرید و یا مژده‌ای غیراز آنچه قبلاً به شما داده شده بود ، قبول كنید ؟
47011005	گمان نمی‌کنم من از آن رسولان عالی‌مقام شما كمتر باشم !
47011006	شاید ناطق خوبی نباشم ، ولی می‌دانم دربارهٔ چه سخن می‌گویم ! ما این را در هر فرصت و هر مورد ثابت کرده‌ایم !
47011007	من انجیل را مفت و مجّانی به شما رسانیدم ، من خود را حقیر ساختم تا شما سر‌افراز شوید . آیا با این‌كار ، من مرتكب گناه شدم ؟
47011008	من معاش خود را از كلیساهای دیگر گرفتم و یا به اصطلاح آنها را غارت كردم تا بتوانم مجّانی به شما خدمت كنم !
47011009	و وقتی با شما بودم با وجود اینکه به پول احتیاج داشتم به هیچ‌یک از شما تحمیل نشدم ؛ بلكه وقتی ایمانداران از مقدونیه آمدند ، احتیاجات مرا رفع نمودند . من هرگز خود را به شما تحمیل نكردم و در آینده نیز نخواهم كرد !
47011010	به حقانیّت مسیح كه در زندگی من است ، قول می‌دهم كه هیچ‌چیز نمی‌تواند مانع فخر من در تمام سرزمین یونان باشد !
47011011	چرا كمک شما را قبول نكردم ؟ چون شما را دوست ندارم ؟ نه ، خدا می‌داند كه شما را دوست دارم .
47011012	من به این كار ادامه خواهم داد تا ادّعای كسانی را كه با غرور می‌گویند رسالت آنها و رسالت ما یكسان است خنثی سازم .
47011013	زیرا این اشخاص رسولان دروغین و خادمان فریبكار هستند كه خود را به شكل رسولان مسیح در می‌آورند .
47011014	این چیز عجیبی نیست ، شیطان هم خود را به صورت فرشتهٔ نور در می‌آورد .
47011015	پس اگر خادمان او خود را خدمتگزاران عدالت و نیكویی جلوه دهند جای تعجّب نیست ! در عاقبت مطابق کارهایشان كیفر خواهند یافت .
47011016	تكرار می‌کنم : هیچ‌کس مرا احمق نداند ، ولی اگر دربارهٔ من این‌طور فكر می‌کنید ، پس اقلاً مرا مثل یک احمق بپذیرید تا بتوانم كمی به خود ببالم .
47011017	الآن از روی غرور و مثل یک آدم احمق از خود تعریف می‌کنم و نه مثل یک مسیحی .
47011018	چون بسیاری به امتیازات دنیوی خویش می‌بالند ، من هم می‌خواهم به امتیازات خود ببالم .
47011019	شما باید چقدر روشنفكر باشید كه می‌توانید این‌طور با افراد احمق مدارا كنید !
47011020	البتّه اگر كسی شما را به بردگی درآورد ، یا استثمار نماید ، یا از شما بهره‌برداری كند ، یا به چشم حقارت به شما نگاه كند و یا به صورتتان سیلی زند ، حتماً تحمّل خواهید کرد !
47011021	با شرمساری باید بگویم كه به علّت ضعف خود ما بود كه نتوانستیم این كارها را انجام دهیم ! امّا اگر كسی جرأت كند كه به چیزی ببالد ، من كمتر از او نیستم . ( گفتم كه مثل یک نادان حرف می‌زنم . )
47011022	آیا آنها عبرانی هستند ؟ من هم هستم ! آیا اسرائیلی هستند ؟ من هم هستم ! آیا فرزندان ابراهیم هستند ؟ من هم هستم !
47011023	آیا آنها خادمان مسیح هستند ؟ من بیش از آنها او را خدمت کرده‌ام ! ( باز مثل یک دیوانه حرف می‌زنم . ) من بیش از آنها زحمت کشیده‌ام و بیش از آنها در زندان بوده‌ام . دفعات بی‌شمار شلاق خورده و چندین بار با مرگ روبه‌رو شده‌ام .
47011024	یهودیان مرا پنج‌بار و هر بار سی و نه ضربه شلاّق زدند ،
47011025	و سه‌بار از رومیان چوب خوردم و یک‌بار هم سنگسار شدم . سه‌بار شكسته كشتی شدم و یک شب و یک روز دستخوش امواج دریا بودم .
47011026	در مسافرتهای زیاد خود ، با خطر سیل و راهزنان روبه‌رو بودم و از دست یهودیان و غیر یهودیان و دوستان دروغین در شهر و بیابان و دریا با مرگ مواجه شدم .
47011027	من متحمّل سختی‌ها ، زحمات ، بی‌خوابی ، گرسنگی و تشنگی فراوان شده‌ام و غالباً بدون خوراک و لباسِ كافی سرمای سخت زمستان را تحمّل کرده‌ام .
47011028	از آن گذشته ، نگرانی برای تمام كلیساها باری است كه شب و روز بر دوش من است .
47011029	وقتی یكی ضعیف است آیا من در ضعف او شریک نیستم ؟ و اگر كسی لغزش بخورد ، آیا من آتش نمی‌گیرم ؟
47011030	اگر مجبورم فخر كنم ، به آن چیزهایی خواهم بالید كه ضعف مرا نشان می‌دهند .
47011031	خدا ، پدر عیسی خداوند -‌تا ابد سپاس به نام او باد- می‌داند كه من دروغ نمی‌گویم .
47011032	وقتی در دمشق بودم ، فرماندار آنجا كه از طرف « حارث » پادشاه به این مقام منصوب شده بود فرمان داد كه نگهبانانی برای دستگیری من بر دروازه‌های شهر بگمارند ،
47011033	امّا من به وسیلهٔ سبدی از پنجره‌ای كه در دیوار شهر بود پایین گذاشته شدم و از دست او فرار كردم .
47012001	حتّی اگر این‌گونه بالیدن هیچ فایده نداشته باشد ، باید به آن ادامه دهم . مثلاً می‌توانم دربارهٔ رؤیاها و مكاشفاتی كه خداوند به من عطا فرمود صحبت كنم .
47012002	من شخصی را در مسیح می‌شناسم كه چهارده سال پیش تا به آسمان سوم ربوده شد . ( جسماً یا روحاً ، نمی‌دانم ، خدا می‌داند . )
47012003	فقط می‌دانم كه این مرد به بهشت برده شد . ( نمی‌دانم جسماً یا روحاً ، خدا می‌داند . )
47012004	و چیزهایی شنید كه آن‌قدر مقدّس و محرمانه است كه بیان آنها جایز نیست .
47012005	من حاضرم به تجربیّات این مرد ببالم ولی در خودم هیچ دلیلی برای بالیدن نمی‌بینم ، مگر در ضعفهای خود .
47012006	اگر بخواهم به خود ببالم ، احمق نخواهم بود ، زیرا هرچه بگویم عین حقیقت است . امّا چنین كاری نخواهم كرد ، مبادا كسی بیش از آنچه در من می‌بیند یا از من می‌شنود برای من ارزش قایل شود .
47012007	و برای اینکه به‌خاطر مكاشفات فوق‌العاده‌ای كه دیده‌ام مغرور نشوم ، ناخوشی جسمانی دردناكی به من داده شد كه مانند قاصدی از طرف شیطان مرا بكوبد تا زیاد مغرور نشوم .
47012008	سه بار از خداوند درخواست كردم كه آن را از من دور سازد ،
47012009	امّا او در جواب من گفت : « فیض من برای تو كافی است ، زیرا قدرت من در ضعف تو كامل می‌گردد . » پس چقدر بیشتر با مسرّت به ضعف و ناتوانی خود فخر خواهم كرد تا قدرت مسیح مرا فرا گیرد .
47012010	بنابراین ، من به‌خاطر مسیح ، ضعف‌ها ، اهانتها ، سختی‌ها ، آزارها و دشواری‌ها را با آغوش باز می‌پذیرم زیرا در هنگام ضعف قوی هستم .
47012011	من مثل یک احمق حرف می‌زنم ، ولی تقصیر شماست . شما باید از من تعریف می‌کردید زیرا حتّی اگر من هیچ به حساب نیایم ، باز هم از آن رسولان عالی‌مقام شما كمتر نیستم .
47012012	علایمی كه رسالت مرا ثابت می‌کند با صبر تمام در میان شما ظاهر شد : از جمله عجایب و نشانه‌ها بود .
47012013	از چه لحاظ طرز رفتار من با شما بدتر از كلیساهای دیگر بود ، جز اینکه برای امرار معاش خود از شما كمک نمی‌گرفتم ؟ مرا برای چنین بی‌عدالتی ببخشید !
47012014	اكنون این سومین بار است كه حاضرم نزد شما بیایم و قول می‌دهم كه به شما تحمیل نخواهم شد ، زیرا من شما را می‌خواهم نه پولتان را ! فرزندان نباید برای والدین پس‌انداز كنند ، بلكه برعكس والدین باید در فكر فرزندان خود باشند .
47012015	پس من خوشحال می‌شوم كه اموال و حتّی جان خود را در راه شما بدهم . اگر من شما را این‌قدر دوست دارم ، آیا شایسته است كه شما مرا كمتر دوست داشته باشید ؟
47012016	شما قبول می‌کنید كه من بر شما تحمیل نشدم ! امّا در عوض می‌گویید كه من خیلی زرنگ بودم و با حیله شما را فریب دادم !
47012017	چطور ؟ آیا من به وسیلهٔ کسانی‌که نزد شما فرستادم از شما بهره‌ای گرفتم ؟
47012018	من خواهش كردم كه تیطُس نزد شما بیاید و آن برادر مشهور را با او فرستادم . آیا تیطُس از شما بهره‌ای گرفت ؟ مگر من و او به وسیلهٔ یک روح هدایت نشدیم ؟ مگر هردوی ما در یک راه قدم نگذاشتیم ؟
47012019	شاید گمان می‌کنید كه ما در طول این مدّت می‌كوشیم نزد شما از خود دفاع كنیم ! خیر ، ما در حضور خدا و در اتّحاد با مسیح سخن می‌گوییم . آری ای دوستان عزیز ، هرچه می‌کنیم برای بنای شماست .
47012020	من از این می‌ترسم كه وقتی نزد شما بیایم ، شما را غیر از آنچه می‌خواهم بیابم و شما نیز مرا غیراز آنچه می‌خواهید بیابید ! آری ، می‌ترسم كه در آنجا با نزاع ، حسد ، تندخویی ، خودخواهی ، بدگویی ، سخن‌چینی ، خودپسندی و هرج و مرج روبه‌رو شوم .
47012021	و می‌ترسم این‌بار كه بیایم خدای من بار دیگر آبروی مرا در حضور شما بریزد ، یعنی من برای اشخاصی كه گناه کرده‌اند و از ناپاكی و فساداخلاقی و کارهای شهوانی خود توبه نکرده‌اند ، اشک خواهم ریخت .
47013001	این بار سوم است كه من به ملاقات شما می‌آیم . طبق فرمایش کتاب‌مقدّس : هر اتّهامی باید به وسیلهٔ دو یا سه شاهد تأیید شود .
47013002	می‌خواهم به شما كه در گذشته مرتكب گناه شده‌اید و به همهٔ اشخاص دیگر اخطار نمایم همان مطلبی را كه در خلال دومین ملاقات خود به شما گفته بودم ، اكنون كه از شما دور هستم بار دیگر تكرار كنم : این بار كه نزد شما بیایم هیچ‌یک از شما نمی‌تواند از تنبیه من فرار كند .
47013003	در آن‌ صورت شما دلیلی خواهید داشت كه مسیح به وسیلهٔ من سخن می‌گوید . او در مناسبات خود با شما ضعیف نیست بلکه قدرت او در میان شما دیده می‌شود .
47013004	اگرچه در ضعف و ناتوانی بر روی صلیب كشته شد ، اكنون با قدرت خدا زندگی می‌کند . ما نیز مثل او جسماً ضعیف هستیم ، امّا در روابط خود با شما با قدرت خدا در مسیح زیست خواهیم كرد .
47013005	خود را بیازمایید و خود را امتحان كنید تا بفهمید آیا ایمانی كه دارید ، ایمان حقیقی است یا نه . شما باید تا این موقع دانسته باشید كه عیسی مسیح در شماست . ( مگر اینکه در امتحان رد شده باشید ! )
47013006	امیدوارم كه شما درک كرده باشید كه ما در این امتحان مردود نشده‌ایم !
47013007	دعای ما در پیشگاه خدا این است كه شما از گناه دور باشید ، نه برای اینکه خود را مقبول معرّفی كنیم ، بلكه می‌خواهیم کارهای شما راست و درست باشد ، حتّی اگر ما افراد مردود معرّفی شویم .
47013008	ما نمی‌توانیم علیه حقیقت اقدامی كنیم ، بلكه فقط برای پیشرفت آن می‌كوشیم .
47013009	ما از اینکه خود ضعیف هستیم و شما قوی خوشحالیم . زیرا دعا می‌کنیم كه شما كامل بشوید .
47013010	علّت نوشتن این چیزها در وقتی‌که هنوز از شما دور هستم این است كه وقتی به آنجا برسم ، مجبور نباشم با شما با خشونت رفتار كنم ؛ زیرا هر قدرت و اختیاری كه خداوند به من بخشیده است ، برای بنا كردن بود ، نه برای خراب كردن .
47013011	در خاتمه ، ای برادران من ، خداحافظ . برای رشد و تكامل خود بكوشید . به آنچه می‌گویم توجّه نمایید : با یکدیگر مدارا كنید و در صلح و صفا به سر برید و خدا كه منشاء محبّت و آرامش است ، با شما خواهد بود .
47013012	با بوسهٔ مقدّسانه به یكدیگر سلام گویید .
47013013	
47013014	تمام مقدّسین به شما سلام می‌رسانند . فیض عیسی مسیح خداوند ، محبّت خدا و رفاقت روح‌القدس ، با همهٔ شما باد ، آمین .
48001001	از طرف پولس رسول كه رسالت خود را نه از جانب انسان و نه به وسیلهٔ كسی بلكه از طرف عیسی مسیح و خدای پدر كه مسیح را پس از مرگ زنده گردانید ، به دست آورد .
48001002	تمام ایماندارانی كه با من هستند به كلیساهای غلاطیه درود می‌فرستند .
48001003	فیض و آرامش خدا ، پدر ما و عیسی مسیح خداوند بر شما باد .
48001004	همان عیسی كه جان خود را برای گناهان ما داد تا طبق ارادهٔ پدر ما خدا ، ما را از این زمانهٔ شریر برهاند .
48001005	خدا را تا به ابد جلال باد ! آمین .
48001006	من از این تعجّب می‌کنم كه شما به این زودی از آن کسی‌که شما را به فیض مسیح دعوت كرده است روی‌گردان شده‌اید و اكنون از انجیل دیگری پیروی می‌کنید !
48001007	( درصورتی كه انجیل دیگری وجود ندارد ) امّا عدّه‌ای هستند كه می‌خواهند شما را مضطرب سازند و انجیل مسیح را تحریف نمایند .
48001008	حتّی اگر ما یا فرشته‌ای از آسمان ، انجیلی غیراز آنچه ما اعلام كردیم بیاورد ، بر او لعنت باد !
48001009	چنانکه قبلاً گفته بودم باز هم تكرار می‌کنم : « هر کسی‌که انجیلی غیراز آنچه پذیرفتید ، بیاورد بر او لعنت باد ! »
48001010	آیا این سخن می‌رساند كه من رضایت آدمیان را می‌خواهم ؟ خیر ! من فقط رضایت خدا را می‌خواهم . آیا قصدم خشنود ساختن مردم است ؟ اگر تاكنون قصدم این بود خادم مسیح نمی‌بودم !
48001011	ای برادران من ، می‌خواهم بدانید انجیلی كه من به شما دادم ، ساخته و پرداختهٔ دست انسان نیست .
48001012	من آن را از كسی نگرفتم و كسی هم آن را به من نیاموخت . بلكه عیسی مسیح به وسیلهٔ الهام آن را به من آشكار ساخت .
48001013	سرگذشت و کارهای سابق مرا در دین یهود شنیده‌اید كه چگونه با بی‌رحمی به كلیسای خدا آزار می‌رسانیدم و در نابود ساختن آن می‌كوشیدم .
48001014	و در رعایت دیانت یهود از تمام یهودیان هم سن خود سبقت می‌گرفتم و خیلی بیشتر از آنها در اجرای تعالیم نیاكانمان متعصّب بودم .
48001015	امّا وقتی خدا كه مرا قبل از تولّد برگزیده و به وسیلهٔ فیض خود مرا دعوت كرده بود ، صلاح دانست
48001016	كه پسر خود را در من ظاهر سازد تا بشارت او را به ملل غیر یهود برسانم ، به عوض اینکه با كسی مشورت كنم
48001017	یا به اورشلیم نزد آنانی كه قبل از من رسول بودند بروم ، فوراً به عربستان رفتم و بعد به دمشق باز گشتم .
48001018	بعد از سه سال به اورشلیم برگشتم تا با پطرس آشنا شوم و مدّت پانزده روز نزد او ماندم .
48001019	هیچ رسول دیگری را به جز یعقوب ، برادر خداوند ندیدم .
48001020	آنچه به شما می‌نویسم عین حقیقت است و خدا شاهد است كه دروغ نمی‌گویم .
48001021	بعداً به نواحی سوریه و قلیقیه رفتم
48001022	و كلیساهای مسیح در یهودیه مرا شخصاً نمی‌شناختند .
48001023	فقط می‌شنیدند كه : « آن کسی‌که به ما آزار می‌رسانید ، اكنون همان ایمانی را بشارت می‌دهد كه زمانی می‌کوشید آن را از بین ببرد . »
48001024	و خدا را به‌خاطر من سپاس می‌گفتند .
48002001	بعد از چهارده سال دوباره با برنابا به اورشلیم برگشتم و تیطُس را نیز با خود بردم .
48002002	من رفتم ، زیرا خدا به وسیلهٔ الهام به من نشان داد كه رفتن من ضروری است و آن مژده‌ای را كه اكنون در میان ملل غیر یهود اعلام می‌کنم برای ایشان مطرح كردم . البتّه اول آن را محرمانه با افراد برجستهٔ كلیسا در میان گذاشتم ، مبادا آنچه انجام داده بودم و یا انجام می‌دهم بیهوده باشد .
48002003	و با وجود اینکه تیطُس ، همسفر من ، یونانی بود ، او را مجبور نكردند كه ختنه گردد ،
48002004	اگر چه عدّه‌ای كه وانمود می‌کردند ایماندار هستند ، می‌خواستند او را ختنه كنند . اینها مخفیانه به میان ما راه یافتند تا مانند جاسوس‌ها اطّلاعاتی دربارهٔ آزادی ما در مسیح عیسی كسب كنند و ما را دوباره به بندگی شریعت درآورند .
48002005	امّا ما یک لحظه هم تسلیم ارادهٔ آنان نشدیم تا پیوسته حقیقت انجیل برای شما محفوظ بماند .
48002006	و آنانی كه ظاهراً افراد برجسته‌ای بودند ، چیزی به پیام ما اضافه نكردند . ( اسم و عنوان آنها برای من اهمیّتی ندارد . خدا تحت تأثیر مقام كسی قرار نمی‌گیرد ! )
48002007	بلكه آنها به این حقیقت پی بردند كه خدا مرا مأمور اعلام انجیل به غیر یهودیان ساخته است . همان طوری که وظیفهٔ اعلام انجیل به یهودیان را به پطرس محوّل كرده بود .
48002008	همان خدایی كه به پطرس قدرت داد تا رسول یهودیان باشد ، به من نیز قدرت داد تا رسول غیر یهودیان باشم .
48002009	وقتی یعقوب و پطرس و یوحنا كه به ارکان كلیسا معروفند آن فیضی را كه خدا به من عطا فرموده بود تشخیص دادند ، آنها دست من و برنابا را به علامت موافقت فشردند و قبول كردند كه ما در میان غیر یهودیان كار كنیم و آنان در میان یهودیان .
48002010	تنها پیشنهادی كه داشتند این بود كه در فكر فقرا باشیم ، یعنی همان كاری كه من مشتاق انجامش بودم .
48002011	امّا وقتی پطرس به انطاكیه آمد ، روبه‌رو با او مخالفت كردم ، زیرا کاملاً مقصّر بود .
48002012	از آن رو كه پیش از رسیدن عدّه‌ای از طرف یعقوب او با غیر یهودیان غذا می‌خورد ، امّا با رسیدن آنها خود را كنار كشید و دیگر نمی‌خواست با غیر یهودیان غذا بخورد ، مبادا اهل ختنه را برنجاند .
48002013	سایر مسیحیان یهودی نژاد از ریاكاری او تقلید كردند ، به طوری که حتّی برنابا نیز تحت تأثیر دورویی آنها قرار گرفت .
48002014	امّا وقتی دیدم رفتار آنان با حقیقت انجیل سازگار نیست ، در حضور همه به پطرس خطاب كرده گفتم : « اگر تو با اینکه یهودی هستی ، مانند غیر یهودیان زندگی می‌کنی و نه مانند یهودیان ، چطور می‌توانی غیر یهودیان را مجبور سازی كه مثل یهودیان زندگی كنند ؟ »
48002015	ما كه یهودی مادرزاد هستیم و نه غیر یهودی گناهكار ،
48002016	خوب می‌دانیم كه هیچ‌کس با اجرای مقرّرات شریعت در حضور خدا کاملاً نیک محسوب نمی‌شود . بلكه فقط بر اثر ایمان به عیسی مسیح نیک محسوب می‌گردد . ما خود نیز به مسیح عیسی ایمان آوردیم تا به وسیلهٔ ایمان و نه با اجرای شریعت نیک شمرده شویم . نه فقط ما بلكه هیچ بشری از راه انجام احكام شریعت نمی‌تواند نیک محسوب شود .
48002017	پس اگر در ضمن تلاش خود برای رسیدن به نیكی مطلق كه در مسیح یافت می‌شود ، دریابیم كه ما نیز مثل دیگران گناهكاریم ، آیا باید مسیح را عامل گناه خود بدانیم ؟ به هیچ وجه !
48002018	امّا اگر آنچه را كه خود خراب کرده‌ام بار دیگر بنا كنم ، البتّه نشان می‌دهم كه شخصی خاطی هستم .
48002019	زیرا تا آنجا كه به شریعت مربوط است ، من مرده‌ام . زیرا به وسیلهٔ شریعت كشته شدم تا برای خدا زیست نمایم .
48002020	من با مسیح مصلوب شده‌ام به طوری که دیگر آنكه زندگی می‌کند من نیستم ، بلكه مسیح است كه در من زندگی می‌کند و در خصوص این زندگانی جسمانی‌ای كه اكنون دارم ، فقط به وسیلهٔ ایمان به پسر خدا كه مرا محبّت كرد و جان خود را به‌خاطر من داد ، زندگی می‌کنم .
48002021	فیض خدا را باطل نمی‌کنم . زیرا اگر نیكی مطلق از راه شریعت حاصل می‌شد ، مرگ مسیح بیهوده بود .
48003001	ای غلاطیان نادان ، مرگ عیسی مسیح با چنان روشنی بیان شد كه گویی او در برابر چشمان شما مصلوب شده است . پس چه كسی شما را افسون كرده است ؟
48003002	من از شما فقط یک سؤال دارم : آیا شما روح‌القدس را از راه انجام شریعت به دست آوردید یا از گوش دادن به انجیل و ایمان آوردن به آن ؟
48003003	چطور می‌توانید تا به این اندازه احمق باشید ؟ شما كه با قدرت روح‌القدس شروع كردید ، آیا اكنون می‌خواهید با قدرت جسمانی خود به كمال برسید ؟
48003004	آیا این‌همه تجربیات شما بیهوده بوده است ؟ تصوّر نمی‌کنم .
48003005	آیا خدایی كه روح‌القدس را به شما می‌بخشد و در میان شما معجزه‌ها می‌کند ، این كارها را به‌خاطر اینكه احكام شریعت را بجا می‌آورید انجام می‌دهد ؟ و یا به‌سبب آنكه انجیل را شنیده و به آن ایمان دارید ؟
48003006	برای ابراهیم درست همین‌طور شد . « او به خدا ایمان آورد و خدا آن ایمان را به عنوان نیكی مطلق به حسابش گذاشت . »
48003007	پس باید بدانید كه ایمانداران ، فرزندان حقیقی ابراهیم هستند .
48003008	چون كلام ‌خدا از پیش ، زمانی را می‌دید كه خدا غیر یهودیان را از راه ایمان کاملاً نیک محسوب می‌کند . قبلاً به ابراهیم بشارت داده گفت : « به وسیلهٔ تو تمام ملّتها بركت خواهند یافت . »
48003009	بنابراین ایمانداران در بركات ابراهیم ایماندار ، شریک و سهیم هستند .
48003010	از طرف دیگر همهٔ آنانی كه به اطاعت از شریعت متّکی هستند ، ملعونند . زیرا كلام خدا می‌فرماید : « هرکه تمام آنچه را كه در شریعت نوشته شده است ، همیشه بجا نیاورد ملعون است . »
48003011	اكنون کاملاً روشن است كه هیچ‌کس در حضور خدا به وسیلهٔ شریعت نیک شمرده نمی‌شود ، زیرا « شخص نیكو به وسیلهٔ ایمان زندگی خواهد كرد . »
48003012	امّا شریعت بستگی به ایمان ندارد . زیرا « مجری شریعت با اجرای شریعت زندگی خواهد كرد . »
48003013	وقتی مسیح به‌خاطر ما ملعون شد ، ما را از لعنت شریعت آزاد كرد . زیرا کتاب‌مقدّس می‌فرماید : « هرکه به دار آویخته شود ملعون است . »
48003014	این‌همه واقع شد تا بركتی كه خدا به ابراهیم وعده داده بود ، به وسیلهٔ عیسی مسیح به غیر یهودیان برسد تا ما روح‌القدس موعود را از راه ایمان به دست آوریم .
48003015	ای برادران من ، می‌خواهم از یک مَثَل معمولی استفاده كنم : هیچ‌کس نمی‌تواند به پیمانی كه تأیید شده است ، چیزی بیافزاید یا آن را باطل سازد .
48003016	باری ، وعده‌ها به ابراهیم و فرزند او داده شد و نمی‌گوید : « فرزندان » تا شامل بسیاری گردد . بلكه به یک فرزند یعنی به مسیح اشاره می‌کند .
48003017	مقصود من این است : شریعتی كه چهارصد و سی سال بعد برقرار گردید ، نمی‌تواند پیمانی را كه خدا با ابراهیم بست ، فسخ نماید به طوری که وعدهٔ خدا را باطل سازد .
48003018	زیرا اگر كسب بركت بسته به شریعت باشد ، دیگر آن به وعدهٔ خدا بستگی ندارد . امّا خدا بنابر وعدهٔ خود آن را به ابراهیم عنایت فرمود .
48003019	پس مقصود از شریعت چیست ؟ شریعت چیزی بود كه بعدها برای تشخیص گناه اضافه شد و قرار بود فقط تا زمان ظهور فرزند ابراهیم كه وعده به او داده شده بود ، دوام داشته باشد . همین شریعت به وسیلهٔ فرشتگان و با دست یک واسطه برقرار شد .
48003020	هرجا واسطه‌ای باشد ، وجود طرفین مسلّم است . امّا وعده ، تنها یک طرف دارد ؛ یعنی خدا .
48003021	بنابراین آیا شریعت با وعده‌های خدا سازگار نیست ؟ ابداً ! زیرا اگر شریعتی داده شده بود كه قادر به بخشیدن حیات بود ، البتّه نیكی مطلق نیز به وسیلهٔ شریعت میسّر می‌شد .
48003022	امّا كلام خدا همه را اسیر گناه دانسته است تا بركت موعود كه از راه ایمان به عیسی مسیح به دست می‌آید به ایمانداران عطا شود .
48003023	امّا قبل از رسیدن دورهٔ ایمان ، همهٔ ما محبوس و تحت تسلّط شریعت بودیم و در انتظار آن ایمانی كه در شُرُف ظهور بود به سر می‌بردیم .
48003024	به این ترتیب شریعت دایهٔ ما بود كه ما را به مسیح برساند تا به وسیلهٔ ایمان کاملاً نیک محسوب شویم ،
48003025	امّا چون اكنون دورهٔ ایمان رسیده است دیگر تحت مراقبت دایه نیستیم ،
48003026	زیرا ایمان باعث شد كه همهٔ شما در اتّحاد با مسیح عیسی فرزندان خدا باشید .
48003027	شما كه در اتّحاد با مسیح تعمید گرفتید ، هم‌فكر او شده‌اید .
48003028	پس دیگر هیچ تفاوتی میان یهودی و غیر یهودی ، برده و آزاد ، مرد و زن وجود ندارد ، زیرا همهٔ شما در اتّحاد با عیسی مسیح یک هستید
48003029	و اگر متعلّق به مسیح هستید ، فرزند ابراهیم و مطابق وعدهٔ خدا ، وارث او هستید .
48004001	مقصود من این است : تا زمانی‌که وارث صغیر است اگرچه مالک همهٔ دارایی پدر خود باشد ، با یک غلام فرقی ندارد .
48004002	او تا روزی كه پدرش معیّن كرده است ، تحت مراقبت سرپرستان و قیّم‌ها به سر خواهد برد .
48004003	ما نیز همین‌طور در دوران كودكی ، غلامان عقاید بچّگانهٔ دنیوی بودیم ،
48004004	امّا وقتی زمان معیّن فرا رسید ، خدا فرزند خود را كه از یک زن و در قید شریعت متولّد شده بود ، فرستاد
48004005	تا آزادی كسانی را كه در قید شریعت بودند ، فراهم سازد و تا ما مقام فرزندی را به دست آوریم .
48004006	خدا برای اثبات اینکه شما فرزندان او هستید ، روح پسر خود را به قلبهای ما فرستاده است و این روح فریاد زده می‌گوید : « پدر ، ای پدر . »
48004007	پس تو دیگر برده نیستی ؛ بلكه پسری و چون پسر هستی ، خدا تو را وارث خود نیز ساخته است .
48004008	در گذشته به علّت اینکه خدای حقیقی را نشناخته بودید ، خدایانی را كه وجود حقیقی نداشتند ، بندگی می‌کردید .
48004009	امّا اكنون كه خدا را می‌شناسید -‌بهتر بگویم خدا شما را می‌شناسد- چگونه می‌توانید دوباره به سوی ارواح ناچیز و پست برگردید ؟ چرا مایلید دوباره بردگان آن ارواح شوید ؟
48004010	روزها ، ماهها ، فصلها و سالهای مخصوصی را نگاه می‌دارید .
48004011	می‌ترسم تمام زحماتی را كه تاكنون برای شما کشیده‌ام به هَدَر رفته باشد !
48004012	ای دوستان من از شما تقاضا می‌کنم كه مِثل من بشوید ، مگر من مِثل شما نشده‌ام ؟ من نمی‌گویم كه شما به من بدی کرده‌اید .
48004013	شما می‌دانید به علّت ناخوشی جسمی من بود كه برای اولین ‌بار در آنجا به شما بشارت دادم .
48004014	اگرچه ناخوشی من آزمایش سختی برای شما بود ، مرا خوار نشمردید و از من روی‌گردان نشدید . برعکس ، طوری از من پذیرایی كردید كه گویی فرشتهٔ خدا یا حتّی مسیح عیسی بودم .
48004015	پس آن رضامندی‌ای كه نسبت به من داشتید چه شد ؟ من می‌توانم بدون تردید بگویم كه اگر ممكن می‌بود چشمان خود را درآورده و به من می‌دادید .
48004016	آیا حالا با اظهار حقیقت ، دشمن شما شده‌ام ؟
48004017	بدانید ، آن اشخاصی كه توجّه زیادی به شما نشان می‌دهند نیّتشان خیر نیست ! آنها تنها چیزی كه می‌خواهند این است كه شما را از من جدا سازند تا سرانجام شما نیز توجّه زیادی به آنها نشان دهید .
48004018	جلب توجّه كردن درصورتی كه برای یک هدف عالی و همیشگی باشد چیز خوبی است ، نه فقط هنگامی‌که من با شما هستم .
48004019	ای فرزندان من ، بار دیگر درست مانند مادری در وقت زایمان ، برای شما احساس درد می‌کنم تا شما شكل مسیح را به خود بگیرید .
48004020	ای كاش اكنون نزد شما بودم تا با لحن دیگری با شما سخن می‌گفتم . فعلاً در مورد شما بسیار نگرانم !
48004021	بگویید ببینم ، شما كه علاقه دارید تحت فرمان شریعت باشید ، مگر آنچه را كه تورات می‌گوید ، نمی‌شنوید ؟
48004022	زیرا در تورات نوشته شده است كه ابراهیم دو پسر داشت ، یكی از كنیز و دیگری از زن آزاد .
48004023	پسر كنیز به طور معمولی تولّد یافت و پسر زن آزاد در نتیجهٔ وعدهٔ خدا متولّد شد .
48004024	این داستان را برای تشبیه می‌توان این‌طور بیان كرد . این دو زن -‌دو پیمان هستند- یكی از كوه سینا ظاهر می‌شود و فرزندانی برای بردگی می‌آورد و اسمش هاجر است .
48004025	هاجر نمایندهٔ كوه سینا در عربستان و برابر با اورشلیم كنونی است كه خود و فرزندانش در بندگی گرفتارند .
48004026	امّا اورشلیم آسمانی آزاد و مادر همهٔ ماست ،
48004027	زیرا کتاب‌مقدّس می‌فرماید : « شادباش ای زنی كه هرگز نزاییده‌ای و ای تو كه هرگز درد زایمان را نچشیده‌ای . فریاد كن و از شادمانی به صدا درآی از آن رو كه تعداد فرزندان تو بیشتر از زنی است که شوهرش همیشه با او بوده است . »
48004028	اكنون شما نیز ای برادران من ، بنابر وعدهٔ خدا مانند اسحاق ، فرزندان خدا هستید .
48004029	در آن زمان ، فرزندی كه به طور معمولی زاییده شده بود ، فرزندی را كه به قدرت روح خدا تولّد یافت آزار می‌داد و امروز نیز همین‌طور است .
48004030	امّا کتاب‌مقدّس چه می‌گوید ؟ می‌فرماید : « كنیز و پسرش را بیرون كن ، زیرا پسر كنیز به هیچ وجه هم ارث با فرزند زن آزاد نخواهد بود . »
48004031	بنابراین ای برادران من ، ما فرزندان كنیز نیستیم بلكه فرزندان زن آزاد می‌باشیم .
48005001	آری ما آزادیم ، زیرا مسیح ما را آزاد کرد . پس در این آزادی استوار باشید و نگذارید كه بار دیگر یوغ بندگی به گردن شما گذاشته شود .
48005002	ملاحظه كنید كه من ، پولس ، با تأكید به شما می‌گویم اگر مختون شوید دیگر مسیح برای شما هیچ فایده‌ای ندارد !
48005003	بار دیگر تأكید می‌کنم : اگر كسی مختون شود ، مجبور است از تمام احكام شریعت اطاعت نماید !
48005004	و شما كه می‌کوشید به وسیلهٔ اجرای شریعت کاملاً نیک شمرده شوید ، بدانید كه ارتباط خود را با مسیح قطع كرده و از فیض خدا محرومید .
48005005	ما به وسیلهٔ روح‌القدس در انتظار انجام امید خود یعنی نیكی مطلق كه از راه ایمان حاصل می‌شود به سر می‌بریم .
48005006	برای کسی‌که با مسیح عیسی متّحد است ، داشتن یا نداشتن ختنه چیز مهمی نیست . آنچه اهمیّت دارد ایمان است كه با محبّت عمل می‌کند .
48005007	شما خوب پیش می‌رفتید ! چه كسی شما را منحرف ساخت تا حقیقت را دنبال نكنید ؟
48005008	این نوع تحریک از جانب آن کسی‌که شما را خوانده است ، نمی‌تواند باشد !
48005009	« فقط خمیرمایهٔ كمی لازم است تا خمیر زیادی ور بیاید . »
48005010	من در اتّحاد با خداوند ، اطمینان دارم كه شما عقیدهٔ دیگری نخواهید داشت و آنکه مزاحم شماست ، هرکه باشد به كیفر کارهای خود خواهد رسید .
48005011	و امّا من ، ای برادران من ، اگر -‌به قول بعضی‌ها- هنوز لزوم ختنه را اعلام می‌کنم ، پس چرا باز هم جفا می‌بینم ؟ اگر چنین كاری را می‌کردم دیگر كسی از پیام صلیب ناراحت نمی‌شد !
48005012	ای‌كاش آنانی كه شما را با تعلیم ختنه مضطرب می‌سازند ، ختنهٔ خود را كاملتر كرده ، خویشتن را از مردی بیندازند .
48005013	ای برادران من ، شما به آزادی خوانده شده‌اید ولی نگذارید كه این آزادی به بی‌بند و باری برای ارضای امیال جسمانی شما تبدیل گردد ، بلكه با محبّت یكدیگر را خدمت كنید .
48005014	زیرا تمامی شریعت در یک حكم خلاصه می‌شود : « همسایه‌ات را مانند جان خودت دوست بدار . »
48005015	امّا اگر با چنگ و دندان به جان هم بیفتید ، حتماً یكدیگر را نابود خواهید ساخت .
48005016	مقصود من این است : اگر تحت فرمان روح‌القدس به سر ببرید به هیچ‌وجه خواهش‌های نفس را ارضا نخواهید كرد .
48005017	زیرا تمایلات نفسانی برخلاف روح‌القدس و آرزوهای روح‌القدس برخلاف طبیعت نفسانی است و این دو مخالف یكدیگرند . به طوری که شما نمی‌توانید آنچه را دلتان می‌خواهد انجام دهید .
48005018	امّا اگر روح خدا شما را هدایت كند ، شما در قید شریعت نیستید .
48005019	کارهای طبیعت نفسانی آشكارند : زنا ، ناپاكی ، هرزگی ،
48005020	بت‌پرستی ، افسونگری ، دشمنی ، ستیزه‌جویی ، رَشک ، خشم ، خودخواهی ، اختلافات ، دسته‌بندی ، حسادت ، مستی ، عیاشی و امثال اینها .
48005021	اكنون مانند گذشته به شما می‌گویم : کسانی‌که این چنین کارها را بجا آورند ، در پادشاهی خدا نصیبی نخواهند داشت .
48005022	امّا ثمره‌ای كه روح‌القدس به بار می‌آورد : محبّت ، خوشی ، آرامش ، بردباری ، مهربانی ، خیرخواهی ، وفاداری ،
48005023	فروتنی و خویشتنداری است كه هیچ قانونی كه برخلاف چنین كارها باشد ، وجود ندارد .
48005024	و آنانی كه متعلّق به مسیح عیسی هستند ، طبیعت نفسانی را با هوسها و امیال آن مصلوب کرده‌اند .
48005025	اگر روح خدا منشاء زندگی ماست ، او هم باید هادی زندگی ما باشد .
48005026	خودپسند نباشیم و یكدیگر را نرنجانیم و بر یكدیگر حسادت نورزیم .
48006001	ای برادران من ، اگر كسی در هنگام ارتكاب خطا دیده شود ، شما كه روحانی هستید ، او را با روح فروتنی به راه راست آورید . امّا مواظب خود باشید مبادا شما نیز دستخوش وسوسه شوید .
48006002	بارهای یكدیگر را حمل كنید و به این طریق قانون مسیح را بجا خواهید آورد .
48006003	اگر كسی خود را شخص بزرگی بداند درحالی‌که چیزی نیست ، خود را فریب می‌دهد .
48006004	هرکس باید رفتار خود را بیازماید و اگر رفتارش پسندیده بود ، می‌تواند به خود ببالد و لزومی ندارد كه خود را با دیگران مقایسه كند ،
48006005	زیرا هرکس باید متحمّل بار خود باشد .
48006006	محصّلین كلام خدا ، معلّم خود را در تمام نعمات خویش شریک سازند .
48006007	فریب نخورید ، هیچ‌کس نمی‌تواند خدا را فریب دهد ، زیرا آنچه آدمی بكارد ، همان را درو خواهد كرد .
48006008	مثلاً اگر كسی بذر در كشتزار هوی و هوس خویش بكارد ، از آن خرمن مرگ را درو خواهد كرد و اگر در كشتزار روح خدا بكارد ، از روح ، حیات جاودانی را درو خواهد كرد .
48006009	از انجام نیكوكاری خسته نشویم زیرا اگر دست از كار نكشیم ، در وقت مناسب محصول خود را درو خواهیم كرد .
48006010	پس تا آنجا كه فرصت داریم ، به همه نیكی كنیم مخصوصاً به کسانی‌که در ایمان ، با ما اعضای یک خانواده هستند .
48006011	ببینید من با دست خود با چه حروف درشتی برای شما می‌نویسم .
48006012	مقصود آنانی كه شما را به ختنه مجبور می‌کنند این است كه تظاهر كنند . مخصوصاً آنها نمی‌خواهند به‌خاطر صلیب مسیح جفا ببینند .
48006013	حتّی آنانی كه ختنه دارند ، شریعت را بجا نمی‌‌آورند ! آنها می‌خواهند كه شما ختنه شوید تا به اطاعت شما در یک عمل جسمانی ببالند .
48006014	و امّا من ، خدا نكند كه به چیزی جز صلیب خداوند ما عیسی مسیح ببالم كه به وسیلهٔ آن ، دنیا برای من مصلوب شد و من برای دنیا .
48006015	داشتن و یا نداشتن ختنه مهم نیست ، بلكه فقط خلقت تازه اهمیّت دارد .
48006016	به همهٔ آنانی كه در زندگی خود از این قاعده پیروی می‌کنند ، یعنی به اسرائیل حقیقی خدا ، آرامش و رحمت باد !
48006017	دیگر هیچ‌کس مزاحم من نشود ، زیرا داغهایی بر بدن خود دارم كه نشان می‌دهند من غلام مسیح هستم .
48006018	ای برادران من ، فیض خداوند ما عیسی مسیح با روح شما باد ، آمین .
49001001	از طرف پولس كه به ارادهٔ خدا ، رسول مسیح عیسی است به مقدّسین در شهر افسس كه در اتّحاد خود با مسیح عیسی وفادارند .
49001002	فیض و آرامش پدر ما خدا و عیسی مسیح خداوند با شما باد .
49001003	خدا و پدر خداوند ما عیسی مسیح را سپاس گوییم ، زیرا او ما را در اتّحاد با مسیح از همهٔ بركات روحانی در قلمرو آسمانی بهره‌مند ساخته است .
49001004	خدا ما را قبل از آفرینش دنیا در مسیح برگزید تا در پیشگاه او مقدّس و بی‌عیب باشیم . به سبب محبّت خود
49001005	و بر حسب صلاحدید ارادهٔ خویش ، برای ما مقدّر فرمود كه به وسیلهٔ عیسی مسیح فرزندان او شویم .
49001006	تا خدا را برای فیض پر شكوه او كه به رایگان در پسر عزیز خود به ما بخشیده است ، سپاس گوییم .
49001007	از راه اتّحاد با مسیح و به وسیلهٔ خون اوست كه ما رهایی یافته ، و گناهان ما بخشیده شد و چقدر عظیم است آن فیضی كه خدا
49001008	به فراوانی به ما بخشیده است .
49001009	خدا آنچه را كه منظور نظرش بود ، به عمل آورد و نقشهٔ نهان خود را كه قبلاً در شخص مسیح تحقّق یافته بود ، با دانش و بینش بر ما آشكار ساخته است
49001010	كه در وقت معیّن نقشهٔ او عملی شود و كلّیهٔ كاینات یعنی همهٔ چیزهایی كه در آسمان و زمین هستند ، تحت فرمان مسیح با هم جمع شوند .
49001011	خدایی كه همه‌چیز را بر طبق اراده و نقشهٔ خود انجام می‌دهد ، ما را انتخاب كرد تا از آنِ او بشویم . زیرا ما را از ازل بر طبق ارادهٔ خویش برگزیده بود .
49001012	پس ما كه اولین افرادی بودیم كه به مسیح امیدوار شدیم ، باید بزرگی خدا را بستاییم .
49001013	شما نیز وقتی پیام حقیقت یعنی مژدهٔ نجات خود را شنیدید و به او ایمان آوردید ، با او متّحد شدید و خدا با اعطای روح‌القدس ، كه قبلاً وعده داده بود مهر مالكیّت خود را بر شما نهاده است .
49001014	روح خدا ضامن آن است كه ما آنچه را او به قوم خود وعده داده است ، خواهیم یافت و به ما اطمینان می‌دهد كه خدا به متعلّقان خود آزادی كامل خواهد بخشید ، پس جلال و شكوه خدا را بستاییم .
49001015	به این سبب ، اكنون كه از ایمان شما به عیسی خداوند و محبّت شما نسبت به همهٔ مقدّسین باخبر شده‌ام ،
49001016	از سپاسگزاری به درگاه خدا به‌خاطر شما باز نمی‌ایستم و شما را در دعاهایم به‌یاد می‌آورم .
49001017	من دعا می‌کنم ، آن خدایی كه عیسی مسیح خداوند ، او را به ما شناسانید -‌آن پدر پُر جلال- روح حكمت و الهام به شما عطا فرماید تا او را کاملاً بشناسید .
49001018	و از او می‌خواهم كه چشمان دل شما را روشن سازد تا به چگونگی امیدی كه خدا شما را به آن دعوت كرده است و به ثروتمندی و شكوه بهره‌ای كه خدا به مقدّسین خود وعده داده است
49001019	و به عظمت بی‌قیاس قدرت او ، كه در ما ایمانداران در كار است ، پی ببرید .
49001020	این همان قدرت عظیمی است كه خدا بكار برد ، وقتی مسیح را پس از مرگ زنده گردانید و در دست راست خود ، در جایهای آسمانی قرار داد
49001021	و او را بالاتر از هر سلطه ، اقتدار ، قدرت ، پادشاهی و هر مقام دیگر كه بتوان ذكر كرد ، نه تنها در این دنیا بلكه در دنیای آینده نیز ، قرار داد .
49001022	خدا همه‌چیز را زیر پای مسیح نهاد و به‌خاطر كلیسا ، او را بالاتر از هر چیز قرار داد .
49001023	كلیسایی كه بدن اوست و تمام وجود او را دربر می‌گیرد و در عین حال تمام كاینات را با حضور خود پُر می‌سازد .
49002001	در گذشته ، شما غیر یهودیان به علّت خطاها و گناهان خود مُرده بودید .
49002002	و در راههای كج این جهان قدم می‌گذاردید و از حكمران قدرتهای هوا ، یعنی همان روحی كه اكنون در اشخاص نافرمان و سركش عمل می‌کند ، پیروی می‌کردید .
49002003	در آن زمان ، ما همچون شما دستخوش شهوات جسمانی و اسیر تمایلات و افكار نفسانی خود بودیم . درست مانند سایر آدمیان ، ما نیز طبیعتاً سزاوار خشم و غضب خدا بودیم .
49002004	امّا خدا آن‌قدر در رحمت و بخشایش ثروتمند و در محبّتش نسبت به ما كریم است كه
49002005	اگرچه به علّت خطاهای خود مرده بودیم ، ما را با مسیح زنده گردانید . ( از راه فیض خداست كه شما نجات یافته‌اید . )
49002006	و به‌خاطر اتّحادی كه با مسیح داریم ، ما را سرافراز فرمود و در قلمرو آسمانی با مسیح نشانید .
49002007	تا ثروت عظیم و بی‌قیاس فیض خود را ، با مهربانی نسبت به ما ، در عیسی مسیح در زمانهای آینده نمایان سازد .
49002008	زیرا به‌سبب فیض خداست كه شما از راه ایمان نجات یافته‌اید و این كار شما نیست بلكه بخشش خداست .
49002009	این نجات ، نتیجهٔ کارهای شما نیست ، پس هیچ دلیلی وجود ندارد كه كسی به خود ببالد .
49002010	زیرا ما ساختهٔ دست او هستیم و خدا ما را در مسیح عیسی از نو آفریده است تا آن كارهای نیكویی را كه او قبلاً برای ما مقدّر فرمود كه انجام دهیم ، بجا آوریم .
49002011	بنابراین به‌خاطر داشته باشید كه شما در گذشته جسماً جزء كافران بودید و به وسیلهٔ اهل ختنه ( یعنی یک عمل جسمانی كه به دست انسان صورت می‌گیرد . ) « نامختون » نامیده می‌شدید .
49002012	در آن زمان ، از مسیح دور بودید و از مزایای قوم اسرائیل محروم و از پیمانهایی كه بر وعده‌های خدا متّکی بود ، بی‌بهره بودید . شما در این جهان ، بدون امید و بدون خدا به سر می‌بردید .
49002013	امّا اكنون شما كه دور بودید به وسیلهٔ اتّحاد با مسیح عیسی و ریختن خون او نزدیک شده‌اید .
49002014	زیرا مسیح صلح و صفا را بین یهود و غیر یهود به وجود آورده و این دو را با هم متّحد ساخته است . او با بدن جسمانی خود ، دیواری كه آنان را از هم جدا می‌کرد و دشمنان یكدیگر می‌ساخت ، درهم شكست .
49002015	زیرا شریعت را با مقرّرات و احكامش منسوخ كرد تا از این دو دسته ، در خود یک انسانیّت تازه‌ای به وجود آورد و صلح و صفا را میسّر سازد .
49002016	مسیح با مرگ خود بر روی صلیب ، این دو را در یک بدن واحد ، دوستان خدا گردانید تا دشمنی دو جانبه یهود و غیر یهود را نیز از میان بردارد .
49002017	به این سبب بود كه مسیح آمد و مژدهٔ صلح را به شما كه دور بودید و به آنانی كه نزدیک بودند ، اعلام كرد .
49002018	اكنون هر دو به وسیلهٔ مسیح اجازه داریم كه در یک روح یعنی روح‌القدس به حضور پدر بیاییم .
49002019	پس شما غیر یهودیان ، دیگر غریب و بیگانه نیستید بلكه با مقدّسین خدا هموطن و اعضاء خانوادهٔ خدا هستید .
49002020	شما بر شالوده‌ای كه به دست رسولان و انبیا نهاده شده است ، بنا شده‌اید و عیسی مسیح سنگ اصلی آن است .
49002021	در اتّحاد با اوست كه تمام عمارت به هم متّصل می‌گردد و رفته‌رفته در خداوند به صورت یک معبد مقدّس در می‌آید .
49002022	شما نیز در اتّحاد با او و همراه دیگران به صورت مكانی بنا خواهید شد كه خدا به وسیلهٔ روح خود در آن زندگی می‌کند .
49003001	به این سبب است كه من پولس ، زندانی مسیح عیسی به‌خاطر شما غیر یهودیان ، به درگاه خدا برایتان دعا می‌کنم .
49003002	حتماً خبر دارید كه خدا فیض خود را به من عنایت كرده و از من خواسته است كه آن را برای شما بكار برم .
49003003	از راه الهام بود كه این نقشهٔ اسرارآمیز خدا بر من آشكار گردید . ( من قبلاً به طور مختصر دربارهٔ آن نوشته‌ام
49003004	و اگر آنچه را كه نوشته‌ام بخوانید ، خواهید فهمید كه من تا چه اندازه به راز مسیح پی‌برده‌ام . )
49003005	این راز به طوری که اكنون به وسیلهٔ روح‌القدس برای رسولان و انبیای مقدّس خدا آشكار شده است ، در قرنهای گذشته برای بشر روشن نبود
49003006	و آن حقیقت پوشیده این است كه غیر یهودیان از راه انجیل با یهودیان هم‌ارث و با هم اعضای یک بدن و در وعده‌ای كه خدا در مسیح عیسی به ما داده است ، شریک و سهیم هستند .
49003007	من طبق عطیهٔ فیض خدا و در اثر فعالیّت قدرت او ، خدمتگزار انجیل شدم .
49003008	آری ، من اگرچه در بین مقدّسین از همه كمترم ، امّا این فیض به من عطا شد تا بتوانم بشارتِ ثروتِ بی‌قیاسِ مسیح را به ملل غیر یهود برسانم
49003009	و به همه نشان دهم كه چگونه نقشهٔ خدا به مورد اجرا گذارده می‌شود . خدا كه آفرینندهٔ همه‌چیز است ، این راز خود را طی زمانهای گذشته پوشیده نگاه داشت ،
49003010	تا اینکه در حال حاضر ، خدا جنبه‌های گوناگون حکمت خود را به وسیلهٔ كلیسا به قدرتها و حكمرانان عالم آسمانی بشناساند .
49003011	این نقشه طبق آن هدف ازلی بود كه خدا آن را در شخص خداوند ما ، مسیح عیسی ، عملی ساخته است .
49003012	ما به وسیلهٔ اتّحاد خود با او و همچنین از راه ایمان می‌توانیم با اطمینان كامل به حضور خدا بیاییم .
49003013	پس من از شما تقاضا می‌کنم از رنجهایی كه به‌خاطر شما می‌کشم ، مأیوس نباشید ، زیرا اینها باید مایهٔ افتخار شما باشد .
49003014	بنابراین ، من در برابر پدری زانو می‌زنم كه
49003015	هر خانواده در آسمان و زمین نام خود را از او گرفته است
49003016	و دعا می‌کنم كه از گنجهای جلال خود به شما ببخشد تا به وسیلهٔ روح او در درون خود قوی و نیرومند شوید ،
49003017	و خدا عطا فرماید كه مسیح از راه ایمان شما در قلبهایتان ساكن شود و دعا می‌کنم كه شما در محبّت ریشه دوانیده و برپایهٔ محبّت بنا شوید
49003018	تا با همهٔ مقدّسین قدرت داشته باشید به پهنا و درازا و بلندی و عمق محبّت مسیح پی ببرید
49003019	و آن محبّت را دریابید ( اگرچه بالاتر از فهم بشر است ) تا از پُری كامل خدا کاملاً پر شوید .
49003020	جلال بر خدایی باد كه قادر است به وسیلهٔ آن قدرتی كه در ما كار می‌کند ، خیلی بیشتر از آنچه ما بخواهیم و حتّی تصوّر كنیم عمل كند .
49003021	بر او نسلاً بعد نسل تا به ابد در كلیسا و در مسیح عیسی جلال باد ، آمین .
49004001	بنابراین ، من كه به‌خاطر خداوند زندانی هستم از شما تقاضا می‌کنم ، زندگی شما شایستهٔ مقامی باشد كه به آن خوانده شده‌اید .
49004002	همیشه فروتن ، ملایم و بردبار باشید و با محبّت یكدیگر را تحمّل كنید .
49004003	برای حفظ آن وحدتی كه روح‌القدس به وجود می‌آورد و با رشته‌های صلح و صفا به هم پیوسته می‌شود ، نهایت كوشش خود را بكنید .
49004004	همان‌طور كه یک بدن و یک روح‌القدس است ، خدا نیز در وقتی‌که شما را خواند ، یک امید به شما داده است .
49004005	و همچنین یک خداوند و یک ایمان و یک تعمید ؛
49004006	و یک خدا وجود دارد كه پدر همه و بالاتر از همه بوده و در همه كار می‌کند و در همه ساكن است .
49004007	امّا به هر یک از ما بر حسب سخاوت و بخشایش مسیح عطیهٔ خاصّی داده شده است .
49004008	به این جهت كلام خدا می‌فرماید : « وقتی او به آسمان بالا رفت اسیران را به اسارت برد ؛ و عطایایی به آدمیان بخشید . »
49004017	پس به نام خداوند این را می‌گویم و بر آن تأكید می‌کنم كه شما دیگر نباید مانند كافران كه در پیروی از خیالات بیهودهٔ خود به سر می‌برند ، زندگی كنید .
49004018	افكار آنها تیره شده است . جهالتی كه در میان آنهاست و سخت‌دلی آنان ، ایشان را از حیاتی كه خدا می‌بخشد ، محروم كرده است .
49004019	عواطف خود را از دست داده و خود را تسلیم هوی و هوس کرده‌اند و برای ارضاء امیال پست خود ، از هیچ كاری فرو‌گذار نمی‌کنند .
49004020	اینها چیزهایی نیست كه شما از مسیح یاد گرفتید .
49004021	البتّه اگر واقعاً از مسیح باخبر شده‌اید و در اتّحاد با او ، حقیقت را آن‌چنان‌که در عیسی یافت می‌شود ، آموخته‌‌اید .
49004022	شما باید از آن زندگی‌ای كه در گذشته داشتید ، دست بكشید و آن سرشتی را كه قبلاً داشتید ، از خود دور سازید . زیرا آن سرشت فریب شهوات خود را خورده و در راه هلاكت است .
49004023	دل و ذهن شما باید کاملاً نو شود
49004024	و سرشت تازه‌ای را كه در نیكی و پاكی حقیقی و به صورت خدا آفریده شده است ، به خود بپوشانید .
49004025	پس دیگر به هیچ وجه دروغ نگویید ، بلكه همیشه به دیگران راست بگویید ، زیرا همهٔ ما اعضای یكدیگریم .
49004026	اگر عصبانی شُدید ، نگذارید خشمتان شما را به گناه بكشاند و یا تا غروب آفتاب باقی بماند .
49004027	به ابلیس فرصت ندهید .
49004028	دزد از دزدی دست بردارد و به عوض آن با دستهای خود ، با آبرومندی كار كند تا چیزی داشته باشد كه به نیازمندان بدهد .
49004029	یک كلمهٔ زشت از دهانتان خارج نشود بلكه گفتار شما به موقع ، خوب و سودمند باشد تا در نتیجهٔ آن به شنوندگان فیضی برسد .
49004030	روح‌القدسِ خدا را نرنجانید . زیرا او مهر مالكیّت خدا بر شماست و ضامن آمدن روزی است كه در آن کاملاً آزاد می‌شوید .
49004031	از این پس دیگر هیچ نوع بغض ، غیظ ، خشم ، داد و فریاد ، دشنام و نفرت را در میان خود راه ندهید .
49004032	نسبت به یكدیگر مهربان و دلسوز باشید و چنانکه خدا در شخص مسیح شما را بخشیده است ، شما نیز یكدیگر را ببخشید .
49005001	چنانکه شایستهٔ فرزندان عزیز خداست ، بكوشید كه مانند او باشید .
49005002	از روی محبّت زندگی كنید و از محبّتی كه عیسی مسیح با قربانی خویش در راه ما نشان داد ، پیروی كنید . او جان خود را مانند هدیه‌ای خوشبو به خدا تقدیم نمود .
49005003	و چنانکه شایستهٔ مقدّسین خداست ، در میان شما چیزی دربارهٔ زنا و بی‌عفّتی‌های دیگر و طمع‌كاری بر زبان نیاید .
49005004	پسندیده نیست كه سخنان ركیک و یا حرفهای بی‌معنی یا زشت بكار ببرید ، بلكه در عوض باید خدا را شكر كنید .
49005005	خاطر‌جمع باشید كه تمام اشخاص زناكار و بی‌عفّت یا طمع‌كار ( زیرا طمع‌كاری یک نوع بت‌پرستی است . ) هرگز در پادشاهی مسیح و خدا سهمی نخواهند داشت .
49005006	اجازه ندهید كسی با دلایل پوچ خود شما را فریب دهد ؛ زیرا به علّت این چیزهاست كه غضب خدا بر افرادی كه مطیع او نیستند وارد خواهد آمد .
49005007	پس با چنین اشخاص كاری نداشته باشید .
49005008	شما زمانی در تاریكی بودید امّا اكنون در اتّحاد خود با خداوند ، در نور هستید . پس مانند فرزندان نور زندگی كنید .
49005009	زیرا هر كجا نور باشد ، همه‌نوع خوبی ، نیكی و حقیقت نیز به وجود می‌آید .
49005010	بكوشید تا آنچه خداوند را خشنود می‌سازد ، دریابید .
49005011	در انجام كارهای بیهودهٔ ظلمت شریک نباشید ، بلكه ماهیّت آنها را در برابر نور آشکار سازید .
49005012	حتّی ذكر كارهایی كه آنها در پنهانی انجام می‌دهند ، مایهٔ رسوایی است .
49005013	امّا هرگاه چیزی در جلوی نور قرار گیرد ، کاملاً روشن می‌شود
49005014	و هرچه کاملاً روشن شود مانند نور آشكار است . به آن سبب است كه می‌گویند : « ای كه در خوابی ، بیدار شو ، از میان مردگان برخیز و مسیح بر تو خواهد تابید . »
49005015	پس شما باید دقّت كنید كه چگونه زندگی می‌کنید ، مثل اشخاص عاقل زندگی كنید ، نه مانند نادانان .
49005016	از هر فرصتی كه به دست می‌آورید به بهترین نحو استفاده كنید زیرا این روزگار ، روزگار بدی است .
49005017	پس نادان نباشید ، بلكه بكوشید تا بفهمید كه ارادهٔ خداوند چیست .
49005018	مست شراب نشوید ، زیرا شراب شما را به سوی كارهای زشت می‌کشاند ، بلكه از روح‌القدس پر شوید .
49005019	با استفاده از زبور ، تسبیحات و سرودهای روحانی با یكدیگر گفت‌وگو كنید و با تمام دل برای خداوند بسرایید و بخوانید .
49005020	به نام خداوند ما عیسی مسیح هر روز برای همه‌چیز سپاسگزار خدای پدر باشید .
49005021	به‌خاطر احترامی كه به مسیح دارید ، مطیع یكدیگر باشید .
49005022	ای زنها ، طوری از شوهران خود اطاعت كنید كه از خداوند اطاعت می‌کنید ،
49005023	زیرا همان‌طور ‌که مسیح سر كلیسا یعنی بدن خود می‌باشد و شخصاً نجات‌دهندهٔ آن است ، شوهر نیز سر زن خود می‌باشد .
49005024	و چنانکه كلیسا مطیع مسیح است ، زنها نیز در هر مورد باید از شوهرهای خود اطاعت كنند .
49005025	ای شوهرها ، چنانکه مسیح كلیسا را دوست داشت و جان خود را برای آن داد ، شما نیز زنهای خود را دوست بدارید .
49005026	مسیح چنین كرد تا كلیسا را با آب و كلام‌ خدا شسته و آن را پاک و مقدّس گرداند
49005027	و كلیسا را با تمام زیبایی‌اش پاک و بدون عیب و لكّه و چین و چروک یا هر نقص دیگری به خودش تقدیم نماید .
49005028	مردان باید همان‌طور‌که بدن خود را دوست دارند ، زنانشان را دوست بدارند زیرا مردی كه زنش را دوست می‌دارد ، خود را دوست دارد .
49005029	هیچ‌کس هرگز از بدن خود متنفّر نبوده است . بلكه به آن غذا می‌دهد و از آن توجّه می‌کند -‌یعنی همان كاری كه مسیح برای كلیسا می‌کند-
49005030	زیرا ما اعضای بدن او هستیم .
49005031	به این جهت كلام خدا می‌فرماید : « مرد ، پدر و مادر خود را ترک می‌کند و به زن خود می‌پیوندد و آن دو ، یک تن خواهند شد . »
49005032	یک حقیقت بزرگ در این امر نهفته است که به نظر من به مسیح و به كلیسای او اشاره می‌کند .
49005033	به هر حال هر شوهری باید زنش را مانند خودش دوست بدارد و هر زنی نیز باید شوهرش را محترم بشمارد .
49006001	ای فرزندان ، وظیفهٔ هر مسیحی این است كه از والدین خود اطاعت كند .
49006002	اولین حكمی كه با وعده همراه بود این است : « پدر و مادر خود را احترام کن . » و وعدهٔ آن این بود :
49006003	« تا كامیاب گردی و عمرت در زمین طولانی شود . »
49006004	و شما ای پدران ، فرزندان خود را خشمگین نسازید بلكه آنان را با آموزش و پرورش مسیحی تربیت كنید .
49006005	ای غلامان ، طوری با احترام و اشتیاق و یكدلی مطیع اربابان انسانی خود باشید كه گویی از مسیح اطاعت می‌کنید .
49006006	اطاعت شما فقط به‌خاطر این نباشد كه تحت مراقبت هستید و یا می‌خواهید دیگران را خشنود سازید ، بلكه به عنوان غلامان مسیح ، ارادهٔ خدا را از دل و جان بجا آورید
49006007	و خدمات خود را با میل و رغبت انجام دهید . مثل کسی‌که خداوند را خدمت می‌کند نه انسان را ،
49006008	زیرا می‌دانید كه خداوند به هرکس خواه غلام ، خواه آزاد ، موافق كارهای نیكی كه كرده است ، پاداش خواهد داد .
49006009	ای اربابان ، شما نیز نسبت به غلامان خود همین‌طور رفتار كنید و از تهدید آنان دست بردارید و به‌یاد داشته باشید كه در آسمان غلامان شما و خود شما ، یک ارباب دارید و او تبعیضی بین آدمیان قایل نمی‌شود .
49006010	دیگر اینکه در رابطهٔ خود با خداوند از قدرت عظیم او نیرو بگیرید .
49006011	زِرِه كاملی را كه خدا برای شما تهیّه كرده است ، بپوشید تا بتوانید در مقابل نیرنگهای ابلیس ایستادگی نمایید .
49006012	زیرا جنگ ما با انسان نیست بلكه ما علیه فرمانروایان و اولیای امور و نیروهای حاكم بر این جهان تاریک و نیروهای شیطانی در آسمان ، در جنگ هستیم .
49006013	از این جهت شما باید زره كاملی را كه خدا مهیّا كرده است ، بپوشید تا در آن روز شریر در برابر حمله‌های دشمن ، تابِ مقاومت داشته باشید و تا پایان جنگ هم پایدار بمانید .
49006014	پس پایداری كنید و كمربند حقیقت را به كمر ببندید و جوشن نیكی را به تن كنید
49006015	و نعلین آمادگی برای انتشار انجیل صلح و سلامتی را به پا كنید .
49006016	علاوه بر اینها ، سپر ایمان را بردارید تا به وسیلهٔ آن بتوانید تمام تیرهای آتشین شیطان را فرو نشانید .
49006017	و كلاهخود نجات را بر سر بگذارید و شمشیر روح‌القدس یعنی كلام‌ خدا را بردارید .
49006018	همهٔ اینها را با دعا و مناجات انجام دهید . همیشه با هدایت روح‌القدس دعا كنید و پیوسته برای این منظور بیدار باشید و با پشتكار برای همهٔ مقدّسین دعا كنید .
49006019	برای من نیز دعا كنید تا وقتی سخن می‌گویم ، قدرت بیان به من عطا گردد و بتوانم رازِ انجیل را با شهامت آشکار سازم .
49006020	زیرا به‌خاطر همان انجیل است كه من سفیر هستم ، هرچند سفیری در زنجیر ! دعا كنید كه من آن را ، چنانکه باید و شاید ، با شهامت بیان كنم .
49006021	« تخیكاس » برادر عزیز ما و خادم وفادار در خدمت خداوند ، همه‌چیز را به شما خواهد گفت تا شما هم بدانید كه احوال من چطور است و چه می‌کنم .
49006022	او را به همین منظور نزد شما فرستادم تا از احوال ما باخبر شوید و دلهای شما را شاد گرداند .
49006023	خدای پدر و عیسی مسیح خداوند ، به همهٔ ایمانداران آرامش و محبّت توأم با ایمان عطا فرماید .
49006024	فیض خدا با همهٔ آنانی باد كه خداوند ما عیسی مسیح را با محبّتی بی‌پایان دوست دارند ، آمین .
50001001	از طرف پولس و تیموتاؤس -‌غلامان مسیح عیسی- به همهٔ مقدّسین شهر فیلیپی كه با عیسی مسیح متّحدند و سرپرستان و خادمان آنها .
50001002	فیض و آرامش خدای پدر و عیسی مسیح خداوند با شما باد .
50001003	هروقت كه شما را به‌یاد می‌آورم خدا را شكر می‌کنم ؛
50001004	و در تمام دعاهایم نام شما را با شادمانی ذكر می‌کنم
50001005	و به‌خاطر همكاری شما در انتشار انجیل كه از اولین روز شنیدن آن تا به حال ادامه دارد ، خدا را سپاس می‌گویم .
50001006	من اطمینان دارم آن خدایی كه در شما كار نیكویی را شروع كرد تا روز مسیح عیسی ، آن را به كمال خواهد رسانید .
50001007	من حقّ دارم كه دربارهٔ شما چنین احساسی داشته باشم ، زیرا همیشه در دل من هستید و من چه در زندان و چه به دفاع و پشتیبانی از انجیل مشغول باشم ، شما را در فیض خدا با خود شریک می‌دانم .
50001008	خدا شاهد است كه تا چه اندازه با احساسات گرمی كه مسیح عیسی در من ایجاد كرده است ، مشتاق دیدار شما هستم .
50001009	و دعایم این است كه محبّت شما همراه با آگاهی و كمال دانایی همچنان رشد كند
50001010	تا همه‌چیز را بیازمایید و عالیترین آنها را انتخاب كنید . آن وقت در روز عظیم مسیح بی‌عیب و بی‌تقصیر خواهید بود .
50001011	همچنین دعا می‌کنم كه زندگی شما از ثمرات نیكی مطلق كه به وسیلهٔ عیسی مسیح برای جلال و ستایش خدا به دست می‌آید ، سرشار گردد .
50001012	ای برادران ، می‌خواهم بدانید كه آنچه به ‌سر من آمده است در واقع به پیشرفت انجیل كمک كرده است ،
50001013	تا آنجا كه تمام اعضای گارد امپراتوری و سایرین نیز می‌دانند كه من در خدمت مسیح ؛ و به‌خاطر او زندانی شده‌ام .
50001014	و از طرف دیگر ، اغلب ایمانداران مسیحی به سبب زندانی شدن من به قدری قویدل شده‌اند كه جرأت می‌کنند پیام خدا را بدون ترس اعلام كنند .
50001015	البتّه بعضی‌ها ، از روی حسادت و رقابت ، به مسیح بشارت می‌دهند ، ولی دیگران این كار را با حُسن نیّت انجام می‌دهند .
50001016	اینها از روی محبّت چنین می‌کنند ، زیرا می‌دانند كه من به جهت دفاع از انجیل در اینجا افتاده‌ام .
50001017	ولی آنها از روی هم چشمی به مسیح بشارت می‌دهند ، نه از روی صمیمیّت ، زیرا تصوّر می‌کنند از این راه می‌توانند بار زحمت مرا در زندان سنگین‌تر سازند .
50001018	چه اهمیّت دارد ؟ از هر راهی باشد ، خواه از روی نیّت درست یا نادرست ، مسیح به مردم اعلام می‌شود و این امر برای من مایهٔ خوشوقتی است . آری من شادم و همچنان شادی خواهم كرد .
50001019	زیرا می‌دانم كه به وسیلهٔ دعاهای شما و به یاری روح عیسی مسیح ، این امر به نجات من تمام خواهد شد .
50001020	زیرا انتظار شدید و امید من این است كه هرگز موجبات رسوایی خود را فراهم نسازم ، بلكه اکنون با دلیری كامل ، مانند همیشه مسیح را در وجود خود جلال دهم ، خواه با مرگ من باشد ، خواه با زندگی من .
50001021	زیرا مقصود من از زندگی ، مسیح است و مردن نیز به سود من تمام می‌شود .
50001022	امّا اگر با زنده ماندن بتوانم كار ارزنده‌ای انجام دهم ، من نمی‌دانم كدام را انتخاب كنم .
50001023	بین دو راهی گیر کرده‌ام . اشتیاق دارم كه این زندگی را ترک كنم و با مسیح باشم كه خیلی بهتر است ،
50001024	امّا به‌خاطر شما زنده ماندن من واجب‌تر است .
50001025	با چنین اعتمادی یقین دارم كه زنده خواهم ماند و برای پیشرفت و شادمانی شما در ایمان با شما خواهم بود ؛
50001026	تا بار دیگر با آمدن من موجبات افتخار شما به من در مسیح عیسی بیشتر گردد .
50001027	به هر حال ، طوری زندگی كنید كه رفتار شما شایستهٔ انجیل مسیح باشد و من چه بیایم و شما را ببینم و چه نیایم ، مایلم دربارهٔ شما بشنوم كه در یگانگی روح پابرجا هستید و با هماهنگی پیوسته دست به دست یكدیگر داده ، به‌خاطر ایمان انجیل تلاش می‌کنید .
50001028	به هیچ وجه از مخالفین نترسید ، زیرا این شهامت شما به آنها ثابت می‌کند كه به سوی هلاكت می‌روند و شما نجات خواهید یافت و آن هم از طرف خداست .
50001029	چون این امتیاز به شما عطا شده است كه نه تنها به مسیح ایمان آورید ، بلكه به‌خاطر او نیز رنج و زحمت ببینید ،
50001030	زیرا شما نیز به همان مبارزه‌ای داخل شده‌اید كه من داشتم و شما ناظر آن بودید و اطّلاع دارید كه هنوز هم گرفتار آن هستم .
50002001	آیا در اتّحاد با مسیح دلگرم هستید ؟ آیا محبّت ، محرّک اصلی زندگی شماست ؟ آیا با روح‌القدس مصاحبت دارید ؟ و آیا احساس مهر و شفقت در بین شما وجود دارد ؟
50002002	پس تقاضا می‌کنم خوشی مرا به كمال رسانید و با هم توافقِ فكری ، محبّت دو‌جانبه و هدف مشترک داشته باشید .
50002003	هیچ عملی را از روی هم چشمی و خودخواهی انجام ندهید ، بلكه با فروتنی ، دیگران را از خود بهتر بدانید .
50002004	به نفع دیگران فكر كنید و تنها در فكر خود نباشید .
50002005	طرز تفكّر شما دربارهٔ زندگی باید مانند طرز تفكّر عیسی مسیح باشد :
50002006	اگرچه او از ازل دارای الوهیّت بود ، ولی راضی نشد كه برابری با خدا را به هر قیمتی حفظ كند ،
50002007	بلكه خود را از تمام مزایای آن محروم نموده ، به صورت یک غلام درآمد و شبیه انسان شد .
50002008	چون او به شكل انسان در میان ما ظاهر گشت ، خود را فروتن ساخت و از روی اطاعت حاضر شد مرگ -‌حتّی مرگ بر روی صلیب- را بپذیرد .
50002009	از این جهت خدا او را بسیار سرافراز نمود و نامی را كه بالاتر از جمیع نامهاست به او عطا فرمود .
50002010	تا اینکه همهٔ موجودات در آسمان و روی زمین و زیر زمین ، با شنیدن نام عیسی به زانو در آیند .
50002011	و همه برای جلال خدای پدر ، با زبان خود اعتراف كنند كه عیسی مسیح ، خداوند است .
50002012	بنابراین ای عزیزان من ، همان‌طور كه وقتی با شما بودم همیشه از من اطاعت می‌كردید ، اكنون هم كه از شما دور هستم ، مهمتر است كه از من اطاعت كنید و نجات خود را با ترس و لرز به كمال برسانید ،
50002013	زیرا خداست كه از لطف خود ، هم اراده و هم قدرت هركاری را در شما ایجاد می‌کند .
50002014	هر كاری را بدون شكایت و همهمه انجام دهید
50002015	تا در زمانی‌که همه منحرف و سركش هستند ، شما بدون تقصیر و گناه ، فرزندان بی‌عیب خدا باشید و مانند ستارگان در جهان تاریک بدرخشید .
50002016	پیام حیات را همیشه در اختیار مردم بگذارید . اگر چنین كنید ، من دلیلی خواهم داشت كه در روز عظیم مسیح به شما افتخار كنم ، زیرا این نشان خواهد داد كه كار و زحمت من بیهوده نبوده است .
50002017	و حتّی اگر لازم باشد كه خون من مانند شراب وقف شده روی هدیهٔ قربانی ایمان شما ریخته شود ، در انجام این كار خوشحالم و به شما شادباش می‌گویم .
50002018	شما هم خوشحال باشید و به من شادباش بگویید .
50002019	امیدوارم كه با خواست عیسی خداوند ، بزودی تیموتاؤس را نزد شما بفرستم تا با آگاهی از احوال شما آسوده ‌خاطر شوم .
50002020	او تنها كسی است كه احساسات مرا درک می‌کند و واقعاً در فكر شماست .
50002021	دیگران همه به فكر خود هستند نه در فكر پیشرفت كار عیسی مسیح !
50002022	شما تیموتاؤس را خوب می‌شناسید و می‌دانید كه او چگونه مانند یک پسر نسبت به پدر خود در انتشار انجیل به من خدمت كرده است .
50002023	پس امیدوارم به مجرّد اینکه وضع من معلوم شود ، او را نزد شما بفرستم .
50002024	و اطمینان دارم كه با كمک خداوند ، خود من نیز بزودی نزد شما خواهم آمد .
50002025	لازم دانستم « اپفرودیتس » را كه برادر ، همكار و همقطار من بوده است و شما او را برای خدمت من و رفع احتیاجاتم فرستاده بودید ، نزد شما برگردانم .
50002026	زیرا او برای همهٔ شما دلتنگ شده و از اینکه از بیماری او باخبر گشته‌اید ، ناراحت شده است .
50002027	راستش این است كه او مریض و حتّی مشرف به موت بود . امّا خدا بر او رحم كرد و نه تنها بر او ، بلكه بر من نیز رحم فرمود ، مبادا این غم بر غمهای دیگر من افزوده شود .
50002028	پس مایل هستم هرچه زودتر او را نزد شما بفرستم تا شما با دیدن او بار دیگر خوشحال شوید و به این وسیله غم من هم كمتر خواهد شد .
50002029	پس با شادی او را به عنوان برادری در خداوند بپذیرید . به افرادی مثل او احترام بگذارید ،
50002030	زیرا او نزدیک بود در راه خدمت مسیح جان بسپارد و برای اینكه نقص خدمت شما به من را جبران كند ، جان خود را به خطر انداخت .
50003001	دیگر اینکه ای برادران من ، در اتّحاد خود با خداوند شادمان باشید . از نوشتن و تكرار آنچه قبلاً نوشته بودم ، خسته نمی‌شوم ؛ زیرا می‌دانم كه این برای امنیّت شماست .
50003002	از آن سگها و كارهای پست ایشان و آنانی كه برای ختنه یعنی بریدن عضوی از بدن اصرار دارند ، برحذر باشید .
50003003	زیرا ما دارای ختنهٔ واقعی هستیم نه آنها . زیرا ما به وسیلهٔ روح ، خدا را می‌پرستیم و به مسیح افتخار می‌کنیم و به امتیازات ظاهری اتّكایی نداریم .
50003004	اگرچه من حقّ دارم كه به این مزایا متّكی باشم . اگر دیگران تصوّر می‌کنند كه حقّ دارند به امتیازات ظاهری متّكی باشند ، من حقّ بیشتری دارم .
50003005	من در هشتمین روز تولّد خود ختنه شدم و به طور مادرزاد ، اسرائیلی از طایفهٔ بنیامین و یک عبرانی اصیل هستم . از لحاظ رعایت شریعت ، فریسی بودم ،
50003006	و از لحاظ تعصّب ، به كلیسا آزار می‌رسانیدم و مطابق معیارهای شریعت ، من یک مرد بی‌عیب محسوب می‌شدم .
50003007	امّا هرچه به نفع من بود آن را به‌خاطر مسیح ضرر محسوب می‌کنم .
50003008	آری ، علاوه بر این ، همه‌چیز را به‌خاطر امتیازی بسیار ارزنده‌تر ، یعنی شناختن عیسی مسیح ، خداوند خود زیان می‌دانم . در واقع ، من به‌خاطر او همه‌چیز را از دست داده‌ام و همه‌چیز را هیچ شمردم تا به این وسیله مسیح را به دست آورم
50003009	و کاملاً با او متّحد شوم . من دیگر به نیكی خود كه از انجام مقرّرات شریعت بدست می‌آید ، متّكی نیستم ، بلكه به وسیلهٔ ایمان به مسیح دارای نیكی مطلق شده‌ام . این نیكی ، بر ایمان استوار است و از خدا سرچشمه می‌گیرد .
50003010	یگانه آرزوی من این است كه مسیح را کاملاً بشناسم و قدرت قیامت او را در وجود خود درک كنم و در رنجهای او شریک گشته و در مرگ او همشكل او شوم ،
50003011	به این امید كه من نیز به رستاخیز از مردگان نایل گردم .
50003012	من نمی‌گویم كه قبلاً این را به دست آورده‌ام و یا به كمال رسیده‌ام ، بلكه آن را دنبال می‌کنم تا به چنگ آورم ، همان‌طور كه مسیح نیز مرا به‌خاطر آن به چنگ آورده است .
50003013	ای برادران ، من ادّعا نمی‌كنم كه تا به حال آن را به چنگ آورده‌ام ، ولی تنها كار من این است كه آنچه را در پشت سر من قرار دارد فراموش كنم و برای رسیدن به آنچه در پیش است ، بكوشم .
50003014	مستقیماً به طرف هدف می‌دوم تا جایزه‌ای را كه شامل دعوت خدا به یک زندگی آسمانی به وسیلهٔ عیسی مسیح است ، به دست آورم .
50003015	پس همهٔ ما كه روحاً بالغ هستیم باید چنین طرز تفكّری داشته باشیم و اگر شما فكر دیگری دارید ، خدا این را هم به شما آشكار خواهد ساخت .
50003016	در هر حال ما باید مطابق حقایقی كه كسب کرده‌ایم ، زندگی كنیم .
50003017	ای برادران من ، همهٔ شما از من سرمشق بگیرید و به کسانی‌که از نمونهٔ ما پیروی می‌کنند ، نگاه كنید .
50003018	بارها این را به شما گفته‌ام و بار دیگر آن را با اشک خود تكرار می‌كنم كه عدّهٔ زیادی طوری زندگی می‌كنند كه گویی دشمنان صلیب مسیح هستند .
50003019	آخر و عاقبت آنها هلاكت و خدای ایشان ، امیال جسمانی آنهاست و افتخاراتشان در رسوایی و شرمساری است . افكار خود را به چیزهای دنیوی مشغول می‌سازند ،
50003020	امّا ما تابع كشور آسمانی و منتظر آمدن عیسی مسیح خداوند هستیم كه به عنوان نجات‌دهنده از آسمان می‌آید .
50003021	او طوری بدنهای ضعیف و فانی ما را تغییر خواهد داد تا به بدن پر شكوه او شباهت یابد و این كار را با قدرتی كه همه‌چیز را تحت فرمان او در می‌آورد ، انجام خواهد داد .
50004001	بنابراین ای برادران عزیز ، مشتاق دیدار شما هستم . شما مایهٔ شادی و افتخار من هستید . ای عزیزان ، همچنان در اتّحاد خود با خداوند استوار باشید .
50004002	از « افودیه » و « سینتیخی » خواهران خود در خداوند استدعا دارم كه با یكدیگر صلح و سازش كنند .
50004003	و از تو ای همكار صمیمی ، تقاضا می‌کنم كه این دو زن را كمک كنی ، زیرا نام آنها ، با « كلیمانتوس » و سایر همكاران من كه در انتشار انجیل تلاش کرده‌اند ، در دفتر حیات ثبت شده است .
50004004	پیوسته در خداوند شاد باشید ، باز هم می‌گویم شاد باشید !
50004005	مهربانی و ملایمت شما در رفتارتان با دیگران آشكار باشد . آمدن خداوند نزدیک است !
50004006	نگران هیچ چیز نباشید ، بلكه همیشه در هر مورد با دعا و مناجات و سپاسگزاری تقاضاهای خود را در پیشگاه خدا ابراز نمایید .
50004007	و آرامش الهی كه بالاتر از فهم بشر است ، دلها و افكار شما را در مسیح عیسی حفظ خواهد كرد .
50004008	در خاتمه ای برادران ، دربارهٔ هر آنچه راست ، شریف ، درست ، پاک ، دوست داشتنی ، نیكنام و هرچه عالی و قابل ستایش است ، بیندیشید .
50004009	تمام چیزهایی را كه از من آموختید و به دست آوردید ، یعنی آنچه را از من شنیدید ، سرمشق خود ساخته ، به عمل آورید كه در این صورت خدایی كه منبع آرامش است ، با شما خواهد بود .
50004010	حال كه پس از مدّتی دوباره مورد توجّه قرار گرفته‌ام ، شادی عظیمی در خداوند یافته‌ام . البتّه شما همیشه نسبت به من علاقه و توجّه داشته‌اید ، امّا فرصت ابراز آن را نیافتید .
50004011	من به احتیاجات شخصی خود اشاره نمی‌کنم ، زیرا یاد گرفته‌ام در هر وضعی كه باشم ، قناعت كنم .
50004012	من می‌دانم چگونه در فقر و بیچارگی و یا در سعادتمندی زندگی كنم . به رمز زیستن در سیری و گرسنگی ، در فراوانی و نیازمندی پی‌ برده‌ام .
50004013	من به وسیلهٔ مسیح كه مرا تقویت می‌کند ، به انجام هر كاری قادر هستم .
50004014	امّا شما لطف كرده شریک زحمات من شدید .
50004015	خود شما ای فیلپیان ، خوب می‌دانید كه در ابتدای انتشار انجیل وقتی من مقدونیه را ترک كردم ، شما تنها كلیسایی بودید كه در قبول مسئولیّت دخل و خرج من با من همكاری كردید .
50004016	حتّی زمانی‌که در « تسالونیكی » بودم ، یكی دو مرتبه مبلغی برای رفع احتیاجات من فرستادید .
50004017	من طالب پول شما نیستم ؛ بلكه می‌خواهم به پاداش نیكوكاری شما افزوده شود .
50004018	اعانهٔ شما به دستم رسید و نه تنها كافی بلكه بیشتر از احتیاجاتم بود . هدیه‌ای را كه توسط « اپفرودیتس » فرستادید ، احتیاج مرا رفع كرده است . عطایای شما هدیه‌ای خوشبو یعنی قربانی مقبول و پسندیدهٔ خداست
50004019	و خدای من همهٔ احتیاجات شما را با ثروت عظیم خود در مسیح عیسی رفع خواهد كرد .
50004020	پدر ما خدا را تا به ابد جلال باد ، آمین !
50004021	به همهٔ مقدّسینی كه به مسیح عیسی تعلّق دارند ، سلام برسانید . ایماندارانی كه با من هستند به شما سلام می‌رسانند .
50004022	همهٔ مقدّسین در اینجا و مخصوصاً ایماندارانی كه در دربار قیصر هستند ، به شما سلام می‌رسانند .
50004023	فیض خداوند ما عیسی مسیح با روح شما باد .
51001001	از طرف پولس كه به خواست خدا ، رسول مسیح عیسی است و از طرف برادر ما تیموتاؤس
51001002	به برادران مقدّس و وفادار در شهر كولسیه ، كه با مسیح متّحد می‌‌باشند . پدر ما خدا ، فیض و آرامش به شما عطا فرماید .
51001003	هروقت كه برای شما دعا می‌کنیم پدر خداوند ما عیسی مسیح را سپاس می‌گوییم .
51001004	زیرا ما از ایمان شما به مسیح عیسی و محبّت شما به همهٔ مقدّسین آگاه هستیم .
51001005	امید شما به آنچه در عالم بالا در انتظار شماست ، باعث این ایمان و محبّت است . وقتی پیام حقیقی یعنی انجیل برای اولین بار به شما رسید ، از این امید باخبر شدید .
51001006	و این انجیل همان طوری که به شما رسید ، به تمام جهان نیز رسیده است و به همان‌نحو‌ كه در جهان ثمر آورده ، رشد و نمو می‌کند در میان شما نیز از همان روزی كه از فیض خدا باخبر شدید و در حقیقت آن را درک كردید ، عمل كرده است .
51001007	شما انجیل را از « اپفراس » عزیز كه همچون ما غلام و از طرف ما خادم وفادار مسیح است ، آموختید
51001008	و او نیز ما را از محبّتی كه روح‌القدس به شما بخشیده ، مطّلع ساخته است .
51001009	به این جهت از همان روزی كه این را شنیدیم ، همیشه برای شما دعا می‌کنیم و از خدا می‌خواهیم كه شما به وسیلهٔ بینش و فهم روحانی ، ارادهٔ او را کاملاً درک كنید .
51001010	سپس شما قادر خواهید بود طوری که شایستهٔ خداوند است زندگی كنید ، کاملاً او را خشنود سازید ، در تمام كارهای نیک ، زندگی پرثمری داشته باشید و در معرفت خدا رشد و نمو كنید .
51001011	و همچنین دعا می‌کنم كه خدا برحسب قدرت پرشكوهش و با تمام نیروی خود شما را تقویت كند تا با شادی و صبر هر چیز را تحمّل كنید .
51001012	پیوسته خدای پدر را شكر كنید كه شما را لایق آن گردانیده است تا در سرنوشتی كه در عالم نورانی در انتظار مقدّسین است ، سهمی داشته باشید .
51001013	او ما را از چنگ نیرومند ظلمت رهانید و به پادشاهی پسر عزیزش منتقل ساخته است .
51001014	خدا به وسیلهٔ او ما را آزاد ساخته و گناهانمان را آمرزیده است .
51001015	مسیح ، صورت و مظهر خدای نادیده است و نخستزاده و بالاتر از همهٔ مخلوقات .
51001016	زیرا به وسیلهٔ او هر آنچه در آسمان و زمین است ، دیدنی‌ها و نادیدنی‌ها ، پادشاهان ، حكمرانان و اولیای امور آفریده شدند ، آری تمام موجودات به وسیلهٔ او و برای او آفریده شدند .
51001017	او قبل از همه‌چیز وجود داشت و همه‌چیز به وسیلهٔ او با هم ارتباط پیدا می‌کند .
51001018	او سر و منشاء بدن یعنی كلیساست و نخستین كسی است كه پس از مرگ زنده گردید تا تنها او در همه‌چیز مقام اول را داشته باشد .
51001019	زیرا ارادهٔ خدا بر این تعلّق گرفت كه او دارای الوهیّت كامل باشد .
51001020	و به وسیلهٔ مسیح ، همه‌چیز را با خود آشتی داد و به وسیلهٔ ریختن خون مسیح بر روی صلیب ، صلح و دوستی بین خدا و هر آنچه در آسمان و زمین است ، برقرار گردید .
51001021	شما زمانی از خدا دور بودید و با کارها و افكار شریرانهٔ خود با او دشمنی داشتید ،
51001022	امّا اكنون او به وسیلهٔ مرگ جسمانی مسیح شما را با خود متّحد ساخته تا شما را پاک ، بی‌عیب و بی‌آلایش به حضور خود بیاورد ،
51001023	البتّه به شرط اینكه ایمان خود را از دست ندهید ، محكم و استوار بمانید و آن امیدی را كه در وقت شنیدن انجیل به دست آوردید ، ترک نكنید . این همان انجیلی است كه در سرتاسر جهان اعلام گردیده و من « پولس » خادم آن هستم .
51001024	اكنون از آن رنج و زحمتی كه به‌خاطر شما می‌بینم ، خوشحالم . زیرا به وسیلهٔ رنجهای جسمانی خود ، آنچه را كه از رنجهای مسیح برای بدن او ، یعنی كلیسایش باقیمانده است ، تكمیل می‌کنم .
51001025	من طبق مأموریتی كه خدا برای خیریّت شما به من عطا فرمود ، خادم كلیسا هستم تا پیام خدا را کاملاً اعلام نمایم ،
51001026	یعنی آن حقیقت اسرار‌آمیز كه طی اعصار و قرون مخفی مانده بود ، امّا اكنون برای مقدّسین آشكار شده است .
51001027	خدا صلاح دانست كه راز پر جلال و بی‌قیاس خود را در میان ملل غیر یهود آشکار سازد و آن سرّ این است كه مسیح در شما ساكن می‌باشد و این حقیقت ، مایهٔ امید شما به سهیم شدن در جلال خداست .
51001028	ما مسیح را به همه می‌شناسانیم و با تمام دانشی كه داریم همه را آگاه ‌ساخته ، تعلیم می‌دهیم تا آنها را به صورت افرادی بالغ در مسیح به خدا تقدیم نماییم .
51001029	برای انجام این كار ، من زحمت می‌کشم و کوشش می‌کنم و از قدرت عظیمی كه مسیح به من می‌دهد و در من كار می‌کند ، استفاده می‌نمایم .
51002001	می‌خواهم بدانید كه چقدر برای شما و ایمانداران « لائودیکیه » و برای همهٔ آنانی كه تا به حال روی مرا ندیده‌اند زحمت می‌کشم ،
51002002	تا آنان دلگرم شوند و در محبّت متّحد گردند و از بركاتِ سرشارِ اطمینانِ كامل كه از راه درک حقیقت به دست می‌آید ، بهره‌مند شوند و از این راه به راز خدا كه خود مسیح است ، پی خواهند برد .
51002003	تمام گنجینه‌های حكمت و معرفت الهی ، در مسیح نهفته است .
51002004	این را می‌گویم تا مبادا كسی شما را با دلایل مجذوب كننده گمراه سازد ،
51002005	زیرا اگرچه جسماً غایب هستم ولی در روح حضور دارم و از دیدن نظم و ترتیبی كه در میان شما وجود دارد و از ثبات ایمانتان به مسیح خوشحالم .
51002006	پس همان طوری که روزی مسیح عیسی را به عنوان خداوند خود پذیرفتید ، اكنون همیشه در اتّحاد با او زندگی كنید .
51002007	در او ریشه بگیرید و رشد كنید . همان‌گونه كه تعلیم یافتید در ایمان استوار باشید و در ستایش خدا برای دیگران نمونه باشید .
51002008	مواظب باشید مبادا كسی با دلایل پوچ و فلسفه‌ای كه متّکی به سنّتهای انسانی و عقاید بچّگانهٔ این جهان است ، شما را اسیر خود سازد . این تعالیم از مسیح نیست .
51002009	زیرا الوهیّت به طور كامل در مسیح مجسم شد
51002010	و شما نیز به وسیلهٔ اتّحاد با او كه بالاتر از همهٔ قدرتها و ریاستهاست ، كامل شده‌اید .
51002011	شما نیز در اتّحاد با او ختنه شده‌اید ، ختنه‌ای كه به دست انسان صورت نگرفته است بلكه به وسیلهٔ ختنهٔ مسیح كه قطع طبیعت نفسانی است .
51002012	وقتی شما تعمید گرفتید با مسیح مدفون شدید و نیز در تعمید خود به وسیلهٔ ایمان با قدرت خدا كه مسیح را پس از مرگ زنده گردانید ، با او قیام كردید .
51002013	خدا شما را كه به علّت خطاهای خود مُرده و در جسم خود نامختون بودید ، با مسیح زنده كرد و همهٔ گناهان ما را بخشیده است .
51002014	او سند محکومیّت ما را همراه با تمام مقرّراتی كه علیه ما بود ، لغو كرد و آن را به صلیب خود میخكوب نموده ، از بین برد .
51002015	مسیح بر روی صلیب ، تمام قدرتهای آسمانی و فرمانروایان را خلع سلاح كرد و بر آنها پیروز شد و آنها را نزد همه رسوا ساخت .
51002016	بنابراین در مورد خوراکی یا آشامیدنی یا رعایت عید یا ماه نو یا روز سبت ، به هیچ وجه تحت تأثیر انتقاد دیگران قرار نگیرید .
51002017	این چیزها فقط سایهٔ آن واقعیّتی است كه قرار است بیاید و آن واقعیّت ، خود مسیح است .
51002018	نگذارید كسی با تظاهر به فروتنی و پرستش فرشتگان ، شما را از ربودن تاج پیروزی باز دارد . زیرا چنین شخصی با اتّكاء به رؤیاهایی كه دیده است و به‌خاطر افكار دنیوی خود ، بی‌جهت مغرور می‌شود .
51002019	این قبیل اشخاص رابطهٔ خود را با سر یعنی با مسیح قطع کرده‌اند . تحت فرمان مسیح تمام بدن نیرو می‌گیرد و به توسط مفاصل و رشته‌‌ها به هم متّصل می‌شود و همان‌طور كه خدا می‌خواهد ، نمو می‌كند .
51002020	وقتی شما با مسیح مُردید ، با عقاید بچّگانهٔ این جهان قطع رابطه كرده‌اید . پس چرا طوری زندگی می‌کنید كه گویا هنوز به دنیا بستگی دارید ؟ چرا مطیع مقرّراتی از قبیل :
51002021	« این را لمس نكن ، به آن لب نزن و به این دست نزن » می‌شوید ؟ !
51002022	اینها همه در اثر مصرف از بین می‌روند و این دستورات فقط قوانین و تعالیم انسان هستند !
51002023	البتّه این کارها در عبادتهایی كه آنها بر خود تحمیل کرده‌اند و فروتنی و ریاضت‌كشی ، ظاهراً معقول به نظر می‌رسد ، ولی در واقع نمی‌توانند مانع ارضای شهوات نفسانی شوند !
51003001	مگر شما با مسیح زنده نشده‌اید ؟ پس در این صورت شما باید به چیزهای آسمانی ، جایی‌که مسیح در آنجا در دست راست خدا نشسته است ، دل ببندید .
51003002	دربارهٔ آنچه در عالم بالا است بیندیشید ، نه به آنچه بر روی زمین است .
51003003	زیرا شما مرده‌اید و زندگی شما اكنون با مسیح در خدا پنهان است .
51003004	وقتی مسیح كه زندگی ماست ظهور كند ، شما نیز با او در شكوه و جلال ظهور خواهید كرد .
51003005	بنابراین ، تمایلات دنیوی یعنی زنا ، ناپاكی ، هوی و هوس ، شهوت و طمع را ( كه یک نوع بت‌پرستی است ) در خود نابود سازید .
51003006	به سبب این کارهاست كه افراد سركش گرفتار غضب خدا می‌شوند .
51003007	زمانی‌که شما در آن وضع زندگی می‌کردید ، کارهای شما نیز مانند دیگران بود .
51003008	همچنین اكنون شما باید خشم ، غیظ و بدخواهی را از دلهایتان و اهانت و حرفهای زشت را از لبهای خود به كلّی دور سازید .
51003009	دیگر دروغ نگویید ، زیرا با آن آدمی كه در سابق بودید و عادتهای او قطع رابطه کرده‌اید .
51003010	و زندگی را به صورت انسان تازه‌ای شروع نموده‌اید -انسانی كه پیوسته در شباهت خالق خود به شكل تازه‌ای در می‌آید- تا رفته رفته به شناخت كامل خدا برسد .
51003011	پس بین یونانی و یهودی ، مختون و نامختون ، بربری و وحشی ، غلام و آزاد فرقی وجود ندارد ، بلكه مسیح همه‌چیز است و در همه می‌باشد .
51003012	پس شما كه برگزیدگان مقدّس و محبوب خدا هستید ، خود را به دلسوزی ، مهربانی ، فروتنی ، ملایمت و بردباری ملبّس سازید .
51003013	متحمّل یكدیگر شوید . اگر از دیگران شِكوِه و شكایتی دارید ، یكدیگر را عفو كنید و چنانکه خداوند شما را بخشیده است ، شما نیز یكدیگر را ببخشید .
51003014	به همهٔ اینها محبّت را اضافه كنید ، زیرا محبّت همه‌چیز را به هم می‌پیوندد و تكمیل می‌کند .
51003015	آرامشی كه مسیح به شما می‌بخشد ، قاضی وجدان شما باشد ؛ چون خدا شما را به عنوان اعضای یک بدن به این آرامش خوانده است و شما باید سپاسگزار باشید .
51003016	اجازه بدهید كه پیام مسیح با تمام پُری آن سرتاسر وجود شما را فرا گیرد . یكدیگر را با نهایت خردمندی تعلیم و پند دهید و با سپاسگزاری در دلهای خود زبور ، تسبیحات و سرودهای روحانی برای خدا بخوانید .
51003017	هرچه می‌کنید ، چه گفتار ، چه كردار ، همه را به نام عیسی خداوند انجام دهید و در عین حال خدای پدر را دایماً سپاس گویید .
51003018	ای زنها ، مطیع شوهرهای خود باشید ، زیرا این كار وظیفهٔ مسیحی شماست .
51003019	ای شوهرها ، زنهایتان را دوست بدارید و با آنان تندی نكنید .
51003020	ای فرزندان ، از والدین خود در هر امری اطاعت كنید ، زیرا این كار خداوند را خشنود می‌سازد .
51003021	ای پدران ، بر فرزندان خود زیاد سخت نگیرید مبادا دلسرد شوند .
51003022	ای غلامان ، در كلّیهٔ امور مطیع اربابان خود كه مانند شما بشرند باشید و اطاعت شما فقط به‌خاطر این نباشد كه تحت مراقبت هستید یا می‌خواهید دیگران را خشنود سازید ، بلكه با خلوص نیّت و خداترسی اطاعت كنید .
51003023	هرکاری که می‌کنید با دل و جان انجام دهید چنانکه گویی برای خداوند كار می‌کنید ، نه برای بشر .
51003024	زیرا می‌دانید خداوند میراثی به عنوان پاداش به شما عطا خواهد كرد . چون مسیح ارباب شماست و شما غلامان او هستید .
51003025	شخص بدكار كیفر بد خود را خواهد دید و خدا تبعیض قایل نمی‌شود .
51004001	ای اربابان ، با غلامان خود عادلانه و منصفانه رفتار كنید ، زیرا می‌دانید كه شما هم در آسمان اربابی دارید .
51004002	همیشه با حواس جمع و شكرگزاری دعا كنید .
51004003	برای ما نیز دعا كنید كه خدا برای اعلام پیام خود ، فرصت مناسبی به ما بدهد تا آن حقایقی را كه دربارهٔ مسیح پوشیده بود ، اعلام كنیم که به‌خاطر آن من اكنون در زندان هستم .
51004004	و دعا كنید تا آن طوری که وظیفهٔ من است این راز را آشكار سازم .
51004005	در مناسبات خود با افراد غیر مسیحی ، رفتاری عاقلانه داشته باشید . از فرصت‌هایی كه اكنون در دسترس شماست حداكثر استفاده را بكنید .
51004006	گفتار شما پیوسته جالب و خوشایند باشد و یاد بگیرید كه چگونه به هرکس پاسخ مناسبی بدهید .
51004007	« تیخیكاس » شما را از وضع من مطّلع خواهد ساخت . او برادر عزیز و خادمی وفادار است و با من در كار خداوند مثل یک غلام خدمت می‌کند .
51004008	او را به این منظور نزد شما می‌فرستم تا از احوال ما باخبر شوید و تا خاطر شما را آسوده كند .
51004009	« اونیسیموس » كه برادر محبوب وفادار و یكی از خودتان می‌باشد ، همراه اوست . این دو ، شما را از همهٔ اموری كه اینجا در جریان است ، آگاه خواهند ساخت .
51004010	« اَرِسْتَرخُس » كه با من در زندان است و همچنین « مرقس » پسر عموی برنابا به شما سلام می‌رسانند . ( دربارهٔ مرقس قبلاً دستوراتی داده بودم كه چنانچه نزد شما بیاید او را با گرمی بپذیرید . )
51004011	و « یسوع » ملقّب به « یستوس » سلام می‌رساند . از مسیحیان یهودی نژاد فقط این چند نفر هستند كه برای پیشرفت پادشاهی خدا با من همكاری می‌کنند و باعث دلگرمی من شده‌اند .
51004012	« اپفراس » كه یكی از افراد شما و غلام مسیح عیسی است سلام می‌رساند . او همیشه با جدیّت برای شما دعا می‌کند و از خدا می‌خواهد كه استوار و بالغ و کاملاً خاطر‌جمع باشید تا بتوانید ارادهٔ خدا را کاملاً اطاعت كنید .
51004013	زیرا من شاهد هستم كه او به‌خاطر شما و ایمانداران « لائودیکیه » و « هیراپولیس » زحمت زیادی كشیده است .
51004014	« لوقا » پزشک محبوب و « دیماس » به شما سلام می‌رسانند .
51004015	به ایمانداران در « لائودیکیه » و به « بانو نیمفاس » و كلیسایی كه در خانه او تشكیل می‌شود ، سلام مرا برسانید .
51004016	پس از اینكه نامه را خواندید ، طوری ترتیب بدهید كه این نامه برای كلیسای لائودیکیه نیز خوانده شود و شما هم نامه‌ای را که به کلیسای لائودیکیه نوشتم ، بخوانید .
51004017	به « ارخیپس » بگویید : « مواظب باش كه آن مأموریتی را كه در خدمت خداوند به عهدهٔ تو گذاشته شده است ، انجام دهی . »
51004018	من پولس ، با خط خودم درود می‌فرستم . فراموش نكنید كه من هنوز در زندان هستم ! فیض خدا با شما باد ، آمین .
52001001	از طرف پولس و سیلوانس و تیموتاؤس به كلیسای تسالونیكیان كه به خدای پدر و عیسی مسیح خداوند تعلّق دارد ، فیض و آرامش از آن شما باد .
52001002	ما همیشه خدا را به‌خاطر همهٔ شما شكر می‌کنیم و همواره شما را در دعاهای خود ذكر می‌نماییم .
52001003	زیرا در حضور خدا كه پدر ماست به‌یاد می‌آوریم كه چگونه ایمانتان در فعالیّت‌ها و محبّتتان در كارها و امیدتان به خداوند ما عیسی مسیح پایدار است .
52001004	ای برادران ، ما می‌دانیم كه خدا شما را دوست دارد و شما را برگزیده است .
52001005	زیرا ما انجیل را تنها در قالب كلمات نزد شما نیاوردیم ، بلكه با قدرت روح‌القدس و اطمینان كامل به حقانیّت آن ، و شما می‌دانید وقتی با شما بودیم چگونه رفتار كردیم و آن برای خیریّت شما بود .
52001006	شما از سرمشق ما و خداوند پیروی كردید و اگرچه به‌خاطر پیام خدا رنج بسیار دیدید ، آن را با خوشی‌ای كه روح‌القدس می‌دهد ، پذیرفتید .
52001007	تا آنجا كه شما برای همهٔ ایمانداران در مقدونیه و یونان نمونه شدید .
52001008	زیرا پیام خداوند نه تنها از جانب شما تا مقدونیه و یونان انتشار یافت ، بلكه خبر ایمانتان به خدا به همه‌جا رفته است . پس دیگر احتیاجی نیست كه ما آن را بازگو كنیم .
52001009	زیرا خود آنها حُسن استقبالی را كه شما از ما به عمل آوردید ، بیان می‌کنند و تعریف می‌کنند كه چگونه شما بُتها را ترک كرده به سوی خداوند بازگشت نمودید تا خدای زنده و حقیقی را خدمت كنید
52001010	و چگونه در انتظار ظهور پسر او عیسی كه از آسمان می‌آید به‌ سر می‌برید . آری ، همان عیسی كه خدا او را پس از مرگ زنده ساخت ، ما را از غضب آینده رهایی می‌بخشد .
52002001	خود شما ای برادران می‌دانید كه آمدن ما به نزد شما بی‌نتیجه نبود .
52002002	برعکس ، پس از آن‌همه بدرفتاری و اهانت كه در شهر فیلیپی دیدیم ( چنانکه اطّلاع دارید ) و با وجود مخالفت‌های شدید ، با كمک خدا ، دل و جرأت یافتیم كه انجیل خدا را به شما برسانیم .
52002003	اصرار ما به شما از روی ایمان غلط و یا ناپاک نبود و ما سعی نداشتیم كسی را فریب دهیم ،
52002004	امّا چون خدا ما را لایق دانست و انتشار انجیل را به عهدهٔ ما گذاشت ، سخن می‌گوییم . منظور ما جلب رضایت انسان نیست ، بلكه ما می‌خواهیم خدایی را خشنود كنیم كه دلهای ما را می‌آزماید .
52002005	شما خوب می‌دانید و خدا شاهد است كه ما چاپلوسی نکردیم و سخنان ما از روی طمع نبود .
52002006	و به هیچ وجه ما جویای احترام و ستایش مردم -‌خواه شما و خواه دیگران- نبودیم ،
52002007	اگرچه ما به عنوان رسولان مسیح حقّی به گردن شما داشتیم ، ولی مانند مادری كه فرزندان خود را پرورش می‌دهد با شما به ملایمت رفتار كردیم
52002008	و با احساسات و به‌خاطر علاقه‌ای كه نسبت به شما داشتیم ، حاضر بودیم نه فقط انجیل خدا را به شما برسانیم بلكه جان خود را نیز در راه شما فدا سازیم ، چون شما برای ما بسیار عزیز بودید !
52002009	ای برادران ، به‌خاطر دارید كه ما چگونه كار می‌كردیم و زحمت می‌کشیدیم و شب و روز مشغول كار بودیم تا در موقع اعلام انجیل خدا در میان شما بر هیچ‌کس تحمیل نشویم .
52002010	هم شما شاهد هستید و هم خدا كه رفتار ما نسبت به شما ایمانداران تا چه اندازه پاک ، درست و بی‌عیب بود .
52002011	شما خوب می‌دانید كه رفتار ما با فرد فرد شما درست مانند رفتار یک پدر با فرزندان خود بود .
52002012	ما شما را تشویق می‌کردیم ، دلداری می‌دادیم و موظّف می‌ساختیم كه زندگی و رفتار شما پسندیدهٔ خدا باشد ، آن خدایی كه شما را به پادشاهی و جلال خود دعوت می‌کند .
52002013	پیوسته خدا را برای این نیز شكر می‌كنم كه وقتی پیام خدا را از ما شنیدید ، آن را به عنوان پیامی از جانب بشر نپذیرفتید ، بلكه آن را از طرف خدا دانستید و در حقیقت همین‌طور هم هست و اكنون در میان شما ایمانداران عمل می‌کند .
52002014	ای برادران ، شما درست به همان راهی می‌روید كه كلیساهای یهودیه در اتّحاد با مسیح عیسی خداوند رفته‌اند ، زیرا شما از هموطنان خود همان زحماتی را دیده‌اید كه آنان از یهودیان دیدند
52002015	-‌یهودیانی كه هم عیسی خداوند و هم انبیا را كشتند و ما را بیرون راندند- آنها خدا را خشنود نمی‌سازند و با همهٔ مردم دشمنی می‌کنند .
52002016	آنها حتّی می‌كوشند كه ما را از موعظه به غیر یهودیان باز دارند ، درصورتی‌که این گفت‌وگو سبب نجات غیر یهودیان می‌شود . آنها دایماً پیمانهٔ گناهان خود را پر می‌سازند ، ولی غضب خدا سرانجام آنان را گرفتار كرده است .
52002017	امّا ای برادران ، چون برای مدّت كوتاهی ( البتّه جسماً ، نه قلباً ) از شما جدا شدیم ، چقدر برای شما دلتنگ گشتیم و اكنون بسیار کوشش می‌کنیم که دوباره شما را ببینیم .
52002018	آری ، مایل بودیم نزد شما بیاییم و من پولس ، یكی دو بار خواستم بیایم ، امّا شیطان مانع ما می‌شد .
52002019	برای ما چه امیدی یا شادمانی‌ای یا تاج افتخاری در حضور خداوند ما عیسی مسیح به هنگام آمدن او وجود دارد ؟ مگر شما نیستید ؟
52002020	البتّه مایهٔ افتخار و شادمانی ما شما هستید !
52003001	پس چون دیگر نمی‌توانستیم بی‌خبری را تحمّل كنیم ، تصمیم گرفتیم كه در شهر آتن تنها بمانیم
52003002	و تیموتاؤس برادر ما و خادم خدا در انتشار انجیل مسیح را فرستادیم تا شما را در ایمانتان تقویت نماید و دلداری دهد ،
52003003	تا هیچ‌کس در اثر این زجر و آزارها دلسرد نشود . خودتان می‌دانید كه این آزارها نصیب و قسمت ماست .
52003004	وقتی ما با شما بودیم ، از پیش به شما گفتیم كه زجر و آزار در انتظار ماست و چنانکه آگاه هستید همان‌طور هم شده است .
52003005	از این جهت چون این بی‌خبری ، دیگر برای من غیر قابل تحمّل بود ، تیموتاؤس را نزد شما فرستادم تا از ایمان شما آگاه شوم ، زیرا می‌ترسیدم آن اغوا‌كننده یعنی شیطان شما را به نوعی وسوسه كرده و زحمات ما بی‌نتیجه مانده باشد .
52003006	امّا اكنون كه تیموتاؤس از نزد شما بازگشته است ، خبر خوشی دربارهٔ ایمان و محبّت شما به ما داده است و گزارش می‌دهد كه شما با چه لطفی همواره ما را به‌یاد می‌آورید و همان‌گونه كه ما برای دیدن شما اشتیاق داریم ، شما هم مشتاق دیدار ما هستید .
52003007	ای برادران ، با وجود همهٔ نگرانی‌ها و زحماتی كه داریم ، این خبر ما را دلداری داده است . بلی ، ایمان شما سبب دلداری ما گشته است .
52003008	اگر شما در اتّحاد با خداوند استوار بمانید ، ما زندگی تازه‌ای خواهیم داشت .
52003009	ما چطور می‌توانیم به قدر كفایت ، خدا را برای شما و برای تمام شادی‌ای كه به‌خاطر شما در پیشگاه خدا احساس می‌كنیم ، سپاسگزاری كنیم ؟
52003010	شب و روز با التماس دعا می‌كنیم كه روی شما را ببینیم و نواقص ایمان شما را برطرف سازیم .
52003011	خدای پدر و عیسی مسیح خداوند ما ، راه ما را به سوی شما بگشاید !
52003012	و خداوند عطا فرماید كه به اندازهٔ محبّتی كه ما برای شما داریم ، محبّت شما برای یكدیگر و همهٔ مردم افزایش و گسترش یابد ؛
52003013	و خدا دلهای شما را قوی گرداند تا در آن هنگام كه خداوند ما عیسی با همهٔ مقدّسین خود می‌‌آید ، شما در حضور خدای پدر پاک و بی‌عیب باشید .
52004001	دیگر اینکه ای برادران ، شما از ما آموختید كه چگونه باید زندگی كنید تا خدا را خشنود سازید و شما هم البتّه از آن پیروی می‌كنید . اكنون به نام عیسی خداوند از شما استدعا و التماس می‌كنم كه بیش از پیش مطابق آن زندگی كنید .
52004002	زیرا می‌دانید به حكم عیسی خداوند چه دستورهایی به شما دادم .
52004003	خواست خدا این است كه شما پاک باشید و از روابط جنسی نامشروع بپرهیزید .
52004004	همهٔ شما باید بدانید چگونه بدن خود را همیشه تحت كنترل داشته باشید و آن را پاک و محترم نگاه دارید
52004005	و مانند ملّتهای خداناشناس ، دستخوش امیال و شهوات جسمانی نگردید .
52004006	در این خصوص هیچ‌کس نباید از ایمانداران سوء استفاده کند ، زیرا همان طوری که من قبلاً با تأكید زیاد به شما گفته بودم : خداوند به کسانی‌که این كارها را می‌کنند ، كیفر خواهد داد .
52004007	خدا ما را به یک زندگی پاک خوانده است ، نه به فساد اخلاقی !
52004008	پس هرکه این تعلیم را قبول نكند ، انسان را رد نمی‌کند بلكه خدایی را كه روح‌القدس خود را به شما عطا می‌فرماید ، رد كرده است .
52004009	و امّا دربارهٔ محبّت به یکدیگر ، هیچ نیازی نیست كه در خصوص آن چیزی بنویسم ، زیرا خود شما از خدا تعلیم یافته‌اید كه چگونه یكدیگر را دوست بدارید
52004010	و شكّی نیست كه در تمام مقدونیه شما با همهٔ ایمانداران همین‌طور رفتار می‌كنید ، امّا ای برادران ، از شما درخواست می‌كنم كه محبّت شما روز به روز بیشتر گردد .
52004011	آرزویتان این باشد كه زندگی آرامی داشته باشید و به كار خود مشغول باشید و همان‌طور كه قبلاً به شما دستور دادیم برای تأمین معاش خود كار كنید
52004012	تا زندگی شما تأثیری نیكو در بی‌ایمانان بگذارد و برای تأمین خود محتاج دیگران نباشید .
52004013	ای برادران ، نمی‌خواهم در مورد آنانی كه فوت نموده‌اند ، بی‌اطّلاع باشید . مبادا مانند سایر مردم كه هیچ امیدی به آینده ندارند ، غمگین باشید .
52004014	زیرا اگر ما معتقدیم كه عیسی مرد و دوباره زنده شد ، همچنین ایمان داریم كه خدا آنانی را كه در ایمان به عیسی مرده‌اند نیز همراه عیسی باز خواهد آورد .
52004015	ما این را از تعالیم خداوند به شما می‌گوییم : آن كسانی از ما كه تا روز آمدن خداوند زنده می‌مانند ، زودتر از مردگان صعود نخواهند كرد .
52004016	در همان موقع كه فریاد فرمان الهی و صدای رئیس فرشتگان و بانگ شیپور خداوند شنیده می‌شود ، خود خداوند از آسمان به زیر خواهد آمد و اول کسانی‌که در ایمان به مسیح مرده‌اند ، خواهند برخاست
52004017	و سپس آن کسانی‌که از میان ما زنده می‌مانند همراه با آنها در ابرها بالا برده خواهند شد تا در فضا با خداوند ملاقات نمایند و به این ترتیب ما همیشه با خداوند خواهیم بود .
52004018	پس شما باید یكدیگر را با این كلمات تشویق كنید .
52005001	امّا ای برادران ، لازم نیست كه من دربارهٔ زمان و تاریخ وقوع این امور چیزی برای شما بنویسم .
52005002	زیرا شما خوب می‌دانید كه روز خداوند مانند دزدی كه در شب می‌آید ، فرا خواهد رسید .
52005003	در آن هنگام كه مردم از صلح و امنیّت خود تعریف می‌کنند ، هلاكت ناگهانی مثل درد زایمان به ایشان وارد خواهد شد و به هیچ‌وجه ، جان سالم به در نخواهند برد .
52005004	امّا ای برادران ، شما در تاریكی نیستید كه آن روز شما را مانند دزد غافلگیر كند ،
52005005	زیرا همهٔ شما فرزندان روشنایی و روز هستید . ما به شب و تاریكی تعلّق نداریم .
52005006	پس ما نباید مانند دیگران در خواب باشیم ، بلكه باید بیدار و هوشیار باشیم .
52005007	کسانی‌که می‌خوابند ، در شب می‌خوابند و آنانی ‌که مست می‌شوند ، در شب مست می‌شوند .
52005008	امّا ما كه به روز تعلّق داریم باید هوشیار باشیم و ایمان و محبّت را مانند زِرِه به سینه ببندیم و امید نجات را مانند كلاهخود بر سر بگذاریم .
52005009	زیرا خدا ما را برای آن برنگزید كه به غضب او گرفتار شویم ، بلكه ما را برگزید تا به وسیلهٔ خداوند ما عیسی مسیح نجات یابیم .
52005010	او در راه ما مرد تا خواه زنده باشیم خواه مرده ، با او زیست کنیم .
52005011	پس همان‌گونه كه اكنون انجام می‌دهید ، یكدیگر را تشویق و تقویت كنید .
52005012	ای برادران من ، از شما تقاضا دارم برای آنانی كه در میان شما زحمت می‌کشند و در خداوند ، رهبران و مشاوران شما هستند ، احترام قایل شوید ؛
52005013	و از آنان به‌خاطر كاری كه می‌کنند با نهایت محبّت و احترام قدردانی نمایید . با یكدیگر در صلح و صفا زیست كنید .
52005014	ای برادران من ، از شما استدعا می‌کنم افراد تنبل و بیكار را توبیخ كنید ، اشخاص ترسو را دلداری دهید ، از ضعیفان پشتیبانی كنید و نسبت به همهٔ مردم بردبار باشید .
52005015	مواظب باشید كه هیچ‌کس بدی را با بدی تلافی نكند ، بلكه هدف شما این باشد که پیوسته به یكدیگر و به همهٔ مردم نیکویی کنید .
52005016	همیشه شادمان باشید
52005017	و پیوسته دعا كنید .
52005018	برای هرچه كه پیش می‌آید ، خدا را شكر كنید . زیرا خدا در مسیح عیسی از شما همین انتظار را دارد .
52005019	روح‌القدس را محدود نسازید .
52005020	نبوّتها را ناچیز نشمارید .
52005021	همه‌چیز را بیازمایید و آنچه را كه نیكوست برای خود نگاه دارید .
52005022	از هر نوع بدی دوری كنید .
52005023	خدایی كه سرچشمهٔ آرامش است ، شما را کاملاً پاک گرداند و عطا فرماید كه روح و جان و بدن شما سالم بماند تا در وقت آمدن خداوند ما عیسی مسیح ، از هر نوع عیب و نقصی به دور باشید .
52005024	او كه شما را به سوی خود دعوت كرده است ، قابل اعتماد است و این كار را خواهد كرد .
52005025	ای برادران ، برای ما دعا كنید .
52005026	همهٔ ایمانداران را با بوسهٔ مقدّسانه سلام گویید .
52005027	شما را به نام خداوند موظّف می‌سازم كه این نامه را برای تمام ایمانداران بخوانید .
52005028	فیض خداوند ما عیسی مسیح با شما باد .
53001001	از طرف پولس و سیلوانس و تیموتاؤس به كلیسای تسالونیكیان كه به پدر ما خدا و عیسی مسیح خداوند تعلّق دارد .
53001002	خدای پدر و عیسی مسیح خداوند ، فیض و آرامش به شما عنایت فرمایند .
53001003	ای برادران ، ما موظّفیم همواره خدا را به‌خاطر شما سپاس گوییم . آری ، شایسته است چنین كنیم ؛ زیرا ایمان شما به طور عجیبی رشد می‌کند و محبّت شما به یكدیگر روز افزون است .
53001004	ما در كلیساهای خدا به‌خاطر بردباری و ایمانتان در تحمّل آزارها و رنجها به وجود شما افتخار می‌کنیم .
53001005	این آزارها ثابت می‌کند كه خدا از روی انصاف داوری می‌کند و می‌خواهد كه شما شایستهٔ پادشاهی خدا كه به‌خاطر آن رنج می‌برید ، بشوید .
53001006	خدا عادل است و به کسانی‌که به شما آزار می‌رسانند ، جزا خواهد داد
53001007	و به شما كه رنج و آزار می‌‌بینید و همچنین به ما آسودگی خواهد بخشید . این كار در روزی كه عیسی خداوند از آسمان با فرشتگان توانای خود
53001008	در آتشی فروزان ظهور كند ، انجام خواهد گرفت و به آنانی كه خدا را نمی‌شناسند و انجیل خداوند ما عیسی را رد می‌کنند ، كیفر خواهد داد .
53001009	آنان كیفر هلاكت جاودانی و دوری از حضور خداوند و محرومیّت از جلال قدرت او را خواهند دید .
53001010	در آن روزی كه او می‌آید ، از مقدّسین خود جلال خواهد یافت و تمام ایمانداران از دیدن او متعجّب خواهند شد و شما نیز جزء آنها خواهید بود ، زیرا به شهادت ما ایمان آوردید .
53001011	به این سبب است كه ما همیشه برای شما دعا می‌کنیم كه خدای ما ، شما را شایستهٔ دعوت خود گرداند و همهٔ آرزوهای نیكوی شما را برآورد و فعالیّتهای شما را كه از ایمان سرچشمه می‌گیرد ، با قدرت خود به كمال رساند ،
53001012	تا نام خداوند ما عیسی مسیح در شما جلال یابد و شما نیز بر طبق فیض خدای ما و عیسی مسیح خداوند در او جلال یابید .
53002001	ای برادران ، دربارهٔ آمدن خداوند ما عیسی مسیح و جمع شدن ما با او ، از شما خواهش می‌کنم
53002002	نگذارید سخنان کسی‌که به استنادِ نامه و گفته‌های ما یا با موعظه و نبوّتهای خود ادّعا می‌کند كه روز خداوند فرا رسیده است ، شما را مشوّش و نگران سازد .
53002003	نگذارید هیچ‌کس به هیچ عنوانی شما را فریب دهد ، زیرا آن روز نخواهد آمد ، مگر اینکه اول شورش عظیمی علیه خدا روی دهد و مظهر شرارت -‌یعنی آن مردی كه از ابتدا مقرّر بود به جهنم برود- ظهور كند .
53002004	او با هر آنچه خدا خوانده می‌شود و هر آنچه مورد پرستش است ، مخالفت می‌کند و خود را بالاتر از همهٔ آنها قرار خواهد داد به حدّی كه در معبد بزرگ خدا می‌نشیند و ادّعای خدایی می‌کند .
53002005	آیا فراموش کرده‌اید كه وقتی با شما بودم این چیزها را به شما گفتم ؟
53002006	خود شما می‌دانید كه چه چیزی فعلاً از ظهور او جلوگیری می‌کند . او در زمان معیّن شده ظهور خواهد کرد .
53002007	اكنون شرارت مخفیانه كار می‌کند ، ولی هرگاه قدرتی كه مانع آن است از میان برداشته شود به طور آشكار كار خواهد كرد .
53002008	آنگاه مظهر شرارت ظهور خواهد كرد و عیسی خداوند با نَفَس دهانِ خود او را خواهد كُشت و با ظهور پر شكوه خود او را نابود خواهد كرد .
53002009	ظهور آن مظهر شرارت در اثر فعالیّتهای شیطان خواهد بود و با انواع نشانه‌ها و معجزات فریبنده
53002010	و هر نوع شرارتی كه برای محكومین به هلاكت فریبنده است ، همراه خواهد بود . چون آنها عشق به حقیقت را كه می‌تواند آنان را نجات بخشد ، قبول نكردند .
53002011	از این جهت خدا آنها را گرفتار نیرویی گمراه‌كننده خواهد كرد و این نیرو طوری در آنها عمل می‌کند كه آنچه دروغ است ، باور كنند .
53002012	در نتیجه همهٔ آنانی كه به حقیقت ایمان نیاورده‌اند و از گناه لذّت برده‌اند ، محكوم خواهند شد .
53002013	امّا ، ای برادران محبوب در خداوند ، ما موظّفیم همیشه خدا را به‌خاطر شما شكر كنیم ، زیرا خدا شما را به عنوان اولین ایمانداران برگزید تا به وسیلهٔ روح‌القدس ، شما را پاک گرداند و از راه ایمان به حقیقت نجات یابید .
53002014	شما را به وسیلهٔ مژده‌ای كه ما برایتان آوردیم ، دعوت كرد تا در جلال خداوند ما عیسی مسیح سهمی داشته باشید .
53002015	پس ای برادران ، استوار بمانید و آن تعالیمی را كه شفاهاً یا كتباً از ما آموختید ، محكم نگاه دارید .
53002016	خود خداوند ما عیسی مسیح و خدای پدر كه ما را دوست داشته است و از راه فیض ما را دایماً تشویق كرده و امید نیكویی به ما بخشیده است ،
53002017	شما را نیز تشویق و تقویت كند تا آنچه را كه نیكوست بگویید و به عمل آورید .
53003001	دیگر اینکه ، ای برادران ، برای ما دعا كنید تا پیام خداوند نیز به سرعت منتشر و با احترام پذیرفته گردد ، همان‌طور که در میان شما شد .
53003002	و دعا كنید كه خدا ما را از دست افراد بداخلاق و بدكار نجات بخشد ؛ زیرا همهٔ مردم به آن پیام ایمان ندارند .
53003003	امّا خداوند قابل اعتماد است . او شما را تقویت خواهد فرمود و از آن شریر حفظ خواهد كرد .
53003004	ما ، در خداوند به شما اطمینان كامل داریم كه دستورهای ما را به عمل می‌آورید و همچنان به عمل خواهید آورد .
53003005	خداوند دلهای شما را به سوی محبّت خدا و بردباری مسیح هدایت فرماید .
53003006	ای برادران ، ما به نام عیسی مسیح خداوند به شما فرمان می‌دهیم كه از هر ایمانداری كه تنبلی می‌کند و مطابق تعالیمی كه ما داده‌ایم رفتار نمی‌کند ، دوری جویید .
53003007	زیرا شما خوب می‌دانید برای اینکه از ما سرمشق بگیرید چه باید بكنید . ما در میان شما بیكار نبودیم ،
53003008	نان هیچ‌کس را مفت نخوردیم ، بلكه شب و روز برای امرار معاش خود كار كردیم و زحمت كشیدیم تا به هیچ‌کس از شما تحمیل نشویم .
53003009	علّتش این نبود كه استحقاق آن را نداشتیم ؛ بلكه می‌خواستیم سرمشقی به شما بدهیم كه از آن پیروی كنید .
53003010	حتّی هنگامی‌که نزد شما بودیم دستور دادیم هرکس که نمی‌خواهد كار كند ، حقّ غذا خوردن هم ندارد .
53003011	ما می‌شنویم كه افرادی در میان شما هستند كه تنبلی پیشه کرده‌اند و به عوض اینکه خود كار كنند ، در كار دیگران فضولی می‌کنند .
53003012	به نام عیسی مسیح خداوند چنین اشخاص را نصیحت می‌کنم و به آنها فرمان می‌دهم كه در سكوت به كار بپردازند تا نانی به دست آورند .
53003013	امّا شما ای برادران ، از نیكی كردن خسته نشوید .
53003014	اگر كسی در آنجا باشد كه از آنچه در این نامه نوشتیم اطاعت نمی‌کند ، مراقب او باشید و مطلقاً با او رفت و آمد نكنید تا شرمنده شود .
53003015	او را دشمن نشمارید ، بلكه مانند یک ایماندار به او اخطار كنید .
53003016	خود خداوند كه سرچشمهٔ آرامش است ، همواره و در هر مورد به شما آرامش عطا فرماید و با همهٔ شما باشد .
53003017	من ، پولس ، با خط خود درود می‌فرستم . این امضاء ، هر نامه‌ای را كه از طرف من باشد تصدیق می‌کند و این است دست خط من .
53003018	فیض خداوند ما عیسی مسیح با همهٔ شما باد .
54001001	از طرف پولس كه به فرمان نجات‌دهندهٔ ما خدا و به دستور مسیح عیسی -‌امید ما- رسول مسیح عیسی است ،
54001002	به تیموتاؤس ، فرزند حقیقی خودم در ایمان تقدیم می‌گردد . خدای پدر و خداوند ما مسیح عیسی ، فیض و رحمت و آرامش به تو عطا فرمایند .
54001003	همچنان‌که در سر راه خود به مقدونیه به تو اصرار كردم ، باز هم از تو می‌خواهم كه در افسس بمانی . در آنجا بعضی اشخاص تعالیم نادرست می‌دهند و تو باید به آنها دستور دهی كه از این كار دست بردارند .
54001004	به آنها بگو كه خود را با افسانه‌ها و شجره‌نامه‌های بی‌پایانی كه انسان را به مجادله می‌كشند ، سرگرم نسازند . اینها به پیشرفت نقشهٔ خدا كه از راه ایمان شناخته می‌شود ، كمكی نمی‌کنند .
54001005	هدف تعلیم ما ، برانگیختن محبتّی است كه از دل پاک و وجدان روشن و ایمان خالص پدید می‌آید .
54001006	بعضی افراد از این چیزها روی گردانیده و در مباحثات احمقانه راهشان را گُم کرده‌اند .
54001007	آنها مایلند معلّمان شریعت باشند ، بدون آنكه بفهمند چه می‌گویند و یا دربارهٔ چه چیز این‌طور با اطمینان سخن می‌گویند .
54001008	ما می‌دانیم شریعت وقتی نیكوست كه به طرز صحیحی از آن استفاده شود .
54001009	البتّه باید دانست كه قوانین برای نیكان وضع نشده ، بلكه برای افراد متمرّد و سركش ، برای خدا ناشناسان ، گناهكاران ، كافران ، بی‌دینان ، قاتلان پدر و مادر ، آدمكشان ،
54001010	زشتكاران ، لواط‌گران ، آدم دزدان ، دروغگویان و اشخاصی كه شهادت دروغ می‌دهند و هر کار دیگری كه برخلاف تعلیم درست باشد را انجام می‌دهند .
54001011	آن تعلیمی كه در انجیل یافت می‌شود ، یعنی مژده‌ای از جانب خدای پرجلال و متبارک كه به من سپرده شده است تا آن را اعلام كنم .
54001012	از مسیح عیسی ، خداوند ما كه نیروی این كار را به من داده است ، تشكّر می‌كنم . زیرا او مرا قابل اعتماد دانست و برای خدمت خود برگزید .
54001013	اگرچه در گذشته به او دشنام می‌دادم ، جفا می‌رسانیدم و اهانت می‌کردم ، امّا خدا به من رحم كرد زیرا من بی‌ایمان بودم و نمی‌‌‌دانستم چه می‌كردم .
54001014	و خداوند فیض سرشار خود را بر من جاری ساخت و آن ایمان و محبتّی را به من عطا نمود كه در اتّحاد با مسیح نصیب ما می‌گردد .
54001015	این سخن درست است و کاملاً قابل قبول كه مسیح عیسی به جهان آمد تا گناهكاران را نجات بخشد . گناهكاری بزرگتر از من هم نیست !
54001016	امّا به این دلیل رحمت یافتم تا عیسی مسیح در رفتار خود با من كه بزرگترین گناهكارانم ، كمال بردباری خود را نشان دهد و من نمونه‌ای باشم برای همهٔ کسانی‌که بعدها به او ایمان آورده ، حیات جاودانی خواهند یافت .
54001017	به پادشاه جاودانی و فناناپذیر و نادیدنی ، خدای یكتا تا به ابد عزّت و جلال باد ، آمین .
54001018	ای تیموتاؤس ، فرزند من ، همان‌طور كه مدّتها پیش دربارهٔ تو نبوّت شد ، این فرمان را به تو می‌سپارم و امیدوارم آن سخنان ، مانند سلاحی در این جنگ نیكو تو را یاری دهد ،
54001019	و ایمان و وجدان پاک خود را نگه‌دار . كشتی ایمان بعضی‌ها به علّت گوش ‌ندادن به ندای وجدان درهم شكسته است .
54001020	از آن جمله « هیمینائوس » و « اسكندر » می‌باشند كه آنها را به شیطان سپردم تا یاد بگیرند كه دیگر كفر نگویند .
54002001	پس قبل از هر چیز تأكید می‌کنم كه درخواست‌ها ، دعاها ، شفاعتها و سپاس‌ها برای همهٔ مردم ،
54002002	برای پادشاهان و همهٔ اولیای امور به پیشگاه خداوند تقدیم گردد تا ما بتوانیم با آرامش و صلح و در كمال خداترسی و سرافرازی به سر بریم
54002003	زیرا ، انجام این كار در حضور خدا ، نجات‌دهندهٔ ما ، نیكو و پسندیده است .
54002004	او مایل است همهٔ آدمیان نجات یابند و حقیقت را بشناسند .
54002005	زیرا یک خدا وجود دارد و یک واسطه بین خدا و انسان ، یعنی شخص عیسی مسیح
54002006	كه جان خود را به عنوان كفّاره در راه همه داد و به این ترتیب در زمان مناسب این حقیقت به ثبوت رسید
54002007	و به‌خاطر این است كه من که به سِمَت گوینده و رسول و معلّم ملل در تعلیم ایمان و حقیقت منصوب شدم ، حقیقت را بیان می‌کنم و دروغ نمی‌گویم .
54002008	آرزو دارم كه مردها در همه‌جا بدون خشم و نزاع دستهای مقدّس خود را بلند كرده ، دعا نمایند .
54002009	من همچنین می‌خواهم زنها ، خود را به طور آبرومند و معقول و با لباسهای مناسب بیارایند ، نه با آرایش گیسوان و یا زیورهای طلا و جواهرات و لباسهای گران‌قیمت .
54002010	بلكه آنها باید خود را با کارهای نیكو بیارایند آن‌چنان‌که زیبندهٔ زنانی است كه ادّعای خداپرستی دارند .
54002011	زنها باید در سكوت و كمال فروتنی تعلیم بگیرند .
54002012	من به زنی اجازه نمی‌دهم كه تعلیم دهد و یا بر مرد حكومت كند . زنها باید ساكت باشند .
54002013	زیرا اول « آدم » آفریده شد و بعد « حوا » .
54002014	و آدم نبود كه فریب خورد بلكه زن فریب خورد و قانون الهی را شكست .
54002015	امّا ، اگر زنها با فروتنی در ایمان و محبّت و پاكی جِدّ و جهد كنند ، با آوردن فرزندان به این دنیا نجات خواهند یافت .
54003001	این گفته درست است كه اگر كسی مایل به سرپرستی در كلیسا باشد ، در آرزوی كار بسیار خوبی است .
54003002	سرپرست كلیسا باید مردی بی‌عیب ، صاحب یک زن ، خویشتندار ، هوشیار ، منظّم ، مهمان‌‌نواز و معلّمی توانا باشد .
54003003	او باید ملایم و صلح جو باشد ، نه میگسار و جنگجو و پول‌پرست .
54003004	بلكه باید خانوادهٔ خود را به خوبی اداره كند و فرزندانش را طوری تربیت نماید كه از او با احترام كامل اطاعت كنند ،
54003005	زیرا اگر مردی نتواند خانوادهٔ خود را اداره كند ، پس چگونه می‌تواند از كلیسای خدا توجّه نماید ؟
54003006	او نباید تازه ایمان باشد ، مبادا مغرور گشته ، مثل ابلیس محكوم شود .
54003007	علاوه بر این ، او باید در میان افراد خارج از كلیسا نیكنام باشد تا مورد سرزنش واقع نگردد و به دام ابلیس نیفتد .
54003008	همچنین خادمان كلیسا باید موقّر باشند و از دورویی مبّرا و از افراط در شرابخواری و یا پول‌پرستی بپرهیزند .
54003009	ایشان باید حقایق مكشوف شدهٔ ایمان را با وجدان پاک نگاه دارند .
54003010	اول مورد آزمایش قرار بگیرند و درصورتی‌كه بی‌عیب بودند ، آن وقت به خدمت بپردازند .
54003011	زنانشان نیز باید سنگین و موقّر بوده و شایعه‌ساز نباشند و در هر امر خویشتن‌دار و باوفا باشند .
54003012	خادمان كلیسا فقط دارای یک زن باشند و فرزندان و خانوادهٔ خود را به خوبی اداره كنند .
54003013	کسانی‌که به عنوان خادم به خوبی خدمت می‌کنند ، برای خود مقامی خوب و در ایمانی كه در مسیح عیسی بنا شده ، اعتماد زیادی به دست می‌آورند .
54003014	امیدوارم بزودی نزد تو بیایم ، امّا این را می‌نویسم
54003015	تا درصورتی كه در آمدن تأخیر كردم ، بدانی كه رفتار ما در خانوادهٔ خدا ، كه كلیسای خدای زنده و ستون و پایه حقیقت است ، چگونه باید باشد .
54003016	هیچ‌کس نمی‌تواند انكار كند كه راز آیین ما بزرگ است : « او به صورت انسان ظاهر شد ، روح‌القدس حقانیّتش را ثابت نمود ، فرشتگان او را دیدند . مژدهٔ او در میان ملّتها اعلام شد در جهان ، مردم به او ایمان آوردند ، و با جلال به عالم بالا ربوده شد . »
54004001	روح‌القدس صریحاً می‌فرماید كه در زمانهای آخر ، بعضی‌ها از ایمان دست خواهند كشید و از ارواح گمراه كننده و تعالیم شیاطین پیروی خواهند کرد .
54004002	از تعالیم ریاكارانهٔ دروغ‌گویان استفاده كرده و وجدانشان طوری بی‌حس خواهد گردید كه گویی با آهنی داغ سوخته شده است .
54004003	ازدواج را ممنوع نموده و خوردن بعضی از غذاهایی را قدغن می‌کنند كه خدا آفریده است ، تا ایماندارانی كه حقیقت را می‌دانند با شكرگزاری از آن غذاها استفاده كنند .
54004004	درصورتی كه همهٔ چیزهایی كه خدا آفریده است نیكوست و نباید چیزی را كه با شكرگزاری پذیرفته می‌شود ، ناپاک شمرد .
54004005	زیرا به وسیلهٔ كلام خدا و دعا پاک می‌گردد .
54004006	اگر این دستورها را به ایمانداران یادآور شوی ، خادم نیكوی مسیح عیسی خواهی بود كه در حقایق ایمان و تعالیم نیكویی كه دنبال کرده‌ای ، پرورش خواهی یافت .
54004007	امّا با افسانه‌های كفرآمیز كه ارزش بازگو كردن ندارد ، كاری نداشته باش . اگر می‌خواهید ورزش كنید ، خود را در خدا‌پرستی تقویت كنید .
54004008	زیرا اگرچه ورزش در بعضی موارد برای بدن مفید است ، خداپرستی از هر حیث فایده دارد ، چون هم برای حال و هم برای آینده وعدهٔ حیات دارد .
54004009	این سخن درست و کاملاً قابل قبول است .
54004010	بنابراین ما تقلّا و كوشش می‌کنیم زیرا به خدای زنده كه نجات‌دهندهٔ همهٔ آدمیان و مخصوصاً ایمانداران است توکّل داریم .
54004011	این است آنچه تو باید به آنها دستور و تعلیم دهی :
54004012	هیچ‌کس جوانی تو را حقیر نشمارد ، بلكه در گفتار و كردار ، در محبّت و ایمان و پاكی برای ایمانداران نمونه باش
54004013	و تا موقع آمدن من ، وقت خود را صرف موعظه و تعلیم و قرائت كلام خدا برای عموم بنما .
54004014	نسبت به عطیهٔ روحانی خود بی‌توجّه نباش ، عطیه‌ای كه در وقت دستگذاری تو به وسیلهٔ رهبران كلیسا همراه با نبوّت آنها به تو داده شد .
54004015	این چیزها را به عمل‌آور و خود را وقف آنها بساز تا پیشرفت تو برای همه معلوم گردد .
54004016	مراقب خود و تعالیمت باش و در انجام این كارها همیشه كوشش كن چون به این وسیله هم خود و هم آنانی را كه به تو گوش می‌دهند ، نجات خواهی داد .
54005001	مردی را كه از تو مسن‌تر است سرزنش نكن بلكه او را طوری نصیحت كن كه گویی پدر توست . با جوانان مثل برادران
54005002	و با زنهای پیر مانند مادران و با زنهای جوان مثل خواهران خود با كمال پاكدامنی رفتار كن .
54005003	بیوه‌زنانی را كه واقعاً بیوه هستند مورد توجّه قرار بده .
54005004	امّا اگر آنها دارای فرزندان و یا نوادگان هستند ، باید این فرزندان و نوادگان وظیفهٔ دینی خود را اول نسبت به خانوادهٔ خود بیاموزند و تعّهدی را كه به والدین خود دارند بجا آورند ، زیرا این كار خدا را خشنود می‌سازد .
54005005	کسی‌که واقعاً بیوه و تنهاست ، به خدا توکّل دارد و شب و روز به مناجات و دعا مشغول است .
54005006	ولی آن بیوه زنی كه تسلیم عیّاشی می‌شود حتّی اگر زنده باشد ، در واقع مرده است .
54005007	این را به ایشان دستور بده تا از سرزنش به دور باشند .
54005008	اگر كسی وسایل زندگی خویشاوندان و مخصوصاً خانوادهٔ خود را فراهم نكند ، ایمان را انكار كرده و بدتر از كافران شده است .
54005009	نام بیوه زنی كه بیش از شصت سال داشته و بیش از یک شوهر نكرده باشد ، باید ثبت شود .
54005010	علاوه بر این ، او باید در امور خیریه ، از قبیل پرورش اطفال ، مهمان‌نوازی ، شستن پاهای مقدّسین ، دستگیری ستمدیدگان و انجام هر نوع نیكوكاری شهرت داشته باشد .
54005011	نام بیوه‌زنهای جوان‌تر ثبت نگردد ؛ زیرا به محض اینکه هوی و هوس آنها را از مسیح دور سازد ، علاقه‌مند به ازدواج می‌شوند
54005012	و از اینکه پیمان قبلی خود را با مسیح می‌شكنند ، محكوم خواهند شد .
54005013	گذشته از این یاد می‌گیرند كه خانه به خانه بگردند و بیكار باشند . نه فقط بیكار بلكه سخن‌چین و فضول و چیزهایی می‌گویند كه گفتن آنها شایسته نیست .
54005014	پس عقیدهٔ من این است ، كه بیوه‌زنهای جوان ازدواج كنند و صاحب فرزندان شوند و خانه‌داری نمایند تا به دشمنان ما فرصت بدگویی ندهند .
54005015	زیرا بعضی از بیوه‌زنها قبل از این هم منحرف شده و به دنبال شیطان رفته‌اند .
54005016	اگر زن ایمانداری ، خویشاوند بیوه داشته باشد باید ایشان را یاری دهد كه بر كلیسا تحمیل نگردند تا كلیسا به بیوه‌زنهای حقیقی كمک نماید .
54005017	رهبرانی را كه به خوبی رهبری می‌کنند مخصوصاً آنانی كه در وعظ و تعلیم زحمت می‌کشند ، باید مستحقّ دریافت مزد دو برابر دانست .
54005018	زیرا کتاب‌مقدّس می‌فرماید : « دهان گاوی را كه خرمن می‌كوبد ، نبند » و « كارگر مستحق مزد خود می‌باشد . »
54005019	هیچ ادّعایی علیه یكی از رهبران نپذیر ، مگر آنکه به وسیلهٔ دو یا سه شاهد تأیید شود .
54005020	آنانی را كه در گناه پافشاری می‌کنند ، در حضور همه توبیخ كن تا دیگران عبرت گیرند .
54005021	در حضور خدا و عیسی و فرشتگان برگزیده تو را موظّف می‌سازم كه دستورهای فوق را بدون غَرَض نگاه داشته و هیچ كاری را از روی تبعیض انجام ندهی .
54005022	در دستگذاری كسی برای خدمت خداوند عجله نكن و در گناهان دیگران شریک نباش ، خود را پاک نگه‌دار ،
54005023	و از این پس فقط آب ننوش بلكه كمی هم شراب بخور تا شكم تو را تقویت كند ، زیرا اغلب مریض‌ هستی .
54005024	گناهان بعضی‌ها اكنون آشكار است و آنها را به سوی كیفر می‌کشاند ، امّا گناهان دیگران بعدها معلوم خواهد شد .
54005025	همچنین کارهای نیک نیز آشكار می‌باشند و حتّی اگر اكنون آشكار نباشند نمی‌توان آنها را تا به آخر پنهان نگاه داشت .
54006001	همهٔ آنانی كه زیر یوغ بردگی هستند ، اربابان خود را شایستهٔ احترام كامل بدانند تا هیچ‌کس از نام خدا و تعلیم ما بدگویی نكند .
54006002	غلامانی كه اربابان ایماندار دارند ، نباید به دلیل اینکه برادر دینی هستند ، به آنها بی‌احترامی كنند بلکه باید بهتر خدمت کنند . چون آنانی كه از خدمت ایشان بهره‌مند می‌گردند ، مؤمن و عزیز هستند . باید این چیزها را تعلیم دهی و اصرار كنی كه مطابق آنها عمل كنند .
54006003	اگر كسی تعلیمی به غیراز این بدهد و تعلیمش با سخنان خداوند ما عیسی مسیح و تعالیم آیین ما سازگار نباشد ،
54006004	خودپسند و بی‌فهم است و تمایل ناسالمی به مجادله و منازعه بر سر كلمات دارد . این باعث حسادت ، دسته‌بندی ، توهین ، بدگمانی و
54006005	مباحثات دایمی در بین اشخاصی می‌شود كه در افكار خود فاسد و از حقیقت دور هستند . آنها گمان می‌کنند كه خداپرستی وسیله‌ای است برای كسب منفعت .
54006006	البتّه خداپرستی همراه با قناعت ، منفعت بسیار دارد .
54006007	زیرا ما چیزی به این جهان نیاورده‌ایم و نمی‌توانیم از این جهان چیزی ببریم .
54006008	پس اگر خوراک و پوشاک داشته باشیم ، به آنها قناعت می‌کنیم .
54006009	امّا آنانی كه در آرزوی جمع كردن ثروت هستند ، به وسوسه و دام آرزوهای پوچ و زیان‌بخشی كه آدمی را به تباهی و نیستی می‌کشاند گرفتار می‌شوند .
54006010	زیرا عشق به پول ، سرچشمهٔ همه‌نوع بدیهاست و به علّت همین عشق است كه ، بعضی‌ها از ایمان منحرف گشته ، قلبهای خود را با رنجهای بسیار جریحه‌دار ساخته‌اند .
54006011	امّا تو ، ای مرد خدا ، از همهٔ اینها بگریز و نیكویی مطلق و خدا‌پرستی و ایمان و محبّت و بردباری و ملایمت را پیشهٔ خود ساز .
54006012	در مسابقهٔ بزرگ ایمان تلاش كن و حیات جاودانی را به چنگ آور ؛ زیرا خدا تو را برای آن خوانده است و در حضور شاهدان بسیار ، به خوبی به ایمان خود اعتراف كردی .
54006013	در برابر خدایی كه به همه‌چیز هستی می‌بخشد . و در حضور مسیح عیسی كه نزد « پنطیوس پیلاطس » اعترافی نیكو كرد ، تو را موظّف می‌سازم
54006014	كه این فرمان را دور از سرزنش ، تا روزی كه خداوند ما عیسی مسیح ظهور كند ، نگاه داری .
54006015	و در زمانی‌که او معیّن كرده ، آن یكتا حكمران متبارک كه پادشاه پادشاهان و خداوند خداوندان است این را ظاهر خواهد ساخت .
54006016	به آن یكتا وجودی كه فناناپذیر است و در نوری ساكن می‌باشد كه محال است كسی به آن نزدیک گردد و هیچ‌کس هرگز او را ندیده و نمی‌تواند ببیند ، عزّت و قدرت جاودان باد ، آمین .
54006017	به ثروتمندان این جهان دستور بده كه خودبین نباشند و به چیزهای بی‌ثبات مانند مال دنیا متّکی نباشند . بلكه به خدایی توکّل كنند كه همه‌چیز را به فراوانی تهیّه می‌کند تا ما از آنها لذّت ببریم .
54006018	همچنین به آنها فرمان بده كه خیرخواه و در کارهای نیک غنی بوده ، با سخاوت و بخشنده باشند .
54006019	به این طریق گنجی برای خود ذخیره خواهند كرد كه اساس محكمی برای آیندهٔ آنها بوده و آن حیاتی را كه حیات واقعی است به دست خواهند آورد .
54006020	ای تیموتاؤس آنچه را به تو سپرده شده است ، حفظ كن . از سخنان بی‌معنی و كفرآمیز و مباحثاتی كه به غلط « دانش » نامیده می‌شود ، دوری كن .
54006021	زیرا بعضی‌ها كه خود را در این چیزها متخصص می‌دانند ، از ایمان منحرف گشته‌اند . فیض خدا با همهٔ شما باد .
55001001	از طرف پولس كه به خواست خدا رسول مسیح عیسی است و فرستاده شد تا حیاتی را كه در مسیح عیسی یافت می‌شود ، اعلام نماید
55001002	به تیموتاؤس ، فرزند عزیزم تقدیم می‌گردد . خدای پدر و مسیح عیسی ، خداوند ما فیض و رحمت و آرامش به تو عطا فرمایند .
55001003	خدایی را كه من ، مانند اجدادم با وجدانی پاک خدمت می‌کنم ، سپاس می‌گویم . همیشه وقتی در شب و روز تو را در دعاهای خود به‌یاد می‌آورم ، خدا را شكر می‌کنم .
55001004	وقتی اشکهای تو را به‌یاد می‌آورم ، آرزو می‌کنم تو را ببینم تا با دیدار تو شادی من كامل گردد .
55001005	ایمان بی‌ریای تو را به‌خاطر می‌آورم ، یعنی همان ایمانی که نخست مادر بزرگ تو « لوییس » و مادرت « افنیكی » داشت و اكنون مطمئن هستم كه در تو هم هست .
55001006	به این سبب در وقتی‌که تو را دستگذاری كردم ، عطیّهٔ خدا به تو داده شد . می‌خواهم این عطیه را به‌یاد تو بیاورم تا آن را همیشه شعله‌ور نگاه داری ،
55001007	زیرا روحی كه خدا به ما بخشیده است ما را ترسان نمی‌سازد ، بلكه روح او ما را از قدرت و محبّت و خو‌یشتنداری پُر می‌کند .
55001008	پس ، از شهادت دادن به خداوند یا به رابطهٔ خودت با من ، كه به‌خاطر او زندانی هستم خجل نباش ، بلكه در رنج و زحمتی كه به‌خاطر انجیل پیش می‌آید با آن قدرتی كه خدا می‌بخشد سهیم باش .
55001009	خدا ما را نجات داد و به یک زندگی مقدّس دعوت كرد و این در اثر کارهای ما نبود ، بلكه بر طبق نقشهٔ خود خدا و فیضی است كه او از ازل در شخص مسیح عیسی به ما عطا فرمود .
55001010	در حال حاضر این فیض به وسیلهٔ ظهور نجات‌دهندهٔ ما مسیح عیسی آشكار شده است . او موت را از میان برداشت و حیاتی فناناپذیر به وسیلهٔ انجیل برای همه آشكار ساخته است .
55001011	خدا مرا برگزید تا در انتشار انجیل واعظ ، رسول و معلّم باشم .
55001012	به این دلیل تمام رنجها را متحمّل می‌شوم ، امّا از آن خجل نیستم زیرا می‌دانم به چه كسی ایمان آورده‌ام و یقین دارم كه او قادر است تا روز آخر آنچه را به من سپرده شد ، حفظ كند .
55001013	تعلیم صحیحی را كه از من شنیده‌ای ، با ایمان و محبتّی كه در مسیح عیسی است ، سرمشق خود قرار بده
55001014	و به وسیلهٔ قدرت روح‌القدس كه در ما به سر می‌برد ، آن چیزهای نیكویی را كه به تو سپرده شده است ، حفظ كن .
55001015	خبرداری كه در استان آسیا همه از جمله « فیجلس » و « هرموجنس » مرا ترک کرده‌اند .
55001016	خداوند رحمت خود را به خانواده « انی‌سی‌فورس » عطا فرماید زیرا او نیروی تازه‌ای به من بخشیده است . او از اینكه من زندانی هستم ، خجل نبود .
55001017	بلكه به محض اینكه به « روم » رسید ، در جستجوی من زحمت زیادی كشید تا مرا پیدا كرد .
55001018	خداوند عطا فرماید كه در روز عظیم ، او از دست خداوند رحمت یابد و تو به خوبی می‌دانی كه او در « افسس » چه خدمتهایی برای من كرد .
55002001	و امّا تو ، ای پسر من ، با فیضی كه در مسیح عیسی است قوی باش
55002002	و سخنانی را كه در حضور شاهدان بسیاری از من شنیده‌ای به كسانی بسپار كه مورد اعتماد و قادر به تعلیم دیگران باشند .
55002003	به عنوان سرباز خوب مسیح عیسی متحمّل سختی‌ها باش .
55002004	هیچ سربازی خود را گرفتار امور غیرنظامی نمی‌كند ، زیرا هدف او جلب رضایت فرمانده‌اش می‌باشد .
55002005	ورزشكاری كه در مسابقه‌ای شركت می‌كند ، نمی‌تواند جایزه را ببرد مگر اینكه قوانین آن را پیروی كند .
55002006	كشاورزی كه زحمت كشیده است ، باید اولین كسی باشد كه از ثمرهٔ محصول خود بهره ببرد .
55002007	در آنچه می‌گویم تأمّل كن و خداوند تو را قادر می‌سازد كه همه‌چیز را بفهمی .
55002008	عیسی مسیح را كه پس از مرگ زنده گشت و از نسل داوود بود ، به‌خاطر داشته باش ، انجیلی كه من اعلام می‌کنم همین است
55002009	و به‌خاطر آن است كه رنج و زحمت می‌بینم و حتّی مانند یک جنایتكار در زنجیرم . امّا كلام خدا در زنجیر بسته نمی‌شود .
55002010	بنابراین همه‌چیز را به‌خاطر برگزیدگان خدا تحمّل می‌كنم تا آنها نیز نجاتی را كه در مسیح عیسی است همراه با جلال جاودانهٔ آن به دست آورند .
55002011	این سخن درست است : « اگر با او مردیم ، همچنین با او خواهیم زیست .
55002012	اگر تحمّل كنیم ، با او فرمانروایی خواهیم كرد . اگر او را انكار كنیم ، او هم ما را انكار خواهد كرد ،
55002013	ولی اگر بی‌وفایی كنیم ، او وفادار خواهد ماند زیرا او نمی‌تواند خود را انكار كند . »
55002014	این مطالب را به مردم گوشزد كن و در حضور خدا به آنها دستور بده كه از مجادله بر سر كلمات دست بردارند . چون این كار عاقبت خوشی ندارد ، بلكه فقط باعث گمراهی شنوندگان خواهد شد .
55002015	منتهای كوشش خود را بكن تا مانند کارگری كه از كار خود خجل نیست و پیام حقیقت را به درستی تعلیم می‌دهد ، در نظر خدا کاملاً مورد پسند باشی .
55002016	از مباحثات زشت و بی‌معنی كه فقط مردم را به بی‌دینی روزافزون می‌کشاند ، دوری كن .
55002017	حرف ایشان مثل بیماری خوره ، به تمام بدن سرایت می‌کند . از آن جمله‌اند « هیمینائوس » و « فیلیطس »
55002018	كه از حقیقت منحرف شده‌اند و می‌گویند كه رستاخیز ما هم اكنون به وقوع پیوسته است و به این وسیلهٔ ایمان عدّه‌ای را از بین می‌برند .
55002019	امّا ، شالودهٔ مستحكمی كه خدا نهاده ، متزلزل نخواهد شد و این كلمات بر آن نقش شده است : « خداوند متعلّقان خود را می‌شناسد » و « هرکه نام خداوند را به زبان آورد ، شرارت را ترک كند . »
55002020	در یک خانهٔ بزرگ علاوه بر ظروف طلایی و نقره‌ای ، ظروف چوبی و سفالی هم وجود دارد . بعضی از آنها مخصوص موارد مهم است و بعضی در موارد معمولی استفاده می‌شود .
55002021	اگر كسی خود را از این آلودگیها پاک سازد ، ظرفی می‌شود كه برای مقاصد خاص بكار خواهد رفت و برای اربابش مقدّس و مفید و برای هر کار نیكو آماده خواهد بود .
55002022	از شهواتی كه مربوط به دوران جوانی است بگریز و به اتّفاق همهٔ کسانی‌که با قلبی پاک به پیشگاه خداوند دعا می‌كنند ، نیكویی مطلق ، ایمان ، محبّت و صلح و صفا را دنبال كن .
55002023	به مباحثات احمقانه و جاهلانه كاری نداشته باش ، زیرا می‌دانی كه به نزاع می‌انجامد .
55002024	خادم خداوند نباید نزاع كند ، بلكه باید نسبت به همه مهربان و معلّمی توانا و در سختی‌ها صبور باشد
55002025	و مخالفان خود را با ملایمت اصلاح كند ، شاید خدا اجازه دهد كه آنها توبه كنند و حقیقت را بشناسند .
55002026	به این وسیله به خود خواهند آمد و از دام ابلیس ، كه آنان را گرفتار ساخته و به اطاعت ارادهٔ خویش وادار كرده است ، خواهند گریخت .
55003001	این را یقین بدان كه در زمان آخر ، روزگار سختی خواهد بود
55003002	زیرا آدمیان ، خودخواه و پول‌پرست و لافزن و مغرور و توهین‌كننده و نسبت به والدین نافرمان ، ناسپاس ، ناپاک ،
55003003	بی‌عاطفه ، بی‌رحم ، افترازن ، ناپرهیزكار ، درّنده‌خو ، متنفّر از نیكی ،
55003004	خیانتكار ، لاقید و خودپسند خواهند بود و عیّاشی را بیش از خدا دوست خواهند داشت .
55003005	ظاهراً خداپرستند ، ولی قدرت آن را انكار می‌نمایند . از این اشخاص دوری كن .
55003006	زیرا بعضی از آنها به خانه‌ها راه می‌یابند و زنهای سبک‌مغز را كه زیر بار گناه شانه خم کرده‌اند و دستخوش تمایلات گوناگون هستند ، به چنگ می‌آورند .
55003007	این زنها دایماً در پی اطّلاعات تازه هستند ، ولی هیچ‌وقت نمی‌توانند حقیقت را درک كنند .
55003008	همان‌طور كه « ینیس » و « یمبریس » با موسی مخالفت كردند ، این اشخاص نیز با حقیقت مخالفند . افكارشان فاسد شده و در ایمان مردود هستند .
55003009	امّا پیشرفت آنان بیش از این نخواهد بود ، زیرا حماقت آنها بر همه آشكار خواهد شد ، درست همان طوری که حماقت « ینیس » و « یمبریس » معلوم گردید .
55003010	امّا تو ، از تعلیم و رفتار و هدف من در زندگی آگاه هستی و ایمان ، بردباری ، محبّت و پایداری مرا دیده
55003011	و همچنین رنج و آزاری را كه در « انطاكیه » و « قونیه » و « لستره » دیدم مشاهده كردی و می‌دانی چه آزارهایی به من رسید و چگونه خداوند مرا از همهٔ اینها رهایی بخشید .
55003012	آری ، همهٔ کسانی‌که مایلند در اتّحاد با مسیح عیسی زندگانی خداپسندانه‌ای داشته باشند ، رنج و آزار خواهند دید .
55003013	امّا مردمان شریر و شیّاد از بد ، بدتر خواهند شد . آنها دیگران را فریب می‌دهند و خود نیز فریب می‌خورند .
55003014	و امّا تو ، به آنچه آموخته‌ای و به آن اطمینان داری وفادار باش زیرا می‌دانی از چه كسانی آن را آموختی
55003015	و از كودكی با کتاب‌مقدّس ، که قادر است به تو حكمت ببخشد تا به وسیلهٔ ایمان به مسیح عیسی نجات یابی ، آشنا بوده‌ای .
55003016	تمام کتاب‌مقدّس از الهام خداست و برای تعلیم حقیقت ، سرزنش خطا ، اصلاح معایب و پرورش ما در نیکی مطلق مفید است
55003017	تا مرد خدا برای هر كار نیكو کاملاً آماده و مجهّز باشد .
55004001	در پیشگاه خدا و در حضور مسیح عیسی كه بر زندگان و مردگان داوری خواهد كرد و به‌خاطر ظهور و پادشاهی او تو را موظّف می‌سازم
55004002	كه پیام را اعلام كنی . در وقت و بی‌وقت آمادهٔ كار باش و دیگران را متقاعد و توبیخ و تشویق كن و با صبر و شكیبایی تمام تعلیم بده .
55004003	زیرا زمانی خواهد آمد كه آدمیان به تعلیم درست گوش نخواهند داد ، بلكه از امیال خودشان پیروی خواهند کرد و برای خود معلّمین بیشتری جمع خواهند كرد تا نصایحی را كه خود دوست دارند از زبان آنها بشنوند .
55004004	آنها از شنیدن حقیقت خودداری می‌کنند و توجّه خود را به افسانه‌ها معطوف می‌دارند .
55004005	امّا تو باید در تمام شرایط هوشیار بوده و برای تحمّل رنج آماده باشی . در انتشار انجیل كوشش كن و وظیفهٔ خود را به عنوان خادم خدا انجام بده .
55004006	امّا من ، وقت آن رسیده است كه قربانی شوم و زمان رحلتم رسیده است .
55004007	من در مسابقه نهایت كوشش خود را نموده‌ام و دورهٔ خود را تمام نموده ، ایمانم را حفظ کرده‌ام .
55004008	اكنون تاج پیروزی در انتظار من است ، همان تاج نیكی مطلق كه خداوند ، یعنی آن داور عادل در روز بازپسین به من خواهد داد و آن را نه تنها به من ، بلكه به همهٔ آنانی كه مشتاق ظهور او بوده‌اند ، عنایت خواهد فرمود .
55004009	سعی كن كه هرچه زودتر نزد من بیایی ،
55004010	زیرا « دیماس » به‌خاطر عشقی كه به این دنیا دارد ، مرا ترک كرده و به تسالونیكی رفته و « كریسكیس » به غلاطیه و « تیطُس » به دلماطیه رفته است .
55004011	تنها « لوقا » با من است . « مرقس » را بردار و با خود بیاور ، چون برای كارم مفید است .
55004012	« تیخیكاس » را به افسس فرستادم .
55004013	در موقع آمدن ، عبای مرا كه در شهر ترواس نزد « كرپس » جا گذاشتم و همچنین كتابها و از همه مهمتر نسخه‌های پوستی را بیاور .
55004014	« اسكندر مسگر » لطمهٔ بزرگی به من زد . خداوند مطابق کارهایش به او سزا خواهد داد .
55004015	تو نیز از او برحذر باش ، زیرا شدیداً با پیام ما مخالف بود .
55004016	در اولین محاكمه من هیچ‌کس جانب مرا نگرفت ، همه مرا ترک كردند . خدا این کار را به حسابشان نگذارد .
55004017	امّا خداوند با من بود و قدرتی به من عطا كرد كه توانستم تمام پیام را اعلام كنم و آن را به گوش تمام ملل برسانم و به این وسیله از دهان شیر رهایی یافتم .
55004018	خداوند مرا از همهٔ بدیها خواهد رهانید و مرا به سلامت به پادشاهی سماوی خود خواهد رسانید . بر او تا به ابد جلال باد ! آمین .
55004019	به « پرسکله » و « اكیلا » و خانواده « انی‌سی‌فورس » سلام برسان .
55004020	« ارسطوس » در قرنتس ماند و « تروفیمس » را در میلیتس جا گذاشتم ، زیرا مریض بود .
55004021	سعی كن كه قبل از زمستان بیایی . « یوبولس » ، « پودس » ، « لینوس » ، « كلادیه » و تمام ایمانداران سلام می‌رسانند .
55004022	خداوند با روح تو باشد . فیض خدا با همهٔ شما باد .
56001001	این نامه از طرف پولس ، بندهٔ خدا و رسول عیسی مسیح است . من مأموریت یافتم كه ایمان برگزیدگان خدا را تقویت كنم و حقیقتی را كه با خداشناسی سازگار است ، بیان نمایم .
56001002	این حقیقت بر اساس امید به حیات جاودانی است . خدا كه هرگز دروغ نمی‌گوید ، در ازل وعدهٔ آن حیات را به ما داد
56001003	و در زمان معیّن ، آن وعده در پیامی که اعلام آن به دستور نجات‌دهندهٔ ما خدا ، به من سپرده شد ، آشكار شد .
56001004	به تیطُس فرزند حقیقی‏‌ام كه هردوی ما در یک ایمان مشتركیم ، خدای پدر و مسیح عیسی نجات‌دهندهٔ ما ، به تو فیض و آرامش عطا فرماید .
56001005	تو را برای این در جزیره كریت گذاشتم تا كارهای عقب افتاده را سر و سامان دهی و چنانکه شخصاً به تو دستور دادم ، رهبرانی برای كلیساها در هر شهر بگماری .
56001006	رهبران باید اشخاصی بی‌عیب و بی‌آلایش و صاحب یک زن و دارای فرزندان با ایمانی باشند كه نتوان آنها را به هرزگی و سركشی متّهم ساخت .
56001007	زیرا سرپرست كلیسا چون مسئول كار خداست باید بی‌عیب باشد ، نه خودخواه ، نه تندخو ، نه مست باده ، نه جنگجو و نه پول‌پرست .
56001008	بلكه باید مهمان‌‌نواز ، نیكخواه ، روشن‌بین ، عادل ، پاک و خویشتن‌دار باشد .
56001009	باید به پیامی كه قابل اعتماد و با تعالیم صحیح سازگار است ، محكم بچسبد تا بتواند اطرافیان را با تعلیمی درست تشویق كرده و مخالفان را مُجاب سازد .
56001010	زیرا افراد سركش ، یاوه‌سرا و گمراه‌كننده بسیارند . این افراد مخصوصاً در بین تازه‌‌ ایمانان یهودی نژاد پیدا می‌شوند .
56001011	لازم است كه جلوی دهان آنها را گرفت ، زیرا به‌خاطر تحصیل سودهای ننگ‌آور ، با تعلیم چیزهایی که نباید آنها را تعلیم داد ، خانواده‌‌ها را تماماً برمی‌‌اندازند .
56001012	یكی از انبیای كریتی كه یک نفر از خود آنهاست گفت : « اهالی كریت همیشه دروغگو و حیوانهای پلید ، پرخور و تنبلی هستند . »
56001013	این درست است . به این دلیل آنها را سخت سرزنش كن تا در ایمان سالم باشند
56001014	و به افسانه‌های یهود و احكام مردمانی كه حقیقت را رد کرده‌اند ، گوش ندهند .
56001015	برای پاكان همه‌چیز پاک است ، امّا برای کسانی‌که آلوده و بی‌ایمان هستند ، هیچ چیز پاک نیست . زیرا هم افكارشان و هم وجدانشان آلوده است .
56001016	ادّعا دارند كه خدا را می‌شناسند ، امّا کارهایشان این ادّعا را تكذیب می‌کند . آنها نفرت‌انگیز و نافرمانند و برای انجام كار نیک کاملاً بی‌فایده هستند .
56002001	امّا تو ، مطالبی را كه مطابق تعالیم صحیح است به آنها بگو .
56002002	به پیرمردان دستور بده كه باوقار ، سنگین ، روشن‌بین و در ایمان ، محبّت و پایداری سالم و قوی باشند .
56002003	همچنین به پیرزنها دستور بده كه رفتاری خداپسندانه داشته باشند و تهمت نزنند و اسیر شراب نباشند ؛ بلكه آنچه را كه نیكوست تعلیم دهند .
56002004	تا زنهای جوان را تربیت كنند كه شوهر و فرزندانشان را دوست بدارند .
56002005	و روشن‌بین ، پاکدامن ، خانه‌دار ، مهربان و مطیع شوهرانشان باشند تا هیچ‌كس از پیام خدا بدگویی نكند .
56002006	همچنین به مردان جوان اصرار كن كه روشن‌بین باشند .
56002007	زندگی تو در هر مورد باید نمونه‌ای از کارهای نیک باشد و در تعلیم خود صمیمی و باوفا باش .
56002008	طوری سخن بگو كه مورد ایراد واقع نشوی تا دشمنان ما از اینکه دلیلی برای بدگویی از ما نمی‌یابند ، شرمسار گردند .
56002009	به غلامان بگو كه در هر امر مطیع اربابان خود باشند و بدون جرّ و بحث ، ایشان را راضی سازند
56002010	و دزدی نكنند بلكه کاملاً امین باشند تا با کارهای نیكوی خود بتوانند به شهرت و جلال كلام نجات‌دهندهٔ ما خدا ، بیافزایند .
56002011	زیرا فیض خدا ظاهر شده و نجات را در برابر همه قرار داده است
56002012	و به ما می‌آموزد كه راههای شرارت‌آمیز و شهوات دنیوی را ترک كرده و با روشن‌بینی ، عدالت و خداترسی در این جهان زندگی كنیم .
56002013	و در عین حال ، در انتظار امید متبارک خود ، یعنی ظهور پرشكوه خدای بزرگ و نجات‌دهندهٔ ما عیسی مسیح باشیم .
56002014	او جان خود را در راه ما داد تا ما را از هرگونه شرارت آزاد سازد و ما را قومی پاک بگرداند كه فقط به خودش تعلّق داشته و مشتاق نیكوكاری باشیم .
56002015	دربارهٔ این مطالب سخن بگو و وقتی شنوندگانت را دلگرم می‌سازی و یا سرزنش می‌کنی ، از تمام اختیارات خود استفاده كن . اجازه نده كسی تو را حقیر شمارد .
56003001	به آنها خاطرنشان ساز كه مطیع حكمرانان و اولیای امور بوده و از آنها اطاعت كنند و برای انجام هرگونه نیكوكاری آماده باشند .
56003002	به آنها بگو كه از هیچ‌کس بدگویی نكنند و از مجادله دوری جسته ، ملایم و آرام باشند . با تمام مردم کاملاً مؤدّب باشند ،
56003003	زیرا خود ما هم زمانی نادان و نافرمان و گمراه و بردگان انواع شهوات و عیّاشی بودیم و روزهای خود را به كینه‌جویی و حسادت می‌گذرانیدیم . دیگران از ما نفرت داشتند و ما از آنها متنفّر بودیم .
56003004	امّا هنگامی‌كه مهر و محبّت نجات‌دهندهٔ ما خدا ، آشكار شد ،
56003005	او ما را نجات داد . امّا این نجات به‌خاطر کارهای نیكویی كه ما كردیم نبود ، بلكه به سبب رحمت او و از راه شستشویی بود كه به وسیلهٔ آن ، روح‌القدس به ما تولّد تازه و حیات تازه بخشید .
56003006	زیرا خدا روح‌القدس را به وسیلهٔ عیسی مسیح نجات‌دهندهٔ ما ، به فراوانی به ما عطا فرمود
56003007	تا به وسیلهٔ فیض او کاملاً نیک محسوب شده و مطابق امید خود ، وارث حیات جاودانی گردیم .
56003008	این سخن درست است و می‌خواهم به این مطلب اهمیّت مخصوصی بدهی تا آنانی كه به خدا ایمان دارند فراموش نكنند كه خود را وقف نیكوكاری نمایند ، زیرا این چیزها برای آدمیان خوب و مفیدند .
56003009	امّا از مباحثات احمقانه دربارهٔ شجره‌نامه‌ها و اختلافات و نزاعها بر سر شریعت دوری كن ، زیرا اینها بیهوده و بی‌ارزش هستند .
56003010	اگر شخصی ستیزه‌جو باشد ، یكی دو بار به او گوشزد كن و بعد از آن ، دیگر كاری با او نداشته باش .
56003011	چون می‌دانی كه چنین شخصی منحرف شده و گناهانش نشان می‌دهند كه او خود را محكوم كرده است .
56003012	هروقت كه « ارتیماس » یا « تخیكاس » را نزد تو فرستادم ، عجله كن كه به شهر « نیكوپولیس » نزد من بیایی ، زیرا تصمیم گرفته‌ام زمستان را در آنجا بگذرانم .
56003013	و تا می‌توانی به « زیناس وكیل » و « اپلس » كمک كن تا به سفر خود ادامه دهند و مواظب باش كه به چیزی محتاج نشوند .
56003014	اعضای كلیساهای ما باید یاد بگیرند كه چگونه خود را وقف نیكوكاری نمایند تا بتوانند نیازمندیهای واقعی مردم را رفع كنند و زندگی آنها بی‌ثمر نباشد .
56003015	تمام کسانی‌که با من هستند به تو سلام می‌رسانند . به دوستانی كه با ما در ایمان متّحد هستند ، سلام برسان . فیض خدا با همه شما باد .
57001001	از طرف پولس كه به‌خاطر عیسی مسیح زندانی است و تیموتاؤس ، برادر ما به دوست و همكار ما فِلیمُون
57001002	و به كلیسایی كه در خانهٔ تو تشكیل می‌شود و به خواهر ما « بانو اپفیه » و « ارخیپس » همكار ما ، این نامه تقدیم می‌گردد .
57001003	پدر ما خدا و عیسی مسیح خداوند ، فیض و آرامش به شما عطا فرمایند .
57001004	هروقت كه دعا می‌کنم ، نام تو را به زبان می‌آورم و پیوسته خدای خود را شكر می‌کنم
57001005	چون از محبّت تو و ایمانی كه به عیسی خداوند و جمیع مقدّسین داری آگاه هستم .
57001006	و دعای من این است كه اتّحاد ما با هم در ایمان باعث شود كه دانش ما به همهٔ بركاتی كه در مسیح داریم ، افزوده شود .
57001007	ای برادر ، محبّت تو برای من شادی عظیم و دلگرمی بسیار پدید آورده است ، زیرا دلهای مقدّسین به وسیلهٔ تو ، نیرویی تازه گرفته است .
57001008	بنابراین اگرچه من در اتّحاد خود با مسیح حقّ دارم كه جسارت كرده دستور بدهم كه وظایف خود را انجام دهی ،
57001009	امّا به‌خاطر محبّت ، صلاح می‌دانم از تو درخواست كنم : من ، پولس كه سفیر مسیح عیسی و در حال حاضر به‌خاطر او زندانی هستم ،
57001010	از جانب فرزند خود « اونیسیموس » كه در زمان زندان خود پدر روحانی او شدم ، از تو تقاضایی دارم .
57001011	او زمانی برای تو مفید نبود ، ولی اكنون هم برای تو و هم برای من مفید است .
57001012	اكنون كه او را نزد تو روانه می‌کنم ، مثل این است كه قلب خود را برای تو می‌فرستم .
57001013	خوشحال می‌شدم كه او را نزد خود نگاه دارم تا در این مدّتی كه به‌خاطر انجیل زندانی هستم ، او به جای تو مرا خدمت كند .
57001014	امّا بهتر دانستم كه بدون موافقت تو كاری نكنم تا نیكویی تو نه از روی اجبار ، بلكه داوطلبانه باشد .
57001015	شاید علّت جدایی موقّت او از تو ، این بود كه او را برای همیشه بازیابی !
57001016	و البتّه نه مثل یک غلام ، بلكه بالاتر از آن یعنی به عنوان یک برادر عزیز . او مخصوصاً برای من عزیز است و چقدر بیشتر باید برای تو به عنوان یک انسان و یک برادر مسیحی عزیز باشد .
57001017	پس اگر مرا دوست واقعی خود می‌دانی ، همان‌طور كه مرا می‌پذیرفتی او را بپذیر .
57001018	و اگر به تو بدی كرده است یا چیزی به تو بدهكار است آن را به حساب من بگذار .
57001019	من این را با دست خودم می‌نویسم : « من ، پولس ، آن را به تو پس خواهم داد . » نمی‌گویم كه تو حتّی جان خود را هم به من مدیونی .
57001020	آری ، ای برادر ، چون در خداوند متّحد هستیم و می‌خواهم از تو بهره‌ای ببینم ، به عنوان یک برادر مسیحی به قلب من نیروی تازه‌ای ببخش .
57001021	من با اعتماد به اطاعت تو و با دانستن اینکه آنچه من می‌گویم و حتّی بیشتر از آن را هم انجام خواهی داد ، این را به تو می‌نویسم .
57001022	در ضمن اتاقی برای من آماده كن ، زیرا امیدوارم كه خدا دعاهای شما را مستجاب كرده ، مرا به شما برگرداند .
57001023	« اپفراس » كه به‌خاطر مسیح عیسی با من در زندان است ، به تو سلام می‌رساند
57001024	و همچنین همكاران من « مرقس » ، « اَرِسْتَرخُس » ، « دیماس » و « لوقا » به تو سلام می‌رسانند .
57001025	فیض عیسی مسیح خداوند با روح شما باد .
58001001	خدا در زمان قدیم ، در اوقات بسیار و به راههای مختلف به وسیلهٔ انبیا با نیاکان ما تكلّم فرمود ،
58001002	ولی در این روزهای آخر به وسیلهٔ پسر خود با ما سخن گفته است . خدا این پسر را وارث کلّ كاینات گردانیده و به وسیلهٔ او همهٔ عالم هستی را آفریده است .
58001003	آن پسر ، فروغ جلال خدا و مظهر كامل وجود اوست و كاینات را با كلام پرقدرت خود نگاه می‌دارد و پس از آنکه آدمیان را از گناهانشان پاک گردانید ، در عالم بالا در دست راست حضرت اعلی نشست .
58001004	همان‌طور كه مقام او از مقام فرشتگان بالاتر بود ، نامی كه به او داده شد از نام آنها برتر می‌باشد ،
58001005	زیرا خدا هرگز به هیچ‌یک از فرشتگان نگفته است كه : « تو پسر من هستی ، امروز پدر تو شده‌ام . » « من برای او پدر خواهم بود و او پسر من خواهد بود . » « همهٔ فرشتگان خدا باید او را بپرستند . »
58001007	امّا دربارهٔ فرشتگان می‌فرماید : « خدا فرشتگانش را به صورت باد ، و خادمانش را مثل شعله‌های آتش می‌گرداند . » « ای خدا ، تخت سلطنت تو ابدی است ، و با عدالت بر ملّت خود حكومت می‌کنی .
58001009	تو راستی را دوست داشته و از ناراستی نفرت داری . از این جهت خدا ، یعنی خدای تو ، تو را با روغن شادمانی بیشتر از رفقایت تدهین كرده است . » « تو ای خداوند ، در ابتدا زمین را آفریدی و آسمانها كار دستهای توست .
58001011	آنها از میان خواهند رفت ، امّا تو باقی خواهی ماند . همهٔ آنها مثل لباس كهنه خواهند شد .
58001012	تو آنها را مانند ردایی به هم خواهی پیچید . آری ، چون آنها مثل هر لباسی تغییر خواهند كرد . امّا تو همانی و سالهای تو پایانی نخواهند داشت . » « به دست راست من بنشین ، تا دشمنانت را زیر پای تو اندازم ؟ »
58001014	پس فرشتگان چه هستند ؟ همهٔ آنها ارواحی هستند كه خدا را خدمت می‌کنند و فرستاده می‌شوند تا وارثان نجات را یاری نمایند .
58002001	به این سبب ما باید هرچه بیشتر به آنچه شنیده‌ایم توجّه كنیم تا مبادا از راه منحرف شویم .
58002002	صحّت كلامی كه به وسیلهٔ فرشتگان بیان شد چنان ثابت شد كه هر خطا و نافرمانی نسبت به آن با مجازات لازم روبه‌رو می‌شد .
58002003	پس اگر ما نجاتی به این عظمت را نادیده بگیریم ، چگونه می‌توانیم از مجازات آن بگریزیم ؟ زیرا در ابتدا خود خداوند این نجات را اعلام نمود و آنانی كه سخن او را شنیده بودند ، حقیقت آن را برای ما تصدیق و تأیید كردند .
58002004	در ضمن ، خدا با نشانه‌ها و عجایب و انواع معجزات و عطایای روح‌القدس طبق ارادهٔ خود ، گواهی آنان را تصدیق فرمود .
58002005	خدا فرشتگان را فرمانروایان جهان آینده -‌جهانی كه موضوع سخن ماست- قرار نداد ،
58002006	بلكه در جایی از کتاب‌مقدّس گفته شده است : « انسان چیست كه او را به‌یاد آوری ؟ یا بنی‌آدم كه به او توجّه نمایی ؟
58002007	اندک زمانی او را از فرشتگان پست‌تر گردانیدی . تاج جلال و افتخار را بر سر او گذاشتی ،
58002008	و همه‌چیز را تحت فرمان او درآوردی . »
58002011	آن‌کس كه مردم را از گناهانشان پاک می‌گرداند و آنانی كه پاک می‌شوند ، همگی یک پدر دارند و به این جهت عیسی عار ندارد كه آدمیان را قوم خود بخواند ،
58002012	چنانکه می‌فرماید : « نام تو را به قوم خودم اعلام خواهم كرد ، و در میان جماعت تو را حمد خواهم خواند . » « به او توکّل خواهم نمود . » باز هم می‌فرماید : « من با فرزندانی كه خدا به من داده است در اینجا هستم . »
58002014	بنابراین چون این فرزندان ، انسانهایی دارای جسم و خون هستند ، او نیز جسم و خون به خود گرفت و انسان گردید تا به وسیلهٔ مرگ خود ابلیس را كه بر مرگ قدرت دارد ، نابود سازد
58002015	و آن كسانی را كه به سبب ترس از مرگ تمام عمر در بردگی به سر برده‌اند ، آزاد سازد .
58002016	البتّه او برای یاری فرشتگان نیامد ، بلكه به‌خاطر فرزندان ابراهیم آمده است .
58002017	پس کاملاً لازم بود كه او از هر لحاظ مانند قوم خود بشود تا به عنوان كاهن اعظم آنان در امور الهی ، رحیم و وفادار باشد تا گناهان مردم را كفّاره نماید .
58002018	چون خود او وسوسه شده و رنج دیده است ، قادر است آنانی را كه با وسوسه‌ها روبه‌رو هستند ، یاری فرماید .
58003001	بنابراین ای برادران من ، ای مقدّسینی كه در دعوتی آسمانی شریک هستید ، به عیسی كه رسول و كاهن اعظم ایمان ماست چشم بدوزید ،
58003002	تا بدانید چقدر به خدایی كه او را برای انجام این كار برگزید ، وفادار بود ، همان‌طور كه موسی نیز در تمام خانهٔ خدا وفادار بود .
58003003	کسی‌که خانه‌ای بنا می‌کند ، بیش از خود خانه سزاوار احترام است ، به همین نحو عیسی نیز بیش از موسی شایسته احترام است .
58003004	هر خانه البتّه سازنده‌ای دارد ، امّا خدا سازندهٔ همهٔ چیزهاست .
58003005	موسی در تمام خانهٔ خدا مانند یک خادم باوفا خدمت می‌کرد تا دربارهٔ پیامی كه بعدها می‌باید اعلام شود ، شهادت دهد .
58003006	امّا مسیح به عنوان فرزند و صاحب خانه‌ای وفادار است . ما آن خانه هستیم ، به شرطی كه آن اعتماد و اطمینانی را كه به ما امید می‌بخشد تا به آخر محكم نگاه داریم .
58003007	زیرا چنانکه روح‌القدس می‌فرماید : « امروز اگر صدای خدا را بشنوید ،
58003008	مانند زمانی‌که در بیابان سركشی می‌کردید ، تمرّد نكنید . در آن زمان نیاکان شما در بیابان مرا آزمودند .
58003009	آری ، نیاکان شما با وجود آنكه آنچه در چهل سال كرده بودم دیدند ، باز مرا امتحان كردند و آزمودند .
58003010	به این سبب به آن قوم خشمگین شدم و گفتم : افكار آنها منحرف است و هرگز راههای مرا نیاموختند
58003011	و در خشم خود سوگند یاد كردم كه آنها به آرامی من نخواهند رسید . »
58003012	ای برادران من ، مواظب باشید در میان شما كسی نباشد كه قلبی آن‌قدر شریر و بی‌ایمان داشته باشد كه از خدای زنده روی‌گردان شود .
58003013	در عوض ، برای آنكه هیچ‌یک از شما فریب گناه را نخورد و متمرّد نشود ، باید همیشه تا زمانی‌که كلمهٔ « امروز » را بكار می‌بریم ، یكدیگر را تشویق نمایید .
58003014	زیرا اگر ما اعتماد اولیهٔ خود را تا به آخر نگاه داریم با مسیح شریک هستیم ،
58003015	یا چنانکه كتاب‌مقدّس می‌فرماید : « امروز اگر صدای او را بشنوید ، مانند زمانی‌که سركشی كردید ، تمرّد نكنید . »
58003016	چه كسانی صدای خدا را شنیدند و سركشی كردند ؟ آیا همان كسانی نبودند كه با هدایت موسی از مصر بیرون آمدند ؟
58003017	و خدا نسبت به چه كسانی مدّت چهل سال خشمگین بود ؟ آیا نسبت به همان كسانی نبود كه گناه ورزیدند و در نتیجه اجسادشان در بیابانها افتاد ؟
58003018	و خدا برای چه كسانی سوگند یاد كرد كه به آرامی او نخواهند رسید ؟ مگر برای كسانی نبود كه به هیچ‌وجه حاضر نشدند به او توکّل نمایند ؟
58003019	پس می‌بینیم كه بی‌ایمانی ، مانع ورود آنها به آرامی موعود گردید .
58004001	پس چون این وعدهٔ ورود به آرامی هنوز باقی است ، ما باید بسیار مواظب باشیم ، مبادا كسی در میان شما پیدا شود كه این فرصت را از دست داده باشد .
58004002	زیرا در واقع ما نیز مثل آنان مژده را شنیده‌ایم ، امّا این پیام برای آنان فایده‌ای نداشت ، زیرا وقتی آن را شنیدند با ایمان به آن گوش ندادند .
58004003	ما چون ایمان داریم به آرامی او دست می‌یابیم . گرچه كار خدا در موقع آفرینش جهان پایان یافت ، او فرموده است : « در خشم خود سوگند یاد كردم كه ، آنها هرگز به آرامی من داخل نخواهند شد . »
58004004	زیرا کتاب‌مقدّس در جایی دربارهٔ روز هفتم چنین می‌گوید : « خدا در روز هفتم از كار خود آرامش گرفت . »
58004005	با وجود این ، خدا در آیهٔ فوق می‌فرماید : « هرگز به آرامی من نخواهند رسید . »
58004006	پس چون هنوز عدّه‌ای فرصت دارند به آن وارد شوند و همچنین چون آنانی كه اول بشارت را شنیدند از روی نافرمانی و بی‌ایمانی به آن وارد نشدند ،
58004007	خدا روز دیگری یعنی « امروز » را تعیین می‌کند ، زیرا پس از سالیان دراز به وسیلهٔ داوود سخن گفته و با كلماتی كه پیش از این نقل شد می‌فرماید : « امروز اگر صدای او را بشنوید ، تمرّد نكنید . »
58004008	اگر یوشع به آنان آرامی می‌بخشید ، بعدها خدا دربارهٔ روز دیگری چنین سخن نمی‌گفت .
58004009	بنابراین استراحت دیگری مثل استراحت روز سبت در انتظار قوم خداست .
58004010	زیرا هركس به آرامی الهی وارد شود ، مثل خود خدا از كار خویش دست می‌کشد .
58004011	پس سخت بكوشیم تا به آرامی او برسیم . مبادا كسی از ما گرفتار همان نافرمانی و بی‌ایمانی كه قبلاً نمونه‌ای از آن را ذكر كردیم ، بشود .
58004012	زیرا كلام خدا ، زنده و فعّال و از هر شمشیر دو دَم تیزتر است و تا اعماق روح و نفس و مفاصل و مغز استخوان نفوذ می‌کند و نیّات و اغراض دل انسان را آشكار می‌سازد .
58004013	در آفرینش چیزی نیست كه از خدا پوشیده بماند . همه‌چیز در برابر چشمان او برهنه و رو باز است و همهٔ ما باید حساب خود را به او پس بدهیم .
58004014	پس چون ما كاهنی به این بزرگی و عظمت داریم كه به عرش برین رفته است ، یعنی عیسی پسر خدا ، اعتراف ایمان خود را محكم نگاه داریم ؛
58004015	زیرا كاهن اعظم ما كسی نیست كه از همدردی با ضعفهای ما بی‌خبر باشد ، بلكه كسی است كه درست مانند ما از هر لحاظ وسوسه شد ، ولی مرتكب گناه نگردید .
58004016	پس بیایید تا با دلیری به تخت ‌فیض بخش خدا نزدیک شویم تا رحمت یافته و در وقت احتیاج از او فیض یابیم .
58005001	هر كاهن اعظم از میان مردم برگزیده می‌شود تا نمایندهٔ مردم در حضور خدا باشد . او به‌خاطر گناهان انسان ، هدایایی تقدیم خدا نموده و مراسم قربانی را انجام می‌دهد .
58005002	چون خود او دچار ضعف‌های انسانی است ، می‌تواند با جاهلان و خطاكاران همدردی كند .
58005003	ولی به علّت ضعف خود مجبور است نه تنها برای گناهان مردم بلكه به‌خاطر گناهان خویش نیز قربانی بنماید .
58005004	هیچ‌کس اختیار ندارد این افتخار را نصیب خود بسازد بلكه فقط با دعوت خدا به این مقام می‌رسد ، همان‌طور كه هارون رسید .
58005005	مسیح هم همین‌طور ، او افتخار كاهن اعظم شدن را برای خود اختیار نكرد ، بلكه خدا به او فرمود : « تو پسر من هستی ، امروز پدر تو شده‌ام . » « تو تا ابد كاهن هستی ، كاهنی در رتبهٔ ' ملکی‌صدق ' »
58005007	عیسی در زمان حیات خود بر روی زمین با اشک و ناله از درگاه خدایی كه به رهایی او از مرگ قادر بود دعا كرد و حاجت خویش را خواست و چون کاملاً تسلیم بود ، دعایش مستجاب شد .
58005008	اگر چه پسر خدا بود ، اطاعت را از راه تحمّل درد و رنج آموخت
58005009	و وقتی به كمال رسید ، سرچشمهٔ نجات ابدی برای همهٔ ایمانداران خود گردید ،
58005010	و خدا لقب كاهن اعظم ، كاهنی به رتبهٔ ملکی‌صدق را به او داد .
58005011	دربارهٔ او مطالب زیادی برای گفتن داریم ، ولی شرح آن برای شما كه در فهم این چیزها كودن شده‌اید دشوار است .
58005012	شما كه تا این موقع می‌بایست معلّم دیگران می‌شدید ، هنوز احتیاج دارید كه پیام خدا را از الفبا به شما تعلیم دهند . شما به جای غذای قوی به شیر احتیاج دارید .
58005013	کسی‌که فقط شیر می‌خورد ، طفل است و در تشخیص حقّ از باطل تجربه ندارد .
58005014	امّا غذای قوی برای بزرگسالان و برای كسانی است ، كه قوای ذهنی آنها با تمرینهای طولانی پرورش یافته است تا بتوانند نیک و بد را از هم تشخیص بدهند .
58006001	پس دروس ابتدایی مسیحیّت را پشت سر بگذاریم و به سوی بلوغ پیش برویم . ما نباید همان مقدّمات اوّلیه مانند توبه از کارهای بیهوده ، ایمان به خدا ،
58006002	تعلیم دربارهٔ تعمیدهای مختلف و دستگذاری و قیامت مردگان و كیفر ابدی را تكرار كنیم .
58006003	آری به امید خدا جلو خواهیم رفت .
58006004	زیرا آنانی كه از نور الهی منوّر شده‌اند و طعم عطیهٔ آسمانی را چشیده‌اند و در روح‌القدس نصیبی دارند
58006005	و نیكویی كلام خدا را در وجود خود درک کرده‌اند و نیروهای جهان آینده را احساس نموده‌اند ،
58006006	اگر بعد از این‌همه بركات ، باز از ایمان دور شوند ، محال است كه بار دیگر آنان را به توبه كشانید ، زیرا با دستهای خود ، پسر خدا را بار دیگر به صلیب میخكوب می‌کنند و او را در برابر همه رسوا می‌سازند .
58006007	اگر زمین ، بارانی را كه بر آن می‌بارد ، جذب كند و محصول مفیدی برای كارندگان خود به بار آورد ، از طرف خدا بركت می‌باید .
58006008	امّا اگر آن زمین خار و خس و علفهای هرزه به بار آورد ، زمینی بی‌فایده است و احتمال دارد مورد لعنت خدا قرار گیرد و در آخر محكوم به سوختن خواهد شد .
58006009	امّا ای عزیزان ، در مورد شما اطمینان داریم كه حال و وضع بهتری دارید و این نشانهٔ نجات شماست .
58006010	خدا با انصاف است و همهٔ كارهایی را كه شما کرده‌اید و محبتّی را كه به نام او نشان داده‌اید فراموش نخواهد كرد . مقصود من آن كمكی است كه به دوستان مسیحی خود کرده‌اید و هنوز هم می‌کنید .
58006011	امّا آرزو می‌کنیم كه همهٔ شما همان اشتیاق شدید را نشان دهید تا سرانجام امید شما از قوّه به فعل در آید .
58006012	ما نمی‌خواهیم كه شما تنبل باشید ، بلكه می‌خواهیم از آنانی كه به وسیلهٔ ایمان و صبر ، وارث وعده‌ها می‌شوند ، پیروی كنید .
58006013	وقتی خدا به ابراهیم وعده داد ، به نام خود سوگند یاد كرد ، زیرا كسی بزرگتر نبود كه به نام او سوگند یاد كند .
58006014	وعدهٔ خدا این بود : « سوگند می‌‌‌‌‌‌خورم كه تو را به فراوانی بركت دهم و فرزندان تو را كثیر گردانم . »
58006015	پس از آنکه ابراهیم با صبر زیاد انتظار كشید ، وعدهٔ خدا برای او به انجام رسید .
58006016	در میان آدمیان مرسوم است كه به چیزی بزرگتر از خود سوگند بخورند و آنچه مباحثات را خاتمه می‌دهد معمولاً یک سوگند است .
58006017	همچنین خدا وقتی می‌‌خواست صریح‌تر و واضح‌تر به وارثان وعده نشان دهد كه مقاصد او غیرقابل تغییر است ، آن را با سوگند تأیید فرمود .
58006018	پس در اینجا دو امر غیرقابل تغییر ( یعنی وعده و سوگند خدا ) وجود دارد كه محال است خدا در آنها دروغ بگوید . پس ما كه به او پناه برده‌ایم ، با دلگرمی بسیار به امیدی كه او در برابر ما قرار داده است متوسّل می‌شویم .
58006019	آن امیدی كه ما داریم مثل لنگری برای جانهای ماست . آن امید ، قوی و مطمئن است كه از پردهٔ معبد گذشته و به مقدّس‌ترین مکان وارد می‌شود ؛
58006020	جایی‌که عیسی از جانب ما و قبل از ما وارد شده و در رتبهٔ كهانت ملکی‌صدق تا به ابد كاهن اعظم شده است .
58007001	این ملکی‌صدق ، پادشاه « سالیم » و كاهن خدای متعال بود . وقتی ابراهیم بعد از شكست دادن پادشاهان باز می‌گشت ، ملکی‌صدق با او ملاقات کرده ، بركت داد
58007002	و ابراهیم ده‌یک هر چیزی را كه داشت به او داد . ( نام او در مقام اول به معنای « پادشاه نیكویی » و بعد پادشاه سالیم یعنی « پادشاه صلح و سلامتی » است . )
58007003	از پدر و مادر و دودمان و نسب یا تولّد و مرگ او نوشته‌ای در دست نیست . او نمونه‌ای از پسر خدا و كاهنی برای تمام اعصار است .
58007004	ملکی‌صدق چه شخص مهمی بود كه حتّی پدر ما ابراهیم ، ده‌یک غنایم خود را به او داد .
58007005	درست است كه شریعت ، به فرزندان لاوی كه به مقام كاهنی می‌رسند ، فرمان می‌دهد كه از مردم یعنی از قوم خود ده‌یک بگیرند ، اگرچه همه آنان فرزندان ابراهیم هستند .
58007006	امّا ملکی‌صدق با وجود اینكه از نسل آنها نیست ، از ابراهیم ده‌یک گرفته است و بركات خود را به كسی داد كه خدا به او وعده‌های زیادی داده بود
58007007	و هیچ شكّی نیست كه بركت دهنده از بركت گیرنده مهمتر است .
58007008	از یک طرف كاهنان كه انسانهای فانی هستند ده‌یک می‌گیرند و از طرف دیگر ، ملکی‌صدق ، آن کسی‌که کتاب‌مقدّس زنده بودنش را تأیید می‌کند ، ده‌یک می‌گرفت .
58007009	بنابراین ما می‌توانیم بگوییم كه وقتی ابراهیم ده‌یک می‌داد ، لاوی نیز كه گیرندهٔ ده‌یک بود به وسیلهٔ شخص ابراهیم به ملکی‌صدق ده‌یک داده است .
58007010	وقتی ملکی‌صدق با ابراهیم ملاقات كرد ، لاوی در صلب او بود .
58007011	حال اگر كمال به وسیلهٔ كاهنان رتبهٔ لاوی میسّر می‌شد ، ( فراموش نشود كه در دوران این كاهنان ، شریعت به مردم داده شد . ) چه نیازی بود به ظهور كاهن دیگری به رتبهٔ ملکی‌صدق و نه به رتبهٔ هارون ؟
58007012	هر تغییری در رشتهٔ كاهنان ، مستلزم تغییر شریعت است .
58007013	کسی‌که این چیزها درباره‌اش گفته شده است ، از فرزندان لاوی نبود بلكه عضو طایفه‌ای بود كه هیچ‌کس هرگز از آن طایفه پیش قربانگاه خدمت نكرده بود .
58007014	مسلّم است كه خداوند ما از طایفهٔ یهوداست . طایفه‌‌ای كه موسی وقتی دربارهٔ كاهنان صحبت می‌کرد ، هیچ اشاره‌ای به آن نكرده است .
58007015	این موضوع باز هم روشنتر می‌شود ؛ آن کاهن دیگری که ظهور می‌کند ، کسی مانند ملکی‌صدق است .
58007016	او به وسیلهٔ قدرت یک حیات بی‌زوال ، به كهانت رسید و نه بر اساس تورات ،
58007017	زیرا كلام خدا دربارهٔ او چنین شهادت می‌دهد : « تو تا به ابد كاهن هستی ، كاهنی به رتبهٔ ملکی‌صدق . »
58007018	پس قانون اوّلیه به این علّت كه بی‌اثر و بی‌فایده بود لغو گردید ،
58007019	زیرا شریعت موسی هیچ‌کسی یا هیچ چیزی را به كمال نمی‌رسانید ، ولی امید بهتری جای آن را گرفته است و این همان امیدی است كه ما را به حضور خدا می‌آورد .
58007020	به‌علاوه ملکی‌صدق با یاد كردن سوگند ، كاهن گردید . درصورتی كه لاویان بدون هیچ سوگندی كاهن شدند .
58007021	ولی مأموریت عیسی با سوگند تأیید شد ، وقتی خدا به او فرمود : « تو تا به ابد كاهن هستی . » خداوند این را با سوگند یاد كرده و به هیچ وجه قول او عوض نخواهد شد .
58007023	تفاوت دیگر آن این است : كه كاهنان طایفهٔ لاوی بسیار زیاد بودند ، زیرا مرگ ، آنان را از ادامهٔ خدمت باز می‌داشت .
58007024	امّا عیسی همیشه كاهن است و جانشینی ندارد ، زیرا او تا به ابد زنده است
58007025	و به این سبب او قادر است همهٔ كسانی را كه به وسیلهٔ او به حضور خدا می‌آیند ، کاملاً و برای همیشه نجات بخشد ، زیرا او تا به ابد زنده است و برای آنان شفاعت می‌کند .
58007026	در حقیقت این همان كاهنی است كه ما به او نیاز داریم . كاهنی پاک ، بی‌غرض ، بی‌آلایش ، دور از گناهكاران که به مقامی بالاتر از تمام آسمانها سرافراز گردید .
58007027	او هیچ نیازی ندارد كه مثل كاهنان اعظم دیگر ، همه‌روزه ، اول برای گناهان خود و سپس برای گناهان مردم ، قربانی كند ، زیرا او خود را تنها یک‌بار و آن هم برای همیشه به عنوان قربانی تقدیم نمود .
58007028	شریعت ، كاهنان اعظم را از میان آدمهای ضعیف و ناقص بر می‌گزیند ، امّا خدا بعد از شریعت با بیان سوگند خویش ، پسری را برگزید كه برای همیشه كامل است .
58008001	خلاصه آنچه تا به حال گفته‌ایم این است كه ما چنین كاهنی داریم كه در عالم بالا در دست راست تخت خدای قادر مطلق نشسته است
58008002	و به عنوان كاهن اعظم در عبادتگاه و در آن خیمهٔ حقیقی كه به دست خداوند ، نه به دست انسان ، برپا شده است خدمت می‌کند .
58008003	همچنین هر كاهن اعظم مأمور است هدایایی تقدیم نموده مراسم قربانی را انجام دهد . بنابراین ، كاهن ما نیز باید چیزی برای تقدیم‌ كردن داشته باشد .
58008004	اگر عیسی هنوز بر روی زمین می‌بود ، به عنوان یک كاهن خدمت نمی‌کرد ، زیرا كاهنان دیگری هستند كه هدایایی را كه شریعت مقرّر كرده است ، تقدیم كنند .
58008005	امّا خدمتی كه این كاهنان می‌کنند ، فقط نمونه و سایه‌ای از آن خدمت آسمانی و واقعی است . وقتی موسی می‌‌خواست خیمهٔ مقدّس را بسازد ، خدا با تأكید به او دستور داده گفت : « دقّت كن كه هر چیزی را بر طبق نمونه‌ای كه بر فراز كوه به تو نشان داده شد ، بسازی . »
58008006	امّا در حقیقت خدمتی كه به عیسی عطا شد از خدمت لاویان به‌ مراتب بهتر است ؛ زیرا این پیمانی كه او میان خدا و انسان ایجاد كرده بهتر است ، چون این پیمان بر وعده‌های بهتری استوار است .
58008007	اگر آن پیمان اوّلیه بدون نقص می‌بود ، هیچ نیازی نبود كه پیمان دیگری جای آن را بگیرد ،
58008008	امّا خداوند از قوم خود ایراد گرفته و می‌فرماید : « زمانی خواهد آمد كه من پیمان تازه‌ای با قوم اسرائیل و با خاندان یهودا می‌بندم . »
58008009	« این پیمان تازه مانند آن پیمانی نخواهد بود كه با اجداد ایشان بستم ، در روزی كه دست آنها را گرفته و به بیرون از مصر هدایتشان نمودم ، زیرا آنها طبق آن پیمان عمل نكردند ، » و خداوند می‌فرماید : « پس من هم از آنان روی گردان شدم . »
58008010	و خداوند می‌فرماید : « این است پیمانی كه پس از آن زمان با قوم اسرائیل خواهم بست : قوانین خود را در افكار آنان خواهم گذاشت و آن را بر دلهایشان خواهم نوشت . من خدای آنان و آنان قوم من خواهند بود .
58008011	دیگر احتیاجی نیست كه آنان به همشهریان خود تعلیم دهند یا به یکدیگر بگویند : خدا را بشناس ، زیرا همه از بزرگ تا كوچک مرا خواهند شناخت .
58008012	در مقابل خطاهای آنها بخشنده خواهم بود و دیگر گناهان آنان را هرگز به‌یاد نخواهم آورد . »
58009001	پیمان اول شامل آداب و رسوم مذهبی و عبادتگاه زمینی بود ،
58009002	خیمه‌ای كه از دو قسمت تشكیل شده بود : در قسمت بیرونی آن یعنی در مکان مقدّس ، چراغ پایه و میز نان مقدّسی که به خدا تقدیم شده بود ، قرار داشت .
58009003	در پشت پرده دوم ، اتاقی بود كه مقدّس‌ترین مکان نام داشت .
58009004	آتشدان زرّین كه برای سوزانیدن بخور بكار می‌رفت و صندوقچهٔ پیمان كه تماماً از طلا پوشیده شده بود در آنجا بود . آن صندوقچه محتوی ظرف زرّینی با نان مَنّا بود و عصای شكوفه كردهٔ هارون و دو لوح پیمان كه بر آن ده احکام نوشته شده بود ، قرار داشت .
58009005	در بالای این صندوقچه فرشتگان نگهبان پرجلال خدا ، بر تخت رحمت سایه گسترده بودند . اكنون فرصت آن نیست كه هر چیزی را به تفصیل شرح دهیم .
58009006	پس از اینکه همهٔ این چیزها آماده شد ، كاهنان هر روز به قسمت بیرونی آن داخل می‌شوند تا وظایف خود را انجام دهند ،
58009007	امّا فقط كاهن اعظم می‌تواند به مقدّس‌ترین مکان برود و آن هم سالی یک‌بار ! و با خودش خون می‌برد تا به‌خاطر خود و به‌خاطر گناهانی كه مردم از روی نادانی کرده‌اند ، آن را تقدیم نماید .
58009008	روح‌القدس به این وسیله به ما می‌آموزد كه تا وقتی خیمهٔ بیرونی هنوز برپاست ، راه مقدّس‌ترین مکان به سوی ما باز نشده است .
58009009	این امر به زمان حاضر اشاره می‌کند و نشان می‌دهد كه هدایا و قربانی‌هایی كه به پیشگاه خداوند تقدیم می‌شد ، نمی‌توانست به عبادت‌كننده آسودگی خاطر ببخشد .
58009010	اینها فقط خوردنی‌ها و نوشیدنی‌ها و راههای گوناگون تطهیر و قوانین مربوط به بدن انسان می‌باشند و تا زمانی‌که خدا همه‌چیز را اصلاح كند ، دارای اعتبار هستند .
58009011	امّا وقتی مسیح به عنوان كاهن اعظم و آورندهٔ بركات سماوی آینده ظهور كرد ، به خیمه‌ای بزرگتر و كاملتر كه به دستهای انسان ساخته نشده و به این جهان مخلوق تعلّق ندارد ، وارد شد .
58009012	وقتی عیسی یک‌بار و برای همیشه وارد مقدّس‌ترین مکان شد ، خون بُزها و گوساله‌‌ها را با خود نبرد ، بلكه با خون خود به آنجا رفت و نجات جاودان را برای ما فراهم ساخت .
58009013	زیرا اگر خون بُزها و گاوان نر و پاشیدن خاكستر گوسالهٔ ماده می‌تواند آنانی را كه جسماً ناپاک بوده‌اند پاک سازد ،
58009014	چقدر بیشتر خون مسیح انسان را پاک می‌گرداند ! او خود را به عنوان قربانی كامل و بدون نقص به وسیلهٔ روح جاودانی به خدا تقدیم كرد . خون او وجدان ما را از کارهای بیهوده پاک خواهد كرد تا ما بتوانیم خدای زنده را عبادت و خدمت كنیم .
58009015	به این جهت او واسطهٔ یک پیمان تازه است تا کسانی‌که از طرف خدا خوانده شده‌اند ، بركات جاودانی را كه خدا وعده فرموده است ، دریافت كنند . این كار عملی است ، زیرا مرگ او وسیلهٔ آزادی و آمرزش از خطاهایی است كه مردم در زمان پیمان اول مرتكب شده بودند .
58009016	برای اینکه یک وصیّت‌نامه اعتبار داشته باشد ، باید ثابت شود كه وصیّت كننده مرده است .
58009017	زیرا وصیّت‌نامه بعد از مرگ معتبر است و تا زمانی‌که وصیّت‌كننده زنده است ، اعتباری ندارد .
58009018	و به این علّت است كه پیمان اول بدون ریختن خون نتوانست اعتبار داشته باشد .
58009019	زیرا وقتی موسی همهٔ فرمان‌های شریعت را به مردم رسانید ، خون بُز و گوساله را گرفته با آب و پشم قرمز و زوفا بر خود كتاب و بر همهٔ مردم پاشید
58009020	و گفت : « این خون ، پیمانی را كه خدا برای شما مقرّر فرموده است ، تأیید می‌کند . »
58009021	به همان طریق او همچنین بر خیمهٔ مقدّس و بر تمام ظروفی كه برای خدمت خدا به كار می‌رفت ، خون پاشید
58009022	و در واقع بر طبق شریعت تقریباً همه‌چیز با خون پاک می‌شود و بدون ریختن خون ، آمرزش گناهان وجود ندارد .
58009023	پس اگر این چیزها كه نمونه‌هایی از حقایق آسمانی هستند ، باید به این طرز پاک شوند ، مسلّم است كه واقعیّات آسمانی احتیاج به قربانی‌های بهتری دارند .
58009024	زیرا مسیح به آن عبادتگاهی كه ساختهٔ دستهای انسان و فقط نشانه‌ای از آن عبادتگاه واقعی باشد وارد نشده است ، بلكه او به خودِ آسمان وارد شد تا در حال حاضر از جانب ما در پیشگاه خدا حضور داشته باشد .
58009025	كاهن اعظم هر سال به مقدّس‌ترین مکان وارد می‌شود و خون تقدیم می‌کند ، ولی نه خون خودش را ، امّا عیسی برای تقدیم خود به عنوان قربانی ، فقط یک‌بار به آنجا وارد شد .
58009026	اگر چنان می‌شد ، او می‌بایست از زمان خلقت عالم تا به امروز بارها متحمّل مرگ شده باشد ، ولی چنین نشد ؛ زیرا او فقط یک‌بار و آن هم برای همیشه در زمان آخر ظاهر شد تا با مرگ خود به عنوان قربانی ، گناه را از بین ببرد .
58009027	همان‌طور كه همه باید یک‌بار بمیرند و بعد از آن برای داوری در حضور خدا قرار گیرند ،
58009028	مسیح نیز یک‌بار به عنوان قربانی تقدیم شد تا بار گناهان آدمیان را به دوش گیرد و بار دوم كه ظاهر شود برای كفّارهٔ گناهان نخواهد آمد ، بلكه برای نجات آنانی كه چشم به راه او هستند ، می‌آید .
58010001	شریعت موسی تصویر كاملی از حقایق آسمانی نبود ، بلكه فقط از پیش دربارهٔ چیزهای نیكوی آینده خبر می‌داد . مثلاً سال به سال طبق شریعت همان قربانی‌ها را تقدیم می‌کردند ولی با این وجود ، عبادت‌كنندگان نتوانستند به كمال برسند .
58010002	اگر این عبادت‌كنندگان فقط یک‌بار از گناهان خود پاک می‌شدند ، دیگر خود را گناهكار نمی‌دانستند و تمام این قربانی‌ها موقوف می‌شد .
58010003	امّا در عوض این قربانی‌ها همه‌ساله گناهان آنها را به‌یادشان می‌آورد ،
58010004	زیرا خون گاوها و بُزها هرگز نمی‌تواند گناهان را برطرف نماید .
58010005	به این جهت وقتی مسیح می‌‌خواست به جهان بیاید فرمود : « تو خواهان قربانی و هدیه نبودی . امّا برای من بدنی فراهم كردی .
58010006	از قربانی‌های سوختنی و قربانی‌های گناه خشنود نبودی .
58010007	آنگاه گفتم ای خدا ، من حاضرم و چنانکه در كتاب‌ تورات آمده است ، من آمده‌ام تا ارادهٔ تو را بجا آورم . »
58010011	هر كاهنی همه‌روزه پیش قربانگاه می‌ایستد و خدمت خود را انجام می‌دهد و یک نوع قربانی را مكرراً تقدیم می‌کند ، قربانی‌‌ای كه هرگز قادر به بر طرف ساختن گناه نیست .
58010012	امّا مسیح برای همیشه یک قربانی به جهت گناهان تقدیم نمود و بعد از آن در دست راست خدا نشست .
58010013	و در آنجا منتظر است تا دشمنانش پای‌انداز او گردند .
58010014	پس او با یک قربانی ، افرادی را كه خدا تقدیس می‌کند ، برای همیشه كامل ساخته است .
58010015	در اینجا ما گواهی روح‌القدس را نیز داریم . او قبل از همه می‌گوید :
58010016	« این است پیمانی كه پس از آن زمان با آنان خواهم بست . » خداوند می‌فرماید : « احكام خویش را در دلهای آنان می‌گذارم و آنها را بر افكارشان خواهم نوشت . »
58010019	پس ای برادران ، ما به وسیلهٔ خون عیسی مسیح اجازه یافته‌ایم كه با شهامت
58010020	از راه تازه و زنده‌ای كه مسیح از میان پرده به روی ما باز كرده است ، یعنی به وسیلهٔ بدن خود ، به مقدّس‌ترین مکان وارد شویم .
58010021	چون ما كاهن بزرگی داریم كه بر خاندان خدا گمارده شده است ،
58010022	از صمیم قلب و از روی ایمان كامل دلهای خود را از اندیشه‌های گناه‌آلود پاک ساخته و بدنهایمان را با آب خالص بشوییم و به حضور خدا بیاییم .
58010023	امیدی را كه به آن معترفیم محكم نگاه داریم ، زیرا او كه به ما وعده داده است ، به وعده‌های خود وفا می‌کند .
58010024	برای پیشی جستن در محبّت و کارهای نیكو یكدیگر را تشویق كنیم .
58010025	از جمع‌شدن با یکدیگر در مجالس كلیسایی غفلت نكنیم چنانکه بعضی‌ها به این عادت کرده‌اند ؛ بلكه باید یكدیگر را بیشتر تشویق نماییم ، مخصوصاً در این زمان كه روز خداوند نزدیک می‌شود .
58010026	زیرا اگر ما پس از شناخت كامل حقیقت ، عمداً به گناه خود ادامه دهیم ، دیگر هیچ قربانی‌ای برای گناهان ما باقی نمی‌ماند !
58010027	بلكه فقط دورنمای وحشتناک روز داوری و خشم مهلک الهی كه دشمنان خدا را می‌سوزاند ، در انتظار ماست .
58010028	اگر كسی به شریعت موسی بی‌اعتنایی می‌کرد ، بدون ترحّم به گواهی دو یا سه شاهد كشته می‌شد .
58010029	پس اگر كسی پسر خدا را تحقیر نموده و خونی را كه پیمان بین خدا و انسان را اعتبار بخشیده و او را از گناهانش پاک ساخته است ، ناچیز شمارد و به روح پرفیض خدا اهانت نماید ، با چه كیفر شدیدتری روبه‌رو خواهد شد !
58010030	زیرا ما می‌دانیم چه کسی گفت : « انتقام از آن من است ، من تلافی خواهم كرد . » و « خداوند قوم خود را داوری خواهد نمود . »
58010031	چه هولناک و مخوف است افتادن در دستهای خدای زنده !
58010032	شما باید زمان گذشته را به‌یاد آورید : وقتی که تازه به نور الهی منوّر شدید و متحمّل رنجهای عظیم گشتید و استوار ماندید .
58010033	شما بارها در معرض اهانت و بدرفتاری قرار گرفتید و گاهی با کسانی‌که چنین بدیها را می‌دیدند شریک و سهیم بودید .
58010034	شما با زندانیان هم درد بودید و وقتی اموال شما را بزور می‌گرفتند ، با خوشرویی آن را قبول می‌کردید چون می‌دانستید كه صاحب چیزی هستید كه بمراتب بهتر بوده و تا به ابد باقی می‌ماند .
58010035	بنابراین اعتماد خود را از دست ندهید ، زیرا پاداش بزرگی به همراه خواهد داشت .
58010036	شما به صبر بیشتری احتیاج دارید تا ارادهٔ خدا را انجام داده ، بركات موعود را به دست آورید .
58010037	چنانچه کتاب‌مقدّس می‌گوید : « دیگر طولی نخواهد كشید و آنکه قرار است بیاید ، خواهد آمد و درنگ نخواهد كرد . »
58010038	« شخص نیكو به وسیلهٔ ایمان زندگی خواهد كرد ، امّا اگر كسی از من روی‌گردان شود ، از او خشنود نخواهم بود . »
58011001	ایمان ، اطمینانی است به چیزهایی كه به آن امیدواریم و اعتقادی است به چیزهایی كه نمی‌بینیم .
58011002	از راه ایمان بود كه مردم در زمان گذشته مقبول خدا شدند .
58011003	از راه ایمان ، ما پی می‌بریم كه كاینات چگونه با كلام خدا خلقت یافت به طوری که آنچه دیدنی است از آنچه نادیدنی است به وجود آمد .
58011004	و ایمان باعث شد كه قربانی هابیل بیشتر از قربانی قائن مقبول خدا گردد و او با آن ایمان در حضور خدا کاملاً نیک محسوب شد ، زیرا خدا هدایای او را قبول فرمود و اگرچه او مرده است ، ولی هنوز به وسیلهٔ ایمان خود با ما سخن می‌گوید .
58011005	از راه ایمان ، « خنوخ » بدون چشیدن طعم مرگ به حیات دیگر انتقال یافت . اثری از او یافت نشد ، زیرا خدا او را بُرده بود چون پیش از آنكه به حیات دیگر انتقال یابد ، كلام خدا دربارهٔ او شهادت داده گفته بود كه او خدا را خشنود كرده است
58011006	و بدون ایمان محال است كه انسان خدا را خشنود سازد ، زیرا هركس به سوی خدا می‌آید ، باید ایمان داشته باشد كه او هست و به جویندگان خود پاداش می‌دهد .
58011007	وقتی نوح اخطارهای خدا را دربارهٔ امور آینده كه او هنوز نتوانسته بود ببیند ، شنید ، از روی ایمان از خدا اطاعت كرد و برای نجات خانوادهٔ خویش كشتی‌ای ساخت . به این وسیله جهان را محكوم کرد و نیكی مطلق را كه از راه ایمان حاصل می‌شود به دست آورد .
58011008	ایمان ، باعث شد كه وقتی ابراهیم دستور خدا را دایر بر اینکه او باید به سرزمینی برود كه قرار بود بعدها مالک آن بشود ، شنید ، اطاعت كرد و بدون آنکه بداند كجا می‌رود ، حركت كرد .
58011009	او از روی ایمان مثل یک بیگانه در سرزمینی كه خدا به او وعده داده بود ، سرگردان شد و با اسحاق و یعقوب كه در آن وعده با او شریک بودند ، در چادر زندگی كرد .
58011010	ابراهیم چنین كرد ، چون در انتظار شهری بود با بنیاد استوار كه معمار و سازنده‌اش خداست .
58011011	از روی ایمان ، ساره با وجود این كه از سن باروری گذشته بود ، قدرت تولید نسل یافت ، زیرا مطمئن بود كه خدا به قول خود وفا می‌کند
58011012	و به این سبب از یک مرد ، آن هم مردی تقریباً مرده ، نسلهای بی‌شماری مثل ستارگان آسمان و یا شنهای ساحل دریا پدید آمدند .
58011013	تمامی این اشخاص در ایمان مردند ، بدون اینکه صاحب بركات موعود شوند ، امّا انجام وعده‌ها را از دور دیده و با شادی در انتظار آنها بودند و به این حقیقت شهادت دادند كه در این جهان ، غریب و بیگانه‌اند .
58011014	آنها كه خود را غریب و بیگانه می‌دانند صریحاً نشان می‌دهند كه هنوز به دنبال وطنی برای خود می‌گردند .
58011015	اگر آنها هنوز برای زمینی كه ترک كرده بودند ، دلتنگ می‌بودند ، فرصت كافی داشتند كه به آنجا بازگردند .
58011016	امّا در عوض می‌بینیم كه آنها مشتاق مملكتی بهتر -‌یعنی مملكتی آسمانی- هستند . به این جهت خدا عار ندارد كه خدای آنان خوانده شود ، زیرا شهری برای آنان آماده كرده است .
58011017	از روی ایمان ، ابراهیم در وقت آزمایش اسحاق را به عنوان قربانی به خدا تقدیم نمود . آری ، این مرد كه وعده‌های خدا را پذیرفته بود ، حاضر شد یگانه فرزند خود را به خدا تقدیم نماید ،
58011018	با اینکه خدا به او گفته بود نسل او از اسحاق خواهد بود .
58011019	ابراهیم خاطرجمع بود كه خدا قادر است اسحاق را حتّی پس از مرگ زنده گرداند . به عبارت دیگر او را به صورت نمونه‌ای از مردگان باز یافت .
58011020	ایمان باعث شد كه اسحاق یعقوب و عیسو را بركت دهد و از امور آینده سخن گوید .
58011021	ایمان باعث شد كه یعقوب وقتی مشرف به موت بود ، هر دو فرزند یوسف را بركت دهد و درحالی‌که بر عصای خود تكیه زده بود ، خدا را عبادت نماید .
58011022	از راه ایمان ، یوسف در پایان عمر خویش دربارهٔ رفتن اسرائیل از مصر سخن گفت و به آنان دستور داد با استخوانهای او چه كنند .
58011023	وقتی موسی متولّد شد و والدینش دیدند كه او كودک زیبایی بود ، آنها از روی ایمان او را مدّت سه ماه در منزل پنهان كردند و از نافرمانی از دستور پادشاه نترسیدند .
58011024	ایمان باعث شد كه وقتی موسی به سن بلوغ رسید ، از مقام و لقب « پسر دختر فرعون » بودن صرف‌نظر نموده آن را رد كند
58011025	و تحمّل سختی‌ها با اقوام خدا را به لذّتهای زودگذر گناه ترجیح دهد .
58011026	ننگ و خاری به‌خاطر مسیح را ثروتی عظیم‌تر از گنجهای مصر دانست ، زیرا او به پاداش عالم آینده چشم دوخته بود .
58011027	ایمان باعث شد كه موسی مصر را ترک كند و از خشم پادشاه نهراسد ، زیرا او مانند کسی‌که خدای نادیده را همیشه در جلوی چشمان خود می‌بیند ثابت قدم بود .
58011028	به وسیلهٔ ایمان ، موسی فصح را برقرار نمود و خون را پاشید تا فرشتهٔ مرگ ، نخستزادگان اسرائیل را نكشد .
58011029	از راه ایمان بود كه قوم اسرائیل از دریای سرخ عبور كرد ، چنانکه گویی از زمین خشک می‌گذرد ، امّا وقتی مصریان سعی كردند از آن بگذرند ، غرق شدند .
58011030	ایمان باعث شد كه دیوارهای شهر اریحا پس از آنكه قوم اسرائیل هفت روز دور آن رژه رفتند ، فرو ریزد .
58011031	ایمان باعث شد كه راحاب فاحشه برخلاف افراد سركشی كه كشته شدند جان سالم بدر برد ، زیرا از جاسوس‌ها با صلح و سلامتی استقبال نمود .
58011032	دیگر چه بگویم ؟ وقت كافی ندارم كه داستانهای زندگی جدعون ، باراق ، سامسون ، یفتاح ، داوود ، سموئیل و انبیا را نقل كنم .
58011033	از راه ایمان ، آنها سلطنت‌ها را برانداختند و عدل و داد را برقرار ساختند و آنچه را كه خدا به آنها وعده داده بود ، به دست آورند . آنها دهان شیران را بستند .
58011034	آتش سوزان را خاموش كردند . از دَمِ شمشیر رهایی یافتند . در عین ضعف و ناتوانی قدرت یافتند . در جنگ شجاع گشتند و لشکریان دشمن را تارومار نمودند .
58011035	زنها ، مردگان خود را زنده یافتند . دیگران تا سرحدّ مرگ ، شكنجه دیدند و آزادی را نپذیرفتند تا سرانجام به حیاتی بهتر نایل شوند .
58011036	دیگران با سختی‌های بسیار مانند استهزاها ، تازیانه‌ها و حتّی زنجیر و زندان آزموده شدند .
58011037	سنگسار گردیدند و با ارّه دو پاره گشتند و با شمشیر كشته شدند . آنها ملبّس به پوست گوسفند و بُز ، آواره و سرگردان بودند و متحمّل فقر و تنگدستی و ظلم و جور می‌شدند .
58011038	جهان لیاقت آنها را نداشت . آنها در بیابانها و كوهستان‌ها آواره بودند و در غارها و سوراخهای زمین پنهان می‌شدند .
58011039	با اینکه آنها همه به‌خاطر ایمانشان مشهور شدند ولی وعده‌های خدا برای هیچ‌یک از آنها کاملاً انجام نیافته بود ،
58011040	زیرا خدا برای ما نقشهٔ بهتری داشت و آن اینکه آنها بدون ما به كمال نرسند .
58012001	پس اكنون كه گرداگرد ما چنین شاهدان امین بی‌شماری قرار گرفته‌اند ، ما باید از هر قید و بندی و هر گناهی كه دست و پای ما را بسته است ، آزاد شویم و با پشتكار در میدانی كه در برابر ما قرار گرفته است ، بدویم .
58012002	به عیسی كه ایمان ما را به وجود آورده و آن را كامل می‌گرداند ، چشم بدوزیم . چون او به‌خاطر شادی‌ای كه در انتظارش بود ، متحمّل صلیب شد و به رسوایی مردن بر روی صلیب اهمیّت نداد و بر دست راست تخت الهی نشسته است .
58012003	به آنچه او متحمّل شد و به ضدیّت و مخالفتی كه او از طرف گناهكاران دید ، بیندیشید و مأیوس و دلسرد نشوید .
58012004	هنوز لازم نشده است كه شما در تلاش خود برضد گناه ، خون خود را بریزید .
58012005	آیا این قسمت امیدبخش از كتاب خدا ، كه شما را فرزندان خطاب می‌کند ، از یاد برده‌اید ؟ « ای فرزند من ، تأدیب خداوند را ناچیز نشمار و وقتی او تو را سرزنش می‌کند ناامید نشو ،
58012006	زیرا خداوند هرکه را دوست دارد تأدیب می‌کند ، و هركه را به فرزندی می‌پذیرد تنبیه می‌نماید . »
58012012	به دستها و پاهای سست و لرزان خود نیرو بخشید .
58012013	در راه راست گام بردارید تا نه تنها اعضای بیمار و معیوب شما ، از مفاصل خود جدا نشوند ، بلكه نیروی اولیهٔ خود را باز یابند .
58012014	بكوشید تا با همهٔ مردم با صلح و سازش رفتار كنید و زندگی شما پاک و منزّه باشد ، زیرا بدون آن هیچ‌کس خداوند را نخواهد دید .
58012015	از یكدیگر توجّه كنید . مبادا كسی در میان شما از فیض خدا دور شود . مواظب باشید كه كسی در میان شما مثل گیاهی تلخ و زهرآگین رشد نكند و موجب ناراحتی بسیاری نگردد
58012016	و مانند عیسو ، فاسدالاخلاق و كافر نباشد . او حق نخستزادگی خود را به یک وعده غذا فروخت ،
58012017	و شما می‌دانید كه اگرچه او بعداً می‌‌خواست آن بركت را باز به دست آورد ، ولی پذیرفته نشد ، زیرا راهی برای بازگشت نداشت ، اگرچه او با ریختن اشک در پی آن بود .
58012018	شما پیش آتش محسوس و مشتعل كوه سینا نیامده‌اید و در برابر تاریكی و تیرگی و گردباد
58012019	و صدای شیپور و صداهایی كه شنوندگان آرزو داشتند دیگر آنها را نشنوند ، قرار نگرفته‌اید .
58012020	زیرا آنها نتوانستند فرمان خدا را كه می‌فرماید : « حتّی اگر حیوانی به كوه نزدیک شود ، باید سنگسار گردد . » بپذیرند .
58012021	آن منظره چنان ترسناک بود كه خود موسی گفت : « می‌ترسم و می‌لرزم . »
58012022	امّا شما در مقابل كوه صهیون و شهر خدای زنده یعنی اورشلیم آسمانی ایستاده‌اید و در برابر فرشتگان بی‌شمار
58012023	و مجلس جشن و اجتماع نخستزادگانی كه اسامی آنان در عالم بالا ثبت شده است و در برابر خدا -‌داور همه- و ارواح نیكان قرار گرفته‌اید
58012024	و نزد عیسی ، واسطهٔ پیمان تازه كه خون ریختهٔ او حاكی از پیامی بهتر از خون هابیل است آمده‌اید .
58012025	مراقب باشید كه از شنیدن صدای او كه سخن می‌گوید روی نگردانید . آنها كه از شنیدن سخنان کسی‌که بر روی زمین سخن می‌گفت سر باز زدند ، به كیفر خود رسیدند . پس ما اگر از گوش دادن به آن کسی‌که از آسمان سخن می‌گوید روی گردانیم ، دچار چه كیفر شدیدتری خواهیم شد !
58012026	در آن زمان صدای او زمین را لرزانید ، امّا اكنون قول داده است كه یک‌بار دیگر نه تنها زمین ، بلكه آسمانها را نیز خواهد لرزانید .
58012027	این كلمات « یک‌بار دیگر » نشان می‌دهد مخلوقاتی كه تزلزل ‌پذیرند ، از بین خواهند رفت و آنچه ثابت است ، باقی خواهد ماند .
58012028	خدا را برای آن پادشاهی تزلزل ‌ناپذیری كه او به ما می‌دهد ، سپاس گوییم و او را آن‌طور كه مقبول اوست ، عبادت نماییم ؛ یعنی با خوف و احترام .
58012029	زیرا خدای ما در واقع آتشی است كه می‌سوزاند .
58013001	چنانکه شایستهٔ ایمانداران در مسیح است ، یكدیگر را دوست بدارید .
58013002	همیشه مهمان‌‌نواز باشید ، زیرا بعضی‌ها با چنین كاری ، بی‌آنكه خود بدانند ، از فرشتگان پذیرایی كردند .
58013003	زندانیان را چنانکه گویی با ایشان هم‌زندان هستید ، به‌خاطر داشته باشید و ستمدیدگان را فراموش نكنید ، چون شما هم مانند آنها ستم دیده‌اید .
58013004	همه باید ازدواج را محترم بشمارند و پیوند زناشویی را از آلودگی دور نگاه دارند ، زیرا خدا زناكاران را خواه مجرّد ، خواه متأهّل به كیفر خواهد رسانید .
58013005	نگذارید عشق به پول ، حاكم زندگی شما باشد بلكه به آنچه دارید قانع باشید ؛ زیرا خدا فرموده است : « من هرگز شما را تنها نخواهم گذاشت و ترک نخواهم كرد . » « خدا مددكار من است ، من نخواهم ترسید . انسان به من چه می‌تواند بكند ؟ »
58013007	رهبران خود را كه پیام خدا را به شما رسانیدند ، فراموش نكنید . دربارهٔ عاقبت كار و زندگی آنها بیندیشید و از ایمان آنها پیروی كنید .
58013008	عیسی مسیح ، امروز همان است كه دیروز بوده و تا ابد هم خواهد بود .
58013009	نگذارید تعالیم عجیب و گوناگون ، شما را از راه راست منحرف سازد . روح انسان با فیض خدا تقویت می‌شود نه با قواعد مربوط به غذاها ، زیرا کسانی‌که از این قواعد پیروی کرده‌اند ، سودی نبرده‌اند .
58013010	ما مسیحیان قربانگاهی داریم كه كاهنان خیمهٔ مقدّس حق خوردن از قربانی آن را ندارند .
58013011	كاهن اعظم خون حیوانات را به عنوان قربانی گناه به مقدّسترین مکان می‌برد ، ولی اجساد این حیوانات در خارج از اردوگاه سوخته می‌شد .
58013012	به این جهت عیسی نیز در خارج از دروازهٔ شهر رنج دید تا مردم را با خون خود از گناهانشان پاک سازد .
58013013	پس بیایید تا به خارج از اردوگاه نزد او برویم و در ننگ و خواری او شریک شویم ،
58013014	زیرا برای ما در این جهان هیچ شهری ابدی نیست و به این جهت ما جویای شهری هستیم كه بزودی ظاهر می‌شود .
58013015	پیوسته خدا را به وسیلهٔ عیسی حمد گوییم و با صداهای خود نام او را تمجید نماییم ، این است قربانی ما به درگاه خدا .
58013016	هرگز مهربانی و سخاوتمندی نسبت به یكدیگر را از یاد نبرید ، زیرا این‌گونه قربانی‌هاست كه خدا را خشنود می‌سازد .
58013017	از رهبران خود اطاعت و پیروی كنید ، زیرا آنان پاسداران جانهای شما هستند و در برابر خدا مسئولند . طوری رفتار كنید كه آنها از خدمات خود راضی و خشنود باشند و نه ناراحت ، چون در آن صورت نفعی عاید شما نخواهد شد .
58013018	برای ما دعا كنید . ما یقین داریم كه برخلاف وجدان خود عمل نکرده‌ایم ، بلكه همیشه آنچه را درست است بجا می‌آوریم .
58013019	من مخصوصاً از شما تقاضا می‌نمایم كه دعا كنید تا خدا مرا هرچه زودتر نزد شما برگرداند .
58013020	خدا كه منبع آرامش است ، خداوند ما عیسی مسیح را كه شبان بزرگ گوسفندان است ، پس از مرگ زنده كرد و خون او پیمان ابدی را تأیید كرد .
58013021	همان خدا ، شما را در همهٔ كارهای نیک کاملاً مجهّز گرداند تا ارادهٔ او را به عمل آورید و آنچه كه او را خشنود می‌سازد به وسیلهٔ عیسی مسیح در ما به انجام برساند . شکوه و جلال تا به ابد از آن مسیح است ! آمین .
58013022	ای برادران ، تقاضا می‌کنم به این پیام دلگرم كننده با صبر و حوصله گوش دهید ، زیرا این را به طور مختصر برای شما نوشته‌ام .
58013023	می‌خواهم بدانید كه برادر ما تیموتاؤس از زندان آزاد شده است . اگر بزودی به اینجا بیاید ، ما با هم به دیدن شما خواهیم آمد .
58013024	سلام ما را به تمام رهبران و به تمام مقدّسین برسانید . ایمانداران از ایتالیا به شما سلام می‌فرستند .
58013025	فیض خدا با همه شما باشد .
59001001	یعقوب بندهٔ خدا و بندهٔ عیسی مسیح خداوند به دوازده طایفهٔ اسرائیل كه در سراسر عالم پراكنده‌اند ، سلام و درود می‌فرستد .
59001002	ای برادران من ، هرگاه دچار آزمایشهای گوناگون می‌شوید ، بی‌نهایت شاد باشید ،
59001003	چون می‌دانید اگر خلوص ایمان شما در آزمایش ثابت شود ، بردباری شما بیشتر می‌شود ؛
59001004	و وقتی بردباری شما كامل شود ، شما انسانهای كامل و بی‌نقصی شده و به چیزی محتاج نخواهید بود .
59001005	اگر كسی از شما فاقد حكمت باشد ، آن را از خدا بخواهد و خدایی كه همه‌چیز را با سخاوت می‌بخشد و انسان را سرزنش نمی‌کند ، آن را به او خواهد داد .
59001006	امّا او باید با ایمان بخواهد و در فكر خود شک نداشته باشد ، چون آدم شكّاک مانند موج دریاست كه در برابر باد رانده و متلاطم می‌شود .
59001007	چنین شخصی نباید گمان كند كه از خداوند چیزی خواهد یافت ،
59001008	چون شخص دودل در تمام كارهای خود ناپایدار است .
59001009	مسیحیِ مسكین باید به سرافرازی خود در برابر خدا فخر كند
59001010	و مسیحیِ ثروتمند نیز از ناچیزی خود ، زیرا او مانند گُلِ علف زودگذر است .
59001011	همین‌که آفتاب با گرمای سوزان خود بر آن می‌تابد علف را می‌خشکاند ، گُلِ آن می‌ریزد و زیبایی آن از بین می‌رود . شخص دولتمند نیز همین‌طور در میان فعالیّتهای خود از بین می‌رود .
59001012	خوشا به حال کسی‌که در برابر وسوسه از پای در نیاید ، زیرا وقتی آزموده شود تاج حیاتی را كه خداوند به دوستداران خود وعده داده است ، خواهد گرفت .
59001013	كسی‌كه گرفتار وسوسه می‌شود ، نباید بگوید : « خداوند مرا به وسوسه انداخته است . » چون خداوند از بدی مبرّاست و كسی را به وسوسه نمی‌اندازد .
59001014	انسان وقتی دچار وسوسه می‌شود كه مجذوب و فریفتهٔ شهوات خود باشد .
59001015	در نتیجه ، شهوت آبستن می‌شود و گناه را تولید می‌کند و وقتی گناه کاملاً رشد كرد ، باعث مرگ می‌شود .
59001016	ای برادران عزیز من ، فریب نخورید .
59001017	تمام بخشش‌های نیكو و هدایای كامل از آسمان و از جانب خدایی می‌آید كه آفرینندهٔ نور است و در او تغییر و تیرگی وجود ندارد .
59001018	او بنا به ارادهٔ خود و به وسیلهٔ كلمهٔ حقیقت ما را آفرید تا ما نمونه‌ای از خلقت تازهٔ او باشیم .
59001019	بنابراین ای برادران عزیز من ، این را بدانید كه هرکس باید زود بشنود ، دیر جواب دهد و دیر عصبانی شود .
59001020	چون عصبانیّت انسان به هدفهای نیكوی الهی كمک نمی‌کند .
59001021	پس هر نوع عادت ناشایست و رفتار شرارت‌آمیز را از خود دور كنید . خود را به خدا بسپارید و كلامی را كه او در دلهای شما كاشته و می‌تواند شما را نجات بخشد ، با فروتنی بپذیرید .
59001022	شما باید بر طبق كلام او عمل كنید و فقط با شنیدن خود را فریب ندهید .
59001023	چون کسی‌که به كلام گوش می‌دهد ولی بر طبق آن عمل نمی‌کند ، مانند مردی است كه به آینه نگاه می‌کند و قیافهٔ طبیعی خود را در آن می‌بیند .
59001024	او خود را می‌بیند ولی همین‌كه از جلوی آینه دور می‌شود ، فراموش می‌کند كه قیافه‌اش چگونه بود .
59001025	امّا کسی‌که با دقّت به شریعت كامل و آزادی‌بخش نگاه كند و همیشه متوجّه آن باشد و شنوندهٔ فراموشكاری نباشد ، بلكه مطابق آن رفتار كند ، خداوند تمام كارهای او را بركت خواهد داد .
59001026	اگر كسی گمان می‌کند كه آدم متدیّنی است ولی زبان خود را مهار نمی‌کند ، خود را فریب می‌دهد و ایمان او بیهوده است .
59001027	دیانت پاک و بی‌آلایش در برابر خدای پدر این است كه وقتی یتیمان و بیوه زنها دچار مصیبت می‌شوند ، از آنها توجّه كنیم و خود را از فساد جهان دور نگاه داریم .
59002001	ای برادران ، ایمان شما به عیسی مسیح ، خداوند جلال ، با ظاهربینی و تبعیض همراه نباشد .
59002002	اگر شخصی با انگشتر طلا و لباس فاخر به عبادتگاه شما بیاید و فقیری با لباس پاره نیز وارد شود
59002003	و شما به کسی‌که لباس فاخر دارد احترام بگذارید و بگویید : « بفرمایید بالا بنشینید » و به آن شخص فقیر بگویید : « در آنجا بایست یا در اینجا روی زمین پیش پای من بنشین . »
59002004	آیا با این کار در بین خود تبعیض قایل نمی‌‌شوید و آیا قضاوت شما از روی فكرهای پلید نیست ؟
59002005	ای برادران عزیز گوش دهید ، مگر خدا فقیران این جهان را برنگزیده است تا در ایمان ، دولتمند و وارث آن ملكوتی باشند كه او به دوستداران خود وعده داده است ؟
59002006	امّا شما به فقرا بی‌احترامی می‌کنید . آیا دولتمندان به شما ظلم نمی‌کنند و شما را به پای میز محاكمه نمی‌‌کشند ؟
59002007	و آیا آنها به نام نیكویی كه خدا بر شما نهاده است ، بی‌حرمتی نمی‌کنند ؟
59002008	اگر شما قانون شاهانه‌ای را که در كلام خداست و می‌فرماید : « همسایه‌ات را مثل جان خود دوست بدار . » بجا آورید ، كاری نیكو كرده‌اید .
59002009	امّا اگر بین اشخاص از روی ظاهر آنها تبعیض قایل شوید ، مرتكب گناه شده‌اید و شریعت ، شما را به عنوان خطا‌كار محكوم می‌نماید .
59002010	چون اگر كسی تمام شریعت را رعایت كند و فقط یكی از قوانین آن را بشكند ، باز هم در مقابل تمام شریعت مقصّر است .
59002011	زیرا همان كسی‌كه گفت : « زنا نكن . » همچنین گفته است : « قتل نكن . » پس اگر تو زنا نکنی ولی مرتكب قتل شوی ، باز هم شریعت را شكسته‌ای .
59002012	مانند كسانی سخن گویید و عمل نمایید كه خداوند بر اساس این قانون آزادی‌بخش ، دربارهٔ آنها قضاوت می‌کند .
59002013	چون خدا بر كسی که رحم نكرده ، رحیم نخواهد بود ، ولی همیشه رحمت بر داوری چیره خواهد شد .
59002014	ای برادران ، چه فایده دارد اگر كسی بگوید : « من ایمان دارم . » ولی عمل او این را ثابت نكند ؟ آیا ایمانش می‌تواند او را نجات بخشد ؟
59002015	پس اگر برادری یا خواهری كه برهنه و محتاج غذای روزانهٔ خود باشد ، نزد شما بیاید
59002016	و یكی از شما به ایشان بگوید : « بسلامت بروید ، و گرم و سیر شوید . » چه چیزی عاید شما می‌شود ؟ هیچ ، مگر آنكه احتیاجات مادّی آنها را برآورید .
59002017	همین‌طور ایمانی كه با عمل همراه نباشد ، مرده است .
59002018	ممكن است كسی بگوید : « تو ایمان داری و من کارهای نیكو . تو به من ثابت كن چگونه می‌توانی بدون کارهای نیک ایمان داشته باشی و من ایمان خود را به وسیلهٔ کارهای خویش به تو ثابت می‌کنم . »
59002019	تو ایمان داری كه خدا واحد است ، بسیار خوب ! دیوها هم ایمان دارند و از ترس می‌لرزند .
59002020	ای مرد نادان ، آیا نمی‌دانی كه ایمان بدون کار نیک بی‌ثمر است ؟
59002021	پدر ما ابراهیم به‌خاطر کارهای خود در وقتی‌که فرزند خویش اسحاق را در قربانگاه تقدیم خدا كرد ، نیک و عادل محسوب شد .
59002022	می‌بینی كه چگونه ایمان او محرّک کارهای او بود و کارهای او نیز ایمانش را كامل گردانید .
59002023	كلام خدا که می‌فرماید : « ابراهیم به خدا ایمان آورد و این برایش نیكی مطلق محسوب شد . » تحقّق یافت و او دوست خدا خوانده شد .
59002024	پس می‌بیند كه چگونه انسان نه فقط از راه ایمان ، بلكه به وسیلهٔ کارهای خود نیک و عادل شمرده می‌شود .
59002025	همین‌طور راحاب فاحشه نیز با کارهای نیک خود یعنی پناه دادن به قاصدان اسرائیلی و روانه كردن آنها از راه دیگر ، نیک و عادل شمرده شد .
59002026	ایمان بی‌عمل مانند بدن بی‌روح ، مرده است .
59003001	ای برادران من ، درست نیست كه بسیاری از شما در كلیسا معلّم دیگران باشید ، چون می‌دانید كه روز داوری برای ما معلّمین سخت‌تر خواهد بود .
59003002	همهٔ ما اغلب مرتكب خطاهایی می‌شویم و كسی‌كه در سخن گفتن خطا نكند ، مرد كاملی است و می‌تواند تمام وجود خود را مهار كند .
59003003	ما به دهان اسبان دهنه می‌زنیم تا مطیع ما شوند و به این وسیله تمام بدن آنها را به هر طرف كه بخواهیم برمی‌گردانیم .
59003004	همچنین می‌توان كشتی‌های بسیار بزرگ را كه از بادهای سخت رانده می‌شوند ، با استفاده از سكّان بسیار كوچكی مهار كرد و به هر جا كه ناخدا بخواهد ، هدایت نمود .
59003005	زبان هم همین‌طور است ، گرچه عضو كوچكی است ولی ادّعاهای بسیار بزرگی می‌نماید . چه جنگلهای بزرگ كه با جرقّه‌ای ، آتش می‌گیرند .
59003006	زبان هم آتش است ! در میان تمام اعضای بدن ما زبان دنیایی از شرارت است كه همهٔ وجودمان را می‌آلاید و دوران زندگی را به جهنّم سوزانی مبدّل می‌کند .
59003007	انسان توانسته است و باز هم می‌تواند تمام حیوانات وحشی و پرندگان و خزندگان و ماهیان را رام كند .
59003008	ولی هیچ‌کس هرگز نتوانسته است زبان را تحت فرمان خود نگاه دارد . زبان ، شرور و رام نشدنی و پر از زهر كشنده است .
59003009	ما با آن هم خداوند و پدر را حمد و سپاس می‌گویم و هم انسان را كه به صورت خدا آفریده شده است ، دشنام می‌دهیم .
59003010	از یک دهان هم شكر و سپاس شنیده می‌شود و هم دشنام ! ای برادران ، این كار درست نیست .
59003011	آیا یک چشمه می‌تواند از یک شكاف هم آب شیرین و هم آب شور جاری سازد ؟
59003012	ای برادران ، آیا درخت انجیر می‌تواند زیتون و یا درخت انگور ، انجیر به بار آورد ، همین‌طور چشمهٔ آب شور هم نمی‌تواند از خود آب شیرین جاری سازد .
59003013	در میان شما چه كسی عاقل و فهیم است ؟ او باید با زندگی و کارهای نیک خود كه با تواضع حكمت همراه باشد ، آن را نشان دهد .
59003014	امّا اگر شما حسود و تندخو و خودخواه هستید ، از آن فخر نكنید و برخلاف حقیقت دروغ نگویید .
59003015	این حكمت از عالم بالا نیست . این حكمتی است دنیوی ، نفسانی و شیطانی .
59003016	چون هرجا حسد و خودخواهی هست ، در آنجا بی‌نظمی و شرارت است .
59003017	امّا حكمتی كه از عالم بالاست اول پاک ، بعد صلح‌جو ، باگذشت ، مهربان ، پر از شفقت و ثمرات نیكو ، بی‌غرض و بی‌ریاست .
59003018	نیكی و عدالت ، میوهٔ بذرهایی است كه به دست صالحان در صلح و صفا كاشته می‌شود .
59004001	علّت نزاعها و دعواهایی كه در میان شما وجود دارد چیست ؟ آیا علّت آنها خواهش‌های نفسانی شما نیست ، خواهش‌هایی كه در تمام اعضای بدن شما در جنگ و ستیز هستند ؟
59004002	شما در حسرت چیزهایی هستید كه ندارید ، برای آن حاضرید دیگران را بكشید . حسد می‌ورزید ، ولی نمی‌توانید آنچه را كه می‌خواهید به دست آورید ، پس با یكدیگر به جنگ و نزاع می‌پردازید . شما آنچه را كه می‌خواهید ندارید چون آن را از خدا نخواسته‌اید .
59004003	اگر از خدا هم بخواهید ، دیگر حاجت شما برآورده نمی‌شود ، چون با نیّت بد و به منظور ارضای هوس‌های خود آن را می‌طلبید .
59004004	ای مردمان خاطی و بی‌وفا ، آیا نمی‌دانید كه دلبستگی به این دنیا ، دشمنی با خداست ؟ هرکه بخواهد دنیا را دوست داشته باشد ، خود را دشمن خدا می‌گرداند .
59004005	آیا تصوّر می‌کنید كلام‌ خدا بی‌معنی است ، وقتی می‌فرماید : « خدا به آن روحی كه خود در دل انسان قرار داده ، بشدّت علاقه دارد و نمی‌تواند تمایل انسان را به چیزی جز خود تحمّل نماید ؟ »
59004006	امّا فیضی كه خدا می‌بخشد ، از این هم بیشتر است ، چون كلام او می‌فرماید : « خدا با متكبّران مخالفت می‌کند و به فروتنان فیض می‌بخشد . »
59004007	پس از خدا اطاعت كنید و در مقابل ابلیس مقاومت نمایید تا از شما بگریزد .
59004008	به خدا تقرّب جویید كه او نیز به شما نزدیک خواهد شد . ای گناهكاران ، دستهای خود را بشویید . ای ریاكاران ، دلهای خود را پاک سازید ،
59004009	ماتم بگیرید ، گریه و ناله كنید . خندهٔ شما به گریه و شادی شما به غم مبدّل شود .
59004010	در پیشگاه خدا فروتن شوید و او شما را سرافراز خواهد ساخت .
59004011	ای برادران ، از یكدیگر بد نگویید . كسی‌كه به دیگری بد بگوید و یا نسبت به او داوری كند از شریعت بد گفته و آن را محكوم ساخته است . اگر نسبت به شریعت داوری كنی ، تو داور شریعت شده‌ای و نه بجا آورندهٔ آن .
59004012	قانونگذار و داور یكی است ، یعنی همان كسی‌كه قادر است انسان را نجات بخشد یا نابود سازد . پس تو كیستی كه دربارهٔ همسایهٔ خود داروی می‌کنی ؟
59004013	ای کسانی‌که می‌گویید : « امروز یا فردا به فلان شهر می‌رویم و در آنجا تجارت می‌کنیم و سود فراوان می‌بریم . »
59004014	ولی نمی‌دانید فردا چه خواهد شد ، حیات شما مثل بخاری است كه لحظه‌ای دیده می‌شود و بعد از بین می‌رود .
59004015	در عوض آن ، شما باید بگویید : « اگر خدا بخواهد ما زنده می‌مانیم تا چنین و چنان كنیم . »
59004016	شما از خودستایی لذّت می‌برید و این صحیح نیست .
59004017	بنابراین کسی‌که بداند نیكی چیست و نیكی نكند ، گناه كرده است .
59005001	و شما ای ثروتمندان ، برای بلاهایی كه بر سر شما می‌آید ، گریه و زاری كنید .
59005002	ثروت شما تباه گشته و لباسهای زیبایتان را بید خورده است .
59005003	سیم و زر شما زنگ زده و زنگ آنها مدركی علیه شماست و مانند آتش بدن شما را خواهد سوزانید . شما حتّی تا این روزهای آخر هم به اندوختن ثروت مشغولید .
59005004	مزد كارگرانی كه مزارع شما را درو کرده‌اند و شما آنها را نپرداخته‌اید ، علیه شما فریاد می‌کنند و نالهٔ دروگران به گوش خداوند متعال رسیده است .
59005005	شما در روی زمین به عیش و نوش پرداخته‌اید و خود را برای روز ذبح پروار کرده‌اید .
59005006	شخص عادل و نیک را محكوم کرده‌اید و در حالی‌كه هیچ مقاومتی نمی‌کرد ، او را كشتید .
59005007	ای برادران من تا روز ظهور خداوند صبر كنید . زارع برای برداشت محصول پرارزش زمین با صبر و شكیبایی منتظر بارانهای پاییزی و بهاری می‌ماند .
59005008	شما نیز باید با امید صبر كنید و قویدل باشید زیرا آمدن خداوند نزدیک است .
59005009	ای برادران من ، پشت سر دیگران از آنها شكایت نكنید ، مبادا خود شما محكوم شوید ، چون داور عادل آمادهٔ داوری است .
59005010	ای برادران من صبر و تحمّل انبیایی كه به نام خداوند سخن می‌گفتند ، باید برای شما نمونه باشد .
59005011	ما اشخاص صبور و پر تحمّل را خوشبخت می‌دانیم . شما دربارهٔ صبر و تحمّل ایّوب شنیده‌اید و می‌دانید خداوند سرانجام با او چه كرد . زیرا خداوند بی‌نهایت رحیم و مهربان است .
59005012	ای برادران من ، از همه مهمتر این است كه سوگند نخورید ، نه به آسمان ، نه به زمین و نه به هیچ چیز دیگر ، بلكه بلی شما واقعاً بلی باشد و نه شما نه ، مبادا محكوم شوید .
59005013	پس اگر برای كسی از شما مصیبتی روی دهد او باید دعا كند و اگر خوشحال است ، باید سرود بخواند .
59005014	اگر كسی از شما بیمار است ، باید از مشایخ كلیسا بخواهد تا برای او دعا كنند و به نام خداوند بدن او را با روغن تدهین نمایند .
59005015	دعایی كه از روی ایمان باشد بیمار را نجات خواهد بخشید . خداوند او را از بستر بیماری بلند خواهد كرد و اگر مرتكب گناهی شده باشد بخشیده خواهد شد .
59005016	نزد یكدیگر به گناهان خود اعتراف نمایید و برای یكدیگر دعا كنید تا شفا یابید . دعای صمیمانهٔ شخص عادل و نیک بسیار مؤثّر است .
59005017	الیاس دارای عواطفی مانند خود ما بود ، ولی وقتی از صمیم قلب دعا كرد كه باران نبارد ، سه سال و شش ماه در آن سرزمین باران نبارید .
59005018	دوباره دعا كرد و باران بارید و زمین بار دیگر محصول به بار آورد .
59005019	ای برادران من ، اگر كسی از شما از حقیقت منحرف گردد و شخص دیگری او را برگرداند ،
59005020	یقین بدانید كه هرکس گناهكاری را از راه نادرست بازگرداند ، جانی را از مرگ خواهد رهانید و گناهان بی‌شماری را خواهد پوشانید .
60001001	از طرف پطرس ، رسول عیسی مسیح به قوم برگزیدهٔ خدا كه در سرتاسر استانهای پنطس ، غلاطیه ، كپدوكیه ، آسیا و بطینیه پراكنده شده‌اند .
60001002	خدای پدر مطابق ارادهٔ خود ، شما را از ازل برگزیده است و شما به وسیلهٔ روح خدا تقدیس شده‌اید تا از عیسی مسیح اطاعت كنید و خون او ریخته شد تا شما پاک شوید . فیض و آرامش برای شما روز افزون باد .
60001003	سپاس بر خدا ، پدر خداوند ما عیسی مسیح ، كه به لطف بزرگ خود به وسیلهٔ رستاخیز عیسی مسیح از مردگان ، تولّد تازه و امید زنده به ما بخشیده است .
60001004	تا روزی تمام بركات موعود را به دست آوریم . این بركات در عالم بالا ، در جایی‌که خراب و ضایع نمی‌شود و از آب و رنگ نمی‌‌افتد برای شما نگاه داشته می‌شوند .
60001005	و درحالی‌که شما در انتظار نجاتی هستید كه در زمان آخر به ظهور می‌رسد ، خدا با قدرت خود ، شما را به وسیلهٔ ایمانتان حفظ خواهد نمود .
60001006	این امر باید شما را خوشحال كند ، اگرچه برای زمان كوتاهی ، شاید لازم باشد كه گرفتار درد آزمایشهای سخت شوید .
60001007	چنانکه طلای فانی در آتش آزمایش می‌شود ، ایمان شما نیز باید در زحمات امتحان گردد ، ( اگرچه ایمان از طلا خیلی گرانبهاتر است . ) تا در آن روزی كه عیسی مسیح ظهور می‌کند ، ایمان خالص شما موجب ستایش و جلال و افتخار شما بشود .
60001008	با وجود اینكه تا به حال مسیح را ندیده‌اید ، او را دوست دارید و با اینكه اكنون هم او را نمی‌بینید ، به او ایمان دارید و با شادی عظیم و پرشکوه كه غیرقابل توصیف است ، شادمان هستید
60001009	و نتیجهٔ نهایی ایمان شما این خواهد بود كه جانهای خود را نجات می‌دهید .
60001010	در خصوص این نجات ، انبیاء نه فقط پیشگویی كردند كه از راه فیض خدا به شما خواهد رسید ، بلكه مطالعه و تحقیقی عمیق دربارهٔ آن نموده‌اند
60001011	و وقتی روح مسیح كه در آنها بود ، دربارهٔ زحماتی كه مسیح می‌بایست متحمّل شود ، جلالی كه به دنبال آنها خواهد آمد پیشگویی كرد ، آنها سعی می‌کردند بدانند كه زمان وقوع آن چه موقع خواهد بود و چگونه خواهد آمد .
60001012	امّا آنها فقط به این حقیقت پی بردند كه مأموریت آنان به‌خاطر خودشان نبود ، بلكه برای شما بوده است . كسانی که بشارت انجیل را به شما دادند با كمک روح‌القدس كه از عالم بالا فرستاده شده است ، این حقایق را به شما گفته‌اند ؛ حقایقی كه حتّی فرشتگان آرزوی درک آنها را دارند .
60001013	پس حواس خود را جمع كرده و هوشیار باشید . در انتظار آن فیضی كه در وقت ظهور عیسی مسیح نصیب شما خواهد شد ، با امید به سر برید .
60001014	مثل فرزندانی كه مطیع خدا هستند ، نگذارید آن تمایلات نفسانی كه به دوران جهالت گذشتهٔ شما مربوط است ، زندگی شما را تحت تأثیر خود قرار دهند .
60001015	بلكه چنانکه خدایی كه شما را خوانده است ، پاک است شما نیز در تمام رفتارتان پاک باشید .
60001016	زیرا کتاب‌مقدّس می‌فرماید : « شما باید مقدّس باشید ، زیرا که من قدّوسم . »
60001017	شما در دعاهای خود ، كسی را پدر خطاب می‌کنید كه بدون هیچ‌گونه تبعیضی همه را مطابق کارهایشان داوری خواهد كرد بنابراین شما بقیّهٔ عمر خود را بر روی زمین با خداترسی بگذرانید .
60001018	فراموش نكنید كه شما از قید روشهای بیهودهٔ زندگی كه از نیاکان خود آموخته بودید ، آزاد شدید و این آزادی با پرداخت چیزهای فانی مثل طلا و نقره نبود ؛
60001019	بلكه با خون گرانبهایی مانند خون برّه‌ای بی‌نقص و عیب ، یعنی با خون مسیح آزاد شدید .
60001020	خدا قبل از آفرینش جهان او را برای همین كار معیّن فرمود ، ولی او در زمان آخر به‌خاطر شما ظاهر شده است .
60001021	شما به وسیلهٔ مسیح به خدا ایمان دارید ، خدایی كه مسیح را پس از مرگ زنده گردانید و به او جاه و جلال بخشید تا ایمان و امید شما به خدا متّکی باشد .
60001022	اكنون چون از حقیقت اطاعت می‌کنید ، جانهای خود را پاک و منزّه ساخته‌اید ، می‌توانید یكدیگر را صمیمانه دوست داشته باشید . پس یكدیگر را از دل و جان دوست بدارید .
60001023	این بار تولّد شما در اثر تخم فانی نبود بلكه به وسیلهٔ تخم غیرفانی ، یعنی كلام‌ خدای زنده و جاودان تولّد تازه یافتید .
60001024	زیرا « تمام آدمیان مثل علف هستند ، و تمام جلال آنان مانند گل علف است . علف خشک می‌شود و گلش می‌ریزد ،
60001025	امّا كلام خدا تا ابد باقی است . »
60002001	بنابراین شما باید همه‌نوع بغض ، كینه ، فریب ، ریاكاری ، حسادت و بدگویی را از خود دور سازید .
60002002	مانند نوزادان ، مشتاق شیر روحانی خالص باشید تا با نوشیدن آن بتوانید رشد و نمو كرده ، نجات یابید .
60002003	زیرا شما در تجربهٔ خود مِهر و محبّت خدا را دیده‌اید .
60002004	پس به سوی او ، یعنی آن سنگ زنده كه مردم رد كردند ، امّا درنظر خدا برگزیده و گرانبهاست بیایید .
60002005	و شما نیز مانند سنگهای زنده‌ای هستید كه خانه‌ای روحانی از شما بنا می‌شود و در آن خانه ، شما به عنوان كاهنان مقدّس ، قربانی‌های روحانی را كه درنظر خدا پسندیده است ، به وسیلهٔ عیسی مسیح بگذرانید .
60002006	زیرا کتاب‌مقدّس می‌فرماید : « در صهیون سنگ زاویهٔ ممتاز و گرانبهایی قرار می‌دهم و هرکه به آن ایمان آورد هرگز شرمسار نخواهد شد . »
60002007	برای شما ایمانداران ، این سنگ ارزش بسیار دارد . امّا برای بی‌ایمانان ، « آن سنگی كه بنّایان رد كرده‌اند ، اکنون مهمترین سنگ بنا شده است . » « سنگی است كه آنها را می‌لغزاند و صخره‌ای است كه روی آن خواهند افتاد . »
60002009	و امّا شما ، نژادی برگزیده و كاهنانی هستید كه به پادشاهی رسیده‌اید . شما ملّتی مقدّس و قوم خاص خدا هستید تا کارها و صفات عالی خدایی كه شما را از تاریكی به نور عجیب خود دعوت كرده است ، به همه اعلام نمایید .
60002010	در گذشته شما قومی نبودید ، امّا اكنون قوم خدا هستید . زمانی شما از رحمت الهی کاملاً بی‌خبر بودید ، امّا اكنون رحمت او از آن شماست !
60002011	ای عزیزان ، از شما كه در این دنیا غریب و بیگانه هستید ، تقاضا می‌کنم ، تسلیم شهوات نفسانی كه همیشه با روح ما در جنگ است ، نشوید ؛
60002012	بلكه چنان در میان مردم خداناشناس با راستی و درستی زندگی كنید که اگرچه در حال حاضر شما را متّهم به بدكاری می‌کنند ، با دیدن کارهای نیک شما ، خدا را در روز باز پسین تمجید نمایند .
60002013	به‌خاطر خداوند ، مطیع همهٔ قدرتهای انسانی باشید ، خواه پادشاه كه بالاتر از همه است ،
60002014	خواه فرمانداران كه از طرف او مأمور شده‌اند تا بدكاران را تنبیه و نیكوكاران را تشویق نمایند .
60002015	ارادهٔ خدا این است كه شما با کارهای نیک خود جلوی سخنان جاهلانهٔ مردمان احمق را بگیرید .
60002016	مثل افرادی كه کاملاً آزاد هستند زندگی كنید ، امّا نگذارید این آزادی شما بهانه‌ای برای رفتار ناشایست باشد ، بلکه به عنوان بندگان خدا زندگی کنید .
60002017	همه را محترم بشمارید ، ایمانداران را دوست بدارید ، از خدا بترسید و پادشاه را محترم بدانید .
60002018	ای نوكران ، مطیع اربابان خود بوده و آنها را احترام كنید ، نه تنها نسبت به آنانی كه مهربان و با ملاحظه هستند ، بلكه همچنین به کسانی‌که سخت‌گیر و خشن هستند .
60002019	زیرا کسی‌که خدا را در زندگی خود شاهد و ناظر می‌داند اگر به ناحق عذاب ببیند و تحمّل كند ، خدا را خشنود ساخته است .
60002020	زیرا اگر مرتكب كار خلافی شدید و تنبیه آن را تحمّل كردید ، چه افتخاری برای شماست ؟ امّا اگر شما كارهای نیک انجام دهید و در عوض بدی دیده و آن را تحمّل كنید ، در آن صورت است كه خدا را خشنود ساخته‌اید .
60002021	مگر خدا شما را برای همین برنگزیده است ؟ خود مسیح با رنجهایی كه به‌خاطر شما كشید ، برای شما نمونه شد تا به همان راهی كه او رفت ، شما نیز بروید .
60002022	شما می‌دانید كه او هیچ گناهی نكرد و هرگز دروغی از دهان او شنیده نشد .
60002023	وقتی به او دشنام می‌دادند ، با دشنام پاسخ نداد . وقتی عذاب می‌کشید ، تهدید نمی‌کرد بلكه خود را به دست آن كسی سپرد كه همیشه با عدالت و انصاف داوری می‌کند .
60002024	مسیح شخصاً بار گناهان ما را بر دوش گرفته و آنها را بر صلیب برد تا ما هم نسبت به گناه بمیریم و برای نیكی مطلق زیست كنیم ، زیرا به سبب زخمهای اوست كه شما شفا یافته‌اید .
60002025	شما مثل گوسفندانی بودید كه راه خود را گُم کرده‌اند ، امّا اكنون نزد شبان و نگهبان جانهای خود برگشته‌اید .
60003001	به همین طریق شما ای زنها ، مطیع شوهرهای خود باشید تا چنانچه بعضی از آنها به كلام خدا ایمان ندارند ، به وسیلهٔ رفتار شما ایمان آورند . بدون آنكه شما به آنها چیزی بگویید ،
60003002	زیرا آنها رفتار نیک و خداترسی شما را خواهند دید .
60003003	زیبایی شما نباید در آرایش ظاهری باشد كه به آرایش مو و پوشیدن جواهرات و لباس زیبا بستگی دارد ؛
60003004	بلكه زیبایی شما باید در باطن باشد . درون خود را با گوهر فنا ناپذیر یک روح آرام و ملایم بیارایید ، زیرا این نوع زیبایی در نظر خدا ارزش بسیار دارد .
60003005	به این طریق بود كه زنهای مقدّسی كه در قدیم به خدا توکّل داشتند ، خود را زیبا می‌ساختند . آنها مطیع شوهران خود بودند ،
60003006	مثل سارا كه از ابراهیم اطاعت كرده و او را « ارباب » خطاب می‌‌نمود . پس اگر شما هم نیكوكاری كنید و از چیزی نترسید دختران او خواهید بود .
60003007	و شما نیز ای شوهران ، باید رفتارتان با همسرتان همیشه با ملاحظه باشد و چون آنها جنس لطیف هستند و در فیض حیات با شما سهیم و شریک می‌باشند ، با عزّت و احترام با آنها رفتار كنید ، مبادا دعاهای شما مستجاب نشود .
60003008	خلاصه ای دوستان ، یک‌فكر و یک‌دل باشید . یكدیگر را دوست بدارید و مهربان و فروتن باشید .
60003009	بدی را با بدی و لعنت را با لعنت تلافی نكنید ، بلكه به جای لعنت بركت بطلبید ، زیرا خدا شما را دعوت كرده است تا بركت نصیبتان گردد .
60003010	زیرا كلام خدا می‌فرماید : « هرکه بخواهد زندگی خوب و روزهای خوشی داشته باشد ، باید دهانش را از حرفهای زشت و لبانش را از دروغ نگه دارد .
60003011	بدی را ترک كرده نیكی كند و صلح و صفا را جسته و آن را دنبال نماید . »
60003012	« زیرا چشمان خداوند بر نیكان است ، و گوشهای او آماده شنیدن دعاهای آنها ، امّا از بدكاران روی‌گردان است . »
60003013	پس اگر شما به انجام آنچه نیكوست اشتیاق دارید ، چه كسی به شما آسیبی خواهد رسانید ؟
60003014	امّا اگر به‌خاطر نیكوكاری رنج می‌‌بینید ، خوشا به حال شما ! از تهدیدات مردم نترسید و نگران نباشید .
60003015	امّا احترام مسیح در دلهای شما باشد و او را خداوند خود بدانید و اگر كسی علّت امید شما را می‌پرسد ، همیشه آماده جواب باشید ،
60003016	البتّه با ملایمت و احترام . وجدان شما همیشه پاک باشد تا حتّی اگر به شما توهین شود ، کسانی‌که از رفتار نیک مسیحایی شما بد می‌گویند ، از گفتهٔ خود شرمنده گردند .
60003017	زیرا اگر خواست خدا بر این است كه شما زحمت ببینید ، بهتر است كه به‌خاطر نیكوكاری باشد ، نه برای بدكاری .
60003018	مثلاً خود مسیح ، یک‌بار برای همیشه به‌خاطر گناه بشر مرد ، یعنی یک شخص بی‌گناه در راه گناهكاران مرد تا ما را به حضور خدا بیاورد . او از لحاظ جسم كشته شد امّا از لحاظ روح به زندگی خود ادامه داد
60003019	و در روح به نزد ارواح محبوس رفت و به آنها موعظه کرد .
60003020	اینها همان كسانی بودند كه در آن ‌وقت كه نوح به ساختن كشتی مشغول بود و خدا با صبر و حوصله انتظار می‌کشید ، اطاعت نكردند . عدّه‌ای كم ، یعنی هشت نفر از آب گذشته ، جان سالم بدر بردند .
60003021	این آب ، نمونهٔ تعمیدی است كه اكنون شما را نجات می‌بخشد . منظور شست‌وشوی كثافات بدنی نیست ، بلكه بیان كنندهٔ آرزوی وجدان پاكی است که مشتاق دیدن خداست و به وسیلهٔ رستاخیز مسیح نجات می‌یابد .
60003022	او به عالم بالا رفت و در دست راست خداست و تمام فرشتگان و قوّتها و قدرتهای آسمانی تحت فرمان او هستند .
60004001	پس چون مسیح متحمّل درد و رنجهای جسمانی شد ، شما نیز باید خود را برای همین كار آماده سازید . زیرا کسی‌که درد و رنج كشیده است ، دیگر گرفتار گناه نمی‌شود
60004002	و تا آخر عمر خود بر طبق ارادهٔ خدا زندگی خواهد كرد ، نه به هدایت شهوات نفسانی ،
60004003	زیرا شما در گذشته به قدر كافی وقت خود را صرف كارهایی كه خدا ناشناسان ، میل به انجام آن دارند ، کرده‌اید . در آن وقت زندگی شما در هرزگی ، شهوترانی ، مستی ، عیاشی ، مجالس میگساری و بت‌پرستی شرم‌آور سپری می‌شد
60004004	و اكنون آنها از اینکه شما دیگر در چنین زندگی بی‌بند و بار آنها شركت نمی‌کنید ، تعجّب می‌کنند و از شما بد می‌گویند .
60004005	امّا روزی آنها باید حساب خود را به خدایی كه برای داوری زندگان و مردگان آماده است ، پس بدهند .
60004006	چرا به مردگان بشارت داده شد ؟ برای اینكه آنها اگرچه مثل همهٔ آدمیان در جسم مورد داوری قرار گرفتند ، امّا در روح مانند خدا زندگی کنند .
60004007	پایان همه‌چیز نزدیک است . باید حواس شما جمع باشد و با هوشیاری و وقار دعا كنید .
60004008	مهمتر از همه ، محبّت‌تان نسبت به یكدیگر جدّی و قوی باشد زیرا محبّت ، گناهان زیادی را می‌پوشاند .
60004009	با خوشحالی و سخاوتمندی نسبت به یكدیگر مهمان‌نوازی كنید .
60004010	به عنوان کسی‌که بركات گوناگون خدا را یافته است ، استعدادها و عطایای خود را برای خیریّت دیگران به كار ببرید .
60004011	مثلاً کسی‌که وعظ می‌کند ، طوری سخن بگوید که گویی از طرف خدا پیامی دارد و آنکه خدمت می‌کند با قدرتی كه خدا به او عطا می‌فرماید ، خدمت كند تا از این راه خدا در همه‌چیز به وسیلهٔ عیسی مسیح جلال یابد . آری ، جلال و قدرت تا به ابد از آن او باد ، آمین !
60004012	ای عزیزان ، از آزمایش‌های سختی كه برای امتحان شما پیش می‌آید ، تعجّب نكنید و طوری رفتار ننمایید كه گویی امری غیر عادی برای شما پیش آمده است .
60004013	در عوض ، از اینکه در رنجهای مسیح شریک شده‌اید ، شادمان باشید تا در وقتی‌که جلال او ظاهر می‌شود ، شادی و خوشی شما کامل گردد .
60004014	خوشا به حال شما اگر به‌خاطر نام مسیح به شما دشنام دهند ، زیرا در آن صورت ، روح پر جلال الهی در شما ساكن است .
60004015	امّا هیچ‌یک از شما نباید به‌خاطر قتل یا دزدی یا بدكاری یا فضولی دچار زحمت گردد .
60004016	امّا اگر به عنوان یک مسیحی ، رنج می‌‌بینید ناراحت نشوید ، بلكه برای اینکه نام مسیح را برخود دارید ، خدا را شكر كنید .
60004017	وقت آن رسیده است كه داوری فرزندان خدا شروع شود و اگر ما اولین كسانی هستیم كه داوری می‌شویم ، نصیب و عاقبت کسانی‌که انجیل خدا رد كردند ، چه خواهد بود ؟
60004018	و اگر نجات نیكان این‌قدر دشوار است ، عاقبت گناهكاران و اشخاص دور از خدا چه خواهد بود ؟
60004019	بنابراین ، اگر كسی مطابق ارادهٔ خدا ، دچار رنج و زحمت شده است ، باید با نیکوکاری جان خود را به دست آفریدگاری كه همیشه به وعده‌های خود وفا می‌کند ، بسپارد .
60005001	من كه یک رهبر كلیسا هستم و شاهد زحمات مسیح بودم و در آن جلالی كه قرار است بزودی ظاهر شود ، شریک و سهیم خواهم بود ، از شما رهبران كلیسا تقاضا می‌کنم :
60005002	از گلّه‌ای كه خدا به شما سپرده است شبانی و مراقبت كنید و كاری كه انجام می‌دهید از روی اجبار نباشد ، بلكه چنانکه خدا می‌خواهد آن را از روی میل و رغبت انجام دهید ، نه به منظور منفعت شخصی بلكه با حُسن نیّت و علاقه .
60005003	سعی نكنید بر آنانی كه به دست شما سپرده شده‌اند خداوندی نمایید ، بلكه برای آن گلّه نمونه باشید .
60005004	و شما در وقتی‌که شبان اعظم ظاهر می‌شود تاج پُرجلالی را خواهید ربود كه هرگز پژمرده نمی‌شود .
60005005	به همین طریق شما كه جوانتر هستید ، باید مطیع رهبران كلیسا باشید و همهٔ شما حولهٔ فروتنی را به كمر بسته ، یكدیگر را خدمت کنید زیرا خدا مخالف متكبّران است ، امّا به فروتنان فیض می‌بخشد .
60005006	پس در مقابل قدرت خدا فروتن باشید تا او شما را در وقت مناسب سرفراز نماید .
60005007	بار تمام نگرانی‌های خود را به دوش او بگذارید ، زیرا او همیشه در فكر شماست .
60005008	هوشیار و مواظب باشید ؛ زیرا دشمن شما ابلیس ، چون شیری غُرّان به هرسو می‌گردد و در جستجوی كسی است كه او را ببلعد .
60005009	با قدرت ایمان در مقابل او بایستید ، زیرا می‌دانید كه ایمانداران در تمام دنیا به همین زحمات دچار شده‌اند .
60005010	امّا ، پس از اینکه اندک زمانی رنج و زحمت دیدید ، خدا كه بخشندهٔ تمام بركات روحانی است و شما را در مسیح دعوت كرده است كه در جلال جاودانی او شریک شوید ، شما را كامل و ثابت قدم و قوی و استوار خواهد ساخت .
60005011	قدرت تا به ابد از آن اوست ، آمین !
60005012	این نامهٔ مختصر را با كمک « سیلوانس » كه او را یک برادر وفادار می‌دانم ، نوشته‌ام تا شما را تشویق كنم و به آن فیض راستین خدا كه در آن استوار هستید ، شهادت بدهم .
60005013	كلیسای شهر بابل كه برگزیدهٔ خداست ، به شما سلام می‌رساند و همچنین پسر من « مرقس » سلام می‌رساند .
60005014	یكدیگر را با بوسهٔ محبّت‌آمیز سلام گویید . صلح و آرامش با همهٔ شما كه با مسیح متّحد هستید باد .
61001001	از طرف شمعون پطرس ، غلام و رسول عیسی مسیح به آنانی كه از راه نیكی مطلق خدا و نجات‌دهندهٔ ما عیسی مسیح ، ایمانی مانند ایمان ما یافته‌اند .
61001002	درحالی‌که شناخت شما از خدا و عیسی مسیح خداوند زیادتر می‌شود ، فیض و آرامش شما نیز افزون گردد .
61001003	قدرت الهی آنچه را كه ما برای زندگی و خداپرستی نیاز داریم ، به ما بخشیده است تا ما بتوانیم کسی‌که ما را خوانده است تا در جلال و عظمتش سهیم شویم ، بهتر بشناسیم .
61001004	بنابراین از وعده‌های بزرگ و گرانبها ، بهره‌مند شده و در نتیجه از فسادی كه زاییدهٔ تمایلات جسمانی است ، بگریزید و در الوهیّت خدا شریک و سهیم شوید .
61001005	به این سبب شما باید سخت بكوشید كه ایمان خود را با جوانمردی ، جوانمردی را با معرفت ،
61001006	معرفت را با پرهیزكاری ، پرهیزكاری را با بردباری ، بردباری را با خداشناسی ،
61001007	خداشناسی را با دوستی مسیحایی و دوستی مسیحایی را با محبّت خالص تكمیل كنید .
61001008	اگر این صفات در شما باشد و زندگی شما را بیشتر فراگیرد ، همیشه در شناسایی خداوند ما عیسی مسیح فعّال و پرثمر خواهید بود .
61001009	ولی کسی‌که فاقد این صفات باشد ، چنان كور و نزدیک‌بین می‌شود كه فراموش می‌کند چگونه از گناهان گذشته‌اش پاک شده است .
61001010	پس ای برادران من ، هرچه بیشتر بكوشید تا زندگی شما ثابت كند كه شما جزء دعوت شدگان و برگزیدگان خدا هستید ، زیرا اگر چنین كنید ، هرگز لغزش نخواهید خورد .
61001011	و به این ترتیب به شما اجازه داده می‌شود با پیروزی به پادشاهی جاودان خداوند و نجات‌دهندهٔ ما عیسی مسیح وارد شوید .
61001012	به این جهت من تصمیم گرفتم كه همیشه این چیزها را به‌یاد شما بیاورم . اگرچه شما اینها را می‌دانید و در حقیقتی كه یافته‌اید ، ثابت هستید ،
61001013	ولی من تا زنده هستم صلاح می‌دانم كه با یادآوری و تذكّر ، شما را برانگیزانم .
61001014	من می‌دانم كه بزودی ، چنانکه خداوند عیسی مسیح به من نشان داد ، این خیمه را ترک خواهم نمود .
61001015	پس نهایت كوشش خود را خواهم كرد تا پس از مرگ من ، شما بتوانید در همهٔ اوقات این مطالب را به‌یاد آورید .
61001016	زیرا وقتی ما دربارهٔ قدرت خداوند ما عیسی مسیح و آمدن او سخن گفتیم به افسانه‌هایی كه با مهارت ساخته شده‌اند متوسّل نشدیم ، زیرا ما با چشمان خود بزرگی ملكوتی او را دیده‌ایم .
61001017	وقتی خدای پدر به او افتخار و جلال داد ، ما در آنجا حاضر بودیم و آن زمان كه از جلال خداوندی ، صدایی به او رسید كه می‌گفت : « این است پسر عزیز من ، از او خشنودم . » ما آنجا بودیم .
61001018	آری ، ما وقتی با او بر روی كوه مقدّس بودیم این صدای آسمانی را شنیدیم .
61001019	این‌همه ، كلام انبیا را برای ما بیشتر تصدیق و تأیید می‌کند ، پس شما باید با دقّت بیشتر به آن توجّه نمایید ، زیرا كلام انبیا مانند چراغی است كه در جایی تاریک می‌درخشد تا سپیده بدمد و ستارهٔ صبح طلوع كرده ، دلهای شما را روشن گرداند .
61001020	امّا بیش از همه‌چیز ، این را به‌یاد داشته باشید كه هیچ‌کس نمی‌تواند به تنهایی پیشگویی‌های کتاب‌مقدّس را تفسیر كند .
61001021	زیرا هیچ پیشگویی از روی نقشه و خواستهٔ انسان به وجود نیامده است ؛ بلكه مردم تحت تأثیر روح‌القدس ، كلام خدا را بیان نمودند .
61002001	امّا قوم اسرائیل علاوه بر انبیای راستین ، انبیای دروغین هم داشتند و شما هم در میان خود ، معلّمین دروغین خواهید داشت . آنها مخفیانه تعالیم غلط و زیان‌بخش به میان شما خواهند آورد و همان مولایی را كه آنها را خرید ، انكار خواهند نمود و بلای ناگهانی بر سر خود خواهند آورد .
61002002	عدّهٔ زیادی ، آنها و راههای هرزهٔ آنها را دنبال خواهند كرد و به‌خاطر ایشان راه حقیقت مورد اهانت قرار خواهد گرفت .
61002003	از روی طمع و با داستانهای جعلی خود ، شما را استثمار خواهند كرد ، امّا كیفری كه از مدّتها پیش برای آنان مقرّر شده بود در انتظار آنها و هلاكت در كمین آنان است .
61002004	شما می‌دانید ، كه خدا فرشتگانی را كه گناه كردند بدون تنبیه رها نكرد ، بلكه آنان را به گودالهای تاریک دوزخ فرستاد تا در آنجا برای داوری نگهداری شوند .
61002005	خدا همچنین دنیای قدیم را بدون كیفر نگذاشت ، بلكه بر دنیای بدكاران سیل جاری ساخت . تنها کسانی‌که نجات یافتند نوح ، آن رسول راستی و درستی با هفت نفر دیگر بود .
61002006	خدا شهرهای سدوم و غموره را محكوم و ویران ساخته و به خاكستر تبدیل كرد تا برای آدمیان دیگر كه می‌خواهند در گناه زندگی كنند ، عبرتی باشد .
61002007	خدا لوط را كه مردی نیک بود و از رفتار هرزهٔ شریران رنج می‌برد ، رها ساخت .
61002008	زیرا آن مرد نیكو كه در میان آنان به سر می‌بُرد ، همه‌روزه کارهای زشتی را می‌دید و می‌شنید كه قلب پاكش را عذاب می‌داد .
61002009	پس به این نتیجه می‌رسیم كه خدا می‌داند چطور نیک‌مردان را از وسوسه‌ها و آزمایشها برهاند و چگونه شریران را تا روز بازپسین تحت عقوبت نگه‌دارد ،
61002010	مخصوصاً آنانی كه خود را به همه‌نوع شهوات زشت و ناپاک سپرده‌اند و هر قدرتی را خوار می‌شمارند . این معلّمین دروغین ، بی‌باک و خودبین هستند و هیچ حرمتی به موجودات آسمانی نشان نمی‌دهند و برعکس به آنان اهانت می‌نمایند .
61002011	حتّی فرشتگان كه از این معلّمین دروغین بسیار قویتر و تواناترند این موجودات آسمانی را در پیشگاه خداوند با بد زبانی متّهم نمی‌سازند .
61002012	امّا این اشخاص مانند جانوران وحشی و بی‌شعور ، فقط به این منظور به این دنیا آمدند كه اسیر گردند و كشته شوند . به چیزهایی توهین می‌کنند كه نمی‌فهمند ، پس مثل حیوانات وحشی نابود خواهند شد .
61002013	و در عوض بدی كه کرده‌اند ، بدی خواهند دید . خوشی آنان در این است كه در روز روشن شهوات نفسانی خود را ارضاء نمایند . آنها لکه‌ها و زخمهای گندیدهٔ بدن شما هستند و وقتی بر سر سفره شما می‌آیند ، از اینکه فكر می‌کنند شما را فریب داده‌اند ، لذّت می‌برند .
61002014	آنها نمی‌خواهند به هیچ چیز به جز روسپیان نظر كنند و اشتهای آنها برای گناه سیری ناپذیر است . و آنها افرادی را كه هنوز در ایمان قوی نشده‌اند ، با اغوا به دام خود می‌اندازند . دلهایشان با طمع و حسادت خو گرفته است و زیر لعنت خدا هستند .
61002015	راه راست را ترک گفته و منحرف شده‌اند ، از راهی رفته‌اند كه « بلعام » پسر بصور در پیش گرفت ؛ کسی‌که پولی را كه مزد خلافكاری‌اش بود ، دوست می‌داشت .
61002016	امّا او به‌خاطر خلافكاری خود سرزنش شد زیرا الاغ زبان بسته‌ای به صدای انسان تكلّم كرد و کارهای دیوانه‌وار آن نبی را متوقّف ساخت .
61002017	این اشخاص مانند چشمه‌های خشكیده و یا ابرهایی هستند كه جلوی بادهای توفانی رانده می‌شوند و تاریكی غلیظ دوزخ در انتظار آنهاست .
61002018	سخنان كبر‌آمیز و احمقانه به زبان می‌آورند و با استفاده از طعمهٔ شهوات جسمانی و هرزگی ، كسانی را كه تازه از یک زندگی غلط و گناه‌آلود فرار کرده‌اند ، به‌ دام می‌اندازند .
61002019	به آنان وعدهٔ آزادی می‌دهند درحالی‌که خودشان بردگان فساد هستند ؛ زیرا آدمی بردهٔ هر چیزی است كه او را مغلوب خود ساخته است .
61002020	آنان یک‌بار از راه معرفت خداوند و نجات‌دهندهٔ ما عیسی مسیح از ناپاکی‌های این دنیا دست شستند ولی اگر بار دیگر آنها گرفتار و مغلوب ناپاكی‌ها شوند ، حالت آخر آنها از اولشان بدتر خواهد بود .
61002021	برای آنان بهتر می‌بود كه هرگز راه نیكی مطلق را نمی‌شناختند تا اینکه آن را بشناسند و از آن فرمان مقدّس كه به آنان داده شد ، روی بگردانند .
61002022	آنچه برای آنان اتّفاق افتاد نشان می‌دهد كه این مثل راست است : « سگ به طرف آنچه استفراغ كرده است ، بر می‌گردد . » و « خوكی كه شسته شده است ، برای غلتیدن در گِل باز می‌گردد . »
61003001	ای عزیزان ، این دومین نامه‌ای است كه به شما می‌نویسم . در هر دو نامه سعی كردم كه با یادآوری این مطالب ، افكار پاک شما را برانگیزانم .
61003002	می‌خواهم سخنانی را كه انبیای مقدّس در گذشته گفته‌اند و فرمانی را كه خداوند و نجات‌دهندهٔ ما به وسیلهٔ رسولان خود به شما داد به‌خاطر شما بیاورم .
61003003	قبل از هر چیز باید بدانید كه در زمان آخر اشخاصی پیدا خواهند شد كه ایمان شما را مسخره خواهند نمود ، چون تحت فرمان شهوات پلید خود زندگی می‌کنند و
61003004	خواهند گفت : « آن کسی‌که وعده داد كه می‌آید ، كجاست ؟ از زمانی‌که نیاکان ما مردند ، همه‌چیز هنوز همان‌طور است كه از زمان خلقت دنیا بوده است ! »
61003005	عمداً این حقیقت را فراموش می‌کنند كه خدا در قدیم تكلّم فرمود و آسمانها و زمین آفریده شد و زمین از آب ساخته شد و وجودش به آب بسته است
61003006	و همچنین با آب بود ، یعنی آب سیل كه دنیای كهن ویران شد .
61003007	امّا این آسمان و زمینی كه اكنون می‌‌بینید به وسیلهٔ همان كلام خدا نگاه داشته می‌شود تا در روزی كه بدكاران داوری خواهند شد و به كیفر خود یعنی هلاكت خواهند رسید ، با آتش نابود شود .
61003008	امّا ای عزیزان ، این حقیقت از شما پنهان نماند كه در نظر خداوند یک روز مثل هزار سال و هزار سال مثل یک روز می‌باشد .
61003009	خداوند در انجام آنچه وعده داده است آن‌چنان‌که بعضی‌ها گمان می‌کنند تأمّل نمی‌کند ، بلكه با صبر شما را تحمّل می‌نماید ، زیرا نمی‌خواهد كسی نابود شود بلكه مایل است همه از گناهانشان توبه كنند .
61003010	روز خداوند مانند یک دزد خواهد آمد . در آن روز آسمانها با صدای باد شدید ناپدید خواهند شد ، عناصر سوخته ‌شده ، از بین خواهند رفت و زمین با هرچه در آن است ، ذوب خواهد گشت .
61003011	حال كه همهٔ این چیزها به این صورت نابود خواهند شد ، زندگی شما باید چقدر پاک و خداپسندانه باشد !
61003012	و شما باید در انتظار روز خدا باشید و طوری كار كنید كه آن روز زودتر برسد ، آن روزی كه آسمانها خواهند سوخت و نابود خواهند شد و عناصر از حرارت آن ذوب خواهند گردید .
61003013	امّا خدا آسمانهای تازه و زمینی تازه وعده داده است كه در آنها نیكی مطلق مستقر خواهد بود و ما در انتظار اینها هستیم .
61003014	پس ای برادران من ، چون در انتظار آن روز هستید نهایت كوشش خود را بنمایید كه خدا شما را در آن روز با رفتاری صلح‌جویانه و پاک و بی‌عیب بیابد .
61003015	خاطرجمع باشید كه صبر و حوصلهٔ خداوند ما برای نجات شماست . همچنان‌که برادر عزیز ما پولس نیز با استفاده از حكمتی كه خدا به او عنایت كرد به شما نوشته است .
61003016	او در تمام نامه‌های خود دربارهٔ این چیزها می‌نویسد . در این نامه‌ها گاهی مطالب دشواری هست كه مردمان جاهل و ناپایدار از آنها تفسیر غلط می‌کنند ، همان‌طور كه با قسمت‌های دیگر کتاب‌مقدّس هم رفتار می‌کنند و از این راه هلاكت را نصیب خود می‌سازند .
61003017	امّا ای عزیزان ، چون شما این را می‌دانید ، پس مواظب خود باشید كه مبادا به وسیلهٔ تعالیم غلط مردمان شریر ، منحرف شوید و از جایگاه امن خود سقوط نمایید .
61003018	بلكه در فیض و معرفت خداوند و نجات‌دهندهٔ ما عیسی مسیح ، دایماً رشد و نمو كنید . جلال بر او باد ، از حال تا ابد ، آمین !
62001001	ما دربارهٔ كلمهٔ حیات به شما می‌نویسیم -كلامی كه از ازل بود و ما آن را شنیده و با چشمان خود دیده‌ایم - ‌آری ، ما آن را دیده‌ایم و دستهایمان آن را لمس كرده است .
62001002	آن حیات ظاهر شد و ما آن را دیدیم . پس ما دربارهٔ آن شهادت می‌دهیم و از حیات جاودانی كه با پدر بود و به ما شناسانیده شد ، شما را آگاه می‌سازیم .
62001003	آری ، آنچه را كه ما دیده‌ و شنیده‌ایم به شما اعلام می‌کنیم تا در اتّحادی كه ما با پدر و پسر او عیسی مسیح داریم ، شما هم با ما شریک شوید .
62001004	این را می‌نویسیم تا شادی ما كامل گردد .
62001005	این است پیامی كه ما از او شنیدیم و به شما اعلام می‌کنیم : خدا نور است و هیچ ظلمت در او نیست .
62001006	پس اگر بگوییم با او متّحد هستیم و در‌عین‌حال در ظلمت زندگی می‌کنیم ، معلوم می‌شود كه گفتار ما دروغ و كردار ما نادرست است .
62001007	امّا اگر در نور به سر می‌بریم -‌همان‌طور كه خدا در نور است- در آن صورت با یكدیگر اتّحاد داریم و خون عیسی ، پسر او ، ما را از همهٔ گناهانمان پاک می‌سازد .
62001008	اگر بگوییم كه بی‌گناه هستیم ، خود را فریب می‌دهیم و از حقیقت دور هستیم .
62001009	امّا اگر ما به گناهان خود اعتراف نماییم ، می‌توانیم به او اعتماد كنیم ؛ زیرا او به حق عمل می‌کند . او گناهان ما را می‌آمرزد و ما را از همهٔ خطاهایمان پاک می‌سازد .
62001010	اگر بگوییم كه هرگز مرتكب گناهی نشده‌ایم ، خدا را دروغگو شمرده‌ایم و از كلام او کاملاً بی‌خبر هستیم .
62002001	ای فرزندان من ، این را به شما می‌نویسم تا گناه نكنید . امّا اگر كسی مرتكب گناهی شود ، در پیشگاه خدای پدر كسی را داریم كه برای ما شفاعت می‌کند -‌همان عیسی مسیح كه کاملاً نیكوست-
62002002	زیرا خود مسیح كفّارهٔ گناهان ماست ، نه تنها گناهان ما ، بلكه گناهان همهٔ مردم دنیا .
62002003	فقط وقتی ما از احكام خدا اطاعت می‌کنیم ، می‌توانیم مطمئن باشیم كه او را می‌شناسیم
62002004	و اگر كسی بگوید كه او را می‌شناسد ولی طبق دستورات او عمل نمی‌کند ، دروغگو و از حقیقت دور است .
62002005	امّا وقتی كسی مطابق كلام خدا زندگی می‌کند ، محبّت خدا در او به طور واقعی به كمال رسیده است . از این راه می‌توانیم مطمئن باشیم كه در خدا زندگی می‌کنیم :
62002006	هرکه بگوید كه در خدا زندگی می‌کند ، زندگی او باید درست مانند زندگی عیسی مسیح باشد .
62002007	ای عزیزان ، دستوری كه به شما می‌نویسم فرمان تازه‌ای نیست ، بلكه دستوری است قدیمی ؛ یعنی همان است كه شما از ابتدا داشته‌اید . این همان پیامی است که از اول شنیده‌اید .
62002008	در هر حال دستور تازه‌ای به شما می‌نویسم و حقیقت آن ، هم در مسیح و هم در شما دیده می‌شود ، زیرا پایان ظلمت نزدیک و نور حقیقی در حال درخشیدن است .
62002009	اگر كسی ادّعا كند كه در نور است و در‌عین‌حال از برادر یا خواهر خود نفرت دارد ، او هنوز در ظلمت است .
62002010	هرکه برادر یا خواهر خود را دوست بدارد ، در نور زندگی می‌کند و باعث لغزش خود و یا دیگران نخواهد شد .
62002011	امّا هرکه از برادر یا خواهر خود متنفّر باشد ، در ظلمت است ، در ظلمت راه می‌رود و نمی‌داند به كجا می‌رود ، زیرا تاریكی چشمانش را كور كرده است .
62002012	ای فرزندان كوچک ، به شما می‌نویسم زیرا گناهانتان به‌خاطر نام مسیح آمرزیده شده‌اند .
62002013	ای پدران ، به شما می‌نویسم ، زیرا او را كه از ازل بوده است ، می‌شناسید . ای جوانان ، به شما می‌نویسم ، زیرا كه بر شیطان پیروز شده‌اید .
62002014	ای كودكان ، به شما نوشته‌ام ، زیرا شما پدر را می‌شناسید . ای پدران ، به شما نوشته‌ام ، زیرا او را كه از ازل بوده است ، می‌شناسید . ای جوانان ، به شما نوشته‌ام ، زیرا نیرومند هستید و كلام خدا در شماست و شما بر شیطان پیروز شده‌اید .
62002015	به دنیا و آنچه به آن تعلّق دارد دل نبندید ، کسی‌که دنیا را دوست دارد محبّت خدای پدر در او نیست .
62002016	هر آنچه به جهان تعلّق دارد -یعنی آنچه نفس اَمّاره آرزو می‌کند و آنچه چشم می‌بیند و طلب می‌کند و آنچه مایهٔ فخر و غرور است- از پدر نیست . اینها همه به دنیا تعلّق دارند .
62002017	جهان و تمایلات دنیوی از بین خواهند رفت ؛ امّا هرکه ارادهٔ خدا را بجا آورد ، تا به ابد خواهد زیست .
62002018	ای فرزندان من ، ساعت آخر فرا رسیده است و چنانکه شما شنیدید « دشمن مسیح » در زمان آخر ظاهر خواهد شد ؛ و حالا می‌بینیم كه دشمنان مسیح كه ظاهر شده‌اند زیادند و از این رو می‌فهمیم كه ساعت آخر نزدیک است .
62002019	این دشمنان مسیح از میان ما بیرون رفتند . آنها در واقع هیچ‌وقت به ما تعلّق نداشتند . اگر متعلّق به ما می‌بودند ، می‌ماندند . امّا رفتند تا معلوم گردد كه هیچ‌یک از آنها در حقیقت از ما نبودند .
62002020	امّا مسیح ، شما را با روح‌القدس خود مسح كرده است و از این رو همهٔ شما حقیقت را می‌دانید .
62002021	من این را به آن منظور ننوشتم كه شما از حقیقت بی‌خبرید ، بلكه چون آن را می‌دانید و آگاه هستید كه هیچ ناراستی از راستی سرچشمه نمی‌گیرد .
62002022	پس آن دروغگوی واقعی كیست ؟ كسی است كه بگوید عیسی ، « مسیح » نیست . این شخص « دشمن مسیح » است چون او هم پدر و هم پسر را رد می‌کند .
62002023	هرکه پسر را رد كند پدر را نیز رد كرده است و هرکه پسر را بپذیرد ، پدر را نیز پذیرفته است .
62002024	بگذارید تأثیر پیامی كه از اول شنیدید ، در دلهای شما باقی بماند . اگر تأثیر آنچه كه از اول به شما گفته شده است ، در دلهای شما بماند ، شما همیشه در پدر و پسر خواهید ماند .
62002025	و وعدهٔ عیسی مسیح این است كه او ، حیات جاودان به شما خواهد بخشید .
62002026	من این چیزها را دربارهٔ اشخاصی كه می‌خواهند شما را گمراه سازند ، نوشته‌ام .
62002027	امّا شما نیازی ندارید كه كسی شما را تعلیم دهد ، زیرا روح‌القدس كه مسیح آن را به شما داده است ، در شما زندگی می‌کند . روح خدا در هر مورد به شما تعلیم می‌دهد و تعالیم او بر حقّ است و در آن ناراستی نیست . پس همان‌طور كه روح خدا به شما تعلیم می‌دهد در مسیح بمانید .
62002028	آری ای فرزندان من ، در او بمانید تا در وقت ظهور او ، نه تنها احساس شرمندگی نكنیم ، بلكه با اطمینان در حضورش حاضر شویم .
62002029	اگر درک کرده‌اید كه مسیح کاملاً نیک است ، باید این حقیقت را نیز بدانید كه هرکه نیكی كند ، فرزند خداست .
62003001	ببینید محبّت خدای پدر چقدر عظیم است كه ما را فرزندان خود خوانده است و در واقع فرزندان خدا هستیم . اگر دنیا ما را آن طوری که در واقع هستیم نمی‌شناسد ، علّتش این است كه او را نشناخته است .
62003002	ای دوستان عزیز ، اكنون ما فرزندان خدا هستیم ، امّا معلوم نیست كه در آینده چه خواهیم شد . ولی همین‌قدر می‌دانیم كه وقتی مسیح ظهور كند ، ما مثل او خواهیم بود ، زیرا او را آن‌چنان كه هست خواهیم دید .
62003003	هرکه در مسیح چنین امیدی دارد خود را پاک می‌سازد ، همان‌طور كه مسیح پاک است .
62003004	هرکه گناه كند ، قانون خدا را می‌شكند ، زیرا گناه چیزی جز شكستن قانون نیست .
62003005	شما می‌دانید كه مسیح ظاهر شد تا گناهان را از میان بردارد و نیز می‌دانید كه او کاملاً بی‌گناه است .
62003006	بنابراین محال است كسی‌كه در اتّحاد با مسیح زندگی می‌کند ، در گناه به سر ببرد ! امّا هرکه در گناه زندگی می‌کند ، او را هرگز ندیده و نشناخته است .
62003007	ای فرزندان من ، كسی شما را گمراه نسازد . هرکه نیكی كند ، شخصی نیكوست ، همان‌طور كه عیسی مسیح کاملاً نیک است .
62003008	و هرکه در گناه به سر می‌برد ، فرزند شیطان است ، زیرا شیطان از ابتدا گناهكار بوده است و پسر خدا به همین سبب ظاهر شد تا كار شیطان را نابود سازد .
62003009	هرکه فرزند خداست نمی‌تواند در گناه زندگی کند ، زیرا ذات الهی در اوست و نمی‌تواند در گناه به سر برد ، زیرا خدا پدر اوست .
62003010	فرق بین فرزندان خدا و فرزندان ابلیس در این است : هرکه نیكی نمی‌کند و یا برادر و خواهر خود را دوست نمی‌دارد ، فرزند خدا نیست .
62003011	زیرا آن پیامی كه شما از اول شنیدید این است كه : « باید یکدیگر را دوست بداریم . »
62003012	ما نباید مثل قائن باشیم . او فرزند شیطان بود و برادر خود را كُشت . برای چه او را كُشت ؟ به‌خاطر اینکه کارهای خودش نادرست و کارهای برادرش درست بود .
62003013	ای برادران من ، اگر مردم این دنیا از شما متنفّر باشند ، تعجّب نكنید .
62003014	ما می‌دانیم كه از مرگ گذشته و به حیات رسیده‌ایم ، چون یکدیگر را دوست می‌داریم . هر که دیگران را دوست ندارد ، هنوز در قلمرو مرگ زندگی می‌کند .
62003015	هرکه از برادر خود متنفّر باشد قاتل است و شما می‌دانید كه هیچ قاتلی دارای حیات جاودانی نیست .
62003016	ما معنی محبّت را درک کرده‌ایم زیرا مسیح جان خود را در راه ما فدا كرد . پس ما نیز باید جان خود را در راه یکدیگر فدا سازیم .
62003017	آیا ممكن است محبّت خدا در كسی باشد كه از ثروت دنیا بهره‌مند است ولی وقتی برادر خود را می‌بیند ، محبّت خود را از او دریغ نماید ؟
62003018	ای فرزندان من ، محبّت ما نباید فقط در قالب حرف و تعارف باشد ، بلكه باید حقیقی باشد و در عمل دیده شود .
62003019	پس ما می‌دانیم كه تابعین حقیقت هستیم زیرا وجدان ما در پیشگاه خدا به ما اطمینان می‌دهد .
62003020	و اگر هم وجدان ما ، ما را محكوم سازد ، خدا از وجدان ما بزرگتر است و از همه‌چیز آگاه می‌باشد .
62003021	ای عزیزان ، اگر وجدان ما ، ما را محكوم نمی‌سازد ، ما می‌توانیم با اطمینان به حضور خدا بیاییم
62003022	و او تمام خواهش‌های ما را برآورده می‌کند زیرا ما بر طبق احكام او عمل می‌کنیم و آنچه را كه پسند اوست بجا می‌آوریم .
62003023	و فرمان او این است كه ما باید به نام پسر او عیسی مسیح ایمان آوریم و یكدیگر را دوست بداریم چنانکه مسیح هم همین دستور را به ما داده است .
62003024	هرکه احكام او را رعایت می‌کند ، در خدا زندگی می‌کند و خدا در او . او روح‌القدس را به ما بخشیده است تا ما مطمئن باشیم كه او در ما زندگی می‌کند .
62004001	ای عزیزان ، به هر نبوّتی ( الهامی ) اعتماد نكنید ، بلكه آنها را بیازمایید تا ببینید كه آیا در واقع از جانب خداست یا نه ، زیرا عدّهٔ ‌زیادی هستند كه به سرتاسر دنیا رفته ، به دروغ نبوّت می‌کنند .
62004002	چگونه می‌توان نبوّتی را که از طرف روح خداست تشخیص داد ؟ هرکه با هدایت روح اقرار كند كه عیسی مسیح در جسم ظاهر شد ، از جانب خداست
62004003	و هرکه مُنكر این حقیقت شود نه تنها از جانب خدا نیست ، بلكه او دارای روح « دشمن مسیح » می‌باشد . شما شنیده‌اید كه او می‌آید ، درحالی‌كه هم اكنون در این جهان است .
62004004	ای فرزندان من ، شما به خدا تعلّق دارید و بر کسانی‌که به دروغ نبوّت می‌کنند غلبه یافته‌اید ، زیرا روحی كه در شماست از روحی كه در این دنیا كار می‌کند ، قویتر است .
62004005	آنها متعلّق به این دنیا هستند و دربارهٔ امور دنیوی سخن می‌گویند و به این سبب دنیا به آنها گوش می‌دهد .
62004006	امّا ، ما فرزندان خدا هستیم و هر کسی كه خدا را می‌شناسد به ما گوش می‌دهد . درحالی‌که کسی‌که به خدا تعلّق ندارد ، سخنان ما را قبول نمی‌کند . پس به این ترتیب ، ما می‌توانیم پیام حقیقت را كه از جانب روح خداست ، از پیامهای نادرستی كه از جانب ارواح دیگر هستند ، تشخیص دهیم .
62004007	ای عزیزان ، ما باید یكدیگر را دوست بداریم ، زیرا دوستی و محبّت از جانب خداست . هرکه محبّت دارد ، فرزند خداست و خدا را می‌شناسد .
62004008	امّا ، آنكه محبّت ندارد از خدا کاملاً بی‌خبر است ، زیرا خدا محبّت است .
62004009	و محبّت خدا از این طریق به ما آشكار گردید كه خدا پسر یگانهٔ خود را به جهان فرستاد تا ما به وسیلهٔ او حیات داشته باشیم .
62004010	محبّتی كه من از آن سخن می‌گویم ، محبّت ما نسبت به خدا نیست ، بلكه محبّت خدا نسبت به ماست . محبّتی كه باعث شد او پسر خود را به عنوان كفّارهٔ گناهان ما به جهان بفرستد .
62004011	ای عزیزان ، اگر محبّت خدا به ما چنین است ، ما نیز باید یكدیگر را دوست بداریم .
62004012	هیچ‌کس هرگز خدا را ندیده است ، امّا اگر ما یكدیگر را دوست بداریم ، خدا در ما زندگی می‌کند و محبّت او در ما به كمال می‌رسد .
62004013	چگونه می‌توانیم بدانیم که خدا در ماست و ما در خدا ؟ از اینكه او روح خود را به ما بخشیده است !
62004014	ما خود دیده‌ایم و شهادت می‌دهیم كه خدای پدر ، پسر خود را فرستاد تا نجات‌دهندهٔ عالم باشد
62004015	و هرکه اقرار كند كه عیسی پسر خداست ، خدا در اوست و او در خدا .
62004016	ما از محبّت خدا نسبت به خود آگاهیم و به آن اطمینان داریم . خدا محبّت است و هرکه با محبّت زندگی می‌کند ، در خدا ساكن است و خدا در او .
62004017	به این وسیله محبّت در ما به كمال رسیده است تا در روز داوری اعتماد داشته باشیم ، زیرا زندگی ما مانند زندگی او در این جهان است .
62004018	کسی‌که محبّت دارد ، نمی‌‌‌ترسد و هرکه بترسد هنوز به محبّت كامل نرسیده است ؛ زیرا محبّت كامل ترس را دور می‌سازد ، ولی شخصی می‌ترسد كه در انتظار مجازات است .
62004019	ما به دیگران محبّت می‌کنیم چون اول خدا به ما محبّت كرد .
62004020	اگر بگوییم : « من خدا را دوست دارم . » درحالی‌که از دیگری خود نفرت داریم ، دروغگو هستیم ، زیرا اگر کسانی را كه می‌بینیم محبّت نمی‌کنیم ، محال است خدایی را كه ندیده‌ایم محبّت نماییم .
62004021	فرمانی كه او به ما داده است چنین است : « هرکه خدا را دوست دارد ، باید دیگران را نیز دوست بدارد . »
62005001	هرکه ایمان دارد كه عیسی ، مسیح است فرزند خداست و هرکه پدر را دوست دارد فرزند او را نیز دوست خواهد داشت .
62005002	ما چگونه می‌دانیم كه فرزندان خدا را دوست داریم ؟ از اینكه خدا را دوست داریم و مطابق احكام او عمل می‌کنیم .
62005003	زیرا محبّت به خدا چیزی جز اطاعت از احكام او نیست و این احكام بار سنگینی نیست ،
62005004	زیرا همهٔ فرزندان خدا بر این جهان غلبه یافته‌اند و ما این پیروزی را به وسیلهٔ ایمان به دست آورده‌ایم .
62005005	و كسی بر جهان پیروز نمی‌شود مگر آن كسی ایمان دارد كه عیسی ، پسر خداست !
62005006	آمدن مسیح با تعمید و ریختن خون خودش همراه بود . آمدن او نه تنها با آب تعمید ، بلكه هم با آب تعمید و هم با خون خودش ثابت گردید . روح خدا كه حقیقت محض است نیز این را تصدیق می‌کند .
62005007	پس سه شاهد وجود دارد :
62005008	روح خدا ، آب و خون ؛ و شهادت این سه شاهد با هم سازگار است .
62005009	ما كه شهادت انسان را می‌پذیریم ، با شهادت خدا كه قویتر است چه خواهیم كرد ؟ و این شهادتی است كه او برای پسر خود داده است .
62005010	هرکه به پسر خدا ایمان آورد ، این شهادت را در دل خود دارد ، امّا هرکه شهادت خدا را قبول نكند و گواهی او را در مورد پسرش نپذیرد ، خدا را دروغگو شمرده است .
62005011	شهادت این است كه خدا به ما حیات جاودانی داده است و این حیات در پسر او یافت می‌شود .
62005012	هرکه پسر را دارد ، حیات دارد و هرکه پسر خدا را ندارد ، صاحب حیات نیست .
62005013	این نامه را نوشتم تا شما كه به نام پسر خدا ایمان دارید ، یقین بدانید كه حیات جاودانی دارید .
62005014	اطمینان ما در حضور خدا این است كه اگر از او چیزی بخواهیم كه مطابق ارادهٔ او باشد ، به ما گوش خواهد داد .
62005015	ما می‌دانیم كه هرچه بخواهیم او به ما گوش می‌دهد . پس این را هم باید بدانیم كه آنچه از او بطلبیم به ما عطا خواهد فرمود .
62005016	اگر كسی می‌بیند كه ایمانداری مرتكب گناهی شده است كه منجر به مرگ نیست ، باید برای او به درگاه خداوند دعا كند و اگر آن شخص مرتكب چنین گناهی نشده باشد ، خدا به او زندگی خواهد بخشید . امّا گناهی هم هست كه به مرگ منجر می‌شود و من نمی‌گویم كه در مورد آن دعا كنید .
62005017	البتّه هر خطایی گناه است ، امّا هر گناهی منجر به مرگ نمی‌شود .
62005018	ما می‌دانیم كه فرزندان خدا در گناه زندگی نمی‌کنند ، زیرا پسر خدا آنها را حفظ خواهد كرد و شیطان به آنان دسترسی ندارد .
62005019	می‌دانیم كه ما فرزندان خدا هستیم درحالی‌که تمام دنیا تحت تسلّط شیطان است .
62005020	ما می‌دانیم كه پسر خدا آمده و به ما فهم آن را داده است كه خدای حقیقی را بشناسیم ، ما با خدای حقیقی و با پسر او عیسی مسیح متّحد هستیم . این است خدای حقیقی و این است حیات جاودانی .
62005021	ای فرزندان من ، از بُتها دوری جویید .
63001001	از طرف یكی از رهبران كلیسا به آن بانوی برگزیدهٔ خدا و فرزندان او ، كه نه تنها من واقعاً آنها را دوست دارم ، بلكه همهٔ آنانی كه حقیقت را می‌شناسند .
63001002	زیرا حقیقت در میان ما بوده و هست و تا ابد با ما خواهد بود .
63001003	خدای پدر و عیسی مسیح پسر او ، فیض ، رحمت و آرامش به ما عنایت فرماید تا این بركات همیشه در حقیقت و محبّت از آن ما باشد .
63001004	وقتی شنیدم كه بعضی از فرزندان تو همان‌طور كه پدر ما فرمان داده است بر طبق حقیقت زندگی می‌کنند ، خیلی خوشحال شدم .
63001005	و اكنون ای بانو ، خواهشی از تو دارم و آن این است كه به یكدیگر محبّت كنیم . من فرمان تازه‌ای به تو نمی‌دهم ، بلكه همان فرمانی است كه از اول شنیدیم .
63001006	منظور من از محبّت این است كه مطابق احكام خدا زندگی كنیم . آری ، آن فرمان كه شما از اول شنیدید این است كه باید در محبّت زندگی كنید .
63001007	فریبكاران بسیاری به سرتاسر جهان رفته‌اند ، یعنی اشخاصی كه قبول نمی‌کنند ، عیسی مسیح در جسم ظاهر شد . اینها فریبكار هستند ! اینها « دشمن مسیح » هستند !
63001008	مواظب باشید مبادا تمام كارهایی را كه ما برای شما کرده‌ایم ، باطل سازید . برعکس ، ما می‌خواهیم كه شما پاداش خود را کاملاً دریافت كنید .
63001009	هرکه تعالیمش مطابق تعالیم مسیح نیست بلكه چیزهای دیگری را تعلیم می‌دهد ، خدا با او نیست . امّا کسانی‌که به تعلیم مسیح وفادار هستند ، هم خدای پدر را دارند و هم پسر را .
63001010	اگر كسی نزد شما بیاید و این تعلیم درست را نیاورد ، او را در خانهٔ خود نپذیرید و حتّی به او خوش‌آمد هم نگویید ،
63001011	زیرا هرکه به او خوش‌آمد گوید در کارهای شریرانهٔ او همدست شناخته می‌شود .
63001012	اگر چه مطالب بسیاری هست كه باید به شما بنویسم ، امّا فكر می‌کنم بهتر است آنها را با قلم و مركب روی كاغذ نیاورم و به جای آن ، امیدوارم شما را شخصاً ببینم و روبه‌رو با شما صحبت كنم تا همهٔ ما کاملاً شاد شویم .
63001013	فرزندان خواهر برگزیدهٔ تو سلام می‌رسانند .
64001001	از طرف یكی از رهبران كلیسا به « غایوس » عزیز كه واقعاً دوستش دارم .
64001002	ای عزیز ، دعا می‌کنم كه روزگار بر وفق مراد تو باشد و همان‌طور كه در روح سالم هستی ، از سلامتی بدن نیز برخوردار باشی .
64001003	وقتی بعضی از ایمانداران به اینجا آمدند و به من خبر دادند كه تو چقدر به حقیقت الهی وفادار هستی ، یعنی چگونه مطابق حقیقت رفتار می‌کنی ، خیلی خوشحال شدم .
64001004	هیچ چیز بیش از این مرا خوشحال نمی‌سازد كه بشنوم فرزندان من بر طبق حقیقت رفتار می‌کنند .
64001005	ای عزیز ، از تمام كارهایی كه برای این ایمانداران انجام می‌دهی ، هرچند آنها را نمی‌شناسی ، معلوم می‌شود که با وفاداری كار می‌کنی .
64001006	آنها برای كلیسای اینجا از مهربانی تو تعریف کرده‌اند . اگر به طور خداپسندانه به آنها كمک كنی تا سفر خود را ادامه دهند ، كاری نیكو کرده‌ای .
64001007	زیرا آنها این سفر را به عنوان خدمتی به مسیح شروع کرده‌اند و از غیر مسیحیان كمک قبول نمی‌کنند .
64001008	پس ما مسیحیان موظّفیم ، با پذیرایی از چنین اشخاص در انتشار حقیقت همكاری كنیم .
64001009	من نامه‌ای مختصر به كلیسا نوشتم ، امّا « دیوترفس » كه همیشه دوست دارد خود را جلو بیندازد و سخنان ما را قبول نمی‌کند .
64001010	وقتی بیایم كلیسا را از تمام كارهایی كه او كرده و تمام اتّهامات بی‌اساس و نادرستی که به ما زده است ، مطّلع خواهم ساخت . او به این كارها اكتفا نكرده بلكه ایمانداران را نیز به خانهٔ خود راه نمی‌دهد و مانع می‌شود كه دیگران نیز از آنها پذیرایی كنند و اگر بعضی‌ها چنین كنند ، او آنان را از كلیسا بیرون می‌کند .
64001011	ای دوست عزیز ، نیكویی را دنبال كن نه بدی را . شخص نیكوكار فرزند خداست ، بدكار هرگز خدا را ندیده است .
64001012	همه از « دیمیتریوس » به نیكی سخن می‌گویند -‌حقیقت هم همین است- و ما نیز گفتار آنها را تأیید می‌کنیم و تو می‌دانی كه شهادت ما قابل اعتماد است .
64001013	مطالب زیادی هست كه باید برای تو بنویسم ، امّا نمی‌خواهم آن را با قلم و مركب روی كاغذ بیاورم .
64001014	امیدوارم تو را خیلی زود ببینم و روبه‌رو با هم صحبت كنیم .
64001015	صلح و آرامش از آن تو باد . دوستانت سلام می‌رسانند ، به یکایک دوستان ما سلام برسان .
65001001	از طرف یهودا ، غلام عیسی مسیح و برادر یعقوب به برگزیدگانی كه محبوب خدای پدر هستند و در عیسی مسیح محفوظ می‌باشند .
65001002	رحمت و آرامش و محبّت در میان شما روز افزون باد .
65001003	ای دوستان عزیز ، بسیار مشتاق بودم دربارهٔ نجاتی كه همهٔ ما با هم در آن شریک می‌باشیم به شما بنویسم ، امّا ناگهان احساس كردم كه باید شما را تشویق كنم تا از ایمانی كه خدا یک‌بار برای همیشه به مقدّسین خود عطا كرده است ، دفاع نمایید .
65001004	زیرا عدّه‌ای مخفیانه به میان ما راه یافته‌اند . این اشخاص خداناشناس ، فیض خدای ما را بهانه‌ای برای فساد اخلاقی خود قرار می‌دهند و یگانه مولا و خداوند ما ، مسیح را منكر می‌شوند . کتاب‌مقدّس مدّتها پیش محکومیّت آنها را پیش‌بینی كرده بود و آن امروز واقع شده است .
65001005	اگرچه شما این حقیقت را خوب می‌دانید ، باز هم می‌خواهم یادآور شوم كه خداوند با وجود آنكه قوم اسرائیل را به سلامتی از مصر بیرون آورد ، بعدها آن كسانی را كه ایمان نداشتند ، نابود ساخت .
65001006	همچنین خدا فرشتگانی را كه مقام والای خود را حفظ نكردند و مكان اصلی خود را ترک نمودند ، تحت ظلمت و در زنجیرهای ابدی نگاه داشته است تا در روز داوری محكوم شوند .
65001007	همین‌طور شهرهای سدوم و غموره و شهرهای مجاور آنها كه خود را به زناكاری و انحرافات جنسی تسلیم كردند و اكنون به عنوان عبرت در آتش جاودانی مجازات می‌شوند .
65001008	وضع این اشخاص هم امروز همین‌طور است . رؤیاها و خوابهایی می‌بینند كه آنها را به آلوده ساختن بدنهایشان وادار می‌کند . هیچ‌یک از مراجع قدرت را قبول ندارند و به موجودات سماوی اهانت می‌کنند .
65001009	در حالتی كه حتّی میكائیل ، رئیس فرشتگان ، وقتی بر سر نعش موسی با ابلیس مجادله می‌کرد ، جرأت نداشت او را با اهانت محكوم سازد ، بلكه فقط گفت : « خداوند تو را سرزنش كند . »
65001010	ولی این اشخاص امروز به آنچه كه نمی‌فهمند اهانت می‌کنند و آن چیزهایی كه آنها مثل حیوانات از روی غریزه درک می‌کنند ، چیزهایی است كه باعث هلاكت آنها می‌شود .
65001011	وای به حال آنها ، زیرا همان راهی را در پیش گرفته‌اند كه « قائن » پیمود و مانند « بلعام » برای سود خود راه غلط را دنبال کرده‌ و مانند « قورح » كه علیه موسی طغیان كرد ، یاغی شده و از بین رفته‌اند .
65001012	اینها مجالس اُنس شما را آلوده می‌سازند ، زیرا با بی‌شرمی می‌خورند و می‌نوشند و فقط در فكر خود هستند . آنها ابرهای بی‌بارانی هستند كه از برابر باد رانده می‌شوند . درختهایی هستند كه در هیچ فصلی میوه نمی‌دهند و از ریشه كنده شده و کاملاً مرده‌اند .
65001013	آنها مانند امواج متلاطم دریا هستند و کارهای شرم‌آورشان مانند كفهای كثیفی ظاهر می‌شود و مانند ستارگان سرگردانی هستند كه تاریكی دوزخ تا به ابد در انتظار آنهاست .
65001014	« خنوخ » كه نسل هفتم بعد از آدم بود ، پیشگویی كرده گفت : « ببینید ، خداوند با دهها هزار نفر از مقدّسین خود می‌آید
65001015	تا بر همهٔ آدمیان داوری كند و انسانهای شریری را كه از روی شرارت ، دست به کارهای شریرانه زده‌اند و همهٔ سخنان سختی را كه گناهكاران خداناشناس به ضد خدا گفته‌اند ، محكوم سازد . »
65001016	این اشخاص همیشه غرغر و شكایت كرده و از شهوات خویش پیروی می‌نمایند . كلمات زیبا و گزاف از دهانشان جاری است و برای سود و منفعت خود از دیگران تعریف می‌کنند .
65001017	و امّا شما ای عزیزان ، باید سخنانی را كه رسولان خداوند ما عیسی مسیح گفته‌اند به‌یاد داشته باشید ،
65001018	زیرا آنها به شما گفته بودند كه در زمان آخر افرادی می‌آیند كه شما و ایمانتان را مسخره خواهند كرد و فقط از شهوات شریرانهٔ خود پیروی خواهند نمود .
65001019	ایشان مردمانی نفسانی هستند كه تفرقه می‌اندازند و از روح خدا محرومند .
65001020	ای عزیزان ، شما باید در ایمان بسیار مقدّستان ، ثابت باشید و در آن پیشرفت كنید . با هدایت روح‌القدس دعا نمایید ،
65001021	و شما كه منتظر خداوند ما عیسی مسیح هستید تا او در رحمت خود ، حیات جاودان به شما عنایت فرماید ، خود را در محبّت خدا نگاه دارید .
65001022	نسبت به آنها كه شک و تردید دارند ، دلسوز باشید .
65001023	كسانی را كه به آتش افتاده‌اند بیرون آورید و نجات بخشید ، نسبت به دیگران هم دلسوز باشید و هم از آنان بترسید ، امّا حتّی از لباسهایشان كه با شهوات گناه آلوده شده است نیز متنفّر باشید .
65001024	اكنون بر آن کسی‌که قادر است شما را از لغزش نگاه دارد و شما را بی‌عیب و شادمان در پیشگاه جلالش قرار دهد ،
65001025	یعنی بر خدای یكتا كه به وسیلهٔ عیسی مسیح خداوند ما ، ما را نجات داده است ، جلال و عظمت ، قوّت و قدرت باد ، از ازل تا به امروز و از امروز تا به ابد ، آمین .
66001001	این مكاشفه‌ای است كه خدا به عیسی مسیح داده است تا آنچه را كه باید بزودی رخ دهد ، به بندگانش نشان دهد . او فرشتهٔ خود را به نزد بندهٔ خویش یوحنا فرستاد ،
66001002	تا این چیزها را به او نشان دهد . یوحنا با بیان آنچه شنیده و دیده است به حقانیّت كلام خدا و شهادت عیسی مسیح گواهی می‌دهد .
66001003	و خوشا به حال کسی‌که این را می‌خواند و کسانی‌که به كلمات این نبوّت گوش می‌دهند و طبق آنچه در آن نوشته شده است ، عمل می‌كنند . زیرا بزودی همهٔ این چیزها به وقوع خواهد پیوست .
66001004	از طرف یوحنا تقدیم به هفت كلیسای استان آسیا : فیض و سلامتی از جانب خدا ، او ‌که هست ، بود و خواهد آمد و از جانب هفت روح كه در پیشگاه تخت پادشاهی او هستند .
66001005	و از جانب عیسی مسیح ، آن شاهد امین ، آن نخستزاده از مردگان و فرمانده پادشاهان زمین به شما فیض و آرامش باد . او ما را دوست دارد و با خون خود ما را از گناهانمان آزاد گردانید .
66001006	و ما را به سلطنت رسانید تا به عنوان كاهنان ، خدا یعنی پدر او را خدمت كنیم . او را تا به ابد جلال و قدرت باد ، آمین .
66001007	ببین او با ابرها می‌آید ! همه و از جمله آن کسانی‌که به او نیزه زدند ، او را خواهند دید و همهٔ اقوام جهان به‌خاطر او سوگواری خواهند كرد . آری ، چنین خواهد شد ! آمین .
66001008	خداوند خدا می‌گوید : « من الف و یاء هستم ، خداوند متعال كه بود و هست و خواهد آمد . »
66001009	من یوحنا ، برادر شما ، كه در اتّحاد با عیسی در رنج و در پادشاهی و در بردباری شریک شما هستم ، به‌خاطر موعظهٔ كلام خدا و شهادت به عیسی در جزیره‌ای به نام پاتموس مقیم بودم .
66001010	آن روز ، روز خداوند بود و روح‌القدس مرا فراگرفت ، در آن‌ حال ، از پشت سر خود صدای بلندی مثل صدای شیپور شنیدم
66001011	كه به من گفت : « آنچه را كه می‌بینی در كتابی بنویس و به این هفت كلیسا ، یعنی كلیساهای : افسس ، اسمیرنا ، پرغامس ، طیاتیرا ، سارد ، فیلادلفیا ، و لائودیکیه بفرست . »
66001012	برگشتم تا ببینم كیست كه با من سخن می‌گوید و وقتی برگشتم ، هفت چراغپایهٔ زرّین دیدم .
66001013	در میان چراغپایه‌ها كسی شبیه انسان بود كه ردای بلندی بر تن داشت و زِرِه زرّینی به دور سینه‌اش بود .
66001014	موهای او مثل پشم یا برف سفید بود و چشمانش مثل آتش می‌درخشید .
66001015	پاهایش مثل برنزی كه در كوره گداخته و سپس شفّاف شده باشد ، درخشان بود و صدایش مانند صدای آبشار .
66001016	او در دست راست خود ، هفت ستاره داشت و از دهانش شمشیری تیز و دو دَم بیرون می‌آمد و چهره‌اش مانند خورشید نیمروز می‌درخشید .
66001017	وقتی او را دیدم مثل مرده پیش پای او افتادم ، امّا او دست راست خود را بر من گذاشت و گفت : « نترس ، من اول و آخر هستم .
66001018	من زنده بودم و مردم و اكنون تا به ابد زنده هستم و كلیدهای مرگ و جهان مردگان را در دست دارم .
66001019	آنچه را می‌بینی بنویس ، آنچه كه اكنون هست و بعد از این اتّفاق می‌افتد .
66001020	مفهوم و مقصود آن هفت ستاره‌ای كه در دست راست من دیدی و آن هفت چراغپایه زرّین این است . آن هفت ستاره فرشتگان هفت كلیسا و آن هفت چراغپایه ، هفت كلیسا می‌باشند .
66002001	« به فرشته كلیسای افسس بنویس : « این است سخنان آن کسی‌که هفت ستاره را به دست راست خود دارد و در میان هفت چراغپایهٔ زرّین گردش می‌کند .
66002002	من کارها ، رنجها ، و بردباری تو را می‌دانم . می‌دانم كه نمی‌توانی افراد شریر را تحمّل كنی . تو آنانی را كه ادّعا می‌کنند رسول هستند ولی نیستند ، امتحان کرده‌ای و دریافته‌ای كه دورغگو هستند .
66002003	تو بردبار هستی . به‌خاطر من در مقابل شرارت ایستادگی کرده‌ای و از پا در نیامده‌ای .
66002004	امّا این شكایت را از تو دارم : عشق و علاقهٔ نخستین خود را از دست داده‌ای .
66002005	به‌یاد داشته باش كه از چه مقام بلندی سقوط کرده‌ای ، توبه كن و مثل گذشته عمل نما و اگر توبه نكنی نزد تو می‌آیم و چراغپایه‌ات را از جایش بر می‌دارم .
66002006	البتّه باید بگویم : تو این حُسن را هم داری كه مثل من از کارهای نقولاویان متنفّر هستی .
66002007	ای کسانی‌که گوش دارید ، به آنچه كه روح به كلیساها می‌گوید گوش دهید ! به کسی‌که پیروز شود اجازه می‌دهم از درخت زندگانی كه در باغ خدا می‌روید ، بخورد .
66002008	« به فرشتهٔ كلیسای اسمیرنا بنویس : « این است سخنان آن اول و آخر ، آن‌کس كه مُرد و زنده شد :
66002009	من از عذاب و فقر تو آگاه هستم ولی با وجود این ، توانگر هستی ! می‌دانم آن کسانی‌که ادّعا می‌کنند یهودی هستند ولی نیستند ، چطور به تو افترا می‌زنند . آنان جماعت شیطانند !
66002010	از رنجی كه به شما روی می‌آورد ، نترسید . البتّه ابلیس بعضی از شما را به زندان خواهد افكند تا شما را بیازماید و به مدّت ده روز رنج خواهید كشید ولی تا دَم مرگ وفادار بمانید و من به شما تاج حیات را خواهم بخشید .
66002011	« ای ‌کسانی‌‌که گوش دارید به آنچه كه روح به كلیساها می‌گوید گوش دهید ! کسی‌که پیروز شود ، عذاب مرگ دوم را نخواهد چشید .
66002012	« به فرشتهٔ كلیسای پرغامس بنویس : « این است سخنان آن کسی‌که صاحب آن شمشیر تیز دو دَم است .
66002013	می‌دانم تو در كجا به سر می‌بری ، تخت شیطان در آنجا قرار دارد و من می‌دانم ایمانی كه به من داری كم نشده است . تو حتّی در آن زمان كه آنتیپاس ، شاهد امین من در شهر تو یعنی در خانهٔ شیطان شهید شد ، ایمانت را از دست ندادی .
66002014	امّا از تو چند شكایت دارم : در پرغامس عدّه‌ای با تو هستند كه به تعالیم بلعام چسبیده‌اند . بلعام به بالاق تعلیم داد كه چگونه قوم اسرائیل را از راه راست منحرف سازد و آنان را تشویق كرد كه خوراكی را بخورند كه به بُتها تقدیم شده بود و مرتكب زنا بشوند .
66002015	و همچنین عدّه‌ای هستند كه از تعلیم نقولاویان پیروی می‌کنند .
66002016	پس توبه كن ! اگر توبه نكنی بزودی نزد تو خواهم آمد و با شمشیری كه از دهانم بیرون می‌آید ، با آنان جنگ خواهم كرد .
66002017	« ای کسانی‌که گوش دارید ، آنچه را كه روح به كلیساها می‌گوید بشنوید ! « به کسی‌که پیروز شود ، نان مرموز الهی خواهم داد و نیز به او سنگ سفیدی می‌دهم و بر آن سنگ ، نام تازه‌ای نوشته خواهد بود كه هیچ‌کس معنی آن را نخواهد فهمید مگر آن کسی‌که آن را می‌گیرد .
66002018	« به فرشتهٔ كلیسای طیاتیرا بنویس : « این است سخنان پسر خدا كه چشمانش مانند آتش می‌درخشد و پاهایش مثل برنز شفّاف درخشان است .
66002019	از کارها ، محبّت و وفاداری ، خدمت نیکو و بردباری تو آگاه هستم و می‌دانم كه اكنون کارهای تو از گذشته بهتر است .
66002020	و امّا از تو شكایتی دارم : تو ایزابل را آزاد گذاشته‌ای . ایزابل ، زنی كه ادّعا می‌کند نبیّه است و با تعلیم خود ، بندگان مرا گمراه می‌کند تا آنها مرتكب زنا و خوردن خوراکهایی شوند كه به بُتها تقدیم شده است .
66002021	به او مُهلت داده‌ام كه توبه كند ولی او نمی‌خواهد دست از زناکاری‌های خود بردارد .
66002022	بدان كه من او را گرفتار بسترش خواهم ساخت و عاشقانش را كه با او زنا کرده‌اند ، همراه خودش گرفتار مصیبت شدیدی خواهم كرد ، مگر اینکه از آن كارهایی كه با او كرده‌ بودند ، توبه كنند
66002023	و فرزندانش را به قتل خواهم رسانید . با این كارها ، همهٔ كلیساها خواهند فهمید كه من افكار و نیّت‌های انسان را می‌آزمایم و به هر یک از شما بر طبق کارهایش جزا خواهم داد .
66002024	« اكنون روی سخن من با بقیّهٔ شما در طیاتیراست كه این تعالیم را نپذیرفته‌اید ؛ آنچه را كه آنان اسرار مخصوص شیطان می‌خوانند ، نیاموخته‌اید . من نمی‌خواهم بار بیشتری بر شما تحمیل كنم .
66002025	فقط می‌خواهم آنچه را دارید تا زمانی‌که من می‌آیم ، محكم نگاه دارید .
66002026	به کسی‌که پیروز شود و در انجام ارادهٔ من تا به آخر استقامت نشان دهد قدرت خواهم داد تا بر تمام ملل حكمرانی كند .
66002027	او با عصای آهنین بر آنان فرمان خواهد راند و آنان را مثل ظروف سفالین خُرد خواهد كرد . او تمام این كارها را با قدرتی كه من از پدر دریافت کرده‌ام ، انجام خواهد داد .
66002028	و همچنین ستارهٔ صبح را به او خواهم بخشید .
66002029	« ای کسانی‌که گوش دارید ، آنچه را كه روح به كلیساها می‌گوید ، بشنوید !
66003001	« به فرشتهٔ كلیسای سارد بنویس : « این است سخنان آن کسی‌که دارای هفت روح خدا و هفت ستاره است . کارهای تو را می‌دانم و اگرچه همه می‌گویند تو زنده هستی ولی مرده‌ای .
66003002	بیدار شو و آن چیزهایی را كه باقی مانده و نزدیک است از بین برود ، تقویت كن ، زیرا من هیچ‌یک از كارهایی كه پسندیدهٔ خداست ، در تو نیافته‌ام .
66003003	پس آنچه را كه آموخته و شنیده‌ای به‌یاد آور و آن را محكم نگاه دار و توبه كن . اگر بیدار نشوی ، من مانند دزد بر سر تو خواهم آمد و تو لحظهٔ آمدن مرا نخواهی دانست .
66003004	امّا چند نفر در سارد داری كه لباسهای خود را نیالوده‌اند . آنان در لباس سفید با من راه خواهند رفت زیرا مستحق آن هستند .
66003005	کسی‌که پیروز شود ، به لباس سفید ملبّس خواهد شد و نامش را هرگز از كتاب حیات حذف نخواهم كرد و در پیشگاه پدر خود و فرشتگان ، او را از آن خود خواهم دانست .
66003006	« ای کسانی‌که گوش دارید ، آنچه را كه روح به كلیساها می‌گوید بشنوید !
66003007	« به فرشتهٔ كلیسای فیلادلفیا بنویس : « این است سخنان آن قدّوس و صادق كه كلید داوود را به دست دارد . دری را كه او بگشاید نمی‌توان بست و هر دری را كه او ببندد نمی‌توان گشود .
66003008	من کارهای تو را می‌دانم و دری گشوده پیش روی تو قرار داده‌ام كه هیچ‌کس نمی‌تواند آن را ببندد ؛ زیرا با اینکه قدرت تو كم است ، تعلیم مرا نگاه‌داشته‌ای و نام مرا انكار نكرده‌ای .
66003009	توجّه كن ! این است كاری كه من خواهم كرد : آنانی را كه از جماعت شیطان هستند و ادّعای یهودیّت می‌کنند ، ولی نیستند و دروغ می‌گویند ، خواهم آورد و پیش پای تو خواهم افكند و آنان خواهند دانست كه تو محبوب من هستی ،
66003010	زیرا مطابق تعالیم من رفتار كردی و نسبت به من وفادار ماندی . من نیز تو را از آزمایش سختی كه قرار است بر تمامی جهان واقع شود و ساكنانش را بیازماید ، حفظ خواهم كرد .
66003011	بزودی می‌آیم ، آنچه را داری محكم نگه‌دار و نگذار كسی تاج تو را برباید .
66003012	من كسی را كه پیروز گردد ، مثل ستونی در معبد خدای خود ثابت خواهم ساخت ، او هرگز از آنجا نخواهد رفت و من نام خدای خود را بر او خواهم نوشت . من نام شهر خدا ، یعنی آن اورشلیم تازه‌ای را كه از آسمان و از جانب خدای من نزول می‌کند و همچنین نام تازه خود را بر او خواهم نوشت .
66003013	« ای کسانی‌که گوش دارید ، آنچه را كه روح به كلیساها می‌گوید ، بشنوید !
66003014	« به فرشتهٔ كلیسای لائودیکیه بنویس : « این است سخنان « آمین » ، آن شاهد امین و راستین و نخستین منشاء تمام خلقت خدا .
66003015	من از همهٔ کارهای تو آگاه هستم و می‌دانم كه تو نه گرم هستی و نه سرد . ای كاش گرم بودی و یا سرد .
66003016	امّا چون بین این دو ، یعنی نه گرم هستی و نه سرد ، تو را از دهان خود قی خواهم كرد
66003017	زیرا می‌گویی : ' دولتمند هستم و ثروت جمع کرده‌ام و محتاج به چیزی نیستم . ' اگرچه این را نمی‌دانی ، با این وجود ، تو بیچاره و بدبخت و بینوا و كور و عریان هستی .
66003018	به تو نصیحت می‌کنم ، طلایی را كه در آتش تصفیه شده از من بخر تا تو را به راستی دولتمند گرداند و لباس سفیدی بخر تا بپوشی و خجلت عریانی خود را بپوشانی و مرحمی بخر و به چشمان خویش بمال تا ببینی .
66003019	همهٔ كسانی را كه دوست می‌دارم ، سرزنش می‌کنم و تأدیب می‌نمایم پس غیور باش و توبه كن .
66003020	من پشت در ایستاده در را می‌كوبم اگر كسی صدای مرا بشنود و در را باز كند ، وارد می‌شوم و با او شام خواهم خورد و او نیز با من .
66003021	به آن کسی‌که پیروز گردد ، جایی در روی تخت خود خواهم بخشید ، همان‌طور كه من پیروز شدم و با پدر بر تخت او نشستم .
66003022	« ای کسانی‌که گوش دارید ، آنچه را كه روح به كلیساها می‌گوید ، بشنوید ! »
66004001	پس از آن نگاه كردم و در آسمان دری گشاده دیدم و همان صدایی كه من در آغاز شنیده بودم ، مانند شیپوری به من ‌گفت : « بالا بیا ، من آنچه را كه باید بعد از این رُخ دهد به تو نشان خواهم داد . »
66004002	روح خدا مرا فراگرفت و دیدم كه در آسمان تختی قرار داشت و بر روی آن تخت كسی نشسته بود
66004003	كه مانند یشم و عقیق می‌درخشید و در گرداگرد تخت رنگین‌كمانی بود ، به درخشندگی زُمرّد .
66004004	در پیرامون این تخت بیست و چهار تخت دیگر بود و روی آنها بیست و چهار پیر نشسته بودند . آنها لباس سفید به تن و تاج زرّین بر سر داشتند .
66004005	از آن تخت برق ساطع می‌شد و غرّش و رعد شنیده می‌شد . در جلوی تخت ، هفت مشعل سوزان می‌سوخت . اینها هفت روح خدا هستند .
66004006	و همچنین در برابر تخت چیزی كه مانند دریای شیشه یا بلور بود دیده می‌شد . در اطراف و در چهار گوشهٔ تخت ، چهار حیوان قرار داشت كه بدن آنها از هر طرف پر از چشم بود .
66004007	حیوان اول مانند شیر بود ، دومی مانند گوساله ، سومی صورتی مانند صورت انسان داشت و چهارمی مانند عقابی پر گشوده بود .
66004008	هر یک از این چهار حیوان شش بال داشت و بدن آنها از هر طرف پر از چشم بود و شب و روز دایماً می‌گفتند : « قدّوس ، قدّوس ، قدّوس ، خداوند ، خدای قادر مطلق كه بود و هست و خواهد آمد . »
66004009	هر وقت این حیوانات آن تخت‌نشین را كه تا ابد زنده است ، تجلیل و تكریم و تمجید می‌کنند ،
66004010	آن بیست و چهار پیر در برابر تخت‌نشین كه تا ابد زنده است سجده می‌کنند و او را می‌پرستند و تاجهای خود را در جلوی تخت او می‌اندازند و فریاد می‌زنند :
66004011	« ای خداوند و خدای ما ، تو تنها شایسته‌ای كه صاحب جلال و حرمت و قدرت باشی ، زیرا تو همه‌چیز را آفریدی و به ارادهٔ تو ، آنها هستی و حیات یافتند . »
66005001	آنگاه دیدم كه تخت‌نشین ، طوماری در دست راست دارد كه هر دو طرف آن نوشته شده و با هفت مُهر ، مُهر و موم شده بود .
66005002	و فرشتهٔ نیرومندی را دیدم كه با صدای بلند می‌گفت : « چه کسی شایسته است كه طومار را بگشاید و مُهرهایش را بردارد ؟ »
66005003	امّا هیچ‌کس در آسمان یا روی زمین و یا زیر زمین قادر نبود كه طومار را بگشاید و یا به داخل آن نگاه كند .
66005004	من زارزار می‌گریستم ، زیرا كسی یافت نشد كه شایستهٔ آن باشد که طومار را بگشاید و یا به داخل آن نگاه كند .
66005005	آنگاه یكی از پیران به من گفت : « گریه مكن زیرا آن شیر ، شیری كه از طایفهٔ یهودا و نهالی از نسل داوود است ، پیروز شده و او حق گشودن طومار و برداشتن هفت مُهر آن را دارد . »
66005006	آنگاه دیدم كه در وسط همان تخت و در میان آن حیوانات و پیران ، برّه‌ای ایستاده بود كه علامت برّهٔ قربانی شده را داشت . آن برّه دارای هفت شاخ و هفت چشم بود . هفت چشمی كه هفت روح خدا هستند و به همهٔ جهان فرستاده شده‌اند .
66005007	برّه جلو آمد و طومار را از دست راست تخت‌نشین گرفت .
66005008	همین‌که او آن را گرفت آن چهار حیوان و بیست و چهار پیر ، پیش برّه سجده كردند . پیران به یک دست چنگ داشتند و به دست دیگر جامهای زرّین پر از بُخور كه نشانهٔ دعاهای مقدّسین است .
66005009	آنها سرود تازه‌ای می‌سراییدند : « تو ‌شایسته‌ای كه ، طومار را بگیری ، و مُهرهایش را بگشایی ، زیرا تو كشته شدی و با خون خود مردمان را از هر طایفه و زبان ، از هر ملّت و امّت ، برای خدا خریدی .
66005010	تو آنان را به سلطنت رسانیدی تا به عنوان كاهنان ، خدای ما را خدمت كنند و آنها بر زمین فرمانروایی خواهند كرد . »
66005011	آنگاه نگاه كردم و صدای فرشتگان بی‌شماری را كه صدها هزار و هزاران هزار بودند ، شنیدم . آنها در اطراف آن تخت و حیوانات و پیران ایستاده بودند
66005012	و با صدای بلند فریاد می‌زدند : « برّهٔ قربانی شده شایسته است تا قدرت و ثروت ، حكمت و توانایی ، حرمت و جلال و تمجید بیاید . » « ستایش و عزّت ، جلال و قدرت ، از آن كسی باد كه بر تخت می‌نشیند و تا به ابد از آن برّه باد ! »
66006001	در آن هنگام كه برّه ، نخستین مُهر از آن هفت مُهر را شكست ، من ناظر بودم و شنیدم كه یكی از آن حیوانات با صدایش مانند رعد می‌گوید : « بیا ! »
66006002	و ناگهان اسب سفیدی دیدم كه سوار آن كمانی به دست داشت و تاجی به او داده شد و او پیروزمندانه عازم فتح و ظفر شد .
66006003	وقتی برّه ، دومین مُهر را گشود ، شنیدم که حیوان دوم گفت : « بیا ! »
66006004	و اسب دیگری كه سرخ رنگ بود ، بیرون آمد و به سوار آن قدرت داده شد تا صلح را از روی زمین بردارد تا انسانها همدیگر را بكشند و همچنین به او شمشیر بزرگی داده شد .
66006005	وقتی برّه ، سومین مُهر را گشود ، شنیدم كه حیوان سوم گفت : « بیا ! » آنگاه نگاه كردم و اسب سیاهی را دیدم ، كه سوارش ترازویی به دست داشت
66006006	و صدایی از میان آن حیوانات به گوشم رسید كه می‌گفت : « قیمت یک پیمانه گندم و یا سه پیمانه جو ، مزد یک روز كار خواهد بود . به روغن زیتون و شراب آسیبی مرسان . »
66006007	زمانی‌که او چهارمین مُهر را گشود ، صدای حیوان چهارم را شنیدم كه ‌گفت : « بیا ! »
66006008	وقتی به آنجا نگاه كردم ، اسب رنگ پریده‌ای را دیدم كه نام سوارش مرگ بود و دنیای مردگان به دنبالش می‌آمد . به او قدرتی داده شد تا یک چهارم زمین را با شمشیر و گرسنگی و امراض مُهلک و حیوانات وحشی از بین ببرد .
66006009	وقتی پنجمین مُهر را گشود ، در زیر قربانگاه ارواح كسانی را دیدم كه به‌خاطر كلام خدا و اعتراف ایمان خود شهید شده بودند .
66006010	آنها با صدای بلند فریاد زدند : « ای خداوند قدّوس و راستین ، تا به كی بر ساكنین زمین داوری نمی‌کنی و انتقام خون ما را از آنها نمی‌گیری ؟ »
66006011	به هر یک از آنها ردای سفیدی دادند و به آنها گفته شد كه اندكی دیگر بیارامند تا تعداد همقطاران و ایمانداران كه می‌باید مثل آنان كشته شوند ، كامل گردد .
66006012	آنگاه وقتی برّه ، ششمین مُهر را گشود ، دیدم كه زمین لرزهٔ شدیدی رخ داد . خورشید مانند پلاسی سیاه گشت ، ماه کاملاً مثل خون ، سرخ شد .
66006013	ستارگان آسمان مانند انجیرهایی كه از تندباد به زمین می‌ریزند ، فرو ریختند .
66006014	آسمان مانند طومار درهم پیچیده‌ای ناپدید شد و همهٔ کوهها و جزیره‌ها از جای خود منتقل شدند
66006015	و پادشاهان و فرمانروایان زمین ، سرلشکران و توانگران ، زورمندان و همهٔ انسانها چه برده و چه آزاد ، خود را در غارها و در میان صخره‌های كوهها پنهان ساختند .
66006016	و به كوه و صخره‌ها ‌گفتند : « به روی ما بیفتید و ما را از چهرهٔ تخت‌نشین و از خشم و غضب برّه پنهان كنید ،
66006017	زیرا روز عظیم خشم آنها رسیده است ، چه كسی می‌تواند آن روز را تحمّل كند ؟ »
66007001	بعد از این چهار فرشته را دیدم كه در چهار گوشهٔ زمین مستقر شدند و جلوی چهار باد زمین را می‌گرفتند تا دیگر بادی بر دریا و خشكی و یا هیچ درختی نوزد .
66007002	و فرشتهٔ دیگری را دیدم كه از مشرق برمی‌‌خاست و مُهر خدای زنده را در دست داشت و با صدای بلند به آن چهار فرشته كه قدرت یافته بودند به خشكی و دریا آسیب رسانند ، گفت :
66007003	« تا آن زمان كه ما مُهر خدایمان را بر پیشانی بندگانش نگذاریم ، به دریا و خشكی و یا درختان آسیبی نرسانید . »
66007004	و شنیدم كه تعداد کسانی‌که از همهٔ طایفه‌های بنی‌اسرائیل نشانهٔ مُهر را دریافت داشته بودند یكصد و چهل و چهار هزار بود .
66007005	دوازده هزار از طایفهٔ یهودا ، دوازده هزار از طایفهٔ رئوبین ، دوازده هزار از طایفهٔ جاد ،
66007006	دوازده هزار از طایفهٔ اشیر ، دوازده هزار از طایفهٔ نفتالی ، دوازده هزار از طایفهٔ منسی ،
66007007	دوازده هزار از طایفهٔ شمعون ، دوازده هزار از طایفهٔ لاوی ، دوازده هزار از طایفهٔ یساكار ،
66007008	دوازده هزار از طایفهٔ زبولون ، دوازده هزار از طایفهٔ یوسف و دوازده هزار از طایفهٔ بنیامین .
66007009	بعد از این نگاه كردم و گروه كثیری را دیدم كه کسی قادر به شمارش آنها نبود . از همهٔ ملل و همهٔ قبایل و امّتها و زبانها در جلوی تخت و در مقابل برّه ایستاده بودند . آنها لباس سفیدی به تن داشتند و شاخهٔ نخل در دستشان بود
66007010	و با هم فریاد می‌زدند : « نجات ما از جانب خدایی است كه بر تخت می‌نشیند و از جانب برّه است . »
66007011	و همهٔ فرشتگانی كه در پیرامون تخت بودند ، همراه با پیران و آن چهار حیوان در جلوی تخت ، چهره بر زمین نهاده و خدا را عبادت كردند .
66007012	آنها می‌گفتند : « آمین ! حمد و جلال و حكمت ، سپاس و حرمت ، قدرت و قوّت از آن خدای ما باد تا به ابد ! آمین ! »
66007013	آنگاه یكی از آن پیران به من خطاب كرده گفت : « این مردان سفیدپوش چه کسانی هستند و اهل كجایند ؟ »
66007014	من پاسخ دادم : « ای آقای من ، تو باید بدانی . » سپس به من گفت : « اینها كسانی هستند كه از آن عذاب سخت گذشته‌اند ، رداهای خود را شسته و در خون برّه سفید کرده‌اند .
66007015	به این سبب آنها در برابر تخت خدا هستند و او را شب و روز در معبدش خدمت می‌کنند و آنان در سایهٔ آن تخت‌نشین خواهند بود .
66007016	آنان دیگر احساس گرسنگی یا تشنگی نخواهند كرد . خورشید و یا هیچ گرمای سوزانی به آنها آسیبی نخواهد رسانید .
66007017	زیرا آن برّه كه در مركز تخت است ، شبان آنان خواهد بود و آنان را به چشمه‌های آب حیات هدایت خواهد كرد و خدا همهٔ اشکها را از چشمان آنان پاک خواهد كرد . »
66008001	هنگامی‌که برّه ، هفتمین مُهر را گشود نزدیک نیم ساعت در آسمان سكوت برقرار بود
66008002	و من دیدم كه هفت شیپور به هفت فرشته‌ای كه در پیشگاه خدا ایستاده بودند ، داده شد .
66008003	در این وقت فرشته‌ای دیگر آمد و پیش قربانگاه ایستاد . او عودسوز زرّینی به دست داشت و مقدار زیادی بُخور به او داده شد تا به همراه دعاهای همهٔ مقدّسین ، بر قربانگاه زرّین جلوی تخت تقدیم نماید .
66008004	دود بُخور از دست آن فرشته همراه با دعاهای مقدّسین به پیشگاه خدا بالا رفت .
66008005	فرشته ، عودسوز را برداشته ، آن را از آتش قربانگاه پُر ساخت و آن را به روی زمین افكند . آنگاه رعد و برق و صدای مهیبی برخاست و زمین لرزید .
66008006	هفت فرشته‌ای كه هفت شیپور به دست داشتند ، آماده شدند تا در آنها بدمند .
66008007	اولین فرشته در شیپور خود دمید و تگرگ و آتش آمیخته با خون بارید و بر روی زمین فرو ریخت ، یک سوم زمین و یک سوم درختان و همهٔ سبزه‌‌ها سوختند .
66008008	دومین فرشته در شیپور خود دمید . چیزی مانند كوهی مشتعل به دریا افكنده شد و یک سوم دریا به خون مبدل گردید
66008009	و یک سوم موجودات زنده دریا مُردند و یک سوم كشتیهای آن غرق گشتند .
66008010	سومین فرشته در شیپور خود دمید و ستارهٔ بزرگی كه مانند مشعل بزرگ و سوزانی بود ، از آسمان بر روی یک سوم رودخانه‌ها و چشمه‌سارها افتاد .
66008011	( نام آن ستاره خاراگوش بود . ) یک سوم آب به زهر مبدّل گردید و بسیاری از مردم به علّت آن مردند زیرا آب سَمّی شده بود .
66008012	سپس چهارمین فرشته در شیپور خود دمید . چنان ضربه‌ای به یک سوم خورشید و یک سوم ماه و یک سوم ستارگان وارد شد كه یک سوم آنها تاریک شدند و یک سوم نور روز و یک سوم نور شب از بین رفت .
66008013	آنگاه من عقابی را دیدم كه در آسمان پرواز می‌کرد و با صدای بلند می‌گفت : « وای ، وای ، وای بر ساكنان زمین ، زیرا كه هم‌اكنون سه فرشتهٔ دیگر شیپورهای خود را خواهند دمید . »
66009001	در این وقت ، پنجمین فرشته در شیپور خود دمید و من ستاره‌ای را دیدم كه به زمین افتاد و كلید « چاه بی‌انتها » به آن ستاره داده شد
66009002	و با آن كلید ، چاه بی‌انتها را گشود و از چاه دودی مانند دود یک كورهٔ بزرگ برخاست و نور خورشید و هوا از دود چاه ، تیره و تار گشت .
66009003	آنگاه از آن دود ملخهایی بیرون آمده ، زمین را پُر ساختند و به آنان قدرتی مثل قدرت كژدُم داده شد
66009004	و به آنها گفته شد كه به علف زمین و گیاهان و درختان كاری نداشته باشند ، بلكه فقط به آدمیانی كه مُهر خدا را بر خود ندارند ، آسیب برسانند .
66009005	به آنها اجازه داده شد این آدمیان را به مدّت پنج ماه معذّب سازند و مانند کسانی‌که از نیش عقرب رنج می‌برند ، آنها را عذاب دهند ، ولی اجازهٔ كشتن آنها را نداشتند .
66009006	در آن زمان این مردمان آرزوی مرگ خواهند كرد ، امّا به آرزوی خود نخواهند رسید . مشتاق مردن خواهند بود ، ولی مرگ به سراغ آنها نخواهد آمد .
66009007	این ملخها مثل اسبان آمادهٔ نبرد بودند . بر روی سر آنها چیزهایی شبیه به تاجهای زرّین قرار داشت . صورت آنها مانند صورت انسان بود .
66009008	موهایشان مانند موهای زنها ، دندانهایی مثل دندانهای شیر داشتند
66009009	و سینه‌های آنها را سینه‌پوش‌هایی مانند زره‌های آهنین پوشانیده بود و صدای بالهایشان مانند صدای اسبان و ارّابه‌هایی بود كه به میدان جنگ هجوم می‌آورند .
66009010	آنها مانند عقرب ، صاحب دمُهای نیشداری هستند و قدرت دارند با دُم خود ، مردم را به مدّت پنج ماه معذّب سازند .
66009011	پادشاه آنها فرشتهٔ چاه بی‌انتهاست كه نامش به عبرانی « ابدون » و در یونانی « آپولیون » ( نابود كننده ) می‌باشد .
66009012	بلای اول به پایان رسید ، امّا دو بلای دیگر هنوز هست كه باید بیاید .
66009013	آنگاه ششمین فرشته در شیپور خود دمید و من از چهار گوشهٔ قربانگاه زرّین كه در حضور خدا قرار دارد ، صدایی شنیدم
66009014	كه به فرشتهٔ ششم كه شیپور را به دست داشت می‌گفت : « چهار فرشته‌ای را كه در رود بزرگ فرات بسته شده‌اند ، آزاد سازد . »
66009015	پس آن چهار فرشته آزاد شدند تا یک سوم آدمیان را بكشند . آنان برای همین سال و ماه و روز و ساعت آماده شده بودند .
66009016	من شنیدم كه تعداد سواران آنها دویست میلیون نفر بود .
66009017	در رؤیایی كه من دیدم ، اسبان و سواران آنها چنین بودند : سواران سینه‌‌پوش‌هایی به رنگهای سرخ آتشین و آبی و زرد گوگردی بر تن داشتند . اسبان سرهایی مانند سر شیر داشتند و از دهانشان آتش و دود و گوگرد بیرون می‌آمد .
66009018	این سه بلا یعنی آتش و دود و گوگرد كه از دهانشان بیرون می‌آمد ، یک سوم آدمیان را كشت .
66009019	قدرت اسبان در دهان و دُمهای آنها بود . زیرا دُمهایشان به مارهایی شباهت داشت كه با سر خود می‌گزیدند و به مردم آزار می‌رسانیدند .
66009020	بقیّهٔ آدمیان كه از این بلاها جان سالم به در بردند ، از بُتهایی كه خود ساخته بودند ، دست نكشیدند و از پرستش دیوها و بُتهایی که از طلا و نقره و برنز و سنگ و چوب ساخته شده بودند و قادر به دیدن و شنیدن و راه رفتن نیستند ، باز نایستادند
66009021	و از آدمكشی و جادوگری و زنا و یا دزدی توبه نكردند .
66010001	آنگاه فرشتهٔ پر قدرت دیگری را كه از آسمان پایین می‌آمد ، دیدم . او با ابری پوشیده شده بود و رنگین‌كمانی به دور سرش بود . چهره‌اش مانند خورشید می‌درخشید و ساق پاهایش مثل ستونهای آتش بود .
66010002	در دستش طومار كوچک باز شده‌ای بود و پای راستش بر دریا و پای چپ او بر خشكی قرار داشت .
66010003	آنگاه فریاد بلندی مانند غرّش شیر برآورد و همین‌که او سخن گفت ، رعدهای هفتگانه فریاد برآوردند .
66010004	من آماده شدم كه آنچه را كه رعدهای هفتگانه می‌گفتند بنویسم ، امّا صدایی را از آسمان شنیدم كه می‌گفت : « آنچه را كه رعدهای هفتگانه گفتند ، در دل خود نگه‌دار و آن را ننویس . »
66010005	آنگاه دیدم فرشته‌ای كه به روی دریا و خشكی ایستاده بود ، دست راست خود را به سوی آسمان بلند كرد
66010006	و به آن‌کس كه تا به ابد زنده است و آسمان و زمین و دریا و هرچه در آنهاست را آفرید ، سوگند یاد كرده گفت : « دیگر تأخیری نخواهد شد !
66010007	بلكه در آن روزهایی كه فرشتهٔ هفتم شیپور خود را به صدا درمی‌آورد ، نقشهٔ مخفی خدا انجام خواهد شد ، همان‌طور كه به بندگان خود یعنی انبیا وعده داده بود . »
66010008	بعد همان صدایی كه من از آسمان شنیده بودم ، باز با من صحبت كرده گفت : « برو طومار باز شده را از دست فرشته‌ای كه بر دریا و خشكی ایستاده است ، بگیر . »
66010009	پس به سوی آن فرشته رفتم و به او گفتم كه طومار كوچک را به من بدهد . او به من گفت : « آن را بردار و بخور . اندرونت را تلخ خواهد ساخت ولی در دهان تو مثل عسل شیرین خواهد بود . »
66010010	پس طومار كوچک را از دست فرشته گرفته ، خوردم و آن در دهان من مثل عسل شیرین بود ، امّا وقتی آن را خوردم ، اندرونم تلخ شد .
66010011	به من گفتند : « باید یک‌بار دیگر این پیشگویی‌ها را دربارهٔ امّتها ، ملل و زبانها و پادشاهان بسیار بازگو كنی . »
66011001	به من چوب بلندی كه مانند چوب اندازه‌گیری بود ، دادند و گفتند : « برو معبد خدا و قربانگاه را اندازه بگیر و تعداد عبادت كنندگان را بشمار
66011002	ولی با محوطهٔ خارج معبد كاری نداشته باش ، آن را اندازه نگیر . زیرا به ملل غیر یهودی واگذار شده است و آنان به مدّت چهل و دو ماه شهر مقدّس را پایمال خواهند كرد .
66011003	من دو شاهد خود را مأمور خواهم ساخت ، دو پلاس‌پوش كه در تمام آن یک‌‌هزار و دویست و شصت روز نبوّت خواهند كرد . »
66011004	این دو نفر همان دو درخت زیتون و دو چراغی هستند كه در پیشگاه خداوند زمین می‌ایستند .
66011005	اگر كسی بخواهد به آنها آزاری برساند ، از دهان آنان آتش بیرون می‌ریزد و دشمنانشان را می‌سوزاند ، به این ترتیب هركه در پی آزار آنها باشد ، كشته می‌شود .
66011006	این دو نفر قدرت بستن آسمان را دارند ، به طوری که در مدّت نبوّت آنان باران نبارد و قدرت دارند كه چشمه‌های آب را به خون مبدّل سازند و زمین را هر زمان كه بخواهند به بلایی دچار سازند .
66011007	و آن زمان كه شهادت خود را به پایان رسانند ، آن حیوان وحشی كه از چاه بی‌انتها می‌آید با آنان جنگ خواهد كرد ، آنان را شكست خواهد داد و به قتل خواهد رسانید .
66011008	نعش‌های آنان در خیابان آن شهر بزرگ كه به كنایه سدوم یا مصر نامیده شده است ، خواهند افتاد . همان جایی‌که خداوند آنها نیز مصلوب شد .
66011009	به مدّت سه روز و نیم مردمان از هر امّت و قبیله ، از هر زبان و ملّت بر اجساد آنان خواهند نگریست و نخواهند گذاشت آنان دفن شوند .
66011010	به‌خاطر مرگ این دو نفر ، تمام مردم روی زمین خوشحال خواهند شد . جشن خواهند گرفت و به یكدیگر هدیه خواهند داد ، زیرا این دو نبی ، تمام مردم روی زمین را معذّب می‌ساختند .
66011011	در پایان این سه روز و نیم ، روح حیات از جانب خدا بر آنان وارد آمد و آنها به روی پای خود ایستادند و تمام کسانی‌که این واقعه را دیدند ، سخت وحشت كردند .
66011012	آنگاه آن دو ، صدای بلندی از آسمان شنیدند كه به آنان می‌گفت : « به اینجا بیایید . » و آنان پیش چشم دشمنان خود در ابری به آسمان رفتند .
66011013	در همان لحظه زمین لرزهٔ شدیدی رخ داد و یک دهم شهر فرو ریخت و هفت هزار نفر در آن زمین لرزه كشته شدند و آنها كه زنده ماندند ، وحشت كردند و خدای آسمان را تمجید نمودند .
66011014	بلای دوم به پایان رسید و بلای سوم بزودی می‌رسد .
66011015	آنگاه فرشتهٔ هفتم در شیپور خود دمید و صداهای بلندی از آسمان به گوش رسید كه می‌گفتند : « فرمانروایی جهان به خداوند ما و مسیح او رسیده و او تا به ابد سلطنت خواهد كرد . »
66011016	و آن بیست و چهار پیر كه در برابر خدا روی تختهایشان نشسته بودند ، روی بر زمین نهادند و خدا را عبادت كردند و می‌گفتند :
66011017	« تو را سپاس می‌گوییم ای خداوند خدا ، تویی قادر مطلق كه هستی و بودی . زیرا تو قدرت بسیار عظیم خود را به دست گرفته و سلطنت را آغاز کرده‌ای .
66011018	ملّتها خشمگین شدند . روز خشم تو رسیده است . اكنون زمان داوری مردگان است . اكنون زمان پاداش گرفتن خادمان تو یعنی انبیا و مقدّسین تو می‌باشد ، کسانی‌که به تو حرمت می‌گذارند ، چه كوچک و چه بزرگ . زمان آن رسیده است تا کسانی‌که زمین را تباه می‌سازند ، از بین ببری . »
66011019	آنگاه معبد خدا در آسمان گشوده شد و در داخل معبد صندوقچهٔ پیمان خدا دیده شد ، رعد و برق و زلزله پدید آمد . صداهای مهیب شنیده شد و تگرگ شدید بارید .
66012001	در این وقت ، علامت بزرگی در آسمان ظاهر شد . زنی را دیدم كه ملبّس به آفتاب بود ، او تاجی از دوازده ستاره بر سر داشت و ماه در زیر پاهایش بود .
66012002	او باردار بود و از درد زایمان و پریشانی فریاد می‌زد .
66012003	آنگاه علامتی دیگر در آسمان ظاهر شد ، اژدهای بزرگِ سرخ رنگی را دیدم كه هفت سر و ده شاخ داشت و بر هر یكی از سرهایش نیم‌تاجی قرار داشت
66012004	و با دُم خود یک سوم ستارگان آسمان را جمع كرد و آنان را بر زمین ریخت . اژدها در برابر آن زنی كه نزدیک بود بزاید ، ایستاد تا همین‌که بچّه‌اش به دنیا بیاید ، آن را ببلعد .
66012005	آن زن پسری به دنیا آورد كه قرار بود با عصایی آهنین بر همهٔ ملل حكومت كند . امّا كودک او به سوی خدا و تخت او ربوده شد
66012006	و آن زن به بیابان ، به جایی‌که خدا برایش آماده كرده بود ، گریخت تا در آنجا به مدّت یک‌هزار و دویست و شصت روز نگهداری شود .
66012007	در آسمان جنگی برپا شد . میكائیل و فرشتگانش با اژدها و فرشتگان او جنگیدند .
66012008	اژدها شكست خورد و دیگر در آسمان جایی برای او و فرشتگانش نبود .
66012009	پس آن اژدهای بزرگ از آسمان به زیر انداخته شد ؛ آن مار قدیمی كه تمام جهان را گمراه می‌کند و نامش ابلیس و شیطان است ، با فرشتگانش به زمین افكنده شدند .
66012010	آنگاه صدایی بلند در آسمان شنیدم كه می‌گفت : « اكنون نجات و قدرت و سلطنت خدای ما رسیده است و مسیح او قدرت را به دست گرفته است و کسی‌که مدّعی ایمانداران بود و شب و روز آنان را در برابر خدای ما متّهم می‌ساخت ، از آسمان بیرون رانده شده است .
66012011	این ایمانداران با خون برّه و با شهادتی كه به زبان می‌آورند بر او چیره شده‌اند ؛ زیرا آنها حاضرند جانهای خود را فدا كرده ، بمیرند .
66012012	پس ای آسمانها و همهٔ ساكنان آنها شادی كنید . امّا وای بر شما ، ای زمین و ای دریا ، زیرا ابلیس به سوی شما آمده است و از اینکه می‌داند مهلت زیادی ندارد ، بسیار خشمگین است . »
66012013	همین‌که اژدها فهمید كه به زمین انداخته شده است ، به دنبال زنی كه پسری به دنیا آورد ، رفت .
66012014	امّا به آن زن دو بال عقاب بزرگ داده شد تا به سوی مكانی كه در بیابان برایش آماده شده بود ، پرواز كند و مدّت سه سال و نیم در آنجا دور از دسترس مار نگهداری شود .
66012015	مار به دنبال آن زن سیلابی از دهان خود جاری ساخت تا با جریان آن او را بشوید و ببرد .
66012016	امّا زمین به كمک او آمده دهان خود را گشود و سیلابی را كه اژدها از دهان خود جاری ساخته بود فرو برد .
66012017	از این رو اژدها نسبت به آن زن خشمگین شد و رفت تا با بقیّهٔ فرزندان او كه فرمانهای خدا را نگاه می‌دارند و به عیسی شهادت می‌دهند ، بجنگد
66013001	و اژدها در ساحل دریا به انتظار ایستاد . آنگاه دیدم كه یک حیوان وحشی از میان دریا بیرون می‌آید كه ده شاخ و هفت سر داشت . بر هر یک از شاخهایش نیم‌تاجی قرار داشت و بر هریک از سرهایش ، نامی كفرآمیز نوشته شده بود .
66013002	این حیوان وحشی مثل پلنگی بود كه پاهایش مانند پاهای خرس و دهانش چون دهان شیر بود . اژدها قدرت و تاج و تخت و اختیارات وسیع خود را به او واگذار نمود .
66013003	به نظرم آمد كه یكی از سرهای حیوان وحشی كه ضربتی مرگبار دیده بود ، از زخم كشنده‌اش التیام یافت . همهٔ دنیا با حیرت به دنبال آن حیوان می‌رفتند .
66013004	مردم اژدها را پرستش كردند ، زیرا او اختیارات خود را به آن حیوان واگذار كرده بود . آنها حیوان وحشی را نیز پرستش نمودند و می‌گفتند : « كیست همتای این حیوان ؟ كیست كه بتواند با او بجنگد ؟ »
66013005	به آن حیوان اجازه داده شد ، سخنان گزاف و كفرآمیز بگوید و به مدّت چهل و دو ماه سلطنت نماید .
66013006	او زبان خود را به كفرگویی علیه خدا گشود . به او و مأوای آسمانی او با تمام ساكنان آن ناسزا می‌گفت .
66013007	او همچنین اجازه یافت تا با مقدّسین خدا بجنگد و آنها را شكست دهد و بر همهٔ امّتها و ملل و زبانها و قبایل جهان اقتدار یابد .
66013008	همهٔ جهانیان او را پرستش خواهند كرد ، یعنی کسانی‌که قبل از پیدایش عالم نامشان در دفتر حیات كه متعلّق به برّه مقتول می‌باشد ، ثبت نشده است .
66013009	« ای کسانی‌که گوش دارید ، بشنوید !
66013010	اگر قرار باشد كسی به اسارت برود ، به اسارت خواهد رفت و اگر قرار باشد ، كسی با شمشیر كشته شود ، با شمشیر كشته خواهد شد . بردباری و ایمان مقدّسین به این حقیقت بستگی دارد . »
66013011	آنگاه حیوان وحشی دیگری را دیدم ، كه از زمین بیرون آمد . او دارای دو شاخ مانند شاخهای برّه بود ، امّا مثل اژدها سخن می‌گفت .
66013012	و وقتی در حضور حیوان اول قرار داشت ، از قدرت و اختیار او استفاده می‌کرد و همهٔ زمین و ساكنان آن را به پرستش حیوان نخستین ، كه زخم كشنده‌اش التیام یافته بود ، مجبور می‌ساخت .
66013013	او معجزات بزرگی انجام می‌داد ، حتّی در مقابل چشم همه از آسمان آتش بر زمین بارانید
66013014	و با معجزاتی كه اجازه داشت در حضور حیوان اول انجام دهد ، ساكنان زمین را اغفال نمود و به آنها گفت كه پیکره‌ای به افتخار آن حیوان كه با شمشیر زخمی شده و هنوز زنده بود بسازند .
66013015	او اجازه یافت به پیكرهٔ آن حیوان بدمد تا بتواند سخن بگوید و تا آنانی را كه پیكره را پرستش نمی‌کردند ، بكشد .
66013016	از آن گذشته همه را از كوچک و بزرگ ، توانگر و بینوا ، آزاد و برده ، مجبور می‌ساخت كه روی دست راست یا پیشانی خود علامت مخصوصی داشته باشند .
66013017	و هیچ‌کس اجازهٔ خرید و فروش نداشت ، مگر آنكه علامت حیوان را خواه اسم و خواه عدد بر خود داشته باشد .
66013018	این محتاج حكمت است و هر صاحب خردی می‌تواند عدد نام آن حیوان را كه ششصد و شصت و شش است حساب كند . چون این عدد به نام مردی دلالت دارد .
66014001	آنگاه نگاه كردم و برّه را بر فراز كوه صهیون ایستاده دیدم . همراه او یكصد و چهل و چهار هزار نفر بودند كه نام او و نام پدرش بر پیشانی آنها نوشته بود .
66014002	از آسمان صدایی شنیدم كه مانند صدای آبشار و غرّش شدید رعد و صدای سرودِ چنگ‌نوازانی بود كه چنگهای خود را می‌نواختند .
66014003	آنها در برابر تخت و در حضور چهار حیوان و پیران سرودی تازه می‌سراییدند . آن سرود را هیچ‌کس نمی‌توانست بیاموزد ، مگر آن یكصد و چهل و چهار هزار نفر كه از تمام دنیا خریده و آزاد شده بودند .
66014004	اینان مردمانی هستند كه خود را با زنها نیالوده‌اند و از روابط زناشویی امتناع کرده‌اند و هرجا كه برّه می‌رود ، به دنبال او می‌روند . آنها برای خدا و برّه به عنوان اولین نمونه از میان انسانها خریداری و آزاد گشته‌اند .
66014005	هیچ دروغی در لبهای ایشان یافت نشد و بی‌نقص و بی‌عیب هستند .
66014006	آنگاه در وسط آسمان ، فرشتهٔ دیگری را در حال پرواز دیدم كه یک مژدهٔ جاودانی به زمینیان و به همهٔ ملل و قبایل و زبانها و امّتها می‌رسانید .
66014007	او با صدایی بلند فریاد می‌زد : « از خدا بترسید و او را حمد گویید ، زیرا كه ساعت داوری او آمده است . او را كه آسمان و زمین و دریا و چشمه‌‌ها را آفرید ، پرستش نمایید . »
66014008	آنگاه فرشتهٔ دیگر یعنی فرشتهٔ دوم ظاهر گشت و فریاد برآورد : « بابل بزرگ -‌آن زنی كه تمام ملّتها را مجبور كرده است از شراب شهوت و زناكاری او بنوشند- منهدم شد . »
66014009	فرشتهٔ سوم آمد و با صدای بلندی فریاد زده گفت : « هر آن‌کس كه حیوان وحشی و پیكرهٔ او را پرستش نماید و نشانهٔ او را بر پیشانی و یا دست خود بگیرد ،
66014010	شراب غضب خدا را خواهد نوشید . یعنی شرابی كه رقیق نگشته ، در جام خشم او ریخته می‌شود . آنها در برابر فرشتگان مقدّس و در برابر برّه در شعله‌های آتش و گوگرد عذاب خواهند دید .
66014011	دود آتشی كه آنها را عذاب می‌دهد تا به ابد بلند خواهد بود و برای آنانی كه حیوان وحشی و پیكره‌اش را پرستش می‌کنند و یا نشان او را دریافت می‌دارند ، نه در روز آرامشی است و نه در شب .
66014012	بردباری مقدّسینی كه فرمانهای خدا را حفظ می‌کنند و به عیسی وفادار هستند ، به این حقیقت بستگی دارد . »
66014013	صدایی از آسمان شنیدم كه می‌گفت : « این را بنویس : خوشا به حال کسانی‌که از این پس در خداوند می‌میرند و روح خدا می‌گوید آری ، آنان از زحمات خویش راحت خواهند شد ، زیرا کارهای نیكشان با آنها خواهد بود . »
66014014	آنگاه همچنان كه من می‌نگریستم ، ابر سفیدی ظاهر شد و بر آن ابر كسی مانند پسر انسان نشسته بود که تاجی زرّین بر سر و داسی تیز در دست داشت .
66014015	و فرشتهٔ دیگری از معبد بیرون آمد و با صدایی بلند خطاب به آن‌کس كه روی ابر نشسته بود گفت : « داس خود را بردار و درو كن ؛ زیرا موسم درو رسیده و محصول زمین کاملاً آماده است . »
66014016	پس آن‌کس كه روی ابر نشسته بود ، داس خویش را بكار برد و محصول زمین درو شد .
66014017	بعد فرشتهٔ دیگری از معبد آسمان بیرون آمد . او نیز داس تیزی در دست داشت .
66014018	سپس از قربانگاه نیز فرشتهٔ دیگری كه حافظ آتش قربانگاه بود آمد ، و به صاحب داس تیز فریاد زده گفت : « داس تیز خود را بكار ببر و انگورهای تاكستان این جهان را بچین . زیرا خوشه‌های آن رسیده است . »
66014019	پس آن فرشته داس خود را بكار برد و انگورهای تاكستان این جهان را چید و آنها را در چَرخُشتِ بزرگ غضب خدا ریخت .
66014020	انگورها را در آن چَرخُشت كه در خارج شهر بود ، زیر پاها كوبیدند ؛ سیلابی از خون جاری شد كه به اندازهٔ سیصد کیلومتر و به بلندی افسار اسبان بود .
66015001	در آسمان علامت بزرگ و شگفت‌انگیزی دیدم ؛ هفت فرشته با هفت بلا ، آنها آخرین بلایا هستند ، زیرا با آنها غضب خدا به پایان می‌رسد .
66015002	چیزی دیدم كه شبیه دریای بلور ، آمیخته به آتش بود و در كنار دریای بلور ، آن‌‌کسانی‌که بر حیوان وحشی و پیكرهٔ او و عدد اسمش پیروز شده بودند ، قرار داشتند و چنگهایی كه خدا به آنها داده بود ، در دستهایشان دیده می‌شد .
66015003	سرود موسی بندهٔ خدا و سرود برّه را می‌سراییدند و می‌گفتند : « چقدر بزرگ و شگفت‌انگیز است کارهای تو ، ای خداوند ، خدای قادر مطلق ! چقدر عادلانه و درست است روشهای تو ، ای پادشاه ملل !
66015004	كیست ای خداوند كه از هیبت تو نترسد و كیست كه تو را جلال ندهد ؟ زیرا تنها تو مقدّسی ، همهٔ ملل خواهند آمد و در پیشگاه تو پرستش خواهند نمود زیرا كارهای عادلانهٔ تو بر هیچ‌کس پوشیده نیست . »
66015005	بعد از این دیدم اندرون مقدّس خیمهٔ شهادت در آسمان گشوده شد
66015006	و از آن ، هفت فرشته با هفت بلا بیرون آمدند . آنها كتان ظریف و پاكیزه و نورانی بر تن و سینه‌بندهای زرّین به سینه داشتند .
66015007	آنگاه یكی از آن چهار حیوان زنده ، هفت جام زرّینی را كه از خشم خدایی كه تا به ابد زنده است پر بود ، به هفت فرشته داد
66015008	و معبد از دود جلال و قدرت خدا پر گشت ، به طوری که هیچ‌کس نتوانست تا وقتی‌که هفت بلای آن هفت فرشته تمام نشده بود ، به آنجا وارد شود .
66016001	آنگاه از معبد صدای بلندی شنیدم و آن صدا به هفت فرشته گفت : « بروید و هفت جام خشم خدا را به زمین بریزید . »
66016002	پس فرشتهٔ نخست رفت و جام خود را بر زمین ریخت و زخمهای دردناک و بد نمایی بر بدن مردمانی كه نشان حیوان وحشی را به خود داشتند و پیكره‌اش را می‌پرستیدند ، پدیدار گشت .
66016003	فرشتهٔ دوم جام خود را به دریا ریخت و دریا به خونی مثل خون نعش مبدّل شد و همهٔ جانداران دریا مردند .
66016004	فرشتهٔ سوم جام خود را بر رودها و چشمه‌‌ها ریخت و آنها به خون مبدّل گشتند .
66016005	آنگاه شنیدم كه فرشتهٔ حافظ آبها می‌گفت : « تو در داوری‌های خویش عادل هستی ، تویی آن قدّوس كه هستی و بوده‌ای ،
66016006	زیرا آنان خون مقدّسین و خون انبیا را ریختند و تو به آنان خون داده‌ای تا بنوشند ، زیرا مستحقّ آنند . »
66016007	و شنیدم از قربانگاه ندایی آمد كه می‌گفت : « آری ای خداوند ! خدای قادر مطلق ، چقدر راست و عادلانه است داوری‌های تو ! »
66016008	فرشتهٔ چهارم جام خود را بر خورشید ریخت و آن اجازه یافت با گرمای خود آدمیان را بسوزاند .
66016009	مردم چنان از شدّت حرارت خورشید سوختند كه به خدایی كه چنین بلایایی را در اختیار دارد ، كفر می‌گفتند و حاضر نبودند از کارهای خود توبه نموده ، خدا را تمجید نمایند .
66016010	فرشتهٔ پنجم جام خود را بر روی تخت حیوان وحشی ریخت و سلطنت او به تاریكی فرو رفت . آدمیان از درد و رنج ، زبانهایشان را می‌گزیدند
66016011	و به خدای آسمان به‌خاطر دردها و زخمهای خویش كفر می‌گفتند و از کارهای خود توبه نمی‌کردند .
66016012	فرشتهٔ ششم جام خود را بر رود بزرگ فرات ریخت و آبش خشک شد تا راه برای آمدن شاهان مشرق زمین باز باشد .
66016013	آنگاه دیدم كه از دهان اژدها و از دهان حیوان وحشی و از دهان آن نبی دروغین سه روح پلید مانند سه قورباغه بیرون آمد .
66016014	این ارواح ، دیوهایی هستند كه قدرت انجام معجزات نیز دارند . آنها به سرتاسر جهان می‌روند تا پادشاهان تمام جهان را برای نبرد روز بزرگ خدای قادر مطلق جمع كنند .
66016015	« توجّه كنید ! من مثل یک دزد می‌آیم ! خوشا به حال کسی‌که آماده باشد و لباس خود را نگاه دارد تا مجبور نشود عریان و شرمنده در جلوی چشم همه راه برود ! »
66016016	پس شیاطین ، پادشاهان را در جایی‌که به عبرانی حار مجدون خوانده می‌شود ، جمع كردند .
66016017	آنگاه فرشتهٔ هفتم جام خود را بر هوا ریخت و از معبد و از تخت ، صدای بلندی شنیده شد كه می‌گفت : « همه‌چیز تمام شد . »
66016018	و رعد و برق و صداهای مهیب شنیده شد و زمین‌لرزهٔ شدیدی رخ داد كه مانند آن در تاریخ بشر هرگز دیده نشده بود .
66016019	شهر بزرگ سه پاره شد . شهرهای جهان ویران شدند و خدا کارهای بابل بزرگ را نادیده نگرفت ، بلكه او را مجبور كرد جامی را كه از شراب آتشین خشم و غضب او پر بود ، بنوشد .
66016020	جزیره‌ها همه ناپدید و کوهها محو شدند .
66016021	دانه‌های تگرگ بسیار بزرگ به وزن چهل و پنج کیلوگرم از آسمان بر سر آدمیان بارید و مردم به‌خاطر این تگرگ خدا را كفر می‌گفتند ، زیرا این بلایی بسیار وحشتناک بود .
66017001	آنگاه یكی از آن هفت فرشته‌ای كه جام به دست داشت ، آمد و با من صحبت كرد . او گفت : « بیا ، تا مجازات آن فاحشهٔ بزرگ را كه در كنار رودخانه‌های بسیار قرار دارد به تو نشان دهم .
66017002	پادشاهان زمین با او زنا کرده‌اند و مردم سراسر جهان از نوشیدنِ شرابِ زناكاریِ او ، خود را مست ساخته‌اند . »
66017003	آن فرشته ، مرا در روح به بیابان برد و در آنجا زنی را دیدم كه بر حیوان وحشی سرخ رنگی سوار بود . بدن این حیوان ، از نامهای کفرآمیز پوشیده و دارای هفت سر و ده شاخ بود .
66017004	آن زن لباس ارغوانی و سرخ دربر داشت و با طلا و جواهرات و مروارید آراسته شده بود . او در دست خود جام زرّینی داشت كه از فجور و كثافات زنای او پر بود .
66017005	بر پیشانیش این اسمِ مرموز نوشته شده بود : « بابل بزرگ ، مادر فواحش و تمام كثافات روی زمین . »
66017006	من دیدم كه آن زن از خون مقدّسین و خون شاهدان عیسی سرمست بود . همین‌که به او نگاه كردم ، سخت در شگفت شدم .
66017007	امّا آن فرشته به من گفت : « چرا این‌قدر تعجّب كردی ؟ من راز آن زن و راز آن حیوان وحشی را كه دارای هفت سر و ده شاخ است و او بر آن سوار است به تو می‌گویم .
66017008	آن حیوان كه زمانی زنده بود و دیگر زنده نیست ، بزودی از چاه بی‌انتها بیرون می‌آید و به سوی هلاكت خواهد رفت . از میان مردمان روی زمین آنانی كه نامهایشان پیش از پیدایش جهان در دفتر حیات نوشته نشده بود ، از دیدن این حیوان تعجّب خواهند كرد ، زیرا او زنده بود ولی دیگر زنده نیست امّا باز هم خواهد آمد .
66017009	این به حكمت و فهم نیاز دارد . آن هفت سر ، هفت تپّه‌ای است كه زن بر آن می‌نشیند و همچنین هفت پادشاه است
66017010	كه پنج نفر از آنها از سلطنت بر كنار شده‌اند و یكی هم اكنون فرمانروایی می‌کند و آن هفتمی هنوز نیامده است و هر وقت بیاید ، فقط مدّت كوتاهی دوام خواهد آورد .
66017011	امّا آن حیوان وحشی كه زمانی زنده بود و دیگر زنده نیست ، هشتمی است و با وجود آن ، یكی از آن هفت نفر می‌باشد و به سوی هلاكت می‌رود .
66017012	ده شاخی كه دیدی ، ده پادشاه هستند كه هنوز به سلطنت نرسیده‌اند امّا به آنان اختیار داده می‌شود كه به مدّت یک ساعت در سلطنت آن حیوان وحشی سهیم باشند .
66017013	زیرا هدف همهٔ آنها یكی است و قدرت و اختیارات خود را به حیوان وحشی می‌بخشند .
66017014	آنها با برّه جنگ خواهند كرد ، امّا برّه پیروز خواهد شد ، زیرا اوست خداوند خداوندان و شاه شاهان و همراهان او كه ' برگزیده و وفادار ' خوانده شده‌اند ، در پیروزی او شریک خواهند بود . »
66017015	آنگاه آن فرشته به من گفت : « در جایی‌که فاحشه ساكن است ، آن آبهایی كه دیدی نشانهٔ قومها و جمعیّت‌ها و ملّتها و زبانها می‌باشند .
66017016	آن ده شاخی كه دیدی ، با آن حیوان وحشی دشمن فاحشه خواهند شد و او را عریان و ویران خواهند ساخت . گوشت تنش را خواهند خورد و او را در آتش خواهند سوزانید .
66017017	زیرا خدا در دلهای آنها نهاده كه مقصود او را اجرا نمایند . پس هم ر‌أی شدند و سلطنت خود را در اختیار حیوان وحشی قرار دادند تا آنچه را که خدا فرموده است ، به كمال رسانند .
66017018	آن زنی كه دیدی ، شهر بزرگ است كه بر پادشاهان جهان تسلّط دارد . »
66018001	سپس فرشته‌ای را دیدم كه از آسمان به زیر می‌آمد . او با اقتدار و اختیار عظیم آمد و زمین از شكوه و جلال او روشن شد .
66018002	آنگاه با صدایی بلند گفت : « بابل سقوط كرده است ! بابل بزرگ سقوط كرده است ! بابل ، مسكن دیوها ، و مکان ارواح خبیث و قفس پرندگان نجس و نفرت‌انگیز شده است ،
66018003	زیرا همهٔ ملل از شراب آتشین زنای او نوشیده‌اند . شاهان زمین با او زنا کرده‌اند و بازرگانان جهان از زیادی عیّاشی او توانگر شده‌اند . »
66018004	آنگاه صدای دیگری از آسمان شنیدم كه می‌گفت : « از او بیرون آیید . ای قوم من ، مبادا در گناهان او سهیم شوید و در بلاهایش شریک گردید !
66018005	زیرا گناهان او تا به فلک انباشته شده و خدا تبهكاری‌هایش را از یاد نبرده است .
66018006	آن‌چنان با او رفتار كنید كه او با دیگران كرده است . برای کارهایش دوچندان به او بازگردانید . پیاله‌اش را دو برابر غلیظ‌تر از پیاله‌ای بگردانید كه او برای شما تهیّه كرده است .
66018007	او را به همان اندازه كه به جلال و تجمّل خویش فخر می‌کرد ، غم و عذاب دهید . چون او در دل خود می‌گوید : ' من مثل ملكه بر تخت خود نشسته‌ام ! من دیگر بیوه نیستم و غم را هرگز نخواهم دید . '
66018008	به این جهت تمام بلایا یعنی مرگ و غم و قحطی در یک روز به او روی می‌آورند و او در آتش خواهد سوخت ، زیرا خداوند ، خدایی كه این چنین او را كیفر می‌دهد ، قادر است . »
66018009	هرگاه پادشاهان زمین كه با او زنا کرده‌اند و از تجمّل زیاد او بهره‌مند شده‌اند ، دود سوختن او را ببینند ، به حال او گریه و زاری خواهند كرد .
66018010	آنها از ترس عذابی كه او متحمّل می‌شود ، دور ایستاده خواهند گفت : « آه ، آه ، ای شهر بزرگ ، ای بابل ، شهر پرقدرت كه در یک ساعت به كیفر خود رسیدی ! »
66018011	بازرگانان جهان نیز اشک خواهند ریخت و برای او سوگواری خواهند نمود ؛ زیرا دیگر كسی كالاهای آنان را نمی‌‌‌خرد .
66018012	دیگر كسی كالاهای طلا و نقره ، جواهرات و مروارید ، لباسهای ارغوانی و قرمز ، یا ابریشم و كتان ظریف ، انواع چوبهای قیمتی و معطّر ، انواع ظروف عاجی ، چوبی ، برنزی ، آهنین و یا مرمری ،
66018013	دارچین و ادویه ، عطریّات و بُخور و كُندُر ، شراب و روغن ، آرد و گندم ، گاو و گوسفند ، اسب و ارّابه‌های جنگی و حتّی غلامان و نفوس انسانی آنها را نمی‌‌‌خرد .
66018014	آن میوه‌ای را كه سخت در آرزوی تصاحبش بودی ، از دست دادی و تجمّل و شكوه تو از بین رفته است و دیگر هیچ‌وقت آنها را نخواهی یافت .
66018015	بازرگانان این كالاها كه ثروت خود را از آن شهر به دست آوردند ، از ترس عذاب او دور خواهند ایستاد و با گریه و غم خواهند گفت :
66018016	« آه ، آه ، ای شهر بزرگ كه به لباسهای كتان ظریف ارغوانی و قرمز ملبّس و با طلا و جواهر و مروارید آراسته بودی !
66018017	در یک ساعت همهٔ ثروت تو تباه گردیده است ! » تمام ناخدایان و ملّاحان و مسافران دریا و آنانی كه از راه دریا تجارت می‌کنند ، دور ایستادند .
66018018	همین‌که دود سوختن او را دیدند ، فریاد زده گفتند : « آیا هرگز شهری مثل این شهر بزرگ بوده است ؟ »
66018019	آنها بر سرهای خود خاک ریخته و با گریه و زاری فریاد زده می‌گفتند : « آه ، آه ، ای شهر بزرگ ، شهری كه تمام كشتی‌داران دریا از ثروت او توانگر شدند ، در یک ساعت ویران شده است ! »
66018020	ای آسمان از نابودی او شادی كن ، ای مقدّسین و رسولان ، و ای انبیا شادی كنید ، چون خداوند انتقام شما را از او گرفته است .
66018021	آنگاه فرشته‌ای نیرومند ، سنگی را كه به بزرگی سنگ آسیاب بود برداشت و به دریا پرت كرد و گفت : « همین‌طور بابل ، آن شهر بزرگ ، به سختی پرت خواهد گردید و دیگر یافت نخواهد شد .
66018022	دیگر صدای چنگ‌نوازان ، مطربان ، نی‌زنان و شیپورزنان در تو شنیده نخواهد شد ! دیگر صنعتگران هیچ حرفه‌ای در تو نخواهند یافت ! دیگر صدای آسیاب در تو به گوش نخواهد رسید !
66018023	و نور چراغ در تو دیده نخواهد شد ! و دیگر صدای عروس و داماد در تو به گوش نخواهد رسید . روزگاری تمام بزرگان جهان بازرگانان تو بودند و تو با جادوی خود همهٔ ملل را فریفته بودی . »
66018024	زیرا بابل به‌خاطر خون انبیا و خون مقدّسان و خون همهٔ مقتولان روی زمین كه در آن یافت شد ، به كیفر خود رسید .
66019001	پس از این وقایع صدایی شنیدم كه مانند فریاد گروهی كثیر در آسمان طنین افكند و می‌گفت : « خدا را شكر ! رستگاری و جلال و قدرت از آن خدای ماست .
66019002	زیرا داوری‌‌های او راست و عادلانه است ! او فاحشهٔ بزرگ را كه با زنای خود زمین را آلوده ساخت ، محكوم كرده و انتقام خون بندگان خود را از او گرفته است . »
66019003	آنها بار دیگر گفتند : « خدا را شكر ! دود آن در تمام اعصار و قرون بلند خواهد بود . »
66019004	آن بیست و چهار پیر و چهار حیوان زنده در برابر خدایی كه بر تخت نشسته بود ، به خاک افتادند و او را عبادت نموده گفتند : « آمین ! خدا را شكر ! »
66019005	آنگاه از تخت صدایی آمد كه می‌گفت : « ای تمام بندگان او ، و ای کسانی‌که از او می‌ترسید ، از كوچک و بزرگ ، خدای ما را سپاس گویید . »
66019006	آنگاه صدایی شنیدم كه مانند صدای گروهی عظیم و صدای آبهای بسیار و غرّش شدید رعد بود و می‌گفت : « خدا را سپاس ! خداوند ، خدای ما كه قادر مطلق است سلطنت می‌کند !
66019007	شادی و وجد كنیم و جلال او را بستاییم ، زیرا زمان جشن عروسی برّه رسیده است ، عروس او خود را آماده ساخته است
66019008	و با لباسی از كتان ظریف پاک و درخشان ملبّس شده است . » ( مقصود از كتان ظریف ، کارهای نیک مقدّسین است . )
66019009	سپس فرشته به من گفت : « این را بنویس : خوشا به حال کسانی‌که به ضیافت عروسی برّه خوانده می‌شوند . » او همچنین به من گفت : « اینها كلام حقیقی خداست . »
66019010	در پیش پای او به خاک افتادم تا او را عبادت كنم ، امّا او به من گفت : « نه ، چنین نكن ! من خادمی هستم مانند تو و ایمانداران دیگر كه به عیسی مسیح شهادت می‌دهند ، خدا را پرستش كن ! » زیرا شهادتی كه دربارهٔ عیسی داده شده ، الهام بخش تمام نبوّتهاست .
66019011	آنگاه آسمان را گشوده دیدم . اسب سفیدی در آنجا بود كه نام سوارش امین و راست بود . او با عدالت داوری و جنگ می‌کند .
66019012	چشمانش مانند شعلهٔ آتش بود ، نیم‌تاجهای بسیار بر سر داشت و نامی بر او نوشته بود كه هیچ‌کس جز خودش نمی‌توانست آن را بفهمد .
66019013	او ردایی آغشته به خون بر تن داشت و به كلمهٔ خدا مسمّی بود .
66019014	لشکریان آسمان كه سوار بر اسبهای سفید و ملبّس به لباسهای كتان پاک و درخشان بودند به دنبال او می‌رفتند .
66019015	از دهانش شمشیر تیزی بیرون آمد تا با آن ملّتها را بزند . او با عصای آهنین بر آنها حکومت خواهد كرد و شراب خشم و غضب خدای قادر مطلق را در چَرخُشتِ خواهد فشرد .
66019016	بر ردا و ران او عنوان « شاه شاهان و خداوند خداوندان » مرقوم شده بود .
66019017	آنگاه فرشته‌ای را در آفتاب ایستاده دیدم كه با صدای بلند به همهٔ پرندگانی كه در میان آسمان به حال پرواز بودند می‌گفت : « بیایید و برای ضیافت بزرگ خدا جمع شوید
66019018	و گوشت پادشاهان و فرماندهان و جنگ‌آوران ، گوشت اسبان و سواران آنها ، گوشت همهٔ آدمیان از برده تا آزاد ، و از بزرگ تا كوچک را بخورید . »
66019019	آنگاه آن حیوان وحشی و پادشاهان زمین و لشکریان آنها را دیدم كه جمع شده‌اند تا با اسب‌سوار و لشکریانش جنگ كنند .
66019020	حیوان وحشی و نبی دروغین كه در حضور او معجزات بسیار كرده بود ، هر دو گرفتار شدند . نبی دروغین با معجزات خود كسانی را كه علامت حیوان وحشی را بر خود داشتند و پیكرهٔ او را عبادت كرده بودند ، فریفته بود . هردوی آنها زنده به داخل دریاچهٔ آتش و شعله‌های گوگردی آن پرتاب شدند .
66019021	لشکریان آنها با شمشیری كه از دهان اسب سوار بیرون آمد ، به‌ قتل رسیدند و همهٔ پرندگان از گوشت آنان سیر شدند .
66020001	سپس فرشته‌ای را دیدم كه از آسمان به زیر می‌آمد و كلید چاه بی‌انتها و زنجیر بزرگی در دست داشت .
66020002	او اژدها و آن مار قدیمی را كه همان ابلیس و یا شیطان است گرفت و او را برای مدّت هزار سال در بند نهاده ،
66020003	به چاه بی‌انتها انداخت و درِ آن را به رویش بسته ، مُهر و موم كرد تا او دیگر نتواند ملّتها را تا پایان آن هزار سال گمراه سازد . بعد از آن برای زمانی كوتاه آزاد گذاشته خواهد شد .
66020004	آنگاه تختهایی را دیدم كه بر روی آنها كسانی نشسته بودند كه امر داوری به آنها واگذار گردیده بود . همچنین كسانی را دیدم كه به‌خاطر شهادت عیسی و كلام خدا سرهایشان از تن جدا شده بود -‌کسانی‌که آن حیوان وحشی و پیكره‌اش را پرستش نكرده و نشان آن را بر پیشانی و دستهای خود نداشتند- آنها دوباره زنده شده و هزار سال با مسیح حكمرانی كردند .
66020005	امّا بقیّهٔ مردگان تا پایان آن هزار سال زنده نشدند . این اولین رستاخیز است .
66020006	متبارک و مقدّس است کسی‌که در رستاخیز اول سهمی دارد . مرگ دوم بر آنان قدرت ندارد ، بلكه آنان كاهنان خدا و مسیح خواهند بود و تا هزار سال با او حكومت خواهند كرد .
66020007	همین‌که این هزار سال به پایان برسد ، شیطان از زندان خود آزاد خواهد شد
66020008	و برای فریب‌دادن مللی كه در چهار گوشهٔ زمین هستند ، بیرون خواهد رفت . او ، جوج و ماجوج را كه مانند شنهای دریا بی‌شمارند ، برای جنگ جمع می‌کند .
66020009	آنها در پهنهٔ زمین پخش شدند و اردوی مقدّسین و شهر محبوب او را محاصره كردند . امّا از آسمان آتش بارید و آنان را نابود ساخت .
66020010	ابلیس كه آنان را فریب می‌داد ، خود به داخل دریاچهٔ آتش و گوگرد ، جایی‌که حیوان و نبی دروغین بودند ، افكنده شد . آنها شب و روز و تا ابد عذاب و شكنجه خواهند دید .
66020011	آنگاه تخت سفید بزرگی را دیدم كه شخصی بر آن نشسته بود . آسمان و زمین از حضور او گریخت و دیگر اثری از آنها نبود .
66020012	و مردگان را دیدم كه همه از بزرگ و كوچک در مقابل تخت ایستاده بودند و كتابها باز می‌شد . در این وقت كتاب دیگری كه همان دفتر حیات است گشوده شد . مردگان بر طبق آنچه در كتابها نوشته شده بود یعنی مطابق کارهای خود ، داوری شدند .
66020013	دریا ، مردگان خود را تحویل داد و مرگ و دنیای مردگان نیز مردگانی را كه در خود نگاه داشته بودند ، پس دادند . آنها از روی کارهایشان داوری شدند .
66020014	آنگاه مرگ و دنیای مردگان به دریاچهٔ آتش افكنده شد . ( این دریاچهٔ آتش ، مرگ دوم است . )
66020015	و هرکس كه نامش در دفتر حیات نوشته نشده بود ، به درون آن افكنده شد .
66021001	آنگاه آسمانی تازه و زمینی تازه دیدم . زیرا آن آسمان و زمین نخستین ناپدید شدند و دیگر دریایی وجود نداشت .
66021002	شهر مقدّس یعنی اورشلیم تازه را دیدم كه از آسمان از جانب خدا ، مانند عروسی كه برای شوهرش آراسته و آماده شده باشد ، به زیر می‌آمد .
66021003	از تخت صدای بلندی شنیدم كه می‌گفت : « اكنون خانهٔ خدا در میان آدمیان است و او در بین آنان ساكن خواهد شد و آنان قوم او ، و او خدای آنان خواهد بود .
66021004	او هر اشكی را از چشمان آنها پاک خواهد كرد . دیگر از مرگ و غم و گریه و درد و رنج خبری نخواهد بود ، زیرا چیزهای كهنه درگذشته است . »
66021005	سپس آن تخت‌نشین گفت : « اكنون من همه‌چیز را از نو می‌سازم . » و به من گفت : « این را بنویس زیرا این سخنان ، راست است و می‌توان به آنها اعتماد كرد . »
66021006	او به من گفت : « تمام شد ! من الف و یاء ، اول و آخر هستم . این است امتیاز کسی‌که پیروز شود ؛ من به تشنگان از آب چشمهٔ حیات ، رایگان خواهم بخشید .
66021007	من خدای او خواهم بود و او فرزند من .
66021008	امّا سزای ترسویان ، بی‌ایمانان ، فاسدان ، آدم‌كُشان ، زناكاران ، جادوگران ، بت‌پرستان و انواع دروغگویان ، دریاچه‌ای از شعله‌های آتش و گوگرد خواهد بود . این است مرگ دوم . »
66021009	آنگاه یكی از آن هفت فرشته كه هفت پیاله پر از هفت بلای آخر را به دست داشت آمد و به من گفت : « بیا ، من عروس یعنی همسر برّه را به تو نشان خواهم داد . »
66021010	او مرا در روح به كوه بسیار بلندی برد و شهر مقدّس اورشلیم را به من نشان داد كه از آسمان ، از نزد خدا به زیر می‌آمد .
66021011	این شهر ، با شكوه خدایی و مانند جواهری گرانبها می‌درخشید ؛ آن مانند یشم بود و به روشنی بلور .
66021012	دیوار بسیار بلندی با دوازده دروازه داشت كه بر آنها دوازده فرشته بود و بر دروازه‌ها ، نامهای دوازده طایفهٔ بنی‌اسرائیل نقش بسته بود .
66021013	سه دروازه به جانب مشرق بود ، سه دروازه به جانب شمال ، سه دروازه به جانب جنوب و سه دروازه به جانب مغرب .
66021014	دیوار شهر بر دوازده سنگ بنا شده بود و بر آن سنگها ، نامهای دوازده رسول برّه منقوش بود .
66021015	فرشته‌ای كه با من سخن می‌گفت ، متری زرّین در دست داشت تا شهر و دیوارش و دروازه‌هایش را با آن اندازه بگیرد .
66021016	شهر به شكل مربّع و پهنا و درازایش یكسان بود ؛ اندازهٔ آن با متری كه در دست داشت ، دو هزار و چهارصد كیلومتر بود . درازا و پهنا و بلندیش برابر بود .
66021017	دیوارش به بلندی یكصد و شصت و پنج متر بود ، یعنی با مقیاس‌های انسانی كه آن فرشته به كار می‌برد .
66021018	دیوارش از یشم ساخته شده بود . خود شهر از زرِ ناب و مانند شیشه ، پاک و شفّاف بود .
66021019	سنگهایی كه دیوارهای شهر بر آنها بنا شده بود ، به انواع گوهرها آراسته شده بود . نخستین سنگ بنا از یشم بود ، دومی لاجورد ، سومی عقیق سفید ، چهارمی زمرّد ،
66021020	پنجمی عقیق سرخ ، ششمی عقیق جگری ، هفتمی زبرجد سبز ، هشتمی یاقوت كبود ، نهمی یاقوت زرد ، دهمی عقیق سبز ، یازدهمی فیروزه و دوازدهمی لعل بنفش بود .
66021021	دوازده دروازهٔ آن شهر عبارت از دوازده مروارید بود و هر دروازه از یک مروارید ساخته شده بود . خیابانهای شهر از زرِ ناب و مانند شیشه ، پاک و شفّاف بود .
66021022	در شهر معبدی ندیدم ، زیرا معبدش خود خداوند ، خدای قادر مطلق و برّه بود .
66021023	شهر نیازی به خورشید و ماه نداشت كه بر آن بتابد ؛ زیرا شكوه خدا بر آن نور می‌داد و چراغ آن برّه است .
66021024	در نور او ملّتها راه خواهند رفت و پادشاهان زمین همهٔ جلال خود را به آنجا خواهند آورد .
66021025	دروازه‌های شهر ، در روز بسته نمی‌شوند و شب نیز در آنجا نخواهد بود .
66021026	ثروت و جلال ملل به آنجا خواهد آمد ،
66021027	امّا هیچ ناپاكی وارد آن نخواهد شد و نه کسی‌که گفتارش ناراست و كارهایش زشت و پلید است ، بلكه تنها آن کسانی‌که نامشان در دفتر حیات برّه نوشته شده است به آن وارد می‌شوند .
66022001	آنگاه آن فرشته ، رودخانهٔ آب حیات را كه مثل بلور برق می‌زد به من نشان داد . آن رودخانه از تخت خدا و برّه سرچشمه گرفته
66022002	و از وسط خیابان شهر می‌گذشت . در هر طرف رودخانه یک درخت حیات بود كه سالی دوازده بار میوه می‌آورد ، هر ماه یک‌بار از برگ این درختان برای درمان درد ملل استفاده می‌شد .
66022003	دیگر چیزی كه ملعون شده باشد در آن یافت نخواهد شد . تخت خدا و برّه در آنجا خواهد بود و بندگانش او را عبادت خواهند نمود .
66022004	همه او را روبه‌رو خواهند دید و نام او را بر پیشانی‌های خود خواهند داشت .
66022005	دیگر شبی نخواهد بود و آنان به نور چراغ و خورشید نیاز نخواهند داشت ، زیرا خداوند خدا ، نور ایشان خواهد بود و آنها تا به ابد فرمانروایی خواهند كرد .
66022006	سپس آن فرشته به من گفت : « این سخنان راست و قابل اعتماد است . خداوند خدا كه به انبیا روح نبوّت را می‌بخشد ، فرشتهٔ خود را فرستاد تا به بندگانش آنچه را كه بزودی اتّفاق خواهد افتاد ، نشان دهد . »
66022007	عیسی می‌گوید : « بدانید ! من بزودی می‌آیم . خوشا به حال کسی‌که به پیشگویی‌های این كتاب توجّه كند . »
66022008	من یوحنا ، این چیزها را دیدم و شنیدم و همین‌که اینها را دیدم و شنیدم در مقابل آن فرشته‌ای كه این چیزها را به من نشان داده بود به خاک افتاده ، سجده كردم .
66022009	امّا او به من گفت : « نه ، چنین نكن ! من خادمی هستم مانند تو و برادرانت یعنی انبیا و کسانی‌که به سخنان این كتاب توجّه دارند . فقط خدا را پرستش كن . »
66022010	سپس به من گفت : « پیشگویی‌های این كتاب را پنهان مكن ، زیرا ساعت وقوع این چیزها نزدیک است .
66022011	بگذار آن خطاكار به خطاهای خود و آن مرد فاسد به کارهای شریر خود ادامه دهد و آن مرد نیكو نیز ، کارهای نیكوی خود و آن مرد پاک ، زندگی پاک خود را ادامه دهد . »
66022012	عیسی می‌گوید : « آری ، من بزودی می‌آیم و برای هرکس طبق کارهایش پاداشی با خود خواهم آورد .
66022013	من الف و یاء ، اولین و آخرین ، آغاز و انجام هستم . »
66022016	« من عیسی فرشتهٔ خود را نزد شما كه در كلیساها هستید ، فرستادم تا این امور را به شما اعلام كند . من ریشه و نهال داوود و ستارهٔ درخشان صبحگاهان هستم . »
66022017	روح و عروس می‌گویند : « بیا ! » هر شنونده‌ای باید بگوید : « بیا ! » ای تشنگان بیایید ، آب حیات را بپذیرید این بخششی است رایگان برای هرکس كه طالب آن است .
66022018	من به تمام کسانی‌که پیشگویی‌های این كتاب را می‌شنوند اعلام می‌کنم كه : اگر كسی چیزی بر آنها بیافزاید ، خدا بلایایی را كه در این كتاب آمده است ، نصیب او خواهد كرد .
66022019	و اگر كسی از این پیشگویی‌ها چیزی كم كند ، خدا او را از درخت حیات و شهر مقدّس كه در این كتاب آمده است ، بی‌بهره خواهد ساخت .
66022020	کسی‌که همهٔ این چیزها را تصدیق می‌كند ، می‌گوید : « آری ! من بزودی می‌آیم ! » آمین ! بیا ای عیسی ، ای خداوند !
66022021	فیض عیسی خداوند با همهٔ شما باد ، آمین !